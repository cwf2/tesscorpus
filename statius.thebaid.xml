<?xml version="1.0" encoding="UTF-8"?>
<TessDocument id="statius.thebaid">
  <Metadata>
    <Author>statius</Author>
    <Display>Thebaid</Display>
    <Abbr>stat. theb.</Abbr>
    <Lang>la</Lang>
    <Prose>0</Prose>
    <PrintSource>John Henry Mozley, Statius: Vol I–II. New York: G.P. Putnam’s Sons. 1928.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0498</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi1020.phi001.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>719</MaskUpper><LocusLower>1.1</LocusLower><LocusUpper>1.720</LocusUpper></Part><Part id="2"><Display>Book 2</Display><MaskLower>720</MaskLower><MaskUpper>1462</MaskUpper><LocusLower>2.1</LocusLower><LocusUpper>2.743</LocusUpper></Part><Part id="3"><Display>Book 3</Display><MaskLower>1463</MaskLower><MaskUpper>2183</MaskUpper><LocusLower>3.1</LocusLower><LocusUpper>3.721</LocusUpper></Part><Part id="4"><Display>Book 4</Display><MaskLower>2184</MaskLower><MaskUpper>3025</MaskUpper><LocusLower>4.1</LocusLower><LocusUpper>4.842</LocusUpper></Part><Part id="5"><Display>Book 5</Display><MaskLower>3026</MaskLower><MaskUpper>3778</MaskUpper><LocusLower>5.1</LocusLower><LocusUpper>5.753</LocusUpper></Part><Part id="6"><Display>Book 6</Display><MaskLower>3779</MaskLower><MaskUpper>4716</MaskUpper><LocusLower>6.1</LocusLower><LocusUpper>6.946</LocusUpper></Part><Part id="7"><Display>Book 7</Display><MaskLower>4717</MaskLower><MaskUpper>5539</MaskUpper><LocusLower>7.1</LocusLower><LocusUpper>7.823</LocusUpper></Part><Part id="8"><Display>Book 8</Display><MaskLower>5540</MaskLower><MaskUpper>6305</MaskUpper><LocusLower>8.1</LocusLower><LocusUpper>8.766</LocusUpper></Part><Part id="9"><Display>Book 9</Display><MaskLower>6306</MaskLower><MaskUpper>7211</MaskUpper><LocusLower>9.1</LocusLower><LocusUpper>9.907</LocusUpper></Part><Part id="10"><Display>Book 10</Display><MaskLower>7212</MaskLower><MaskUpper>8150</MaskUpper><LocusLower>10.1</LocusLower><LocusUpper>10.939</LocusUpper></Part><Part id="11"><Display>Book 11</Display><MaskLower>8151</MaskLower><MaskUpper>8911</MaskUpper><LocusLower>11.1</LocusLower><LocusUpper>11.761</LocusUpper></Part><Part id="12"><Display>Book 12</Display><MaskLower>8912</MaskLower><MaskUpper>9730</MaskUpper><LocusLower>12.1</LocusLower><LocusUpper>12.819</LocusUpper></Part></Parts><Text>
    <TextUnit id="0" loc="1.1">Fraternas acies alternaque regna profanis</TextUnit>
    <TextUnit id="1" loc="1.2">decertata odiis sontesque evolvere Thebas,</TextUnit>
    <TextUnit id="2" loc="1.3">Pierius menti calor incidit, unde iubetis</TextUnit>
    <TextUnit id="3" loc="1.4">ire, deae? gentisne canam primordia dirae,</TextUnit>
    <TextUnit id="4" loc="1.5">Sidonios raptus et inexorabile pactum</TextUnit>
    <TextUnit id="5" loc="1.6">legis Agenoreae scrutantemque aequora Cadmum?</TextUnit>
    <TextUnit id="6" loc="1.7">longa retro series, trepidum si Martis operti</TextUnit>
    <TextUnit id="7" loc="1.8">agricolam infandis condentem proelia sulcis</TextUnit>
    <TextUnit id="8" loc="1.9">expediam penitusque sequar, quo carmine muris</TextUnit>
    <TextUnit id="9" loc="1.10">iusserit Amphion Tyrios accedere montes,</TextUnit>
    <TextUnit id="10" loc="1.11">unde graves irae cognata in moenia Baccho,</TextUnit>
    <TextUnit id="11" loc="1.12">quod saevae Iunonis opus, cui sumpserit arcus</TextUnit>
    <TextUnit id="12" loc="1.13">infelix Athamas, cur non expaverit ingens</TextUnit>
    <TextUnit id="13" loc="1.14">Ionium socio casura Palaemone mater,</TextUnit>
    <TextUnit id="14" loc="1.15">atque adeo iam nunc gemitus et prospera Cadmi</TextUnit>
    <TextUnit id="15" loc="1.16">praeteriisse sinam: limes mihi carminis esto</TextUnit>
    <TextUnit id="16" loc="1.17">Oedipodae confusa domus, quando Itala nondum</TextUnit>
    <TextUnit id="17" loc="1.18">signa nec Arctoos ausim spirare triumphos</TextUnit>
    <TextUnit id="18" loc="1.19">bisque iugo Rhenum, bis adactum legibus Histrum</TextUnit>
    <TextUnit id="19" loc="1.20">et coniurato deiectos vertice Dacos</TextUnit>
    <TextUnit id="20" loc="1.21">aut defensa prius vix pubescentibus annis</TextUnit>
    <TextUnit id="21" loc="1.22">bella Iovis teque, o Latiae decus addite famae,</TextUnit>
    <TextUnit id="22" loc="1.23">quem nova mature subeuntem exorsa parentis</TextUnit>
    <TextUnit id="23" loc="1.24">aeternum sibi Roma cupit, licet artior omnis</TextUnit>
    <TextUnit id="24" loc="1.25">limes agat stellas et te plaga lucida caeli,</TextUnit>
    <TextUnit id="25" loc="1.26">Pleiadum Boreaeque et hiulci fulminis expers,</TextUnit>
    <TextUnit id="26" loc="1.27">sollicitet, licet ignipedum frenator equorum</TextUnit>
    <TextUnit id="27" loc="1.28">ipse tuis alte radiantem crinibus arcum</TextUnit>
    <TextUnit id="28" loc="1.29">imprimat aut magni cedat tibi Iuppiter aequa</TextUnit>
    <TextUnit id="29" loc="1.30">parte poli, maneas hominum contentus habenis,</TextUnit>
    <TextUnit id="30" loc="1.31">undarum terraeque potens, et sidera dones.</TextUnit>
    <TextUnit id="31" loc="1.32">tempus erit, cum Pierio tua fortior oestro</TextUnit>
    <TextUnit id="32" loc="1.33">facta canam: nunc tendo chelyn satis arma referre</TextUnit>
    <TextUnit id="33" loc="1.34">Aonia et geminis sceptrum exitiale tyrannis</TextUnit>
    <TextUnit id="34" loc="1.35">nec furiis post fata modum flammasque rebelles</TextUnit>
    <TextUnit id="35" loc="1.36">seditione rogi tumulisque carentia regum</TextUnit>
    <TextUnit id="36" loc="1.37">funera et egestas alternis mortibus urbes,</TextUnit>
    <TextUnit id="37" loc="1.38">caerula cum rubuit Lernaeo sanguine Dirce</TextUnit>
    <TextUnit id="38" loc="1.39">et Thetis arentes adsuetum stringere ripas</TextUnit>
    <TextUnit id="39" loc="1.40">horruit ingenti venientem Ismenon acervo.</TextUnit>
    <TextUnit id="40" loc="1.41">quem prius heroum, Clio, dabis? immodicum irae</TextUnit>
    <TextUnit id="41" loc="1.42">Tydea? laurigeri subitos an vatis hiatus?</TextUnit>
    <TextUnit id="42" loc="1.43">urget et hostilem propellens caedibus amnem</TextUnit>
    <TextUnit id="43" loc="1.44">turbidus Hippomedon, plorandaque bella protervi</TextUnit>
    <TextUnit id="44" loc="1.45">Arcados atque alio Capaneus horrore canendus.</TextUnit>
    <TextUnit id="45" loc="1.46">Impia iam merita scrutatus lumina dextra</TextUnit>
    <TextUnit id="46" loc="1.47">merserat aeterna damnatum nocte pudorem</TextUnit>
    <TextUnit id="47" loc="1.48">Oedipodes longaque animam sub morte tenebat,</TextUnit>
    <TextUnit id="48" loc="1.49">illum indulgentem tenebris imaeque recessu</TextUnit>
    <TextUnit id="49" loc="1.50">sedis inaspectos caelo radiisque penates</TextUnit>
    <TextUnit id="50" loc="1.51">servantem tamen adsiduis circumvolat alis</TextUnit>
    <TextUnit id="51" loc="1.52">saeva dies animi, scelerumque in pectore Dirae,</TextUnit>
    <TextUnit id="52" loc="1.53">tunc vacuos orbes, crudum ac miserabile vitae</TextUnit>
    <TextUnit id="53" loc="1.54">supplicium, ostentat caelo manibusque cruentis</TextUnit>
    <TextUnit id="54" loc="1.55">pulsat inane solum saevaque ita voce precatur:</TextUnit>
    <TextUnit id="55" loc="1.56">di, sontes animas angustaque Tartara poenis</TextUnit>
    <TextUnit id="56" loc="1.57">qui regitis, tuque umbrifero Styx livida fundo,</TextUnit>
    <TextUnit id="57" loc="1.58">quam video, multumque mihi consueta vocari</TextUnit>
    <TextUnit id="58" loc="1.59">adnue. Tisiphone, perversaque vota secunda:</TextUnit>
    <TextUnit id="59" loc="1.60">si bene quid merui, si me de matre cadentem</TextUnit>
    <TextUnit id="60" loc="1.61">fovisti gremio et traiectum vulnere plantas</TextUnit>
    <TextUnit id="61" loc="1.62">firmasti, si stagna peti Cirrhaea bicorni</TextUnit>
    <TextUnit id="62" loc="1.63">interfusa iugo, possem cum degere falso</TextUnit>
    <TextUnit id="63" loc="1.64">contentus Polybo, trifidaeque in Phocidos arto</TextUnit>
    <TextUnit id="64" loc="1.65">longaevum implicui regem secuique frementis</TextUnit>
    <TextUnit id="65" loc="1.66">ora senis, dum quaero patrem, si Sphingos iniquae</TextUnit>
    <TextUnit id="66" loc="1.67">callidus ambages te praemonstrante resolvi,</TextUnit>
    <TextUnit id="67" loc="1.68">si dulces furias et lamentabile matris</TextUnit>
    <TextUnit id="68" loc="1.69">conubium gavisus ini noctemque nefandam</TextUnit>
    <TextUnit id="69" loc="1.70">saepe tuli natosque tibi, seis ipsa, paravi,</TextUnit>
    <TextUnit id="70" loc="1.71">mox avidus poenae digitis eaedentibus ultro</TextUnit>
    <TextUnit id="71" loc="1.72">incubui miseraque oculos in matre reliqui:</TextUnit>
    <TextUnit id="72" loc="1.73">exaudi, si digna precor quaeque ipsa furenti</TextUnit>
    <TextUnit id="73" loc="1.74">subiceres. orbum visu regnisque carentem</TextUnit>
    <TextUnit id="74" loc="1.75">non regere aut dictis maerentem flectere adorti,</TextUnit>
    <TextUnit id="75" loc="1.76">quos genui quocumque toro; quin ecce superbi</TextUnit>
    <TextUnit id="76" loc="1.77">—pro dolor!—et nostro iamdudum in funere reges</TextUnit>
    <TextUnit id="77" loc="1.78">insultant tenebris gemitusque odere paternos,</TextUnit>
    <TextUnit id="78" loc="1.79">hisne etiam funestus ego? et videt ista deorum</TextUnit>
    <TextUnit id="79" loc="1.80">ignavus genitor? tu saltem debita vindex</TextUnit>
    <TextUnit id="80" loc="1.81">huc ades et totos in poenam ordire nepotes.</TextUnit>
    <TextUnit id="81" loc="1.82">indue quod madidum tabo diadema cruentis</TextUnit>
    <TextUnit id="82" loc="1.83">unguibus abripui, votisque instincta paternis</TextUnit>
    <TextUnit id="83" loc="1.84">i media in fratres, generis consortia ferro</TextUnit>
    <TextUnit id="84" loc="1.85">dissiliant. da, Tartarei regina barathri,</TextUnit>
    <TextUnit id="85" loc="1.86">quod cupiam vidisse nefas, nec tarda sequetur</TextUnit>
    <TextUnit id="86" loc="1.87">mens iuvenum; modo digna veni, mea pignora nosces.”</TextUnit>
    <TextUnit id="87" loc="1.88">Talia dicenti crudelis diva severos</TextUnit>
    <TextUnit id="88" loc="1.89">advertit vultus, inamoenum forte sedebat</TextUnit>
    <TextUnit id="89" loc="1.90">Coeyton iuxta, resolutaque vertice crines</TextUnit>
    <TextUnit id="90" loc="1.91">lambere sulpureas permiserat anguibus undas,</TextUnit>
    <TextUnit id="91" loc="1.92">ilicet igne Iovis lapsisque citatior astris</TextUnit>
    <TextUnit id="92" loc="1.93">tristibus exsiluit ripis: discedit inane</TextUnit>
    <TextUnit id="93" loc="1.94">vulgus et occursus dominae pavet; illa per umbras</TextUnit>
    <TextUnit id="94" loc="1.95">et caligantes animarum examine campos</TextUnit>
    <TextUnit id="95" loc="1.96">Taenariae limen petit inremeabile portae,</TextUnit>
    <TextUnit id="96" loc="1.97">sensit adesse Dies, piceo Nox obvia nimbo</TextUnit>
    <TextUnit id="97" loc="1.98">lucentes turbavit equos; procul arduus Atlas</TextUnit>
    <TextUnit id="98" loc="1.99">horruit et dubia caelum cervice remisit,</TextUnit>
    <TextUnit id="99" loc="1.100">arripit extemplo M alea e de valle resurgens</TextUnit>
    <TextUnit id="100" loc="1.101">notum iter ad Thebas: neque enim velocior ullas</TextUnit>
    <TextUnit id="101" loc="1.102">itque reditque vias cognatave Tartara mavult,</TextUnit>
    <TextUnit id="102" loc="1.103">centum illi stantes umbrabant ora cerastae,</TextUnit>
    <TextUnit id="103" loc="1.104">turba minax diri capitis; sedet intus abaetis</TextUnit>
    <TextUnit id="104" loc="1.105">ferrea lux oculis, qualis per nubila Phoebes</TextUnit>
    <TextUnit id="105" loc="1.106">Atracia rubet arte labor; suffusa veneno</TextUnit>
    <TextUnit id="106" loc="1.107">tenditur ac sanie gliscit cutis; igneus atro</TextUnit>
    <TextUnit id="107" loc="1.108">ore vapor, quo longa sitis morbique famesque</TextUnit>
    <TextUnit id="108" loc="1.109">et populis mors una venit; riget horrida tergo</TextUnit>
    <TextUnit id="109" loc="1.110">palla, et caerulei redeunt in pectora nodi:</TextUnit>
    <TextUnit id="110" loc="1.111">Atropos hos atque ipsa novat Proserpina cultus,</TextUnit>
    <TextUnit id="111" loc="1.112">tunc geminas quatit ira manus: haec igne rogali</TextUnit>
    <TextUnit id="112" loc="1.113">fulgurat, haec vivo manus aera verberat hydro.</TextUnit>
    <TextUnit id="113" loc="1.114">Ut stetit, abrupta qua plurimus arce Cithaeron</TextUnit>
    <TextUnit id="114" loc="1.115">occurrit caelo, fera sibila crine virenti</TextUnit>
    <TextUnit id="115" loc="1.116">congeminat. signum terris, unde omnis Achaei</TextUnit>
    <TextUnit id="116" loc="1.117">ora maris late Pelopeaque regna resultant,</TextUnit>
    <TextUnit id="117" loc="1.118">audiit et medius caeli Parnassos et asper</TextUnit>
    <TextUnit id="118" loc="1.119">Eurotas, dubiamque iugo fragor impulit Oeten</TextUnit>
    <TextUnit id="119" loc="1.120">in latus, et geminis vix fluctibus obstitit Isthmos.</TextUnit>
    <TextUnit id="120" loc="1.121">ipsa suum genetrix curvo delphine vagantem</TextUnit>
    <TextUnit id="121" loc="1.122">abripuit frenis gremioque Palaemona pressit.</TextUnit>
    <TextUnit id="122" loc="1.123">Atque ea Cadmeo praeceps ubi culmine primum</TextUnit>
    <TextUnit id="123" loc="1.124">constitit adsuetaque infecit nube penates,</TextUnit>
    <TextUnit id="124" loc="1.125">protinus adtoniti fratrum sub pectore motus,</TextUnit>
    <TextUnit id="125" loc="1.126">gentilesque animos subiit furor aegraque laetis</TextUnit>
    <TextUnit id="126" loc="1.127">invidia atque parens odii metus, inde regendi</TextUnit>
    <TextUnit id="127" loc="1.128">saevus amor, ruptaeque vices iurisque secundi</TextUnit>
    <TextUnit id="128" loc="1.129">ambitus impatiens, et summo dulcius unum</TextUnit>
    <TextUnit id="129" loc="1.130">stare loco. sociisque comes discordia regnis.</TextUnit>
    <TextUnit id="130" loc="1.131">sic ubi delectos per torva armenta iuvencos</TextUnit>
    <TextUnit id="131" loc="1.132">agricola imposito sociare adfectat aratro,</TextUnit>
    <TextUnit id="132" loc="1.133">illi indignantes, quis nondum vomere multo</TextUnit>
    <TextUnit id="133" loc="1.134">ardua nodosos cervix descendit in armos,</TextUnit>
    <TextUnit id="134" loc="1.135">in diversa trahunt atque aequis vincula laxant</TextUnit>
    <TextUnit id="135" loc="1.136">viribus et vario confundunt limite sulcos:</TextUnit>
    <TextUnit id="136" loc="1.137">haud secus indomitos praeceps discordia fratres</TextUnit>
    <TextUnit id="137" loc="1.138">asperat. alterni placuit sub legibus anni</TextUnit>
    <TextUnit id="138" loc="1.139">exsilio mutare ducem, sic iure maligno</TextUnit>
    <TextUnit id="139" loc="1.140">fortunam transire iubent, ut sceptra tenentem</TextUnit>
    <TextUnit id="140" loc="1.141">foedere praecipiti semper novus angeret heres,</TextUnit>
    <TextUnit id="141" loc="1.142">haec inter fratres pietas erat, haec mora pugnae</TextUnit>
    <TextUnit id="142" loc="1.143">sola nec in regem perduratura secundum,</TextUnit>
    <TextUnit id="143" loc="1.144">et nondum crasso laquearia fulva metallo,</TextUnit>
    <TextUnit id="144" loc="1.145">montibus aut alte Grais effulta nitebant</TextUnit>
    <TextUnit id="145" loc="1.146">atria, congestos satis explicitura clientes:</TextUnit>
    <TextUnit id="146" loc="1.147">non impacatis regum advigilantia somnis</TextUnit>
    <TextUnit id="147" loc="1.148">pila, nec alterna ferri statione gementes</TextUnit>
    <TextUnit id="148" loc="1.149">excubiae nec cura mero committere gemmas</TextUnit>
    <TextUnit id="149" loc="1.150">atque aurum violare cibis: sed nuda potestas</TextUnit>
    <TextUnit id="150" loc="1.151">armavit fratres, pugna est de paupere regno.</TextUnit>
    <TextUnit id="151" loc="1.152">dumque uter angustae squalentia iugera Dirces</TextUnit>
    <TextUnit id="152" loc="1.153">verteret aut Tyrii solio non altus ovaret</TextUnit>
    <TextUnit id="153" loc="1.154">exsulis ambigitur, periit ius fasque bonumque</TextUnit>
    <TextUnit id="154" loc="1.155">et vitae mortisque pudor, quo tenditis iras,</TextUnit>
    <TextUnit id="155" loc="1.156">a, miseri r quid si peteretur crimine tanto</TextUnit>
    <TextUnit id="156" loc="1.157">limes uterque poli, quem Sol emissus Eoo</TextUnit>
    <TextUnit id="157" loc="1.158">cardine, quem portu vergens prospectat Hibero,</TextUnit>
    <TextUnit id="158" loc="1.159">quasque procul terras obliquo sidere tangit</TextUnit>
    <TextUnit id="159" loc="1.160">avius aut borea gelidas madidive tepentes</TextUnit>
    <TextUnit id="160" loc="1.161">igne noti? non si Phrygiae Tyriaeque sub unum</TextUnit>
    <TextUnit id="161" loc="1.162">convertentur opes. loca dira arcesque nefandae</TextUnit>
    <TextUnit id="162" loc="1.163">suffecere odio, furiisque immanibus emptum</TextUnit>
    <TextUnit id="163" loc="1.164">Oedipodae sedisse loco.</TextUnit>
    <TextUnit id="164" loc="1.165">Iam sorte carebat dilatus Polynieis honos, quis tunc tibi, saeve,</TextUnit>
    <TextUnit id="165" loc="1.166">quis fuit ille dies, vacua cum solus in aula</TextUnit>
    <TextUnit id="166" loc="1.167">respiceres ius omne tuum cunctosque minores,</TextUnit>
    <TextUnit id="167" loc="1.168">et nusquam par stare caput? iam murmura serpunt</TextUnit>
    <TextUnit id="168" loc="1.169">plebis Echioniae, tacitumque a principe vulgus</TextUnit>
    <TextUnit id="169" loc="1.170">dissidet, et, qui mos populis, venturus amatur.</TextUnit>
    <TextUnit id="170" loc="1.171">atque aliquis, cui mens humili laesisse veneno</TextUnit>
    <TextUnit id="171" loc="1.172">summa nec impositos umquam cervice volenti</TextUnit>
    <TextUnit id="172" loc="1.173">ferre duces, hancne Ogygiis,” ait, aspera rebus</TextUnit>
    <TextUnit id="173" loc="1.174">fata tulere vicem, totiens mutare timendos</TextUnit>
    <TextUnit id="174" loc="1.175">alternoque iugo dubitantia subdere colla?</TextUnit>
    <TextUnit id="175" loc="1.176">partiti versant populorum fata manuque</TextUnit>
    <TextUnit id="176" loc="1.177">fortunam fecere levem, semperne vicissim</TextUnit>
    <TextUnit id="177" loc="1.178">exsulibus servire dabor? tibi. summe deorum</TextUnit>
    <TextUnit id="178" loc="1.179">terrarumque sator, sociis hanc addere mentem</TextUnit>
    <TextUnit id="179" loc="1.180">sedit? an inde vetus Thebis extenditur omen,</TextUnit>
    <TextUnit id="180" loc="1.181">ex quo Sidonii nequiquam blanda iuvenci</TextUnit>
    <TextUnit id="181" loc="1.182">pondera Carpathio iussus sale quaerere Cadmus</TextUnit>
    <TextUnit id="182" loc="1.183">exsul Hyanteos invenit regna per agros,</TextUnit>
    <TextUnit id="183" loc="1.184">fraternasque acies fetae telluris hiatu</TextUnit>
    <TextUnit id="184" loc="1.185">augurium seros dimisit ad usque nepotes ':</TextUnit>
    <TextUnit id="185" loc="1.186">cernis, ut erectum torva sub fronte minetur</TextUnit>
    <TextUnit id="186" loc="1.187">saevior adsurgens dempto consorte potestas,</TextUnit>
    <TextUnit id="187" loc="1.188">quas gerit ore minas, quanto premit omnia fastu!</TextUnit>
    <TextUnit id="188" loc="1.189">hicne umquam privatus erit? tamen ille precanti</TextUnit>
    <TextUnit id="189" loc="1.190">mitis et adfatu bonus et patientior aequi.</TextUnit>
    <TextUnit id="190" loc="1.191">quid mirum? non solus erat. nos vilis in omnis</TextUnit>
    <TextUnit id="191" loc="1.192">prompta manus casus, domino cuicumque parati,</TextUnit>
    <TextUnit id="192" loc="1.193">qualiter hinc gelidus Boreas, hinc nubifer Eurus</TextUnit>
    <TextUnit id="193" loc="1.194">vela trahunt, nutat mediae fortuna carinae,</TextUnit>
    <TextUnit id="194" loc="1.195">—heu dubio suspensa metu tolerandaque nullis</TextUnit>
    <TextUnit id="195" loc="1.196">aspera sors populis!—hic imperat, ille minatur.”</TextUnit>
    <TextUnit id="196" loc="1.197">At Iovis imperio rapidi super atria caeli</TextUnit>
    <TextUnit id="197" loc="1.198">lectus concilio divum convenerat ordo</TextUnit>
    <TextUnit id="198" loc="1.199">interiore polo. spatiis hinc omnia iuxta,</TextUnit>
    <TextUnit id="199" loc="1.200">primaeque occiduaeque domus et fusa sub omni</TextUnit>
    <TextUnit id="200" loc="1.201">terra atque unda die. mediis sese arduus infert</TextUnit>
    <TextUnit id="201" loc="1.202">ipse deis, placido quatiens tamen omnia vultu,</TextUnit>
    <TextUnit id="202" loc="1.203">stellantique locat solio: nec protinus ausi</TextUnit>
    <TextUnit id="203" loc="1.204">caelicolae, veniam donec pater ipse sedendi</TextUnit>
    <TextUnit id="204" loc="1.205">tranquilla iubet esse manu. mox turba vagorum</TextUnit>
    <TextUnit id="205" loc="1.206">semideum et summis cognati nubibus Amnes</TextUnit>
    <TextUnit id="206" loc="1.207">et compressa metu servantes murmura Venti</TextUnit>
    <TextUnit id="207" loc="1.208">aurea tecta replent, mixta convexa deorum</TextUnit>
    <TextUnit id="208" loc="1.209">maiestate tremunt, radiant maiore sereno</TextUnit>
    <TextUnit id="209" loc="1.210">culmina et arcano florentes lumine postes.</TextUnit>
    <TextUnit id="210" loc="1.211">postquam iussa quies siluitque exterritus orbis,</TextUnit>
    <TextUnit id="211" loc="1.212">incipit ex alto—grave et immutabile sanctis</TextUnit>
    <TextUnit id="212" loc="1.213">pondus adest verbis, et vocem fata sequuntur—:</TextUnit>
    <TextUnit id="213" loc="1.214">terrarum delicta nec exsaturabile Diris</TextUnit>
    <TextUnit id="214" loc="1.215">ingenium mortale queror, quonam usque nocentum</TextUnit>
    <TextUnit id="215" loc="1.216">exigar in poenas? taedet saevire corusco</TextUnit>
    <TextUnit id="216" loc="1.217">fulmine, iam pridem Cyclopum operosa fatiscunt</TextUnit>
    <TextUnit id="217" loc="1.218">bracchia et Aeoliis desunt incudibus ignes,</TextUnit>
    <TextUnit id="218" loc="1.219">atque adeo tuleram falso rectore solutos</TextUnit>
    <TextUnit id="219" loc="1.220">Solis equos, caelumque rotis errantibus uri.</TextUnit>
    <TextUnit id="220" loc="1.221">et Phaethontea mundum squalere favilla,</TextUnit>
    <TextUnit id="221" loc="1.222">nil actum, neque tu valida quod cuspide late</TextUnit>
    <TextUnit id="222" loc="1.223">ire per inlicitum pelago, germane, dedisti,</TextUnit>
    <TextUnit id="223" loc="1.224">nunc geminas punire domos, quis sanguinis auctor</TextUnit>
    <TextUnit id="224" loc="1.225">ipse ego, descendo. Perseos alter in Argos</TextUnit>
    <TextUnit id="225" loc="1.226">scinditur, Aonias fluit hic ab origine Thebas.</TextUnit>
    <TextUnit id="226" loc="1.227">mens cunctis imposta manet 2: quis funera Cadmi</TextUnit>
    <TextUnit id="227" loc="1.228">nesciat et totiens excitam a sedibus imis</TextUnit>
    <TextUnit id="228" loc="1.229">Eumenidum bellasse aciem, mala gaudia matrum</TextUnit>
    <TextUnit id="229" loc="1.230">erroresque feros nemorum et reticenda deorum</TextUnit>
    <TextUnit id="230" loc="1.231">crimina? vix lucis spatio, vix noctis abactae</TextUnit>
    <TextUnit id="231" loc="1.232">enumerare queam mores gentemque profanam.</TextUnit>
    <TextUnit id="232" loc="1.233">scandere quin etiam thalamos hic impius heres</TextUnit>
    <TextUnit id="233" loc="1.234">patris et immeritae gremium incestare parentis</TextUnit>
    <TextUnit id="234" loc="1.235">appetiit, proprios—monstrum 1!—revolutus in ortus,</TextUnit>
    <TextUnit id="235" loc="1.236">ille tamen superis aeterna piacula solvit</TextUnit>
    <TextUnit id="236" loc="1.237">proiecitque diem, nec iam amplius aethere nostro</TextUnit>
    <TextUnit id="237" loc="1.238">vescitur; at nati—facinus sine more!—cadentes</TextUnit>
    <TextUnit id="238" loc="1.239">calcavere oculos, iam, iam rata vota tulisti,</TextUnit>
    <TextUnit id="239" loc="1.240">dire senex! meruere tuae, meruere tenebrae</TextUnit>
    <TextUnit id="240" loc="1.241">ultorem sperare Iovem, nova sontibus arma</TextUnit>
    <TextUnit id="241" loc="1.242">iniciam regnis, totumque a stirpe revellam</TextUnit>
    <TextUnit id="242" loc="1.243">exitiale genus, belli mihi semina sunto</TextUnit>
    <TextUnit id="243" loc="1.244">Adrastus socer et superis adiuncta sinistris</TextUnit>
    <TextUnit id="244" loc="1.245">conubia, hanc etiam poenis incessere gentem</TextUnit>
    <TextUnit id="245" loc="1.246">decretum; neque enim arcano de pectore fallax</TextUnit>
    <TextUnit id="246" loc="1.247">Tantalus et saevae periit iniuria mensae.”</TextUnit>
    <TextUnit id="247" loc="1.248">Sic pater omnipotens, ast illi saucia dictis</TextUnit>
    <TextUnit id="248" loc="1.249">flammato versans inopinum corde dolorem</TextUnit>
    <TextUnit id="249" loc="1.250">talia Iuno refert: mene, o iustissime divum,</TextUnit>
    <TextUnit id="250" loc="1.251">me bello certare iubes? scis, semper ut arces</TextUnit>
    <TextUnit id="251" loc="1.252">Cyclopum magnique Phoroneos inclyta fama</TextUnit>
    <TextUnit id="252" loc="1.253">sceptra viris opibusque iuveni, licet improbus illic</TextUnit>
    <TextUnit id="253" loc="1.254">custodem Phariae somno letoque iuvencae</TextUnit>
    <TextUnit id="254" loc="1.255">exstinguas, saeptis et turribus aureus intres.</TextUnit>
    <TextUnit id="255" loc="1.256">mentitis ignosco toris: illam odimus urbem.</TextUnit>
    <TextUnit id="256" loc="1.257">quam vultu confessus adis, ubi conscia magni</TextUnit>
    <TextUnit id="257" loc="1.258">signa tori tonitrus agis et mea fulmina torques,</TextUnit>
    <TextUnit id="258" loc="1.259">facta luant Thebae: cur hostes eligis Argos?</TextUnit>
    <TextUnit id="259" loc="1.260">quin age. si tanta est thalami discordia sancti,</TextUnit>
    <TextUnit id="260" loc="1.261">et Samon et veteres armis exscinde Mycenas.</TextUnit>
    <TextUnit id="261" loc="1.262">verte solo Sparten, cur usquam sanguine festo</TextUnit>
    <TextUnit id="262" loc="1.263">coniugis ara tuae, cumulo cur turis Eoi</TextUnit>
    <TextUnit id="263" loc="1.264">laeta calet? melius votis Mareotica fumant</TextUnit>
    <TextUnit id="264" loc="1.265">Coptos et acrisoni lugentia flumina Nili.</TextUnit>
    <TextUnit id="265" loc="1.266">quod si prisca luunt auctorum crimina gentes</TextUnit>
    <TextUnit id="266" loc="1.267">subvenitque tuis sera haec sententia curis,</TextUnit>
    <TextUnit id="267" loc="1.268">percensere aevi senium, quo tempore tandem</TextUnit>
    <TextUnit id="268" loc="1.269">terrarum furias abolere et saecula retro</TextUnit>
    <TextUnit id="269" loc="1.270">emendare sat est: iamdudum ab sedibus illis</TextUnit>
    <TextUnit id="270" loc="1.271">incipe, fluctivaga qua praeterlabitur unda</TextUnit>
    <TextUnit id="271" loc="1.272">Sicanios longe relegens Alpheos amores.</TextUnit>
    <TextUnit id="272" loc="1.273">Arcades hic tua—nec pudor est—delubra nefastis</TextUnit>
    <TextUnit id="273" loc="1.274">imposuere locis, illic Mavortius axis</TextUnit>
    <TextUnit id="274" loc="1.275">Oenomai Geticoque pecus stabulare sub Haemo</TextUnit>
    <TextUnit id="275" loc="1.276">dignius, abruptis etiamnum inhumata procorum</TextUnit>
    <TextUnit id="276" loc="1.277">reliquiis trunca ora rigent, tamen hic tibi templi</TextUnit>
    <TextUnit id="277" loc="1.278">gratus honos, placet Ida nocens mentitaque manes</TextUnit>
    <TextUnit id="278" loc="1.279">Creta tuos. me Tantaleis consistere terris,</TextUnit>
    <TextUnit id="279" loc="1.280">quae tandem invidia est? belli deflecte tumultus</TextUnit>
    <TextUnit id="280" loc="1.281">et generis miseresce tui. sunt impia late</TextUnit>
    <TextUnit id="281" loc="1.282">regna tibi, melius generos passura nocentes.”</TextUnit>
    <TextUnit id="282" loc="1.283">Finierat precibus miscens convicia Iuno.</TextUnit>
    <TextUnit id="283" loc="1.284">at non ille gravis dictis, quamquam aspera motu,</TextUnit>
    <TextUnit id="284" loc="1.285">reddidit haec: equidem haud rebar te mente secunda</TextUnit>
    <TextUnit id="285" loc="1.286">laturam, quodcumque tuos, licet aequus, in Argos</TextUnit>
    <TextUnit id="286" loc="1.287">consulerem, neque me, si detur copia, fallit</TextUnit>
    <TextUnit id="287" loc="1.288">multa super Thebis Bacchum ausuramque Dionen</TextUnit>
    <TextUnit id="288" loc="1.289">dicere, sed nostri reverentia ponderis obstat,</TextUnit>
    <TextUnit id="289" loc="1.290">horrendos etenim latices, Stygia aequora fratris</TextUnit>
    <TextUnit id="290" loc="1.291">obtestor, mansurum atque inrevocabile verbum.</TextUnit>
    <TextUnit id="291" loc="1.292">nil fore, quod dictis flectar! quare impiger alis</TextUnit>
    <TextUnit id="292" loc="1.293">portantes praecede notos. Cyllenia proles,</TextUnit>
    <TextUnit id="293" loc="1.294">aera per liquidum regnisque inlapsus opacis</TextUnit>
    <TextUnit id="294" loc="1.295">dic patruo: superas senior se adtollat ad auras</TextUnit>
    <TextUnit id="295" loc="1.296">Laius, exstinctum nati quem vulnere nondum</TextUnit>
    <TextUnit id="296" loc="1.297">ulterior Lethes accepit ripa profundi</TextUnit>
    <TextUnit id="297" loc="1.298">lege Erebi; ferat hic diro mea iussa nepoti:</TextUnit>
    <TextUnit id="298" loc="1.299">germanum exsilio fretum Argolicisque tumentem</TextUnit>
    <TextUnit id="299" loc="1.300">hospitiis, quod sponte cupit, procul impius aula</TextUnit>
    <TextUnit id="300" loc="1.301">arceat, alternum regni infitiatus honorem,</TextUnit>
    <TextUnit id="301" loc="1.302">hinc causae irarum, certo reliqua ordine ducam.”</TextUnit>
    <TextUnit id="302" loc="1.303">Paret Atlantiades dictis genitoris et inde</TextUnit>
    <TextUnit id="303" loc="1.304">summa pedum propere plantaribus inligat alis,</TextUnit>
    <TextUnit id="304" loc="1.305">obnubitque comas et temperat astra galero.</TextUnit>
    <TextUnit id="305" loc="1.306">tum dextrae virgam inseruit, qua pellere dulces</TextUnit>
    <TextUnit id="306" loc="1.307">aut suadere iterum somnos, qua nigra subire</TextUnit>
    <TextUnit id="307" loc="1.308">Tartara et exsanguis animare adsueverat umbras,</TextUnit>
    <TextUnit id="308" loc="1.309">desiluit, tenuique exceptus inhorruit aura.</TextUnit>
    <TextUnit id="309" loc="1.310">nec mora, sublimis raptim per inane volatus</TextUnit>
    <TextUnit id="310" loc="1.311">carpit et ingenti designat nubila gyro.</TextUnit>
    <TextUnit id="311" loc="1.312">Interea patriis olim vagus exsul ab oris</TextUnit>
    <TextUnit id="312" loc="1.313">Oedipodionides furto deserta pererrat</TextUnit>
    <TextUnit id="313" loc="1.314">Aoniae, iamiamque animi male debita regna</TextUnit>
    <TextUnit id="314" loc="1.315">concipit, et longum signis cunctantibus annum</TextUnit>
    <TextUnit id="315" loc="1.316">stare gemit, tenet una dies noctesque recursans</TextUnit>
    <TextUnit id="316" loc="1.317">cura virum, si quando humilem decedere regno</TextUnit>
    <TextUnit id="317" loc="1.318">germanum et semet Thebis opibusque potitum</TextUnit>
    <TextUnit id="318" loc="1.319">cerneret; hac aevum cupiat pro luce pacisci,</TextUnit>
    <TextUnit id="319" loc="1.320">nunc queritur ceu tarda fugae dispendia, sed mox</TextUnit>
    <TextUnit id="320" loc="1.321">attollit flatus ducis et sedisse superbus</TextUnit>
    <TextUnit id="321" loc="1.322">deiecto iam fratre putat: spes anxia mentem</TextUnit>
    <TextUnit id="322" loc="1.323">extrahit et longo consumit gaudia voto.</TextUnit>
    <TextUnit id="323" loc="1.324">tune sedet Inachias urbes Danaeiaque arva</TextUnit>
    <TextUnit id="324" loc="1.325">et caligantes abrupto sole Mycenas</TextUnit>
    <TextUnit id="325" loc="1.326">ferre iter impavidum, seu praevia ducit Erinys,</TextUnit>
    <TextUnit id="326" loc="1.327">seu fors illa viae. sive hae immota vocabat</TextUnit>
    <TextUnit id="327" loc="1.328">Atropos. Ogygiis ululata furoribus antra</TextUnit>
    <TextUnit id="328" loc="1.329">deserit et pingues Baccheo sanguine colles,</TextUnit>
    <TextUnit id="329" loc="1.330">inde plagam, qua molle sedens in plana Cithaeron</TextUnit>
    <TextUnit id="330" loc="1.331">porrigitur lassumque inclinat ad aequora montem,</TextUnit>
    <TextUnit id="331" loc="1.332">praeterit, hinc arte scopuloso in limite pendens</TextUnit>
    <TextUnit id="332" loc="1.333">infames Scirone petras Scyllaeaque rura</TextUnit>
    <TextUnit id="333" loc="1.334">purpureo regnata seni mitemque Corinthon</TextUnit>
    <TextUnit id="334" loc="1.335">linquit et in mediis audit duo litora campis</TextUnit>
    <TextUnit id="335" loc="1.336">Iamque per emeriti surgens confinia Phoebi</TextUnit>
    <TextUnit id="336" loc="1.337">Titanis late, mundo subvecta silenti,</TextUnit>
    <TextUnit id="337" loc="1.338">rorifera gelidum tenuaverat aera biga:</TextUnit>
    <TextUnit id="338" loc="1.339">iam pecudes volucresque tacent, iam Somnus avaris</TextUnit>
    <TextUnit id="339" loc="1.340">inrepsit curis pronusque ex aethere nutat,</TextUnit>
    <TextUnit id="340" loc="1.341">grata laboratae referens oblivia vitae,</TextUnit>
    <TextUnit id="341" loc="1.342">sed nec puniceo rediturum nubila caelo</TextUnit>
    <TextUnit id="342" loc="1.343">promisere iubar, nec rarescentibus umbris</TextUnit>
    <TextUnit id="343" loc="1.344">longa repercusso nituere crepuscula Phoebo:</TextUnit>
    <TextUnit id="344" loc="1.345">densior a terris et nulli pervia flammae</TextUnit>
    <TextUnit id="345" loc="1.346">subtexit nox atra polos, iam claustra rigentis</TextUnit>
    <TextUnit id="346" loc="1.347">Aeoliae percussa sonant, venturaque rauco</TextUnit>
    <TextUnit id="347" loc="1.348">ore minatur hiemps, venti transversa frementes</TextUnit>
    <TextUnit id="348" loc="1.349">confligunt axemque emoto cardine vellunt,</TextUnit>
    <TextUnit id="349" loc="1.350">dum caelum sibi quisque rapit; sed plurimus Auster</TextUnit>
    <TextUnit id="350" loc="1.351">inglomerat noctem, tenebrosa volumina torquens,</TextUnit>
    <TextUnit id="351" loc="1.352">defunditque imbres, sicco quos asper hiatu</TextUnit>
    <TextUnit id="352" loc="1.353">praesolidat Boreas; nec non abrupta tremiscunt</TextUnit>
    <TextUnit id="353" loc="1.354">fulgura, et attritus subita face rumpitur aether,</TextUnit>
    <TextUnit id="354" loc="1.355">iam Nemea, iam Taenariis contermina lucis</TextUnit>
    <TextUnit id="355" loc="1.356">Arcadiae capita alta madent; ruit agmine magno</TextUnit>
    <TextUnit id="356" loc="1.357">Inachus et gelidas surgens Erasmus in undas.</TextUnit>
    <TextUnit id="357" loc="1.358">pulverulenta prius ealeataque flumina nullae</TextUnit>
    <TextUnit id="358" loc="1.359">aggeribus tenuere morae, stagnoque refusa est</TextUnit>
    <TextUnit id="359" loc="1.360">funditus et veteri spumavit Lerna veneno.</TextUnit>
    <TextUnit id="360" loc="1.361">frangitur omne nemus, rapiunt antiqua procellae</TextUnit>
    <TextUnit id="361" loc="1.362">bracchia silvarum, nullisque aspecta per aevum</TextUnit>
    <TextUnit id="362" loc="1.363">solibus umbrosi patuere aestiva Lycaei.</TextUnit>
    <TextUnit id="363" loc="1.364">ille tamen, modo saxa iugis fugientia ruptis</TextUnit>
    <TextUnit id="364" loc="1.365">miratus, modo nubigenas e montibus amnes</TextUnit>
    <TextUnit id="365" loc="1.366">aure pavens passimque insano turbine raptas</TextUnit>
    <TextUnit id="366" loc="1.367">pastorum pecorumque domos, non segnius amens</TextUnit>
    <TextUnit id="367" loc="1.368">incertusque viae per nigra silentia vastum</TextUnit>
    <TextUnit id="368" loc="1.369">haurit iter; pulsat metus undique et undique frater,</TextUnit>
    <TextUnit id="369" loc="1.370">ac velut hiberno deprensus navita ponto,</TextUnit>
    <TextUnit id="370" loc="1.371">cui neque Temo piger neque amico sidere monstrat</TextUnit>
    <TextUnit id="371" loc="1.372">Luna vias, medio caeli pelagique tumultu</TextUnit>
    <TextUnit id="372" loc="1.373">stat rationis inops, iamiamque aut saxa malignis</TextUnit>
    <TextUnit id="373" loc="1.374">exspectat submersa vadis aut vertice acuto</TextUnit>
    <TextUnit id="374" loc="1.375">spumantes scopulos erectae incurrere prorae:</TextUnit>
    <TextUnit id="375" loc="1.376">talis opaca legens nemorum Cadmeius heros</TextUnit>
    <TextUnit id="376" loc="1.377">adcelerat, vasto metuenda umbone ferarum</TextUnit>
    <TextUnit id="377" loc="1.378">excutiens stabula, et prono virgulta refringit</TextUnit>
    <TextUnit id="378" loc="1.379">pectore; dat stimulos animo vis maesta timoris,</TextUnit>
    <TextUnit id="379" loc="1.380">donec ab Inachiis victa caligine tectis</TextUnit>
    <TextUnit id="380" loc="1.381">emicuit lucem devexa in moenia fundens</TextUnit>
    <TextUnit id="381" loc="1.382">Larisaeus apex. illo spe concitus omni</TextUnit>
    <TextUnit id="382" loc="1.383">evolat, hinc celsae Iunonia templa Prosymnae</TextUnit>
    <TextUnit id="383" loc="1.384">laevus habens, hinc Herculeo signata vapore</TextUnit>
    <TextUnit id="384" loc="1.385">Lernaei stagna atra vadi, tandemque reclusis</TextUnit>
    <TextUnit id="385" loc="1.386">infertur portis, actutum regia cernit</TextUnit>
    <TextUnit id="386" loc="1.387">vestibula: hic artus imbri ventoque rigentes</TextUnit>
    <TextUnit id="387" loc="1.388">proicit ignotaeque adclinis postibus aulae</TextUnit>
    <TextUnit id="388" loc="1.389">invitat tenues ad dura cubilia somnos.</TextUnit>
    <TextUnit id="389" loc="1.390">Rex ibi tranquille, medio de limite vitae</TextUnit>
    <TextUnit id="390" loc="1.391">in senium vergens, populos Adrastus habebat,</TextUnit>
    <TextUnit id="391" loc="1.392">dives avis et utroque Iovem de sanguine ducens,</TextUnit>
    <TextUnit id="392" loc="1.393">hic sexus melioris inops, sed prole virebat</TextUnit>
    <TextUnit id="393" loc="1.394">feminea, gemino natarum pignore fultus.</TextUnit>
    <TextUnit id="394" loc="1.395">cui Phoebus generos—monstrum exitiabile dictu!</TextUnit>
    <TextUnit id="395" loc="1.396">mox adaperta fides—fato ducente canebat</TextUnit>
    <TextUnit id="396" loc="1.397">saetigerumque suem et fulvum adventare leonem,</TextUnit>
    <TextUnit id="397" loc="1.398">id volvens non ipse pater, non docte futuri</TextUnit>
    <TextUnit id="398" loc="1.399">Amphiarae vides, etenim vetat auctor Apollo,</TextUnit>
    <TextUnit id="399" loc="1.400">tantum in corde sedens aegrescit cura parenti.</TextUnit>
    <TextUnit id="400" loc="1.401">Ecce autem antiquam fato Calydona relinquens</TextUnit>
    <TextUnit id="401" loc="1.402">Olenius Tydeus—fraterni sanguinis illum</TextUnit>
    <TextUnit id="402" loc="1.403">conscius horror agit—eadem sub nocte sopora</TextUnit>
    <TextUnit id="403" loc="1.404">lustra terit, similesque notos dequestus et imbres,</TextUnit>
    <TextUnit id="404" loc="1.405">infusam tergo glaciem et liquentia nimbis</TextUnit>
    <TextUnit id="405" loc="1.406">ora comasque gerens subit uno tegmine, cuius</TextUnit>
    <TextUnit id="406" loc="1.407">fusus humo gelida partem prior hospes habebat,</TextUnit>
    <TextUnit id="407" loc="1.408">hic vero ambobus rabiem fortuna cruentam</TextUnit>
    <TextUnit id="408" loc="1.409">adtulit: haud passi sociis defendere noctem</TextUnit>
    <TextUnit id="409" loc="1.410">culminibus, paulum alternis in verba minasque</TextUnit>
    <TextUnit id="410" loc="1.411">cunctantur; mox ut iactis sermonibus irae</TextUnit>
    <TextUnit id="411" loc="1.412">intumuere satis, tum vero erectus uterque</TextUnit>
    <TextUnit id="412" loc="1.413">exsertare umeros undamque lacessere pugnam,</TextUnit>
    <TextUnit id="413" loc="1.414">celsior ille gradu procera in membra simulque</TextUnit>
    <TextUnit id="414" loc="1.415">integer annorum, sed non et viribus infra</TextUnit>
    <TextUnit id="415" loc="1.416">Tydea fert animus, totosque infusa per artus</TextUnit>
    <TextUnit id="416" loc="1.417">maior in exiguo regnabat corpore virtus,</TextUnit>
    <TextUnit id="417" loc="1.418">iam crebros ictus ora et cava tempora circum</TextUnit>
    <TextUnit id="418" loc="1.419">obnixi ingeminant, telorum aut grandinis instar</TextUnit>
    <TextUnit id="419" loc="1.420">Riphaeae, flexoque genu vacua ilia fundunt.</TextUnit>
    <TextUnit id="420" loc="1.421">non aliter quam Pisaeo sua lustra Tonanti</TextUnit>
    <TextUnit id="421" loc="1.422">cum redeunt crudisque virum sudoribus ardet</TextUnit>
    <TextUnit id="422" loc="1.423">pulvis; at hinc teneros caveae dissensus ephebos</TextUnit>
    <TextUnit id="423" loc="1.424">concitat, exclusaeque exspectant praemia matres:</TextUnit>
    <TextUnit id="424" loc="1.425">sic alacres odio nullaque cupidine laudis</TextUnit>
    <TextUnit id="425" loc="1.426">accensi incurrunt, scrutatur et intima vultus</TextUnit>
    <TextUnit id="426" loc="1.427">unca manus penitusque oculis cedentibus intrat.</TextUnit>
    <TextUnit id="427" loc="1.428">forsan et accinctos lateri—sic ira ferebat—</TextUnit>
    <TextUnit id="428" loc="1.429">nudassent enses, meliusque hostilibus armis</TextUnit>
    <TextUnit id="429" loc="1.430">lugendus fratri, iuvenis Thebane, iaceres,</TextUnit>
    <TextUnit id="430" loc="1.431">ni rex, insolitum clamorem et pectore ab alto</TextUnit>
    <TextUnit id="431" loc="1.432">stridentes gemitus noctis miratus in umbris,</TextUnit>
    <TextUnit id="432" loc="1.433">movisset gressus, magnis cui sobria curis</TextUnit>
    <TextUnit id="433" loc="1.434">pendebat somno iam deteriore senectus,</TextUnit>
    <TextUnit id="434" loc="1.435">isque ubi progrediens numerosa luce per alta</TextUnit>
    <TextUnit id="435" loc="1.436">atria dimotis adverso limine claustris</TextUnit>
    <TextUnit id="436" loc="1.437">terribilem dictu faciem, lacera ora putresque</TextUnit>
    <TextUnit id="437" loc="1.438">sanguineo videt imbre genas: quae causa furoris,</TextUnit>
    <TextUnit id="438" loc="1.439">externi iuvenes—neque enim meus audeat istas</TextUnit>
    <TextUnit id="439" loc="1.440">civis in usque manus—, quisnam implacabilis ardor</TextUnit>
    <TextUnit id="440" loc="1.441">exturbare odiis tranquilla silentia noctis?</TextUnit>
    <TextUnit id="441" loc="1.442">usque adeone angusta dies et triste, parumper</TextUnit>
    <TextUnit id="442" loc="1.443">pacem animo somnumque pati? sed prodite tandem,</TextUnit>
    <TextUnit id="443" loc="1.444">unde orti, quo fertis iter, quae iurgia? nam vos</TextUnit>
    <TextUnit id="444" loc="1.445">haud humiles tanta ira docet, generisque superbi</TextUnit>
    <TextUnit id="445" loc="1.446">magna per effusum clarescunt signa cruorem.”</TextUnit>
    <TextUnit id="446" loc="1.447">Vix ea, cum mixto clamore obliqua tuentes</TextUnit>
    <TextUnit id="447" loc="1.448">incipiunt una: rex o mitissime Achivum,</TextUnit>
    <TextUnit id="448" loc="1.449">quid verbis opus? ipse undantis sanguine vultus</TextUnit>
    <TextUnit id="449" loc="1.450">aspicis?” haec passim turbatis vocis amarae</TextUnit>
    <TextUnit id="450" loc="1.451">confudere sonis: inde orsus in ordine Tydeus</TextUnit>
    <TextUnit id="451" loc="1.452">continuat: maesti cupiens solacia casus</TextUnit>
    <TextUnit id="452" loc="1.453">monstriferae Calydonis opes Acheloiaque arva</TextUnit>
    <TextUnit id="453" loc="1.454">deserui; vestris haec me ecce in finibus ingens</TextUnit>
    <TextUnit id="454" loc="1.455">nox operit, tecto caelum prohibere quis iste</TextUnit>
    <TextUnit id="455" loc="1.456">arcuit? an quoniam prior haec ad limina forte</TextUnit>
    <TextUnit id="456" loc="1.457">molitus gressus? pariter stabulare bimembres</TextUnit>
    <TextUnit id="457" loc="1.458">Centauros unaque ferunt Cyclopas in Aetna</TextUnit>
    <TextUnit id="458" loc="1.459">composites, sunt et rabidis iura insita monstris</TextUnit>
    <TextUnit id="459" loc="1.460">fasque suum: nobis sociare cubilia terrae—</TextUnit>
    <TextUnit id="460" loc="1.461">sed quid ego? aut hodie spoliis gavisus abibis,</TextUnit>
    <TextUnit id="461" loc="1.462">quisquis es. his, aut me, si non effetus oborto</TextUnit>
    <TextUnit id="462" loc="1.463">sanguis hebet luctu, magni de stirpe creatum</TextUnit>
    <TextUnit id="463" loc="1.464">Oeneos et Marti non degenerare paterno</TextUnit>
    <TextUnit id="464" loc="1.465">accipies.” " nec nos animi nec stirpis egentes—"</TextUnit>
    <TextUnit id="465" loc="1.466">ille refert contra, sed mens sibi conscia fati</TextUnit>
    <TextUnit id="466" loc="1.467">cunctatur proferre patrem, tunc mitis Adrastus:</TextUnit>
    <TextUnit id="467" loc="1.468">immo agite, et positis, quas nox inopinaque suasit</TextUnit>
    <TextUnit id="468" loc="1.469">aut virtus aut ira, minis succedite tecto,</TextUnit>
    <TextUnit id="469" loc="1.470">iam pariter coeant animorum in pignora dextrae.</TextUnit>
    <TextUnit id="470" loc="1.471">non haec incassum divisque absentibus acta;</TextUnit>
    <TextUnit id="471" loc="1.472">forsan et has venturus amor praemiserit iras,</TextUnit>
    <TextUnit id="472" loc="1.473">ut meminisse iuvet.” nec vana voce locutus</TextUnit>
    <TextUnit id="473" loc="1.474">fata senex, siquidem hanc perhibent per vulnera iunctis</TextUnit>
    <TextUnit id="474" loc="1.475">isse fidem, quanta partitum extrema protervo</TextUnit>
    <TextUnit id="475" loc="1.476">Thesea Pirithoo, vel inanem mentis Oresten</TextUnit>
    <TextUnit id="476" loc="1.477">opposito rabidam Pylade vitasse Megaeram.</TextUnit>
    <TextUnit id="477" loc="1.478">tunc quoque mulcentem dictis corda aspera regem</TextUnit>
    <TextUnit id="478" loc="1.479">iam faciles, ventis ut decertata residunt</TextUnit>
    <TextUnit id="479" loc="1.480">aequora, laxatisque diu tamen aura superstes</TextUnit>
    <TextUnit id="480" loc="1.481">immoritur velis, passi subiere penates.</TextUnit>
    <TextUnit id="481" loc="1.482">Hic primum lustrare oculis cultusque virorum</TextUnit>
    <TextUnit id="482" loc="1.483">telaque magna vacat: tergo videt huius inanem</TextUnit>
    <TextUnit id="483" loc="1.484">impexis utrimque iubis horrere leonem,</TextUnit>
    <TextUnit id="484" loc="1.485">illius in speciem, quem per Teumesia tempe</TextUnit>
    <TextUnit id="485" loc="1.486">Amphitryoniades fractum iuvenalibus annis</TextUnit>
    <TextUnit id="486" loc="1.487">ante Cleonaei vestitus proelia monstri,</TextUnit>
    <TextUnit id="487" loc="1.488">terribiles contra saetis ac dente recurvo</TextUnit>
    <TextUnit id="488" loc="1.489">Tydea per latos umeros ambire laborant</TextUnit>
    <TextUnit id="489" loc="1.490">exuviae, Calydonis honos, stupet omine tanto</TextUnit>
    <TextUnit id="490" loc="1.491">defixus senior, divina oracula Phoebi</TextUnit>
    <TextUnit id="491" loc="1.492">agnoscens monitusque datos vocalibus antris,</TextUnit>
    <TextUnit id="492" loc="1.493">obtutu gelida ora premit, laetusque per artus</TextUnit>
    <TextUnit id="493" loc="1.494">horror iit; sensit manifesto numine ductos</TextUnit>
    <TextUnit id="494" loc="1.495">adfore, quos nexis ambagibus augur Apollo</TextUnit>
    <TextUnit id="495" loc="1.496">portendi generos, vultu fallente ferarum,</TextUnit>
    <TextUnit id="496" loc="1.497">ediderat. tunc sic tendens ad sidera palmas:</TextUnit>
    <TextUnit id="497" loc="1.498">nox, quae terrarum caelique amplexa labores</TextUnit>
    <TextUnit id="498" loc="1.499">ignea multivago transmittis sidera lapsu,</TextUnit>
    <TextUnit id="499" loc="1.500">indulgens reparare animum, dum proximus aegris</TextUnit>
    <TextUnit id="500" loc="1.501">infundat Titan agiles animantibus ortus,</TextUnit>
    <TextUnit id="501" loc="1.502">tu mihi perplexis quaesitam erroribus ultro</TextUnit>
    <TextUnit id="502" loc="1.503">advehis alma fidem veterisque exordia fati</TextUnit>
    <TextUnit id="503" loc="1.504">detegis: adsistas operi tuaque omina firmes.</TextUnit>
    <TextUnit id="504" loc="1.505">semper honoratam dimensis orbibus anni</TextUnit>
    <TextUnit id="505" loc="1.506">te domus ista colet; nigri tibi, diva, litabunt</TextUnit>
    <TextUnit id="506" loc="1.507">electa cervice greges, lustraliaque exta</TextUnit>
    <TextUnit id="507" loc="1.508">lacte novo perfusus edet Vulcanius ignis.</TextUnit>
    <TextUnit id="508" loc="1.509">salve prisca fides tripodum obscurique recessus!</TextUnit>
    <TextUnit id="509" loc="1.510">deprendi. Fortuna, deos!” sic fatus, et ambos</TextUnit>
    <TextUnit id="510" loc="1.511">innectens manibus tecta interioris ad aulae</TextUnit>
    <TextUnit id="511" loc="1.512">progreditur. canis etiamnum altaribus ignes</TextUnit>
    <TextUnit id="512" loc="1.513">sopitum cinerem et tepidi libamina sacri</TextUnit>
    <TextUnit id="513" loc="1.514">servabant; adolere focos epulasque recentes</TextUnit>
    <TextUnit id="514" loc="1.515">instaurare iubet, dictis parere ministri</TextUnit>
    <TextUnit id="515" loc="1.516">certatim adcelerant; vario strepit icta tumultu</TextUnit>
    <TextUnit id="516" loc="1.517">regia: pars ostro tenues auroque sonantes</TextUnit>
    <TextUnit id="517" loc="1.518">emunire toros alteque inferre tapetas,</TextUnit>
    <TextUnit id="518" loc="1.519">pars teretes levare manu ac disponere mensas.</TextUnit>
    <TextUnit id="519" loc="1.520">ast alii tenebras et opacam vincere noctem</TextUnit>
    <TextUnit id="520" loc="1.521">adgressi tendunt auratis vincula lychnis.</TextUnit>
    <TextUnit id="521" loc="1.522">his labor inserto torrere exsanguia ferro</TextUnit>
    <TextUnit id="522" loc="1.523">viscera caesarum pecudum, his cumulare canistris</TextUnit>
    <TextUnit id="523" loc="1.524">perdomitam saxo Cererem; laetatur Adrastus</TextUnit>
    <TextUnit id="524" loc="1.525">obsequio fervere domum. Iamque ipse superbis</TextUnit>
    <TextUnit id="525" loc="1.526">fulgebat stratis solioque effultus eburno.</TextUnit>
    <TextUnit id="526" loc="1.527">parte alia iuvenes siccati vulnera lymphis</TextUnit>
    <TextUnit id="527" loc="1.528">discumbunt, simul ora notis foedata tuentur</TextUnit>
    <TextUnit id="528" loc="1.529">inque vicem ignoscunt. tunc rex longaevus Acasten—</TextUnit>
    <TextUnit id="529" loc="1.530">natarum haec altrix eadem et fidissima custos</TextUnit>
    <TextUnit id="530" loc="1.531">lecta sacrum iustae Veneri occultare pudorem—</TextUnit>
    <TextUnit id="531" loc="1.532">imperat acciri tacitaque immurmurat aure.</TextUnit>
    <TextUnit id="532" loc="1.533">Nec mora praeceptis, cum protinus utraque virgo</TextUnit>
    <TextUnit id="533" loc="1.534">arcano egressae thalamo: mirabile visu,</TextUnit>
    <TextUnit id="534" loc="1.535">Pallados armisonae pharetrataeque ora Dianae</TextUnit>
    <TextUnit id="535" loc="1.536">aequa ferunt, terrore minus, nova deinde pudori</TextUnit>
    <TextUnit id="536" loc="1.537">visa virum facies: pariter pallorque ruborque</TextUnit>
    <TextUnit id="537" loc="1.538">purpureas hausere genas, oculique verentes</TextUnit>
    <TextUnit id="538" loc="1.539">ad sanctum rediere patrem, postquam ordine mensae</TextUnit>
    <TextUnit id="539" loc="1.540">victa fames, signis perfectam auroque nitentem</TextUnit>
    <TextUnit id="540" loc="1.541">Iasides pateram famulos ex more poposcit,</TextUnit>
    <TextUnit id="541" loc="1.542">qua Danaus libare deis seniorque Phoroncus</TextUnit>
    <TextUnit id="542" loc="1.543">adsueti, tenet haec operum caelata figuras:</TextUnit>
    <TextUnit id="543" loc="1.544">aureus anguicomam praesecto Gorgona collo</TextUnit>
    <TextUnit id="544" loc="1.545">ales habet, iamiamque vagas—ita visus 3—in auras</TextUnit>
    <TextUnit id="545" loc="1.546">exsilit; illa graves oculos languentiaque ora</TextUnit>
    <TextUnit id="546" loc="1.547">paene movet vivoque etiam pallescit in auro.</TextUnit>
    <TextUnit id="547" loc="1.548">hinc Phrygius fulvis venator tollitur alis,</TextUnit>
    <TextUnit id="548" loc="1.549">Gargara desidunt surgenti et Troia recedit,</TextUnit>
    <TextUnit id="549" loc="1.550">stant maesti comites, frustraque sonantia lassant</TextUnit>
    <TextUnit id="550" loc="1.551">ora canes umbramque petunt et nubila latrant.</TextUnit>
    <TextUnit id="551" loc="1.552">hanc undante mero fundens vocat ordine cunctos</TextUnit>
    <TextUnit id="552" loc="1.553">caelicolas, Phoebum ante alios, Phoebum omnis ad aram</TextUnit>
    <TextUnit id="553" loc="1.554">laude ciet comitum famulumque evineta pudica</TextUnit>
    <TextUnit id="554" loc="1.555">fronde manus, cui festa dies largoque refecti</TextUnit>
    <TextUnit id="555" loc="1.556">ture vaporatis lucent altaribus ignes.</TextUnit>
    <TextUnit id="556" loc="1.557">Forsitan, o iuvenes, quae sint ea sacra quibusque</TextUnit>
    <TextUnit id="557" loc="1.558">praecipuum causis Phoebi obtestemur honorem”</TextUnit>
    <TextUnit id="558" loc="1.559">rex ait, exquirant animi, non inscia suasit</TextUnit>
    <TextUnit id="559" loc="1.560">relligio, magnis exercita cladibus olim</TextUnit>
    <TextUnit id="560" loc="1.561">plebs Argiva litant; animos advertite, pandam.</TextUnit>
    <TextUnit id="561" loc="1.562">postquam caerulei sinuosa volumina monstri,</TextUnit>
    <TextUnit id="562" loc="1.563">terrigenam Pythona deus septem orbibus atris</TextUnit>
    <TextUnit id="563" loc="1.564">amplexum Delphos squamisque annosa ferentem</TextUnit>
    <TextUnit id="564" loc="1.565">robora, Castaliis dum fontibus ore trisuleo</TextUnit>
    <TextUnit id="565" loc="1.566">fusus hiat nigro sitiens alimenta veneno,</TextUnit>
    <TextUnit id="566" loc="1.567">perculit, absumptis numerosa in vulnera telis,</TextUnit>
    <TextUnit id="567" loc="1.568">Cirrhaeique dedit centum per iugera campi</TextUnit>
    <TextUnit id="568" loc="1.569">vix tandem explieitum, nova deinde piacula caedis</TextUnit>
    <TextUnit id="569" loc="1.570">perquirens nostri tecta haud opulenta Crotopi</TextUnit>
    <TextUnit id="570" loc="1.571">attigit, huic primis et pubem ineuntibus annis</TextUnit>
    <TextUnit id="571" loc="1.572">mira decore pios servabat nata penates</TextUnit>
    <TextUnit id="572" loc="1.573">intemerata toris, felix, si Delia numquam</TextUnit>
    <TextUnit id="573" loc="1.574">furta nec occultum Phoebo sociasset amorem!</TextUnit>
    <TextUnit id="574" loc="1.575">namque ut passa deum Nemeaei ad fluminis undam,</TextUnit>
    <TextUnit id="575" loc="1.576">bis quinos plena eum fronte resumeret orbes</TextUnit>
    <TextUnit id="576" loc="1.577">Cynthia, sidereum Latonae feta nepotem</TextUnit>
    <TextUnit id="577" loc="1.578">edidit; ac poenae metuens—neque enim ille coactis</TextUnit>
    <TextUnit id="578" loc="1.579">donasset thalamis veniam pater—avia rura</TextUnit>
    <TextUnit id="579" loc="1.580">eligit ae natum saepta inter ovilia furtim</TextUnit>
    <TextUnit id="580" loc="1.581">montivago pecoris custodi mandat alendum.</TextUnit>
    <TextUnit id="581" loc="1.582">non tibi digna, puer, generis cunabula tanti</TextUnit>
    <TextUnit id="582" loc="1.583">gramineos dedit herba toros et vimine querno</TextUnit>
    <TextUnit id="583" loc="1.584">texta domus; clausa arbutei sub cortice libri</TextUnit>
    <TextUnit id="584" loc="1.585">membra tepent, suadetque leves cava fistula somnos,</TextUnit>
    <TextUnit id="585" loc="1.586">et pecori commune solum, sed fata nec illum</TextUnit>
    <TextUnit id="586" loc="1.587">concessere larem: viridi nam caespite terrae</TextUnit>
    <TextUnit id="587" loc="1.588">proiectum temere et patulo caelum ore trahentem</TextUnit>
    <TextUnit id="588" loc="1.589">dira canum rabies, morsu depasta cruento,</TextUnit>
    <TextUnit id="589" loc="1.590">dissicit. hic vero attonitas ut nuntius aures</TextUnit>
    <TextUnit id="590" loc="1.591">matris adit, pulsi ex animo genitorque pudorque</TextUnit>
    <TextUnit id="591" loc="1.592">et metus: ipsa ultro saevis plangoribus amens</TextUnit>
    <TextUnit id="592" loc="1.593">tecta replet, vacuumque ferens velamine pectus</TextUnit>
    <TextUnit id="593" loc="1.594">occurrit confessa patri; nec motus et atro</TextUnit>
    <TextUnit id="594" loc="1.595">imperat—infandum!—cupientem occumbere leto.</TextUnit>
    <TextUnit id="595" loc="1.596">sero memor thalami maestae solacia morti,</TextUnit>
    <TextUnit id="596" loc="1.597">Phoebe, paras monstrum infandis Acheronte sub imo</TextUnit>
    <TextUnit id="597" loc="1.598">conceptum Eumenidum thalamis, cui virginis ora</TextUnit>
    <TextUnit id="598" loc="1.599">pectoraque; aeternum stridens a veitice surgit</TextUnit>
    <TextUnit id="599" loc="1.600">et ferrugineam frontem discriminat anguis.</TextUnit>
    <TextUnit id="600" loc="1.601">haec tum dira lues nocturno squalida passu</TextUnit>
    <TextUnit id="601" loc="1.602">inlabi thalamis, animasque a stirpe recentes</TextUnit>
    <TextUnit id="602" loc="1.603">abripere altricum gremiis morsuque cruento</TextUnit>
    <TextUnit id="603" loc="1.604">devesei et multum patrio pinguescere luctu,</TextUnit>
    <TextUnit id="604" loc="1.605">haud tulit armorum praestans animique Coroebus</TextUnit>
    <TextUnit id="605" loc="1.606">seque ultro lectis iuvenum, qui robore primi</TextUnit>
    <TextUnit id="606" loc="1.607">famam posthabita faciles extendere vita,</TextUnit>
    <TextUnit id="607" loc="1.608">obtulit, illa novos ibat populata penates</TextUnit>
    <TextUnit id="608" loc="1.609">portarum in bivio—lateri duo corpora parvum</TextUnit>
    <TextUnit id="609" loc="1.610">dependent, et iam unca manus vitalibus haeret</TextUnit>
    <TextUnit id="610" loc="1.611">ferratique ungues tenero sub corde tepescunt—:</TextUnit>
    <TextUnit id="611" loc="1.612">obvius huic, latus omne virum stipante corona,</TextUnit>
    <TextUnit id="612" loc="1.613">fit iuvenis, ferrumque ingens sub pectore duro</TextUnit>
    <TextUnit id="613" loc="1.614">condidit, atque imas animae mucrone corusco</TextUnit>
    <TextUnit id="614" loc="1.615">scrutatus latebras tandem sua monstra profundo</TextUnit>
    <TextUnit id="615" loc="1.616">reddit habere Iovi. iuvat ire et visere iuxta</TextUnit>
    <TextUnit id="616" loc="1.617">liventes in morte oculos uterique nefandam</TextUnit>
    <TextUnit id="617" loc="1.618">proluviem et crasso squalentia pectora tabo,</TextUnit>
    <TextUnit id="618" loc="1.619">qua nostrae cecidere animae, stupet Inacha pubes,</TextUnit>
    <TextUnit id="619" loc="1.620">magnaque post lacrimas etiamnum gaudia pallent.</TextUnit>
    <TextUnit id="620" loc="1.621">hi trabibus duris, solacia vana dolori,</TextUnit>
    <TextUnit id="621" loc="1.622">proterere exanimos artus asprosque molares</TextUnit>
    <TextUnit id="622" loc="1.623">deculcare genis: nequit iram explere potestas,</TextUnit>
    <TextUnit id="623" loc="1.624">illam et nocturno circum stridore volantes</TextUnit>
    <TextUnit id="624" loc="1.625">impastae fugistis aves, rabidamque canum vim</TextUnit>
    <TextUnit id="625" loc="1.626">oraque sicca ferunt trepidorum inhiasse luporum,</TextUnit>
    <TextUnit id="626" loc="1.627">saevior in miseros, fatis ultricis ademptae</TextUnit>
    <TextUnit id="627" loc="1.628">Delius insurgit, summaque biverticis umbra</TextUnit>
    <TextUnit id="628" loc="1.629">Parnassi residens arcu crudelis iniquo</TextUnit>
    <TextUnit id="629" loc="1.630">pestifera arma iacit, camposque et celsa Cyclopum</TextUnit>
    <TextUnit id="630" loc="1.631">tecta superiecto nebularum incendit amictu,</TextUnit>
    <TextUnit id="631" loc="1.632">labuntur dulces animae, Mors fila Sororum</TextUnit>
    <TextUnit id="632" loc="1.633">ense metit captamque tenens fert manibus urbem,</TextUnit>
    <TextUnit id="633" loc="1.634">quaerenti, quae causa, duci, quis ab aethere laevus</TextUnit>
    <TextUnit id="634" loc="1.635">ignis et in totum regnaret Sirius annum,</TextUnit>
    <TextUnit id="635" loc="1.636">idem auctor Paean rursus iubet ire cruento</TextUnit>
    <TextUnit id="636" loc="1.637">inferias monstro iuvenes, qui caede potiti,</TextUnit>
    <TextUnit id="637" loc="1.638">fortunate animi longumque in saecula digne</TextUnit>
    <TextUnit id="638" loc="1.639">promeriture diem! non tu pia degener arma</TextUnit>
    <TextUnit id="639" loc="1.640">occulis aut certae trepidas occurrere morti.</TextUnit>
    <TextUnit id="640" loc="1.641">comminus ora ferens Cirrhaei in limine templi</TextUnit>
    <TextUnit id="641" loc="1.642">constitit et sacras ita vocibus asperat iras:</TextUnit>
    <TextUnit id="642" loc="1.643">non missus, Thymbraee, tuos supplexve penates</TextUnit>
    <TextUnit id="643" loc="1.644">advenio: mea me pietas et conscia virtus</TextUnit>
    <TextUnit id="644" loc="1.645">has egere vias. ego sum, qui caede subegi,</TextUnit>
    <TextUnit id="645" loc="1.646">Phoebe, tuum mortale nefas, quem nubibus atris</TextUnit>
    <TextUnit id="646" loc="1.647">et squalente die, nigra quem tabe sinistri</TextUnit>
    <TextUnit id="647" loc="1.648">quaeris, inique, poli. quodsi monstra effera magnis</TextUnit>
    <TextUnit id="648" loc="1.649">cara adeo superis, iacturaque vilior orbi</TextUnit>
    <TextUnit id="649" loc="1.650">mors hominum et saevo tanta inclementia caelo est,</TextUnit>
    <TextUnit id="650" loc="1.651">quid meruere Argi? me, me, divum optime, solum</TextUnit>
    <TextUnit id="651" loc="1.652">obiecisse caput fatis praestabat, an illud</TextUnit>
    <TextUnit id="652" loc="1.653">lene magis cordi, quod desolata domorum</TextUnit>
    <TextUnit id="653" loc="1.654">tecta vides, ignique datis cultoribus omnis</TextUnit>
    <TextUnit id="654" loc="1.655">lucet ager? sed quid fando tua tela manusque</TextUnit>
    <TextUnit id="655" loc="1.656">demoror? exspectant matres, supremaque fiunt</TextUnit>
    <TextUnit id="656" loc="1.657">vota mihi. satis est: merui, ne parcere velles.</TextUnit>
    <TextUnit id="657" loc="1.658">proinde move pharetras arcusque intende sonoros</TextUnit>
    <TextUnit id="658" loc="1.659">insignemque animam leto demitte; sed illum,</TextUnit>
    <TextUnit id="659" loc="1.660">pallidus Inachiis qui desuper imminet Argis,</TextUnit>
    <TextUnit id="660" loc="1.661">dum morior, dispelle globum.” Sors aequa merentes</TextUnit>
    <TextUnit id="661" loc="1.662">respicit, ardentem tenuit reverentia caedis</TextUnit>
    <TextUnit id="662" loc="1.663">Letoiden, tristemque viro submissus honorem</TextUnit>
    <TextUnit id="663" loc="1.664">largitur vitae; nostro mala nubila caelo</TextUnit>
    <TextUnit id="664" loc="1.665">diffugiunt, at tu stupefacti a limine Phoebi</TextUnit>
    <TextUnit id="665" loc="1.666">exoratus abis. inde haec stata sacra quotannis</TextUnit>
    <TextUnit id="666" loc="1.667">sollemnes recolunt epulae, Phoebeaque placat</TextUnit>
    <TextUnit id="667" loc="1.668">templa novatus honos, has forte invisitis aras</TextUnit>
    <TextUnit id="668" loc="1.669">vos quae progenies? quamquam Calydonius Oeneus</TextUnit>
    <TextUnit id="669" loc="1.670">et Parthaoniae, si dudum certus ad aures</TextUnit>
    <TextUnit id="670" loc="1.671">clamor iit, tibi iura domus, tu pande, quis Argos</TextUnit>
    <TextUnit id="671" loc="1.672">advenias, quando hae variis sermonibus horae.”</TextUnit>
    <TextUnit id="672" loc="1.673">Deiecit maestos extemplo Ismenius heros</TextUnit>
    <TextUnit id="673" loc="1.674">in terram vultus, taciteque ad Tydea laesum</TextUnit>
    <TextUnit id="674" loc="1.675">obliquare oculos; tum longa silentia movit:</TextUnit>
    <TextUnit id="675" loc="1.676">non super hos divum tibi sum quaerendus honores,</TextUnit>
    <TextUnit id="676" loc="1.677">unde genus, quae terra mihi, quis defluat ordo</TextUnit>
    <TextUnit id="677" loc="1.678">sanguinis antiqui: piget inter sacra fateri,</TextUnit>
    <TextUnit id="678" loc="1.679">sed si praecipiant miserum cognoscere curae,</TextUnit>
    <TextUnit id="679" loc="1.680">Cadmus origo patrum, tellus Mavortia Thebe,</TextUnit>
    <TextUnit id="680" loc="1.681">est genetrix Iocasta mihi.” tum motus Adrastus</TextUnit>
    <TextUnit id="681" loc="1.682">hospitiis—agnovit enim:—quid nota recondis?</TextUnit>
    <TextUnit id="682" loc="1.683">scimus” ait, nec sic aversum fama Mycenis</TextUnit>
    <TextUnit id="683" loc="1.684">volvit iter. regnum et furias oculosque pudentes</TextUnit>
    <TextUnit id="684" loc="1.685">novit et Arctois si quis de solibus horret</TextUnit>
    <TextUnit id="685" loc="1.686">quique bibit Gangen aut nigrum occasibus intrat</TextUnit>
    <TextUnit id="686" loc="1.687">Oceanum, et si quos incerto litore Syrtes</TextUnit>
    <TextUnit id="687" loc="1.688">destituunt. ne perge queri casusque priorum</TextUnit>
    <TextUnit id="688" loc="1.689">adnumerare tibi: nostro quoque sanguine multum</TextUnit>
    <TextUnit id="689" loc="1.690">erravit pietas, nec culpa nepotibus obstat.</TextUnit>
    <TextUnit id="690" loc="1.691">tu modo dissimilis rebus mereare secundis</TextUnit>
    <TextUnit id="691" loc="1.692">excusare tuos. et iam temone supino</TextUnit>
    <TextUnit id="692" loc="1.693">languet Hyperboreae glacialis portitor Ursae.</TextUnit>
    <TextUnit id="693" loc="1.694">fundite vina focis, servatoremque parentum</TextUnit>
    <TextUnit id="694" loc="1.695">Letoiden votis iterumque iterumque canamus.</TextUnit>
    <TextUnit id="695" loc="1.696">Phoebe parens, seu te Lyciae Patarea nivosis</TextUnit>
    <TextUnit id="696" loc="1.697">exercent dumeta iugis, seu rore pudico</TextUnit>
    <TextUnit id="697" loc="1.698">Castaliae flavos amor est tibi mergere crines,</TextUnit>
    <TextUnit id="698" loc="1.699">seu Troiam Thymbraeus habes, ubi fama volentem</TextUnit>
    <TextUnit id="699" loc="1.700">ingratis Phrygios umeris subiisse molares,</TextUnit>
    <TextUnit id="700" loc="1.701">seu iuvat Aegaeum feriens Latonius umbra</TextUnit>
    <TextUnit id="701" loc="1.702">Cynthus et adsiduam pelago non quaerere Delon:</TextUnit>
    <TextUnit id="702" loc="1.703">tela tibi longeque feros lentandus in hostes</TextUnit>
    <TextUnit id="703" loc="1.704">arcus, et aetherii dono cessere parentes</TextUnit>
    <TextUnit id="704" loc="1.705">aeternum florere genas, tu doctus iniquas</TextUnit>
    <TextUnit id="705" loc="1.706">Parcarum praenosse manus fatumque quod ultrast</TextUnit>
    <TextUnit id="706" loc="1.707">et summo placitura Iovi, quis letifer annus,</TextUnit>
    <TextUnit id="707" loc="1.708">bella quibus populis, quae mutent sceptra cometae,</TextUnit>
    <TextUnit id="708" loc="1.709">tu Phryga submittis citharae, tu matris honori</TextUnit>
    <TextUnit id="709" loc="1.710">terrigenam Tityon Stygiis extendis harenis;</TextUnit>
    <TextUnit id="710" loc="1.711">te viridis Python Thebanaque mater ovantem</TextUnit>
    <TextUnit id="711" loc="1.712">horruit in pharetris, ultrix tibi torva Megaera</TextUnit>
    <TextUnit id="712" loc="1.713">iciunum Phlegyan subter cava saxa iacentem</TextUnit>
    <TextUnit id="713" loc="1.714">aeterno premit accubitu dapibusque profanis</TextUnit>
    <TextUnit id="714" loc="1.715">instimulat, sed mixta famem fastidia vincunt:</TextUnit>
    <TextUnit id="715" loc="1.716">adsis, o memor hospitii, Iunoniaque arva</TextUnit>
    <TextUnit id="716" loc="1.717">dexter ames, seu te roseum Titana vocari</TextUnit>
    <TextUnit id="717" loc="1.718">gentis Achaemeniae ritu, seu praestat Osirin</TextUnit>
    <TextUnit id="718" loc="1.719">frugiferum, seu Persei sub rupibus antri</TextUnit>
    <TextUnit id="719" loc="1.720">indignata sequi torquentem cornua Mithram.”</TextUnit>
    <TextUnit id="720" loc="2.1">Interea gelidis Maiā satus aliger umbris</TextUnit>
    <TextUnit id="721" loc="2.2">iussa gerens magni remeat Iovis; undique pigrae</TextUnit>
    <TextUnit id="722" loc="2.3">ire vetant nubes et turbidus implicat aer.</TextUnit>
    <TextUnit id="723" loc="2.4">nec zephyri rapuere gradum, sed foeda silentis</TextUnit>
    <TextUnit id="724" loc="2.5">aura poli. Styx inde novem circumflua campis,</TextUnit>
    <TextUnit id="725" loc="2.6">hinc obiecta vias torrentum incendia cludunt.</TextUnit>
    <TextUnit id="726" loc="2.7">pone senex trepida succedit Laius umbra</TextUnit>
    <TextUnit id="727" loc="2.8">vulnere tardus adhuc; capulo nam largius illi</TextUnit>
    <TextUnit id="728" loc="2.9">transabiit animam cognatis ictibus ensis</TextUnit>
    <TextUnit id="729" loc="2.10">impius, et primas Furiarum pertulit iras;</TextUnit>
    <TextUnit id="730" loc="2.11">it tamen et medica firmat vestigia virga,</TextUnit>
    <TextUnit id="731" loc="2.12">tum steriles luci possessaque manibus arva</TextUnit>
    <TextUnit id="732" loc="2.13">et ferrugineum nemus adstupet, ipsaque Tellus</TextUnit>
    <TextUnit id="733" loc="2.14">miratur patuisse retro, nec livida tabes</TextUnit>
    <TextUnit id="734" loc="2.15">invidiae functis quamquam et iam lumine cassis</TextUnit>
    <TextUnit id="735" loc="2.16">defuit, unus ibi ante alios, cui laeva voluntas</TextUnit>
    <TextUnit id="736" loc="2.17">semper et ad superos—hinc et gravis exitus aevi—</TextUnit>
    <TextUnit id="737" loc="2.18">insultare malis rebusque aegrescere laetis,</TextUnit>
    <TextUnit id="738" loc="2.19">vade " ait, " o felix, quoscumque vocaris in usus,</TextUnit>
    <TextUnit id="739" loc="2.20">seu Iovis imperio, seu maior adegit Erinys</TextUnit>
    <TextUnit id="740" loc="2.21">ire diem contra, seu te furiata sacerdos</TextUnit>
    <TextUnit id="741" loc="2.22">Thessalis arcano iubet emigrare sepulcro,</TextUnit>
    <TextUnit id="742" loc="2.23">heu dulces visure polos solemque relictum</TextUnit>
    <TextUnit id="743" loc="2.24">et virides terras et puros fontibus amnes,</TextUnit>
    <TextUnit id="744" loc="2.25">tristior has iterum tamen intrature tenebras.”</TextUnit>
    <TextUnit id="745" loc="2.26">illos ut caeco recubans in limine sensit</TextUnit>
    <TextUnit id="746" loc="2.27">Cerberus atque omnes capitum subrexit hiatus</TextUnit>
    <TextUnit id="747" loc="2.28">saevus et intranti populo; iam nigra tumebat</TextUnit>
    <TextUnit id="748" loc="2.29">colla minax, iam sparsa solo turbaverat ossa,</TextUnit>
    <TextUnit id="749" loc="2.30">ni deus horrentem Lethaeo vimine mulcens</TextUnit>
    <TextUnit id="750" loc="2.31">ferrea tergemino domuisset lumina somno.</TextUnit>
    <TextUnit id="751" loc="2.32">Est locus—Inachiae dixerunt Taenara gentes—,</TextUnit>
    <TextUnit id="752" loc="2.33">qua formidatum Maleae spumantis in auras</TextUnit>
    <TextUnit id="753" loc="2.34">it caput et nullos admittit culmine visus,</TextUnit>
    <TextUnit id="754" loc="2.35">stat sublimis apex ventosque imbresque serenus</TextUnit>
    <TextUnit id="755" loc="2.36">despicit et tantum fessis insiditur astris.</TextUnit>
    <TextUnit id="756" loc="2.37">illic exhausti posuere cubilia venti,</TextUnit>
    <TextUnit id="757" loc="2.38">fulminibusque iter est 2; medium cava nubila montis</TextUnit>
    <TextUnit id="758" loc="2.39">insumpsere latus, summos nec praepetis alae</TextUnit>
    <TextUnit id="759" loc="2.40">plausus adit colles, nec rauca tonitrua pulsant.</TextUnit>
    <TextUnit id="760" loc="2.41">ast ubi prona dies, longos super aequora fines</TextUnit>
    <TextUnit id="761" loc="2.42">exigit atque ingens medio natat umbra profundo,</TextUnit>
    <TextUnit id="762" loc="2.43">interiore sinu frangentia litora curvat</TextUnit>
    <TextUnit id="763" loc="2.44">Taenaros, expositos non audax scandere fluctus,</TextUnit>
    <TextUnit id="764" loc="2.45">illic Aegaeo Neptunus gurgite fessos</TextUnit>
    <TextUnit id="765" loc="2.46">in portum deducit equos, prior haurit harenas</TextUnit>
    <TextUnit id="766" loc="2.47">ungula, postremi solvuntur in aequora pisces,</TextUnit>
    <TextUnit id="767" loc="2.48">hoc, ut fama, loco pallentes devius umbras</TextUnit>
    <TextUnit id="768" loc="2.49">trames agit nigrique Iovis vacua atria ditat</TextUnit>
    <TextUnit id="769" loc="2.50">mortibus. Arcadii perhibent si vera coloni,</TextUnit>
    <TextUnit id="770" loc="2.51">stridor ibi et gemitus poenarum, atroque tumultu</TextUnit>
    <TextUnit id="771" loc="2.52">fervet ager; saepe Eumenidum vocesque manusque</TextUnit>
    <TextUnit id="772" loc="2.53">in medium sonuere diem, Letique triformis</TextUnit>
    <TextUnit id="773" loc="2.54">ianitor agricolas campis auditus abegit.</TextUnit>
    <TextUnit id="774" loc="2.55">Hac et tunc fusca volucer deus obsitus umbra</TextUnit>
    <TextUnit id="775" loc="2.56">exsilit ad superos, infernaque nubila vultu</TextUnit>
    <TextUnit id="776" loc="2.57">discutit et vivis adflatibus ora serenat.</TextUnit>
    <TextUnit id="777" loc="2.58">inde per Arcturum mediaeque silentia Lunae</TextUnit>
    <TextUnit id="778" loc="2.59">arva super populosque meat. Sopor obvius illi</TextUnit>
    <TextUnit id="779" loc="2.60">Noctis agebat equos, trepidusque adsurgit honori</TextUnit>
    <TextUnit id="780" loc="2.61">numinis et recto decedit limite caeli,</TextUnit>
    <TextUnit id="781" loc="2.62">inferior volat umbra deo, praereptaque noscit</TextUnit>
    <TextUnit id="782" loc="2.63">sidera principiumque sui; iamque ardua Cirrhae</TextUnit>
    <TextUnit id="783" loc="2.64">pollutamque suo despectat Phocida busto.</TextUnit>
    <TextUnit id="784" loc="2.65">ventum erat ad Thebas; gemuit prope limina nati</TextUnit>
    <TextUnit id="785" loc="2.66">Laius et notos cunctatus inire penates,</TextUnit>
    <TextUnit id="786" loc="2.67">ut vero et celsis suamet iuga nixa columnis</TextUnit>
    <TextUnit id="787" loc="2.68">vidit et infectos etiamnum sanguine currus,</TextUnit>
    <TextUnit id="788" loc="2.69">paene retro turbatus abit: nec summa Tonantis</TextUnit>
    <TextUnit id="789" loc="2.70">iussa nec Arcadiae retinent spiramina virgae.</TextUnit>
    <TextUnit id="790" loc="2.71">Et tunc forte dies noto signata Tonantis</TextUnit>
    <TextUnit id="791" loc="2.72">fulmine, praerupti cum te, tener Euhie, partus</TextUnit>
    <TextUnit id="792" loc="2.73">transmisere patri. Tyriis ea causa colonis</TextUnit>
    <TextUnit id="793" loc="2.74">insomnem ludo certatim educere noctem</TextUnit>
    <TextUnit id="794" loc="2.75">suaserat; effusi passim per tecta, per agros,</TextUnit>
    <TextUnit id="795" loc="2.76">serta inter vacuosque mero crateras anhelum</TextUnit>
    <TextUnit id="796" loc="2.77">proflabant sub luce deum; tunc plurima buxus</TextUnit>
    <TextUnit id="797" loc="2.78">aeraque taurinos sonitu vincentia pulsus.</TextUnit>
    <TextUnit id="798" loc="2.79">ipse etiam gaudens nemorosa per avia sanas</TextUnit>
    <TextUnit id="799" loc="2.80">impulerat matres Baccho meliore Cithaeron;</TextUnit>
    <TextUnit id="800" loc="2.81">qualia per Rhodopen rabido convivia coetu</TextUnit>
    <TextUnit id="801" loc="2.82">Bistones aut mediae ponunt convallibus Ossae.</TextUnit>
    <TextUnit id="802" loc="2.83">illis semianimum pecus excussaeque leonum</TextUnit>
    <TextUnit id="803" loc="2.84">ore dapes, et lacte novo domuisse furorem</TextUnit>
    <TextUnit id="804" loc="2.85">luxus: at Ogygii si quando adflavit Iacchi</TextUnit>
    <TextUnit id="805" loc="2.86">saevus odor, tunc saxa manu, tunc pocula pulchrum</TextUnit>
    <TextUnit id="806" loc="2.87">spargere et immerito sociorum sanguine fuso</TextUnit>
    <TextUnit id="807" loc="2.88">instaurare diem festasque reponere mensas.</TextUnit>
    <TextUnit id="808" loc="2.89">Nox ea, cum tacita volucer Cyllenius aura</TextUnit>
    <TextUnit id="809" loc="2.90">regis Echionii stratis adlapsus, ubi ingens</TextUnit>
    <TextUnit id="810" loc="2.91">fuderat Assyriis exstructa tapetibus alto</TextUnit>
    <TextUnit id="811" loc="2.92">membra toro. pro gnara nihil mortalia fati</TextUnit>
    <TextUnit id="812" loc="2.93">corda sui! capit ille dapes, habet ille soporem,</TextUnit>
    <TextUnit id="813" loc="2.94">tunc senior quae iussus agit, neu falsa videri</TextUnit>
    <TextUnit id="814" loc="2.95">noctis imago queat, longaevi vatis opacos</TextUnit>
    <TextUnit id="815" loc="2.96">Tiresiae vultus vocemque et vellera nota</TextUnit>
    <TextUnit id="816" loc="2.97">induitur, mansere comae propexaque mento</TextUnit>
    <TextUnit id="817" loc="2.98">canities pallorque suus, sed falsa cucurrit</TextUnit>
    <TextUnit id="818" loc="2.99">infula per crines, glaucaeque innexus olivae</TextUnit>
    <TextUnit id="819" loc="2.100">vittarum provenit honos: dehinc tangere ramo</TextUnit>
    <TextUnit id="820" loc="2.101">pectora et has visus fatorum expromere voces:</TextUnit>
    <TextUnit id="821" loc="2.102">non somni tibi tempus, iners, qui nocte sub alta,</TextUnit>
    <TextUnit id="822" loc="2.103">germani secure, iaces, ingentia dudum</TextUnit>
    <TextUnit id="823" loc="2.104">acta vocant rerumque graves, ignave, paratus,</TextUnit>
    <TextUnit id="824" loc="2.105">tu, veluti magnum si iam tollentibus austris</TextUnit>
    <TextUnit id="825" loc="2.106">Ionium nigra iaceat sub nube magister</TextUnit>
    <TextUnit id="826" loc="2.107">immemor armorum versantisque aequora clavi,</TextUnit>
    <TextUnit id="827" loc="2.108">cunctaris. iamque ille novis—scit Fama—superbit</TextUnit>
    <TextUnit id="828" loc="2.109">conubiis viresque parat, quis regna capessat,</TextUnit>
    <TextUnit id="829" loc="2.110">quis neget, inque tua senium sibi destinat aula.</TextUnit>
    <TextUnit id="830" loc="2.111">dant animos socer augurio fatalis Adrastus</TextUnit>
    <TextUnit id="831" loc="2.112">dotalesque Argi, nec non in foedera vitae</TextUnit>
    <TextUnit id="832" loc="2.113">pollutus placuit fraterno sanguine Tydeus.</TextUnit>
    <TextUnit id="833" loc="2.114">hinc tumor, et longus fratri promittens exsul,</TextUnit>
    <TextUnit id="834" loc="2.115">ipse deum genitor tibi me miseratus ab alto</TextUnit>
    <TextUnit id="835" loc="2.116">mittit: habe Thebas, caecumque cupidine regni</TextUnit>
    <TextUnit id="836" loc="2.117">ausurumque eadem germanum expelle, nec ultra</TextUnit>
    <TextUnit id="837" loc="2.118">fraternos inhiantem obitus sine fidere coeptis</TextUnit>
    <TextUnit id="838" loc="2.119">fraudibus aut Cadmo dominas inferre Mycenas.”</TextUnit>
    <TextUnit id="839" loc="2.120">Dixit, et accedens—etenim iam pallida turbant</TextUnit>
    <TextUnit id="840" loc="2.121">sidera lucis equi—ramos ac vellera fronti</TextUnit>
    <TextUnit id="841" loc="2.122">deripuit, confessus avum, dirique nepotis</TextUnit>
    <TextUnit id="842" loc="2.123">incubuit stratis, iugulum mox caede patentem</TextUnit>
    <TextUnit id="843" loc="2.124">nudat et undanti perfundit vulnere somnum,</TextUnit>
    <TextUnit id="844" loc="2.125">illi rupta quies, attollit membra foroque</TextUnit>
    <TextUnit id="845" loc="2.126">eripitur plenus monstris, vanumque cruorem</TextUnit>
    <TextUnit id="846" loc="2.127">excutiens simul horret avum fratremque requirit,</TextUnit>
    <TextUnit id="847" loc="2.128">qualis ubi audito venantum murmure tigris</TextUnit>
    <TextUnit id="848" loc="2.129">horruit in maculas somnosque excussit inertes;</TextUnit>
    <TextUnit id="849" loc="2.130">bella cupit laxatque genas et temperat ungues,</TextUnit>
    <TextUnit id="850" loc="2.131">mox ruit in turmas natisque alimenta cruentis</TextUnit>
    <TextUnit id="851" loc="2.132">spirantem fert ore virum: sic excitus ira</TextUnit>
    <TextUnit id="852" loc="2.133">ductor in absentem consumit proelia fratrem.</TextUnit>
    <TextUnit id="853" loc="2.134">Et iam Mygdoniis elata cubilibus alto</TextUnit>
    <TextUnit id="854" loc="2.135">dispulerat caelo gelidas Aurora tenebras,</TextUnit>
    <TextUnit id="855" loc="2.136">rorantes excussa comas multumque sequenti</TextUnit>
    <TextUnit id="856" loc="2.137">sole rubens; illi roseus per nubila seras</TextUnit>
    <TextUnit id="857" loc="2.138">advertit flammas alienumque aethera tardo</TextUnit>
    <TextUnit id="858" loc="2.139">Lucifer exit equo, donec pater igneus orbem</TextUnit>
    <TextUnit id="859" loc="2.140">impleat atque ipsi radios vetet esse sorori:</TextUnit>
    <TextUnit id="860" loc="2.141">cum senior Talaionides nec longa morati</TextUnit>
    <TextUnit id="861" loc="2.142">Dircaeusque gradum pariterque Acheloius heros</TextUnit>
    <TextUnit id="862" loc="2.143">corripuere toris, illos post verbera fessos</TextUnit>
    <TextUnit id="863" loc="2.144">exceptamque hiemem cornu perfuderat omni</TextUnit>
    <TextUnit id="864" loc="2.145">Somnus; at Inachio tenuis sub pectore regi</TextUnit>
    <TextUnit id="865" loc="2.146">tracta quies, dum mente deos inceptaque versat</TextUnit>
    <TextUnit id="866" loc="2.147">hospitia, et quae sint generis adscita repertis</TextUnit>
    <TextUnit id="867" loc="2.148">fata movet, postquam mediis in sedibus aulae</TextUnit>
    <TextUnit id="868" loc="2.149">congressi inque vicem dextras iunxere locumque,</TextUnit>
    <TextUnit id="869" loc="2.150">quo serere arcanas aptum atque evolvere curas,</TextUnit>
    <TextUnit id="870" loc="2.151">insidunt, prior his dubios compellat Adrastus:</TextUnit>
    <TextUnit id="871" loc="2.152">egregii iuvenum, quos non sine numine regnis</TextUnit>
    <TextUnit id="872" loc="2.153">invexit nox dextra meis, quibus ipse per imbres</TextUnit>
    <TextUnit id="873" loc="2.154">fulminibus mixtos intempestumque Tonantem</TextUnit>
    <TextUnit id="874" loc="2.155">has meus usque domos vestigia fecit Apollo,</TextUnit>
    <TextUnit id="875" loc="2.156">non equidem obscurum vobis plebique Pelasgae</TextUnit>
    <TextUnit id="876" loc="2.157">esse rear, quantis conubia nostra procorum</TextUnit>
    <TextUnit id="877" loc="2.158">turba petant studiis; geminae mihi namque, nepotum</TextUnit>
    <TextUnit id="878" loc="2.159">laeta Ades, aequo pubescunt sidere natae,</TextUnit>
    <TextUnit id="879" loc="2.160">quantus honos quantusque pudor, ne credite patri,</TextUnit>
    <TextUnit id="880" loc="2.161">et super hesternas licuit cognoscere mensas,</TextUnit>
    <TextUnit id="881" loc="2.162">has tumidi solio et late dominantibus armis</TextUnit>
    <TextUnit id="882" loc="2.163">optavere viri—longum enumerare Pheraeos</TextUnit>
    <TextUnit id="883" loc="2.164">Oebaliosque duces—et Achaea per oppida matres</TextUnit>
    <TextUnit id="884" loc="2.165">spem generis, nec plura tuus despexerat Oeneus</TextUnit>
    <TextUnit id="885" loc="2.166">foedera Pisaeisque socer metuendus habenis.</TextUnit>
    <TextUnit id="886" loc="2.167">sed mihi nec Sparta genitos nec ab Elide missos</TextUnit>
    <TextUnit id="887" loc="2.168">iungere fas generos: vobis hic sanguis et aulae</TextUnit>
    <TextUnit id="888" loc="2.169">cura meae longo promittitur ordine fati.</TextUnit>
    <TextUnit id="889" loc="2.170">di bene, quod tales stirpemque animosque venitis,</TextUnit>
    <TextUnit id="890" loc="2.171">ut responsa iuvent: hic durae tempore noctis</TextUnit>
    <TextUnit id="891" loc="2.172">partus honos, haec illa venit post verbera merces.”</TextUnit>
    <TextUnit id="892" loc="2.173">Audierant, fixosque oculos per mutua paulum</TextUnit>
    <TextUnit id="893" loc="2.174">ora tenent, visique inter sese ordine fandi</TextUnit>
    <TextUnit id="894" loc="2.175">cedere, sed cunctis Tydeus audentior actis</TextUnit>
    <TextUnit id="895" loc="2.176">incipit: o quam te parcum in praeconia famae</TextUnit>
    <TextUnit id="896" loc="2.177">mens agitat matura tuae, quantumque ferentem</TextUnit>
    <TextUnit id="897" loc="2.178">fortunam virtute domas! cui cedat Adrastus</TextUnit>
    <TextUnit id="898" loc="2.179">imperiis? quis te solio Sicyonis avitae</TextUnit>
    <TextUnit id="899" loc="2.180">excitum infrenos componere legibus Argos</TextUnit>
    <TextUnit id="900" loc="2.181">nesciat? atque utinam his manibus permittere gentis,</TextUnit>
    <TextUnit id="901" loc="2.182">Iuppiter aeque, velis, quas Doricus alligat intus</TextUnit>
    <TextUnit id="902" loc="2.183">Isthmos et alterno quas margine submovet infra!</TextUnit>
    <TextUnit id="903" loc="2.184">non fugeret diras lux intercisa Mycenas,</TextUnit>
    <TextUnit id="904" loc="2.185">saeva nec Eleae gemerent certamina valles,</TextUnit>
    <TextUnit id="905" loc="2.186">Eumenidesque aliis aliae sub regibus, et quae</TextUnit>
    <TextUnit id="906" loc="2.187">tu potior, Thebane, queri: nos vero volentes</TextUnit>
    <TextUnit id="907" loc="2.188">expositique animis.” sic interfatus et alter</TextUnit>
    <TextUnit id="908" loc="2.189">subicit: anne aliquis soceros accedere tales</TextUnit>
    <TextUnit id="909" loc="2.190">abnuat? exsulibus quamquam patriaque fugatis</TextUnit>
    <TextUnit id="910" loc="2.191">nondum laeta Venus, tamen omnis corde resedit</TextUnit>
    <TextUnit id="911" loc="2.192">tristitia, adfixique animo cessere dolores.</TextUnit>
    <TextUnit id="912" loc="2.193">nec minus haec laeti trahimus solacia, quam si</TextUnit>
    <TextUnit id="913" loc="2.194">praecipiti convulsa noto prospectet amicam</TextUnit>
    <TextUnit id="914" loc="2.195">puppis humum, iuvat ingressos felicia regni</TextUnit>
    <TextUnit id="915" loc="2.196">omina, quod superest fati vitaeque laborum</TextUnit>
    <TextUnit id="916" loc="2.197">fortuna transire tua.” nec plura morati</TextUnit>
    <TextUnit id="917" loc="2.198">consurgunt, dictis impensius aggerat omne</TextUnit>
    <TextUnit id="918" loc="2.199">promissum Inachius pater, auxilioque futurum</TextUnit>
    <TextUnit id="919" loc="2.200">et patriis spondet reduces inducere regnis.</TextUnit>
    <TextUnit id="920" loc="2.201">Ergo alacres Argi, fuso rumore per urbem</TextUnit>
    <TextUnit id="921" loc="2.202">advenisse duci generos primisque hymenaeis</TextUnit>
    <TextUnit id="922" loc="2.203">egregiam Argian nec formae laude secundam</TextUnit>
    <TextUnit id="923" loc="2.204">Deipylen tumida iam virginitate iugari,</TextUnit>
    <TextUnit id="924" loc="2.205">gaudia mente parant; socias it Fama per urbes,</TextUnit>
    <TextUnit id="925" loc="2.206">finitimisque agitatur agris procul usque Lycaeos</TextUnit>
    <TextUnit id="926" loc="2.207">Partheniosque super saltus Ephyraeaque rura</TextUnit>
    <TextUnit id="927" loc="2.208">nec minus Ogygias eadem dea turbida Thebas</TextUnit>
    <TextUnit id="928" loc="2.209">insilit, haec totis perfundit moenia pinnis</TextUnit>
    <TextUnit id="929" loc="2.210">Labdaciumque ducem praemissae consona nocti</TextUnit>
    <TextUnit id="930" loc="2.211">territat; hospitia et thalamos et foedera regni</TextUnit>
    <TextUnit id="931" loc="2.212">permixtumque genus—quae tanta licentia monstro,</TextUnit>
    <TextUnit id="932" loc="2.213">quis furor?—et iam bella canit.</TextUnit>
    <TextUnit id="933" loc="2.214">Diffuderat Argos exspectata dies: laeto regalia coetu</TextUnit>
    <TextUnit id="934" loc="2.215">atria complentur, species est cernere avorum</TextUnit>
    <TextUnit id="935" loc="2.216">comminus et vivis certantia vultibus aera.</TextUnit>
    <TextUnit id="936" loc="2.217">tantum ausae perferre manus! pater ipse bicornis</TextUnit>
    <TextUnit id="937" loc="2.218">in laevum prona nixus sedet Inachus urna;</TextUnit>
    <TextUnit id="938" loc="2.219">hunc tegit Iasiusque senex placidusque Phoroneus,</TextUnit>
    <TextUnit id="939" loc="2.220">et bellator Abas' indignatusque Tonantem</TextUnit>
    <TextUnit id="940" loc="2.221">Acrisius nudoque ferens caput ense Coroebus,</TextUnit>
    <TextUnit id="941" loc="2.222">torvaque iam Danai facinus meditantis imago;</TextUnit>
    <TextUnit id="942" loc="2.223">exin mille duces, foribus tum immissa superbis</TextUnit>
    <TextUnit id="943" loc="2.224">unda fremit volgi, procerum manus omnis et alto</TextUnit>
    <TextUnit id="944" loc="2.225">quis propior de rege gradus, stant ordine primi.</TextUnit>
    <TextUnit id="945" loc="2.226">interior sacris calet et sonat aula tumultu</TextUnit>
    <TextUnit id="946" loc="2.227">femineo; casta matrem cinxere corona</TextUnit>
    <TextUnit id="947" loc="2.228">Argolides, pars virginibus circum undique fusae</TextUnit>
    <TextUnit id="948" loc="2.229">foedera conciliant nova solanturque timorem,</TextUnit>
    <TextUnit id="949" loc="2.230">ibant insignes vultuque habituque verendo</TextUnit>
    <TextUnit id="950" loc="2.231">candida purpureum fusae super ora pudorem</TextUnit>
    <TextUnit id="951" loc="2.232">deiectaeque genas; tacite subit ille supremus</TextUnit>
    <TextUnit id="952" loc="2.233">virginitatis amor, primaeque modestia culpae</TextUnit>
    <TextUnit id="953" loc="2.234">confundit vultus; tunc ora rigantur honestis</TextUnit>
    <TextUnit id="954" loc="2.235">imbribus, et teneros lacrimae iuvere parentes.</TextUnit>
    <TextUnit id="955" loc="2.236">non secus ac supero pariter si cardine lapsae</TextUnit>
    <TextUnit id="956" loc="2.237">Pallas et asperior Phoebi soror, utraque telis,</TextUnit>
    <TextUnit id="957" loc="2.238">utraque torva genis flavoque in vertice nodo,</TextUnit>
    <TextUnit id="958" loc="2.239">illa suas Cyntho comites agat, haec Aracyntho;</TextUnit>
    <TextUnit id="959" loc="2.240">tunc, si fas oculis, non umquam longa tuendo</TextUnit>
    <TextUnit id="960" loc="2.241">expedias, cui maior honos, cui gratior, aut plus</TextUnit>
    <TextUnit id="961" loc="2.242">de Iove. mutatosque velint transumere cultus,</TextUnit>
    <TextUnit id="962" loc="2.243">et Pallas deceat pharetras et Delia cristas.</TextUnit>
    <TextUnit id="963" loc="2.244">Certant laetitia superosque in vota fatigant</TextUnit>
    <TextUnit id="964" loc="2.245">Inachidae, quae cuique domus sacrique facultas.</TextUnit>
    <TextUnit id="965" loc="2.246">hi fibris animaque litant. hi caespite nudo.</TextUnit>
    <TextUnit id="966" loc="2.247">nec minus auditi, si mens accepta, merentur</TextUnit>
    <TextUnit id="967" loc="2.248">ture deos, fractisque obtendunt limina silvis,</TextUnit>
    <TextUnit id="968" loc="2.249">ecce metu subito—Lachesis sic dura iubebat—</TextUnit>
    <TextUnit id="969" loc="2.250">impulsae mentes, excussaque gaudia patri,</TextUnit>
    <TextUnit id="970" loc="2.251">et turbata' dies. innuptam limine adibant</TextUnit>
    <TextUnit id="971" loc="2.252">Pallada, Monychiis cui non Argiva per urbes</TextUnit>
    <TextUnit id="972" loc="2.253">posthabita est Larissa iugis: hic more parentum</TextUnit>
    <TextUnit id="973" loc="2.254">Iasides. thalamis ubi casta adolesceret aetas,</TextUnit>
    <TextUnit id="974" loc="2.255">virgineas libare comas primosque solebant</TextUnit>
    <TextUnit id="975" loc="2.256">excusare toros, celsam subeuntibus arcem</TextUnit>
    <TextUnit id="976" loc="2.257">in gradibus summi delapsus culmine templi,</TextUnit>
    <TextUnit id="977" loc="2.258">Arcados Euhippi spolium, cadit aereus orbis,</TextUnit>
    <TextUnit id="978" loc="2.259">praemissasque faces, festum nubentibus ignem,</TextUnit>
    <TextUnit id="979" loc="2.260">obruit, eque adytis simul exaudita remotis</TextUnit>
    <TextUnit id="980" loc="2.261">nondum ausos firmare gradum tuba terruit ingens,</TextUnit>
    <TextUnit id="981" loc="2.262">in regem conversi omnes formidine prima,</TextUnit>
    <TextUnit id="982" loc="2.263">mox audisse negant; cunctos tamen omina rerum</TextUnit>
    <TextUnit id="983" loc="2.264">dira movent, variisque metum sermonibus augent.</TextUnit>
    <TextUnit id="984" loc="2.265">nec mirum: nam tum infaustos donante marito</TextUnit>
    <TextUnit id="985" loc="2.266">ornatus, Argia, geris dirumque monile</TextUnit>
    <TextUnit id="986" loc="2.267">Harmoniae. longa est series, sed nota malorum</TextUnit>
    <TextUnit id="987" loc="2.268">persequar, unde novis tam saeva potentia donis.</TextUnit>
    <TextUnit id="988" loc="2.269">Lemnius haec, ut prisca fides, Mavortia longum</TextUnit>
    <TextUnit id="989" loc="2.270">furta dolens, capto postquam nil obstat amori</TextUnit>
    <TextUnit id="990" loc="2.271">poena nec ultrices castigavere catenae,</TextUnit>
    <TextUnit id="991" loc="2.272">Harmoniae dotale decus sub luce iugali</TextUnit>
    <TextUnit id="992" loc="2.273">struxerat. hoc, docti quamquam maiora, laborant</TextUnit>
    <TextUnit id="993" loc="2.274">Cyclopes, notique operum Telchines amica</TextUnit>
    <TextUnit id="994" loc="2.275">certatim iuvere manu; sed plurimus ipsi</TextUnit>
    <TextUnit id="995" loc="2.276">sudor, ibi arcano florentis igne zmaragdos</TextUnit>
    <TextUnit id="996" loc="2.277">cingit et infaustas percussum adamanta figuras</TextUnit>
    <TextUnit id="997" loc="2.278">Gorgoneosque orbes Siculaque incude relictos</TextUnit>
    <TextUnit id="998" loc="2.279">fulminis extremi cineres viridumque draconum</TextUnit>
    <TextUnit id="999" loc="2.280">lucentes a fronte iubas; hic flebile germen</TextUnit>
    <TextUnit id="1000" loc="2.281">Hesperidum et dirum Phrixei velleris aurum;</TextUnit>
    <TextUnit id="1001" loc="2.282">tum varias pestes raptumque interplicat atro</TextUnit>
    <TextUnit id="1002" loc="2.283">Tisiphones de crine ducem, et quae pessima ceston</TextUnit>
    <TextUnit id="1003" loc="2.284">vis probat; haec circum spumis lunaribus ungit</TextUnit>
    <TextUnit id="1004" loc="2.285">callidus atque hilari perfundit cuncta veneno.</TextUnit>
    <TextUnit id="1005" loc="2.286">non hoc Pasithea blandarum prima sororum,</TextUnit>
    <TextUnit id="1006" loc="2.287">non Decor Idaliusque puer, sed Luctus et Irae</TextUnit>
    <TextUnit id="1007" loc="2.288">et Dolor et tota pressit Discordia dextra.</TextUnit>
    <TextUnit id="1008" loc="2.289">prima fides operi. Cadmum comitata iacentem</TextUnit>
    <TextUnit id="1009" loc="2.290">Harmonia versis in sibila dira querellis</TextUnit>
    <TextUnit id="1010" loc="2.291">Illyricos longo suleavit pectore campos.</TextUnit>
    <TextUnit id="1011" loc="2.292">improba mox Semele vix dona nocentia collo</TextUnit>
    <TextUnit id="1012" loc="2.293">induit, et fallax intravit limina Iuno.</TextUnit>
    <TextUnit id="1013" loc="2.294">teque etiam, infelix, perhibent, locasta. decorum</TextUnit>
    <TextUnit id="1014" loc="2.295">possedisse nefas; vultus hac laude colebat,</TextUnit>
    <TextUnit id="1015" loc="2.296">heu quibus, heu placitura toris! post longior ordo.</TextUnit>
    <TextUnit id="1016" loc="2.297">tunc donis Argia nitet vilisque sororis</TextUnit>
    <TextUnit id="1017" loc="2.298">ornatus sacro praeculta supervenit auro.</TextUnit>
    <TextUnit id="1018" loc="2.299">viderat hoc coniunx perituri vatis et aras</TextUnit>
    <TextUnit id="1019" loc="2.300">ante omnis epulasque trucem secreta coquebat</TextUnit>
    <TextUnit id="1020" loc="2.301">invidiam, saevis detur si quando potiri</TextUnit>
    <TextUnit id="1021" loc="2.302">cultibus. heu nihil auguriis adiuta propinquis.</TextUnit>
    <TextUnit id="1022" loc="2.303">quos optat gemitus, quantas cupit impia clades!</TextUnit>
    <TextUnit id="1023" loc="2.304">digna quidem, sed quid miseri decepta mariti</TextUnit>
    <TextUnit id="1024" loc="2.305">arma, quid insontes nati meruere furores?</TextUnit>
    <TextUnit id="1025" loc="2.306">Postquam regales epulas et gaudia vulgi</TextUnit>
    <TextUnit id="1026" loc="2.307">bisseni clusere dies. Ismenius heros</TextUnit>
    <TextUnit id="1027" loc="2.308">respicere ad Thebas iamque et sua quaerere regna,</TextUnit>
    <TextUnit id="1028" loc="2.309">quippe animum subit illa dies. qua, sorte benigna</TextUnit>
    <TextUnit id="1029" loc="2.310">fratris, Echionia steterat privatus in aula,</TextUnit>
    <TextUnit id="1030" loc="2.311">respiciens descisse deos trepidoque tumultu</TextUnit>
    <TextUnit id="1031" loc="2.312">dilapsos comites, nudum latus omne fugamque</TextUnit>
    <TextUnit id="1032" loc="2.313">fortunae, namque una soror producere tristis</TextUnit>
    <TextUnit id="1033" loc="2.314">exsulis ausa vias; etiam hanc in limine primo</TextUnit>
    <TextUnit id="1034" loc="2.315">liquerat et magna lacrimas incluserat ira.</TextUnit>
    <TextUnit id="1035" loc="2.316">tunc quos excedens hilares, quis cultus iniqui</TextUnit>
    <TextUnit id="1036" loc="2.317">praecipuus ducis, et profugo quos ipse notarat</TextUnit>
    <TextUnit id="1037" loc="2.318">ingemuisse sibi, per noctem ae luce sub omni</TextUnit>
    <TextUnit id="1038" loc="2.319">digerit: exedere animum dolor iraque demens</TextUnit>
    <TextUnit id="1039" loc="2.320">et, qua non gravior mortalibus addita curis,</TextUnit>
    <TextUnit id="1040" loc="2.321">spes, ubi longa venit, talem sub pectore nubem</TextUnit>
    <TextUnit id="1041" loc="2.322">consilii volvens Dircen Cadmique negatas</TextUnit>
    <TextUnit id="1042" loc="2.323">adparat ire domos, veluti dux taurus amata</TextUnit>
    <TextUnit id="1043" loc="2.324">valle carens. pulsum solito quem gramine vietor</TextUnit>
    <TextUnit id="1044" loc="2.325">iussit ab erepta longe mugire iuvenca,</TextUnit>
    <TextUnit id="1045" loc="2.326">cum profugo placuere tori cervixque recepto</TextUnit>
    <TextUnit id="1046" loc="2.327">sanguine magna redit fractaeque in pectora quercus,</TextUnit>
    <TextUnit id="1047" loc="2.328">bella cupit pastusque et capta armenta reposcit</TextUnit>
    <TextUnit id="1048" loc="2.329">iam pede, iam cornu melior—pavet ipse reversum</TextUnit>
    <TextUnit id="1049" loc="2.330">victor, et attoniti vix agnovere magistri—:</TextUnit>
    <TextUnit id="1050" loc="2.331">non alias tacita iuvenis Teumesius iras</TextUnit>
    <TextUnit id="1051" loc="2.332">mente acuit, sed fida vias arcanaque coniunx</TextUnit>
    <TextUnit id="1052" loc="2.333">senserat; utque toris primo complexa iacebat</TextUnit>
    <TextUnit id="1053" loc="2.334">aurorae pallore virum, quos, callide, motus</TextUnit>
    <TextUnit id="1054" loc="2.335">quamve fugam moliris?” ait nil transit amantes.</TextUnit>
    <TextUnit id="1055" loc="2.336">sentio, pervigiles acuunt suspiria questus,</TextUnit>
    <TextUnit id="1056" loc="2.337">numquam in pace sopor, quotiens haec ora natare</TextUnit>
    <TextUnit id="1057" loc="2.338">fletibus et magnas latrantia pectora curas</TextUnit>
    <TextUnit id="1058" loc="2.339">admota deprendo manu? nil foedere rupto</TextUnit>
    <TextUnit id="1059" loc="2.340">conubiisve super moveor viduaque iuventa,</TextUnit>
    <TextUnit id="1060" loc="2.341">etsi crudus amor necdum post flammea toti</TextUnit>
    <TextUnit id="1061" loc="2.342">intepuere tori: tua me, properabo fateri.</TextUnit>
    <TextUnit id="1062" loc="2.343">angit, amate, salus, tune incomitatus, inermis</TextUnit>
    <TextUnit id="1063" loc="2.344">regna petes poterisque tuis decedere Thebis,</TextUnit>
    <TextUnit id="1064" loc="2.345">si neget? atque illum sollers deprendere semper</TextUnit>
    <TextUnit id="1065" loc="2.346">fama duces tumidum narrat raptoque superbum</TextUnit>
    <TextUnit id="1066" loc="2.347">difficilemque tibi: necdum consumpserat annum,</TextUnit>
    <TextUnit id="1067" loc="2.348">me quoque nunc vates, nunc exta minantia divos</TextUnit>
    <TextUnit id="1068" loc="2.349">aut avium lapsus aut turbida noctis imago</TextUnit>
    <TextUnit id="1069" loc="2.350">terret, et a! memini, numquam mihi falsa per umbras</TextUnit>
    <TextUnit id="1070" loc="2.351">Iuno venit, quo tendis iter? ni conscius ardor</TextUnit>
    <TextUnit id="1071" loc="2.352">ducit et ad Thebas melior socer.” hic breve tandem</TextUnit>
    <TextUnit id="1072" loc="2.353">risit Echionius iuvenis tenerumque dolorem</TextUnit>
    <TextUnit id="1073" loc="2.354">coniugis amplexu solatus et oscula maestis</TextUnit>
    <TextUnit id="1074" loc="2.355">tempestiva genis posuit lacrimasque repressit;</TextUnit>
    <TextUnit id="1075" loc="2.356">solve metus animo, dabitur, mihi crede, merentum</TextUnit>
    <TextUnit id="1076" loc="2.357">consiliis tranquilla dies; te fortior annis</TextUnit>
    <TextUnit id="1077" loc="2.358">nondum cura decet, sciat haec Saturnius olim</TextUnit>
    <TextUnit id="1078" loc="2.359">fata parens, oculosque polo demittere si quos</TextUnit>
    <TextUnit id="1079" loc="2.360">Iustitia et rectum terris defendere curat:</TextUnit>
    <TextUnit id="1080" loc="2.361">fors aderit lux illa tibi, qua moenia cernes</TextUnit>
    <TextUnit id="1081" loc="2.362">coniugis et geminas ibis regina per urbes.”</TextUnit>
    <TextUnit id="1082" loc="2.363">Sic ait, et caro raptim se limine profert.</TextUnit>
    <TextUnit id="1083" loc="2.364">Tydea iam socium coeptis, iam pectore fido</TextUnit>
    <TextUnit id="1084" loc="2.365">aequantem ruras—tantus post iurgia mentes</TextUnit>
    <TextUnit id="1085" loc="2.366">vinxit amor—socerumque adfatur tristis Adrastum.</TextUnit>
    <TextUnit id="1086" loc="2.367">fit mora consilio, cum multa moventibus una</TextUnit>
    <TextUnit id="1087" loc="2.368">iam potior cunctis sedit sententia, fratris</TextUnit>
    <TextUnit id="1088" loc="2.369">pertemptare fidem tutosque in regna precando</TextUnit>
    <TextUnit id="1089" loc="2.370">explorare aditus, audax ea munera Tydeus</TextUnit>
    <TextUnit id="1090" loc="2.371">sponte subit: nec non et te, fortissime gentis</TextUnit>
    <TextUnit id="1091" loc="2.372">Aetolum, multum lacrimis conata morari</TextUnit>
    <TextUnit id="1092" loc="2.373">Deipyle. sed iussa patris tutique regressus</TextUnit>
    <TextUnit id="1093" loc="2.374">legato iustaeque preces vicere sororis.</TextUnit>
    <TextUnit id="1094" loc="2.375">Iamque emensus iter silvis ac litore durum,</TextUnit>
    <TextUnit id="1095" loc="2.376">qua Lernaea palus ambustaque sontibus alte</TextUnit>
    <TextUnit id="1096" loc="2.377">intepet hydra vadis, et qua vix carmine raro</TextUnit>
    <TextUnit id="1097" loc="2.378">longa sonat Nemee nondum pastoribus ausis,</TextUnit>
    <TextUnit id="1098" loc="2.379">qua latus Eoos Ephyres quod vergit ad curos</TextUnit>
    <TextUnit id="1099" loc="2.380">Sisyphiique sedent portus irataque terrae</TextUnit>
    <TextUnit id="1100" loc="2.381">curva Palaemonio secluditur unda Lechaeo.</TextUnit>
    <TextUnit id="1101" loc="2.382">hinc praeterveetus Nisum et te, mitis Eleusin,</TextUnit>
    <TextUnit id="1102" loc="2.383">laevus abit, iamque arva gradu Teumesia et arces</TextUnit>
    <TextUnit id="1103" loc="2.384">intrat Agenoreas; ibi durum Eteoclea cernit</TextUnit>
    <TextUnit id="1104" loc="2.385">sublimem solio saeptumque horrentibus armis.</TextUnit>
    <TextUnit id="1105" loc="2.386">iura ferus populo trans legem ac tempora regni</TextUnit>
    <TextUnit id="1106" loc="2.387">iam fratris de parte dabat: sedet omne paratus</TextUnit>
    <TextUnit id="1107" loc="2.388">in facinus queriturque fidem tam sero reposci.</TextUnit>
    <TextUnit id="1108" loc="2.389">Constitit in mediis—ramus manifestat olivae</TextUnit>
    <TextUnit id="1109" loc="2.390">legatum—causasque viae nomenque rogatus</TextUnit>
    <TextUnit id="1110" loc="2.391">edidit: utque rudis fandi pronusque calori</TextUnit>
    <TextUnit id="1111" loc="2.392">semper erat, iustis miscens tamen aspera coepit:</TextUnit>
    <TextUnit id="1112" loc="2.393">si tibi plana fides et dicti cura maneret</TextUnit>
    <TextUnit id="1113" loc="2.394">foederis, ad fratrem completo iustius anno</TextUnit>
    <TextUnit id="1114" loc="2.395">legatos hinc ire fuit teque ordine certo</TextUnit>
    <TextUnit id="1115" loc="2.396">fortunam exuere et laetum descendere regno,</TextUnit>
    <TextUnit id="1116" loc="2.397">ut vagus ille diu passusque haud digna per urbes</TextUnit>
    <TextUnit id="1117" loc="2.398">ignotas pactae tandem succederet aulae.</TextUnit>
    <TextUnit id="1118" loc="2.399">sed quia dulcis amor regni blandumque potestas.</TextUnit>
    <TextUnit id="1119" loc="2.400">posceris: astriferum iam velox circulus orbem</TextUnit>
    <TextUnit id="1120" loc="2.401">torsit et amissae redierunt montibus umbrae,</TextUnit>
    <TextUnit id="1121" loc="2.402">ex quo frater inops ignota per oppida tristes</TextUnit>
    <TextUnit id="1122" loc="2.403">exsul agit casus; et te iam tempus aperto</TextUnit>
    <TextUnit id="1123" loc="2.404">sub Iove ferre dies terrenaque frigora membris</TextUnit>
    <TextUnit id="1124" loc="2.405">ducere et externos submissum ambire penates.</TextUnit>
    <TextUnit id="1125" loc="2.406">pone modum laetis; satis ostro dives et auro</TextUnit>
    <TextUnit id="1126" loc="2.407">conspicuus tenuem germani pauperis annum</TextUnit>
    <TextUnit id="1127" loc="2.408">risisti; moneo, regnorum gaudia temet</TextUnit>
    <TextUnit id="1128" loc="2.409">dedoceas patiensque fugae mereare reverti.”</TextUnit>
    <TextUnit id="1129" loc="2.410">Dixerat, ast illi tacito sub pectore dudum</TextUnit>
    <TextUnit id="1130" loc="2.411">ignea corda fremunt, iacto velut aspera saxo</TextUnit>
    <TextUnit id="1131" loc="2.412">comminus erigitur serpens, cui subter inanes</TextUnit>
    <TextUnit id="1132" loc="2.413">longa sitis latebras totumque agitata per artus</TextUnit>
    <TextUnit id="1133" loc="2.414">convocat in fauces et squamea colla venenum:</TextUnit>
    <TextUnit id="1134" loc="2.415">cognita si dubiis fratris mihi iurgia signis</TextUnit>
    <TextUnit id="1135" loc="2.416">ante forent nec clara odiorum arcana paterent,</TextUnit>
    <TextUnit id="1136" loc="2.417">sufficeret vel sola fides, qua torvus et illum</TextUnit>
    <TextUnit id="1137" loc="2.418">mente gerens. ceu saepta novus iam moenia laxet</TextUnit>
    <TextUnit id="1138" loc="2.419">fossor et hostiles inimicent classica turmas,</TextUnit>
    <TextUnit id="1139" loc="2.420">praefuris. in medios si comminus orsa tulisses</TextUnit>
    <TextUnit id="1140" loc="2.421">Bistonas aut refugo pallentes sole Gelonos,</TextUnit>
    <TextUnit id="1141" loc="2.422">parcior eloquio et medii reverentior aequi</TextUnit>
    <TextUnit id="1142" loc="2.423">inciperes. neque te furibundae crimine mentis</TextUnit>
    <TextUnit id="1143" loc="2.424">arguerim: mandata refers, nunc omnia quando</TextUnit>
    <TextUnit id="1144" loc="2.425">plena minis, nec sceptra fide nec pace sequestra</TextUnit>
    <TextUnit id="1145" loc="2.426">poscitis, et propior capulo manus, haec mea regi</TextUnit>
    <TextUnit id="1146" loc="2.427">rgolico, nondum aequa tuis, vice dicta reporta:</TextUnit>
    <TextUnit id="1147" loc="2.428">quae sors iusta mihi, quae non indebitus annis</TextUnit>
    <TextUnit id="1148" loc="2.429">sceptra dicavit honos, teneo longumque tenebo,</TextUnit>
    <TextUnit id="1149" loc="2.430">te penes Inachiac dotalis regia dono</TextUnit>
    <TextUnit id="1150" loc="2.431">coniugis, et Danaae—quid enim maioribus actis</TextUnit>
    <TextUnit id="1151" loc="2.432">invideam?—cumulentur opes, felicibus Argos</TextUnit>
    <TextUnit id="1152" loc="2.433">auspiciis Lernamque regas; nos horrida Dirces</TextUnit>
    <TextUnit id="1153" loc="2.434">pascua et Euboicis artatas fluctibus oras,</TextUnit>
    <TextUnit id="1154" loc="2.435">non indignati miserum dixisse parentem</TextUnit>
    <TextUnit id="1155" loc="2.436">Oedipoden: tibi larga—Pelops et Tantalus auctor!—</TextUnit>
    <TextUnit id="1156" loc="2.437">nobilitas, propiorque fluat de sanguine iuncto</TextUnit>
    <TextUnit id="1157" loc="2.438">Iuppiter, anne feret luxu consueta paterno</TextUnit>
    <TextUnit id="1158" loc="2.439">hunc regina larem? nostrae cui iure sorores</TextUnit>
    <TextUnit id="1159" loc="2.440">anxia pensa trahant, longo quam sordida luctu</TextUnit>
    <TextUnit id="1160" loc="2.441">mater et ex imis auditus forte tenebris</TextUnit>
    <TextUnit id="1161" loc="2.442">offendat sacer ille senex! iam pectora volgi</TextUnit>
    <TextUnit id="1162" loc="2.443">adsuevere iugo: pudet heu! plebisque patrumque,</TextUnit>
    <TextUnit id="1163" loc="2.444">ne totiens incerta ferant mutentque gementes</TextUnit>
    <TextUnit id="1164" loc="2.445">imperia et dubio pigeat parere tyranno.</TextUnit>
    <TextUnit id="1165" loc="2.446">non parcit populis regnum breve; respice, quantus</TextUnit>
    <TextUnit id="1166" loc="2.447">horror et attoniti nostro in discrimine cives!</TextUnit>
    <TextUnit id="1167" loc="2.448">hosne ego, quis certa est sub te duce poena, relinquam?</TextUnit>
    <TextUnit id="1168" loc="2.449">iratus, germane, venis, fac velle: nec ipsi,</TextUnit>
    <TextUnit id="1169" loc="2.450">si modo notus amor meritique est gratia, patres</TextUnit>
    <TextUnit id="1170" loc="2.451">reddere regna sinent.” non ultra passus et orsa</TextUnit>
    <TextUnit id="1171" loc="2.452">iniecit mediis sermonibus obvia: reddes,"</TextUnit>
    <TextUnit id="1172" loc="2.453">ingeminat, " reddes: non si te ferreus agger</TextUnit>
    <TextUnit id="1173" loc="2.454">ambiat aut triplices alio tibi carmine muros</TextUnit>
    <TextUnit id="1174" loc="2.455">Amphion auditus agat, nil tela nec ignes</TextUnit>
    <TextUnit id="1175" loc="2.456">obstiterint, quin ausa luas nostrisque sub armis</TextUnit>
    <TextUnit id="1176" loc="2.457">captivo moribundus humum diademate pulses,</TextUnit>
    <TextUnit id="1177" loc="2.458">tu merito; ast horum miseret, quos sanguine viles</TextUnit>
    <TextUnit id="1178" loc="2.459">coniugibus natisque infanda ad proelia raptos</TextUnit>
    <TextUnit id="1179" loc="2.460">proicis excidio, bone rex. o quanta Cithaeron</TextUnit>
    <TextUnit id="1180" loc="2.461">funera sanguineusque vadis, Ismene, rotabis!</TextUnit>
    <TextUnit id="1181" loc="2.462">haec pietas, haec magna fides! nec crimina gentis</TextUnit>
    <TextUnit id="1182" loc="2.463">mira equidem duco: sic primus sanguinis auctor</TextUnit>
    <TextUnit id="1183" loc="2.464">incestique patrum thalami; sed fallit origo:</TextUnit>
    <TextUnit id="1184" loc="2.465">Oedipodis tu solus eras, haec praemia morum</TextUnit>
    <TextUnit id="1185" loc="2.466">ac sceleris, vidente, feres! nos poscimus annum;</TextUnit>
    <TextUnit id="1186" loc="2.467">sed moror.” haec audax etiamnum in limine retro</TextUnit>
    <TextUnit id="1187" loc="2.468">vociferans iam tunc impulsa per agmina praeceps</TextUnit>
    <TextUnit id="1188" loc="2.469">evolat. Oeneae vindex sic ille Dianae</TextUnit>
    <TextUnit id="1189" loc="2.470">erectus saetis et aduncae fulmine malae,</TextUnit>
    <TextUnit id="1190" loc="2.471">cum premeret Pelopea phalanx, saxa obvia volvens</TextUnit>
    <TextUnit id="1191" loc="2.472">fractaque perfossis arbusta Acheloia ripis,</TextUnit>
    <TextUnit id="1192" loc="2.473">iam Telamona solo, iam stratum Ixiona linquens</TextUnit>
    <TextUnit id="1193" loc="2.474">te, Meleagre, subit: ibi demum cuspide lata</TextUnit>
    <TextUnit id="1194" loc="2.475">haesit et obnixo ferrum laxavit in armo.</TextUnit>
    <TextUnit id="1195" loc="2.476">talis adhuc trepidum linquit Calydonius heros</TextUnit>
    <TextUnit id="1196" loc="2.477">concilium infrendens. ipsi ceu regna negentur,</TextUnit>
    <TextUnit id="1197" loc="2.478">festinatque vias ramumque precantia olivae</TextUnit>
    <TextUnit id="1198" loc="2.479">abicit, attonitae tectorum e limine summo</TextUnit>
    <TextUnit id="1199" loc="2.480">aspectant matres, saevoque infanda precantur</TextUnit>
    <TextUnit id="1200" loc="2.481">Oenidae tacitoque simul sub pectore regi.</TextUnit>
    <TextUnit id="1201" loc="2.482">Nec piger ingenio scelerum fraudisque nefandae</TextUnit>
    <TextUnit id="1202" loc="2.483">rector eget. iuvenum fidos, lectissima bello</TextUnit>
    <TextUnit id="1203" loc="2.484">corpora, nunc pretio, nunc ille hortantibus ardens</TextUnit>
    <TextUnit id="1204" loc="2.485">sollicitat dictis, nocturnaque proelia saevus</TextUnit>
    <TextUnit id="1205" loc="2.486">instruit, et sanctum populis per saecula nomen</TextUnit>
    <TextUnit id="1206" loc="2.487">legatum insidiis tacitoque invadere ferro—</TextUnit>
    <TextUnit id="1207" loc="2.488">quid regnis non vile?—cupit, quas quaereret artes,</TextUnit>
    <TextUnit id="1208" loc="2.489">si fratrem, Fortuna, dares! o caeca nocentum</TextUnit>
    <TextUnit id="1209" loc="2.490">consilia! o semper timidum scelus! exit in unum</TextUnit>
    <TextUnit id="1210" loc="2.491">plebs ferro iurata caput; ceu castra subire</TextUnit>
    <TextUnit id="1211" loc="2.492">apparet aut celsum crebri arietis ictibus urbis</TextUnit>
    <TextUnit id="1212" loc="2.493">inclinare latus: densi sic agmine facto</TextUnit>
    <TextUnit id="1213" loc="2.494">quinquaginta altis funduntur in ordine portis,</TextUnit>
    <TextUnit id="1214" loc="2.495">macte animi, tantis dignus qui credens armis!</TextUnit>
    <TextUnit id="1215" loc="2.496">Fert via per dumos propior, qua calle latenti</TextUnit>
    <TextUnit id="1216" loc="2.497">praecelerant densaeque legunt compendia silvae.</TextUnit>
    <TextUnit id="1217" loc="2.498">lecta dolis sedes: gemini procul urbe malignis</TextUnit>
    <TextUnit id="1218" loc="2.499">faucibus urgentur colles, quos umbra superni</TextUnit>
    <TextUnit id="1219" loc="2.500">montis et incurvis claudunt iuga frondea silvis—</TextUnit>
    <TextUnit id="1220" loc="2.501">insidias natura loco caecamque latendi</TextUnit>
    <TextUnit id="1221" loc="2.502">struxit opem—mediasque arte secat aspera rupes</TextUnit>
    <TextUnit id="1222" loc="2.503">semita, quam subter campi devexaque latis</TextUnit>
    <TextUnit id="1223" loc="2.504">arva iacent spatiis, contra importuna crepido,</TextUnit>
    <TextUnit id="1224" loc="2.505">Oedipodioniae domus alitis; hic fera quondam</TextUnit>
    <TextUnit id="1225" loc="2.506">pallentes erecta genas suffusaque tabo</TextUnit>
    <TextUnit id="1226" loc="2.507">lumina, concretis infando sanguine plumis</TextUnit>
    <TextUnit id="1227" loc="2.508">relliquias amplexa virum semesaque nudis</TextUnit>
    <TextUnit id="1228" loc="2.509">pectoribus stetit ossa premens visuque tremendo</TextUnit>
    <TextUnit id="1229" loc="2.510">conlustrat campos, si quis concurrere dictis</TextUnit>
    <TextUnit id="1230" loc="2.511">hospes inexplicitis aut comminus ire viator</TextUnit>
    <TextUnit id="1231" loc="2.512">audeat et dirae commercia iungere linguae;</TextUnit>
    <TextUnit id="1232" loc="2.513">nec mora, quin acuens exsertos protinus ungues</TextUnit>
    <TextUnit id="1233" loc="2.514">liventesque manus strictosque in vulnera dentes</TextUnit>
    <TextUnit id="1234" loc="2.515">terribili adplausu circum hospita surgeret ora;</TextUnit>
    <TextUnit id="1235" loc="2.516">et latuere doli, donec de rupe cruenta</TextUnit>
    <TextUnit id="1236" loc="2.517">heu! simili deprensa viro, cessantibus alis,</TextUnit>
    <TextUnit id="1237" loc="2.518">tristis inexpletam scopulis adfligeret alvum,</TextUnit>
    <TextUnit id="1238" loc="2.519">monstrat silva nefas: horrent vicina iuvenci</TextUnit>
    <TextUnit id="1239" loc="2.520">gramina, damnatis avidum pecus abstinet herbis;</TextUnit>
    <TextUnit id="1240" loc="2.521">non Dryadum placet umbra choris, non commoda sacris</TextUnit>
    <TextUnit id="1241" loc="2.522">Faunorum, diraeque etiam fugere volucres</TextUnit>
    <TextUnit id="1242" loc="2.523">prodigiale nemus. tacitis huc gressibus acti</TextUnit>
    <TextUnit id="1243" loc="2.524">deveniunt peritura cohors, hostemque superbum</TextUnit>
    <TextUnit id="1244" loc="2.525">adnixi iaculis et humi posita arma tenentes</TextUnit>
    <TextUnit id="1245" loc="2.526">exspectant densaque nemus statione coronant.</TextUnit>
    <TextUnit id="1246" loc="2.527">Coeperat umenti Phoebum subtexere palla</TextUnit>
    <TextUnit id="1247" loc="2.528">Nox et caeruleam terris infuderat umbram,</TextUnit>
    <TextUnit id="1248" loc="2.529">ille propinquabat silvis et ab aggere celso</TextUnit>
    <TextUnit id="1249" loc="2.530">scuta virum galeasque videt rutilare comantis.</TextUnit>
    <TextUnit id="1250" loc="2.531">qua laxant rami nemus adversaque sub umbra</TextUnit>
    <TextUnit id="1251" loc="2.532">flammeus aeratis lunae tremor errat in armis,</TextUnit>
    <TextUnit id="1252" loc="2.533">obstipuit visis, ibat tamen; horrida tantum</TextUnit>
    <TextUnit id="1253" loc="2.534">spicula et inclusum capulo tenus admovet ensem,</TextUnit>
    <TextUnit id="1254" loc="2.535">ac prior unde, viri, quidve occultata in armis?”</TextUnit>
    <TextUnit id="1255" loc="2.536">non humili terrore rogat, nec reddita contra</TextUnit>
    <TextUnit id="1256" loc="2.537">vox. fidamque negant suspecta silentia pacem,</TextUnit>
    <TextUnit id="1257" loc="2.538">ecce autem vasto Chthonii contorta lacerto.</TextUnit>
    <TextUnit id="1258" loc="2.539">quo duce freta cohors, fuscas intervolat auras</TextUnit>
    <TextUnit id="1259" loc="2.540">hasta; sed audenti deus et fortuna recessit.</TextUnit>
    <TextUnit id="1260" loc="2.541">per tamen Olenii tegimen suis atraque saetis</TextUnit>
    <TextUnit id="1261" loc="2.542">terga super laevos umeros vicina emori</TextUnit>
    <TextUnit id="1262" loc="2.543">effugit et viduo iugulum ferit inrita ligno,</TextUnit>
    <TextUnit id="1263" loc="2.544">tunc horrere comae sanguisque in corda gelari.</TextUnit>
    <TextUnit id="1264" loc="2.545">huc ferus atque illuc animum pallentiaque ira</TextUnit>
    <TextUnit id="1265" loc="2.546">ora ferens—nec tanta putat sibi bella parari—:</TextUnit>
    <TextUnit id="1266" loc="2.547">ferte gradum contra campoque erumpite aperto!</TextUnit>
    <TextUnit id="1267" loc="2.548">quis timor audendi. quae tanta ignavia r solus,</TextUnit>
    <TextUnit id="1268" loc="2.549">solus in arma voco.” neque in his mora: quos ubi plures.</TextUnit>
    <TextUnit id="1269" loc="2.550">quam ratus, innumeris videt excursare latebris,</TextUnit>
    <TextUnit id="1270" loc="2.551">hos prodire iugis, illos e vallibus imis</TextUnit>
    <TextUnit id="1271" loc="2.552">crescere, nec paucos campo, totumque sub armis</TextUnit>
    <TextUnit id="1272" loc="2.553">conlucere iter, ut clausas indagine profert</TextUnit>
    <TextUnit id="1273" loc="2.554">in medium vox prima feras, quae sola medendi</TextUnit>
    <TextUnit id="1274" loc="2.555">turbata ratione via est, petit ardua dirae</TextUnit>
    <TextUnit id="1275" loc="2.556">Sphingos et abscisis infringens cautibus lineas</TextUnit>
    <TextUnit id="1276" loc="2.557">exsuperat iuga dira manus, scopuloque potitus,</TextUnit>
    <TextUnit id="1277" loc="2.558">unde procul tergo metus et via prona nocendi,</TextUnit>
    <TextUnit id="1278" loc="2.559">saxum ingens, quod vix plena cervice gementes</TextUnit>
    <TextUnit id="1279" loc="2.560">vertere humo valeant murisque inferre iuvenci,</TextUnit>
    <TextUnit id="1280" loc="2.561">rupibus evellit; dein toto sanguine nixus</TextUnit>
    <TextUnit id="1281" loc="2.562">sustinet, immanem quaerens librare ruinam,</TextUnit>
    <TextUnit id="1282" loc="2.563">qualis in adversos Lapithas erexit inanem</TextUnit>
    <TextUnit id="1283" loc="2.564">magnanimus cratera Pholus. stupet obvia leto</TextUnit>
    <TextUnit id="1284" loc="2.565">turba superstantem atque emissi turbine montis</TextUnit>
    <TextUnit id="1285" loc="2.566">obruitur; simul ora virum, simul arma manusque</TextUnit>
    <TextUnit id="1286" loc="2.567">fractaque commixto sederunt pectora ferro,</TextUnit>
    <TextUnit id="1287" loc="2.568">quattuor hic adeo disiecti mole sub una</TextUnit>
    <TextUnit id="1288" loc="2.569">congemuere, fuga tremefactum protinus agmen</TextUnit>
    <TextUnit id="1289" loc="2.570">excutitur coeptis, neque enim temnenda iacebant</TextUnit>
    <TextUnit id="1290" loc="2.571">funera: fulmineus Dorylas, quem regibus ardens</TextUnit>
    <TextUnit id="1291" loc="2.572">aequabat virtus, Martisque e semine Theron</TextUnit>
    <TextUnit id="1292" loc="2.573">terrigenas confisus avos, nec vertere cuiquam</TextUnit>
    <TextUnit id="1293" loc="2.574">frena secundus Halys, sed tune pedes occubat arvis,</TextUnit>
    <TextUnit id="1294" loc="2.575">Pentheumque trahens nondum te Phaedimus aequo,</TextUnit>
    <TextUnit id="1295" loc="2.576">Bacche, genus, quorum ut subitis exterrita fatis</TextUnit>
    <TextUnit id="1296" loc="2.577">agmina turbatam vidit laxare catervam,</TextUnit>
    <TextUnit id="1297" loc="2.578">quae duo sola manu gestans adelinia monti</TextUnit>
    <TextUnit id="1298" loc="2.579">fixerat, intorquet iacula et fugientibus addit,</TextUnit>
    <TextUnit id="1299" loc="2.580">mox in plana libens, nudo ne in pectore tela</TextUnit>
    <TextUnit id="1300" loc="2.581">inciderent, saltu praeceps defertur et orbem,</TextUnit>
    <TextUnit id="1301" loc="2.582">quem procul oppresso vidit Therone volutum,</TextUnit>
    <TextUnit id="1302" loc="2.583">corripuit, tergoque et vertice tegmina nota</TextUnit>
    <TextUnit id="1303" loc="2.584">saeptus et hostili propugnans pectora parma</TextUnit>
    <TextUnit id="1304" loc="2.585">constitit, inde iterum densi glomerantur in unum</TextUnit>
    <TextUnit id="1305" loc="2.586">Ogygidae firmantque gradum; trahit ocius ensem</TextUnit>
    <TextUnit id="1306" loc="2.587">Bistonium Tydeus, Mavortia munera magni</TextUnit>
    <TextUnit id="1307" loc="2.588">Oeneos, et partes pariter divisus in omnes</TextUnit>
    <TextUnit id="1308" loc="2.589">hos obit atque illos ferroque micantia tela</TextUnit>
    <TextUnit id="1309" loc="2.590">decutit; impediant numero seque ipsa vicissim .</TextUnit>
    <TextUnit id="1310" loc="2.591">arma premunt, nec vis conatibus ulla, sed ipsae</TextUnit>
    <TextUnit id="1311" loc="2.592">in socios errare manus et corpora turba</TextUnit>
    <TextUnit id="1312" loc="2.593">involvi prolapsa sua; manet ille ruentes</TextUnit>
    <TextUnit id="1313" loc="2.594">angustus telis et inexpugnabilis obstat,</TextUnit>
    <TextUnit id="1314" loc="2.595">non aliter—Getieae si fas est credere Phlegrae—</TextUnit>
    <TextUnit id="1315" loc="2.596">armatum immensus Briarcus stetit aethera contra,</TextUnit>
    <TextUnit id="1316" loc="2.597">hinc Phoebi pharetras, hinc torvae Pallados anguis,</TextUnit>
    <TextUnit id="1317" loc="2.598">inde Pelethroniam praefixa cuspide pinum</TextUnit>
    <TextUnit id="1318" loc="2.599">Martis, at hinc lasso mutata Pyracmone temnens</TextUnit>
    <TextUnit id="1319" loc="2.600">fulmina, cum toto nequiquam obsessus Olympo</TextUnit>
    <TextUnit id="1320" loc="2.601">tot queritur cessare manus: non segnior ardet</TextUnit>
    <TextUnit id="1321" loc="2.602">huc illuc clipeum obiectam, seque ipse recedens</TextUnit>
    <TextUnit id="1322" loc="2.603">circuit, interdum trepidis occurrit et instat</TextUnit>
    <TextUnit id="1323" loc="2.604">spicula devellens, clipeo quae plurima toto</TextUnit>
    <TextUnit id="1324" loc="2.605">fixa tremunt armantque virum saepe aspera passum</TextUnit>
    <TextUnit id="1325" loc="2.606">volnera, sed nullum vitae in secreta receptum</TextUnit>
    <TextUnit id="1326" loc="2.607">nee mortem sperare valet. rotat ipse furentem</TextUnit>
    <TextUnit id="1327" loc="2.608">Deilochum, comitemque illi iubet ire sub umbras</TextUnit>
    <TextUnit id="1328" loc="2.609">Phegea sublata minitantem bella securi</TextUnit>
    <TextUnit id="1329" loc="2.610">Dircaeumque Gyan et Echionium Lycophontem.</TextUnit>
    <TextUnit id="1330" loc="2.611">iam trepidi sese quaerunt numerantque, nec idem</TextUnit>
    <TextUnit id="1331" loc="2.612">caedis amor, tantamque dolent rarescere turbam.</TextUnit>
    <TextUnit id="1332" loc="2.613">Ecce Chromis Tyrii demissus origine Cadmi—</TextUnit>
    <TextUnit id="1333" loc="2.614">hunc utero quondam Dryope Phoenissa gravato</TextUnit>
    <TextUnit id="1334" loc="2.615">rapta repente choris onerisque oblita ferebat,</TextUnit>
    <TextUnit id="1335" loc="2.616">dumque trahit prensis taurum tibi cornibus, Euhan,</TextUnit>
    <TextUnit id="1336" loc="2.617">procidit impulsus nimiis conatibus infans—</TextUnit>
    <TextUnit id="1337" loc="2.618">tunc audax iaculis et capti pelle leonis</TextUnit>
    <TextUnit id="1338" loc="2.619">pinea nodosae quassabat robora clavae</TextUnit>
    <TextUnit id="1339" loc="2.620">increpitans: unusne, viri, tot caedibus unus</TextUnit>
    <TextUnit id="1340" loc="2.621">ibit ovans Argos? vix credet fama reverso!</TextUnit>
    <TextUnit id="1341" loc="2.622">heus socii, nullaene manus, nulla arma valebunt?</TextUnit>
    <TextUnit id="1342" loc="2.623">haec regi promissa, Cydon, haec, Lampe, dabamus?”</TextUnit>
    <TextUnit id="1343" loc="2.624">dum clamat, subit ore cavo Teumesia coruus,</TextUnit>
    <TextUnit id="1344" loc="2.625">nec prohibent fauces; atque illi voce repleta</TextUnit>
    <TextUnit id="1345" loc="2.626">intercepta natat prompto in sanguine lingua.</TextUnit>
    <TextUnit id="1346" loc="2.627">stabat adhuc, donec transmissa morte per artus</TextUnit>
    <TextUnit id="1347" loc="2.628">labitur immorsaque cadens obmutuit hasta.</TextUnit>
    <TextUnit id="1348" loc="2.629">vos quoque, Thespiadae, cur infitiatus honora</TextUnit>
    <TextUnit id="1349" loc="2.630">arcuerim fama? fratris moribunda levabat</TextUnit>
    <TextUnit id="1350" loc="2.631">membra solo Periphas—nil indole clarius illa</TextUnit>
    <TextUnit id="1351" loc="2.632">nec pietate fuit—, laeva marcentia colla</TextUnit>
    <TextUnit id="1352" loc="2.633">sustentans dextraque latus; singultibus artum</TextUnit>
    <TextUnit id="1353" loc="2.634">exhaurit thoraca dolor, nec vincla coercent</TextUnit>
    <TextUnit id="1354" loc="2.635">undantem fletu galeam, eum multa gementi</TextUnit>
    <TextUnit id="1355" loc="2.636">pone gravis curvas perfringit lancea costas.</TextUnit>
    <TextUnit id="1356" loc="2.637">exit et in fratrem, cognataque pectora telo</TextUnit>
    <TextUnit id="1357" loc="2.638">conserit; ille oculos etiamnum in luce natantes</TextUnit>
    <TextUnit id="1358" loc="2.639">sistit et aspecta germani morte resolvit.</TextUnit>
    <TextUnit id="1359" loc="2.640">at cui vita recens et adhuc in vulnere vires</TextUnit>
    <TextUnit id="1360" loc="2.641">hos tibi complexus, haec dent” ait oscula nati.”</TextUnit>
    <TextUnit id="1361" loc="2.642">procubuere pares fatis, miserabile votum</TextUnit>
    <TextUnit id="1362" loc="2.643">mortis, et alterna clauserunt lumina dextra.</TextUnit>
    <TextUnit id="1363" loc="2.644">Protinus idem ultro iaculo parmaque Menoeten</TextUnit>
    <TextUnit id="1364" loc="2.645">proterrebat agens trepidis vestigia retro</TextUnit>
    <TextUnit id="1365" loc="2.646">passibus urgentem. donec defecit iniqua</TextUnit>
    <TextUnit id="1366" loc="2.647">lapsus humo, pariterque manus distraetus in ambas</TextUnit>
    <TextUnit id="1367" loc="2.648">orat et a iugulo nitentem sustinet hastam:</TextUnit>
    <TextUnit id="1368" loc="2.649">parce per has stellis interlabentibus umbras,</TextUnit>
    <TextUnit id="1369" loc="2.650">per superos noctemque tuam; sine, tristia Thebis</TextUnit>
    <TextUnit id="1370" loc="2.651">nuntius acta feram vulgique per ora paventis</TextUnit>
    <TextUnit id="1371" loc="2.652">contempto te rege canam: sic inrita nobis</TextUnit>
    <TextUnit id="1372" loc="2.653">tela cadant, nullique tuum penetrabile ferro</TextUnit>
    <TextUnit id="1373" loc="2.654">pectus, et optanti victor reveharis amico.”</TextUnit>
    <TextUnit id="1374" loc="2.655">dixerat, ille nihil vultu mutatus inanes</TextUnit>
    <TextUnit id="1375" loc="2.656">perdis” ait lacrimas, et tu, ni fallor, iniquo</TextUnit>
    <TextUnit id="1376" loc="2.657">pollicitus mea colla duci: nunc arma diemque</TextUnit>
    <TextUnit id="1377" loc="2.658">proice; quid timidae sequeris compendia vitae?</TextUnit>
    <TextUnit id="1378" loc="2.659">bella manent.” simul haec, et crassum sanguine telum</TextUnit>
    <TextUnit id="1379" loc="2.660">iam redit; ille super dictis infensus amaris</TextUnit>
    <TextUnit id="1380" loc="2.661">prosequitur victos: non haec trieterica vobis</TextUnit>
    <TextUnit id="1381" loc="2.662">nox patrio de more venit, non orgia Cadmi</TextUnit>
    <TextUnit id="1382" loc="2.663">cernitis aut avidas Bacchum scelerare parentes,</TextUnit>
    <TextUnit id="1383" loc="2.664">nebridas et fragiles thyrsos portare putastis</TextUnit>
    <TextUnit id="1384" loc="2.665">imbellem ad sonitum maribusque incognita veris</TextUnit>
    <TextUnit id="1385" loc="2.666">foeda Celaenaea committere proelia buxo?</TextUnit>
    <TextUnit id="1386" loc="2.667">hic aliae caedes, alius furor: ite sub umbras,</TextUnit>
    <TextUnit id="1387" loc="2.668">o timidi paucique!” haec intonat; ast tamen illi</TextUnit>
    <TextUnit id="1388" loc="2.669">membra negant, lassusque ferit praecordia sanguis,</TextUnit>
    <TextUnit id="1389" loc="2.670">iam sublata manus cassos defertur in ictus,</TextUnit>
    <TextUnit id="1390" loc="2.671">tardatique gradus, clipeum nec sustinet umbo</TextUnit>
    <TextUnit id="1391" loc="2.672">mutatum spoliis, gelidus cadit imber anhelo</TextUnit>
    <TextUnit id="1392" loc="2.673">pectore, tum crines ardentiaque ora cruentis</TextUnit>
    <TextUnit id="1393" loc="2.674">roribus et taetra morientum aspargine manant:</TextUnit>
    <TextUnit id="1394" loc="2.675">ut leo, qui campis longe custode fugato</TextUnit>
    <TextUnit id="1395" loc="2.676">Massylas depastus oves, ubi sanguine multo</TextUnit>
    <TextUnit id="1396" loc="2.677">luxuriata fames cervixque et tabe gravatae</TextUnit>
    <TextUnit id="1397" loc="2.678">consedere iubae, mediis in caedibus adstat</TextUnit>
    <TextUnit id="1398" loc="2.679">aeger, hians victusque cibis; nec iam amplius irae</TextUnit>
    <TextUnit id="1399" loc="2.680">crudescunt: tantum vacuis ferit aera malis</TextUnit>
    <TextUnit id="1400" loc="2.681">molliaque eiecta delambit vellera lingua.</TextUnit>
    <TextUnit id="1401" loc="2.682">Ille etiam Thebas spoliis et sanguine plenus</TextUnit>
    <TextUnit id="1402" loc="2.683">isset et attonitis sese populoque ducique</TextUnit>
    <TextUnit id="1403" loc="2.684">ostentasset ovans, ni tu, Tritonia virgo,</TextUnit>
    <TextUnit id="1404" loc="2.685">flagrantem multaque operis caligine plenum</TextUnit>
    <TextUnit id="1405" loc="2.686">consilio dignata virum: sate gente superbi</TextUnit>
    <TextUnit id="1406" loc="2.687">Oeneos, absentes cui dudum vincere Thebas</TextUnit>
    <TextUnit id="1407" loc="2.688">adnuimus, iam pone modum nimiumque secundis</TextUnit>
    <TextUnit id="1408" loc="2.689">parce deis: huic una fides optanda labori,</TextUnit>
    <TextUnit id="1409" loc="2.690">fortuna satis usus abi.” restabat acerbis</TextUnit>
    <TextUnit id="1410" loc="2.691">funeribus socioque gregi non sponte superstes</TextUnit>
    <TextUnit id="1411" loc="2.692">Haemonides—ille haec praeviderat. omina doctus</TextUnit>
    <TextUnit id="1412" loc="2.693">aeris et nulla deceptus ab alite—Maeon,</TextUnit>
    <TextUnit id="1413" loc="2.694">nec veritus prohibere ducem, sed fata monentem</TextUnit>
    <TextUnit id="1414" loc="2.695">privavere fide. vita miserandus inerti</TextUnit>
    <TextUnit id="1415" loc="2.696">damnatur; trepido Tydeus immitia mandat:</TextUnit>
    <TextUnit id="1416" loc="2.697">quisquis es Aonidum, quem crastina munere nostro</TextUnit>
    <TextUnit id="1417" loc="2.698">manibus exemptum mediis Aurora videbit,</TextUnit>
    <TextUnit id="1418" loc="2.699">haec iubeo perferre duci: cinge aggere portas,</TextUnit>
    <TextUnit id="1419" loc="2.700">tela nova, fragiles aevo circum inspice muros,</TextUnit>
    <TextUnit id="1420" loc="2.701">praecipue stipare viros densasque memento</TextUnit>
    <TextUnit id="1421" loc="2.702">multiplicare acies! fumantem hunc aspice late</TextUnit>
    <TextUnit id="1422" loc="2.703">ense meo campum: tales in bella venimus.”</TextUnit>
    <TextUnit id="1423" loc="2.704">Haec ait, et meritae pulchrum tibi. Pallas, honorem</TextUnit>
    <TextUnit id="1424" loc="2.705">sanguinea de strage parat, praedamque iacentem</TextUnit>
    <TextUnit id="1425" loc="2.706">comportat gaudens ingentiaque acta recenset.</TextUnit>
    <TextUnit id="1426" loc="2.707">quercus erat tenerae iam longum oblita iuventae</TextUnit>
    <TextUnit id="1427" loc="2.708">aggere camporum medio, quam plurimus ambit</TextUnit>
    <TextUnit id="1428" loc="2.709">frondibus incurvis et crudo robore cortex.</TextUnit>
    <TextUnit id="1429" loc="2.710">huic leves galeas perfossaque vulnere crebro</TextUnit>
    <TextUnit id="1430" loc="2.711">inserit arma ferens, huic truncos ictibus enses</TextUnit>
    <TextUnit id="1431" loc="2.712">subligat et tractas membris spirantibus hastas,</TextUnit>
    <TextUnit id="1432" loc="2.713">corpora tunc atque arma simul cumulata superstans</TextUnit>
    <TextUnit id="1433" loc="2.714">incipit—oranti nox et iuga longa resultant—:</TextUnit>
    <TextUnit id="1434" loc="2.715">diva ferox, magni decus ingeniumque parentis,</TextUnit>
    <TextUnit id="1435" loc="2.716">bellipotens, cui torva genis horrore decoro</TextUnit>
    <TextUnit id="1436" loc="2.717">cassis et asperso crudescit sanguine Gorgon,</TextUnit>
    <TextUnit id="1437" loc="2.718">nec magis ardentes Mavors hastataque pugnae</TextUnit>
    <TextUnit id="1438" loc="2.719">impulerit Bellona tubas, huic adnue sacro,</TextUnit>
    <TextUnit id="1439" loc="2.720">seu Pandionio nostras invisere noctes</TextUnit>
    <TextUnit id="1440" loc="2.721">monte venis, sive Aonia devertis Itone</TextUnit>
    <TextUnit id="1441" loc="2.722">laeta choris, seu tu Libyco Tritone repexas</TextUnit>
    <TextUnit id="1442" loc="2.723">lota comas, qua te biiugo temone frementem</TextUnit>
    <TextUnit id="1443" loc="2.724">intemeratarum volucer rapit axis equarum:</TextUnit>
    <TextUnit id="1444" loc="2.725">nunc tibi fracta virum spolia informisque dicamus</TextUnit>
    <TextUnit id="1445" loc="2.726">exuvias, at si patriis Parthaonis arvis</TextUnit>
    <TextUnit id="1446" loc="2.727">inferar et reduci pateat mihi Martia Pleuron,</TextUnit>
    <TextUnit id="1447" loc="2.728">aurea tunc mediis urbis tibi templa dicabo</TextUnit>
    <TextUnit id="1448" loc="2.729">collibus, Ionias qua despectare procellas</TextUnit>
    <TextUnit id="1449" loc="2.730">dulce sit, et flavo tollens ubi vertice pontum</TextUnit>
    <TextUnit id="1450" loc="2.731">turbidus obiectas Achelous Echinadas exit.</TextUnit>
    <TextUnit id="1451" loc="2.732">hic ego maiorum pugnas vultusque tremendos</TextUnit>
    <TextUnit id="1452" loc="2.733">magnanimum effingam regum, figamque superbis</TextUnit>
    <TextUnit id="1453" loc="2.734">arma tholis, quaeque ipse meo quaesita revexi</TextUnit>
    <TextUnit id="1454" loc="2.735">sanguine, quaeque dabis captis, Tritonia, Thebis</TextUnit>
    <TextUnit id="1455" loc="2.736">centum ibi virgineis votae Calydonides aris</TextUnit>
    <TextUnit id="1456" loc="2.737">Actaeas tibi rite faces et ab arbore casta</TextUnit>
    <TextUnit id="1457" loc="2.738">nectent purpureas niveo discrimine vittas,</TextUnit>
    <TextUnit id="1458" loc="2.739">pervigilemque focis ignem longaeva sacerdos</TextUnit>
    <TextUnit id="1459" loc="2.740">nutriet, arcanum numquam spretura pudorem.</TextUnit>
    <TextUnit id="1460" loc="2.741">tu bellis, tu pace feres de more frequentes</TextUnit>
    <TextUnit id="1461" loc="2.742">primitias operum, non indignante Diana.”</TextUnit>
    <TextUnit id="1462" loc="2.743">dixerat, et dulces iter instaurabat ad Argos.</TextUnit>
    <TextUnit id="1463" loc="3.1">At non Aoniae moderator perfidus aulae</TextUnit>
    <TextUnit id="1464" loc="3.2">nocte sub ancipiti, quamvis umentibus astris</TextUnit>
    <TextUnit id="1465" loc="3.3">longus ad auroram superet labor, otia somni</TextUnit>
    <TextUnit id="1466" loc="3.4">accipit: invigilant animo sedensque parati</TextUnit>
    <TextUnit id="1467" loc="3.5">supplicium exercent curae; tum plurima versat</TextUnit>
    <TextUnit id="1468" loc="3.6">pessimum in dubiis augur timor. " ei mihi " clamat,</TextUnit>
    <TextUnit id="1469" loc="3.7">unde morae?”—nam prona ratus facilemque tot armis</TextUnit>
    <TextUnit id="1470" loc="3.8">Tydea, nec numero virtutem animumque rependit—</TextUnit>
    <TextUnit id="1471" loc="3.9">num regio diversa viae? num missus ab Argis</TextUnit>
    <TextUnit id="1472" loc="3.10">subsidio globus? an sceleris data fama per urbes</TextUnit>
    <TextUnit id="1473" loc="3.11">finitimas? paucosne, pater Gradive, manuve</TextUnit>
    <TextUnit id="1474" loc="3.12">legimus indecores? at enim fortissimus illic</TextUnit>
    <TextUnit id="1475" loc="3.13">et Chromis et Dorylas et nostris turribus aequi</TextUnit>
    <TextUnit id="1476" loc="3.14">Thespiadae totos raperent mihi funditus Argos,</TextUnit>
    <TextUnit id="1477" loc="3.15">nec tamen ille meis, reor, impenetrabilis armis</TextUnit>
    <TextUnit id="1478" loc="3.16">aere gerens solidoque satos adamante lacertos</TextUnit>
    <TextUnit id="1479" loc="3.17">venerat; heu segnes, quorum labor haeret in uno,</TextUnit>
    <TextUnit id="1480" loc="3.18">si conserta manus.” vario sic turbidus aestu</TextUnit>
    <TextUnit id="1481" loc="3.19">angitur ac sese culpat super omnia, qui non</TextUnit>
    <TextUnit id="1482" loc="3.20">orantem in mediis legatum coetibus ense</TextUnit>
    <TextUnit id="1483" loc="3.21">perculerit foedasque palam satiaverit iras.</TextUnit>
    <TextUnit id="1484" loc="3.22">iam pudet incepti, iam paenitet, ac velut ille</TextUnit>
    <TextUnit id="1485" loc="3.23">fluctibus Ioniis Calabrae datus arbiter alno—</TextUnit>
    <TextUnit id="1486" loc="3.24">nec rudis undarum, portus sed linquere amicos</TextUnit>
    <TextUnit id="1487" loc="3.25">purior Olenii frustra gradus impulit astri—,</TextUnit>
    <TextUnit id="1488" loc="3.26">cum fragor hiberni subitus Iovis, omnia mundi</TextUnit>
    <TextUnit id="1489" loc="3.27">claustra tonant multusque polos inclinat Orion,</TextUnit>
    <TextUnit id="1490" loc="3.28">ipse quidem malit terras pugnatque reverti,</TextUnit>
    <TextUnit id="1491" loc="3.29">fert ingens a puppe notus, tunc arte relicta</TextUnit>
    <TextUnit id="1492" loc="3.30">ingemit et caecas sequitur iam nescius undas:</TextUnit>
    <TextUnit id="1493" loc="3.31">talis Agenoreus ductor caeloque morantem</TextUnit>
    <TextUnit id="1494" loc="3.32">Luciferum et seros maerentibus increpat ortus.</TextUnit>
    <TextUnit id="1495" loc="3.33">Ecce sub occiduas versae iam Noctis habenas</TextUnit>
    <TextUnit id="1496" loc="3.34">astrorumque obitus, ubi primum maxima Tethys</TextUnit>
    <TextUnit id="1497" loc="3.35">impulit Eoo cunctantem Hyperiona ponto,</TextUnit>
    <TextUnit id="1498" loc="3.36">ima flagellatis, signum lugubre malorum,</TextUnit>
    <TextUnit id="1499" loc="3.37">ponderibus trepidavit humus, motusque Cithaeron</TextUnit>
    <TextUnit id="1500" loc="3.38">antiquas dedit ire nives: tunc visa levari</TextUnit>
    <TextUnit id="1501" loc="3.39">culmina septenaeque iugo concurrere portae,</TextUnit>
    <TextUnit id="1502" loc="3.40">et prope sunt causae: gelido remeabat Eoo</TextUnit>
    <TextUnit id="1503" loc="3.41">iratus fatis et tristis morte negata</TextUnit>
    <TextUnit id="1504" loc="3.42">Haemonides; necdum ora patent, dubiusque notari</TextUnit>
    <TextUnit id="1505" loc="3.43">signa dabat magnae longe manifesta ruinae</TextUnit>
    <TextUnit id="1506" loc="3.44">planctuque et gemitu; lacrimas nam protinus omnis</TextUnit>
    <TextUnit id="1507" loc="3.45">fuderat. haud aliter saltu devertitur orbus</TextUnit>
    <TextUnit id="1508" loc="3.46">pastor ab agrestum nocturna strage luporum,</TextUnit>
    <TextUnit id="1509" loc="3.47">cuius erile pecus silvis inopinus abegit</TextUnit>
    <TextUnit id="1510" loc="3.48">imber et tabernae ventosa cacumina lunae:</TextUnit>
    <TextUnit id="1511" loc="3.49">luce patent caedes; domino perferre recentes</TextUnit>
    <TextUnit id="1512" loc="3.50">ipse timet casus, haustaque informis harena</TextUnit>
    <TextUnit id="1513" loc="3.51">questibus implet agros, stabulique silentia magni</TextUnit>
    <TextUnit id="1514" loc="3.52">odit et amissos longo ciet ordine tauros.</TextUnit>
    <TextUnit id="1515" loc="3.53">Illum congestae portarum ad limina matres</TextUnit>
    <TextUnit id="1516" loc="3.54">ut solum videre—nefas!—nulla agmina circum</TextUnit>
    <TextUnit id="1517" loc="3.55">magnanimosque duces, nil ausae quaerere tollunt</TextUnit>
    <TextUnit id="1518" loc="3.56">clamorem, qualis bello supremus apertis</TextUnit>
    <TextUnit id="1519" loc="3.57">urbibus, aut pelago iam descendente carina,</TextUnit>
    <TextUnit id="1520" loc="3.58">ut primum invisi cupido data copia regis:</TextUnit>
    <TextUnit id="1521" loc="3.59">hanc tibi de tanto donat ferus agmine Tydeus</TextUnit>
    <TextUnit id="1522" loc="3.60">infelicem animam, sive haec sententia divum,</TextUnit>
    <TextUnit id="1523" loc="3.61">seu fortuna fuit; seu, quod pudet ira fateri,</TextUnit>
    <TextUnit id="1524" loc="3.62">vis invicta viri. vix credo et nuntius: omnes</TextUnit>
    <TextUnit id="1525" loc="3.63">procubuere, omnes, noctis vaga lumina testor</TextUnit>
    <TextUnit id="1526" loc="3.64">et socium manes et te, mala protinus ales,</TextUnit>
    <TextUnit id="1527" loc="3.65">qua redeo, non hanc lacrimis meruisse nec astu</TextUnit>
    <TextUnit id="1528" loc="3.66">crudelem veniam atque inhonorae munera lucis,</TextUnit>
    <TextUnit id="1529" loc="3.67">sed mihi iussa deum placitoque ignara moveri</TextUnit>
    <TextUnit id="1530" loc="3.68">Atropos atque olim non haec data ianua leti</TextUnit>
    <TextUnit id="1531" loc="3.69">eripuere necem, iamque ut mihi prodiga vitae</TextUnit>
    <TextUnit id="1532" loc="3.70">pectora et extremam nihil horrescentia mortem</TextUnit>
    <TextUnit id="1533" loc="3.71">aspicias: bellum infandum ominibusque negatam</TextUnit>
    <TextUnit id="1534" loc="3.72">movisti, funeste, aciem; dum pellere leges,</TextUnit>
    <TextUnit id="1535" loc="3.73">et consanguineo gestis regnare superbus</TextUnit>
    <TextUnit id="1536" loc="3.74">exsule, te series orbarum excisa domorum</TextUnit>
    <TextUnit id="1537" loc="3.75">planctibus adsiduis, te diro horrore volantes</TextUnit>
    <TextUnit id="1538" loc="3.76">quinquaginta animae circum noctesque diesque</TextUnit>
    <TextUnit id="1539" loc="3.77">adsilient; neque enim ipse moror.” iam moverat iras</TextUnit>
    <TextUnit id="1540" loc="3.78">rex ferus, et tristes ignescunt sanguine vultus,</TextUnit>
    <TextUnit id="1541" loc="3.79">inde ultro Phlegyas et non cunctator iniqui</TextUnit>
    <TextUnit id="1542" loc="3.80">Labdacus—hos regni ferrum penes—ire manuque</TextUnit>
    <TextUnit id="1543" loc="3.81">proturbare parant, sed iam nudaverat ensem</TextUnit>
    <TextUnit id="1544" loc="3.82">magnanimus vates, et nunc trucis ora tyranni,</TextUnit>
    <TextUnit id="1545" loc="3.83">nunc ferrum aspectans: numquam tibi sanguinis huius</TextUnit>
    <TextUnit id="1546" loc="3.84">ius erit aut magno feries imperdita Tydeo</TextUnit>
    <TextUnit id="1547" loc="3.85">pectora; vado equidem exsultans ereptaque fata</TextUnit>
    <TextUnit id="1548" loc="3.86">insequor et comites feror exspectatus ad umbras,</TextUnit>
    <TextUnit id="1549" loc="3.87">te superis fratrique—” et iam media orsa loquentis</TextUnit>
    <TextUnit id="1550" loc="3.88">absciderat plenum capulo latus; ille dolori</TextUnit>
    <TextUnit id="1551" loc="3.89">pugnat et ingentem nisu duplicatus in ictum</TextUnit>
    <TextUnit id="1552" loc="3.90">conruit, extremisque animae singultibus errans</TextUnit>
    <TextUnit id="1553" loc="3.91">alternus nunc ore venit, nunc vulnere sanguis,</TextUnit>
    <TextUnit id="1554" loc="3.92">excussae procerum mentes, turbataque mussant</TextUnit>
    <TextUnit id="1555" loc="3.93">concilia; ast illum coniunx fidique parentes</TextUnit>
    <TextUnit id="1556" loc="3.94">servantem vultus et torvum in morte peracta,</TextUnit>
    <TextUnit id="1557" loc="3.95">non longum reducem laetati, in tecta ferebant.</TextUnit>
    <TextUnit id="1558" loc="3.96">sed ducis infandi rabidae non hactenus irae</TextUnit>
    <TextUnit id="1559" loc="3.97">stare queunt; vetat igne rapi. pacemque sepulcri</TextUnit>
    <TextUnit id="1560" loc="3.98">impius ignaris nequiquam manibus arcet.</TextUnit>
    <TextUnit id="1561" loc="3.99">Tu tamen egregius fati mentisque nec umquam—</TextUnit>
    <TextUnit id="1562" loc="3.100">sic dignum est—passure situm, qui comminus ausus</TextUnit>
    <TextUnit id="1563" loc="3.101">vadere contemptum reges, quaque ampla veniret</TextUnit>
    <TextUnit id="1564" loc="3.102">libertas, sancire viam: quo carmine dignam,</TextUnit>
    <TextUnit id="1565" loc="3.103">quo satis ore tuis famam virtutibus addam,</TextUnit>
    <TextUnit id="1566" loc="3.104">augur amate deis? non te caelestia frustra</TextUnit>
    <TextUnit id="1567" loc="3.105">edocuit lauruque sua dignatus Apollo est,</TextUnit>
    <TextUnit id="1568" loc="3.106">et nemorum Dodona parens Cirrhaeaque virgo</TextUnit>
    <TextUnit id="1569" loc="3.107">gaudebit tacito populos suspendere Phoebo.</TextUnit>
    <TextUnit id="1570" loc="3.108">nunc quoque Tartareo multum divisus Averno</TextUnit>
    <TextUnit id="1571" loc="3.109">Elysias, i, carpe plagas, ubi manibus axis</TextUnit>
    <TextUnit id="1572" loc="3.110">invitis Ogygiis nec sontis iniqua tyranni</TextUnit>
    <TextUnit id="1573" loc="3.111">iussa valent; durant habitus et membra cruentis</TextUnit>
    <TextUnit id="1574" loc="3.112">inviolata feris, nudoque sub axe iacentem</TextUnit>
    <TextUnit id="1575" loc="3.113">et nemus et tristis volucrum reverentia servat.</TextUnit>
    <TextUnit id="1576" loc="3.114">At nuptae exanimes puerique aegrique parentes</TextUnit>
    <TextUnit id="1577" loc="3.115">moenibus effusi per plana, per avia, passim</TextUnit>
    <TextUnit id="1578" loc="3.116">quisque suas avidi ad lacrimas miserabile currunt</TextUnit>
    <TextUnit id="1579" loc="3.117">certamen, quos densa gradu comitantur euntes</TextUnit>
    <TextUnit id="1580" loc="3.118">milia solandi studio: pars visere flagrant</TextUnit>
    <TextUnit id="1581" loc="3.119">unius acta viri et tantos in nocte labores,</TextUnit>
    <TextUnit id="1582" loc="3.120">fervet iter gemitu et plangoribus arva reclamant.</TextUnit>
    <TextUnit id="1583" loc="3.121">ut vero infames scopulos silvamque nefandam</TextUnit>
    <TextUnit id="1584" loc="3.122">perventum, ceu nulla prius lamenta nec atri</TextUnit>
    <TextUnit id="1585" loc="3.123">manassent imbres, sic ore miserrimus uno</TextUnit>
    <TextUnit id="1586" loc="3.124">exoritur fragor, aspectuque accensa cruento</TextUnit>
    <TextUnit id="1587" loc="3.125">turba furit: stat sanguineo discissus amictu</TextUnit>
    <TextUnit id="1588" loc="3.126">Luctus atrox caesoque invitat pectore matres,</TextUnit>
    <TextUnit id="1589" loc="3.127">scrutantur galeas frigentum inventaque monstrant</TextUnit>
    <TextUnit id="1590" loc="3.128">corpora, prociduae super externosque suosque,</TextUnit>
    <TextUnit id="1591" loc="3.129">hae pressant in tabe comas, hae lumina signant</TextUnit>
    <TextUnit id="1592" loc="3.130">vulneraque alta rigant lacrimis,pars spicula dextra</TextUnit>
    <TextUnit id="1593" loc="3.131">nequiquam parcente trahunt, pars molliter aptant</TextUnit>
    <TextUnit id="1594" loc="3.132">bracchia trunca loco et cervicibus ora reponunt.</TextUnit>
    <TextUnit id="1595" loc="3.133">At vaga per dumos vacuique in pulvere campi</TextUnit>
    <TextUnit id="1596" loc="3.134">magna parens iuvenum, gemini nunc funeris, Ide</TextUnit>
    <TextUnit id="1597" loc="3.135">squalentem sublata comam liventiaque ora</TextUnit>
    <TextUnit id="1598" loc="3.136">ungue premens—nec iam infelix miserandaque, verum</TextUnit>
    <TextUnit id="1599" loc="3.137">terror inest lacrimis—, per et arma et corpora passim</TextUnit>
    <TextUnit id="1600" loc="3.138">canitiem impexam dira tellure volutans</TextUnit>
    <TextUnit id="1601" loc="3.139">quaerit inops natos omnique in corpore plangit.</TextUnit>
    <TextUnit id="1602" loc="3.140">Thessalis haud aliter bello gavisa recenti,</TextUnit>
    <TextUnit id="1603" loc="3.141">cui gentile nefas hominem renovare canendo.</TextUnit>
    <TextUnit id="1604" loc="3.142">multifida attollens antiqua lumina cedro</TextUnit>
    <TextUnit id="1605" loc="3.143">nocte subit campos versatque in sanguine functum</TextUnit>
    <TextUnit id="1606" loc="3.144">vulgus et explorat manes, cui plurima busto</TextUnit>
    <TextUnit id="1607" loc="3.145">imperet ad superos: animarum maesta queruntur</TextUnit>
    <TextUnit id="1608" loc="3.146">concilia, et nigri pater indignatur Averni.</TextUnit>
    <TextUnit id="1609" loc="3.147">Illi in secessu pariter sub rupe iacebant</TextUnit>
    <TextUnit id="1610" loc="3.148">felices, quos una dies, manus abstulit una,</TextUnit>
    <TextUnit id="1611" loc="3.149">pervia vulneribus media trabe pectora nexi.</TextUnit>
    <TextUnit id="1612" loc="3.150">ut vidit lacrimisque oculi patuere profusis:</TextUnit>
    <TextUnit id="1613" loc="3.151">hosne ego complexus genetrix, haec oscula, nati,</TextUnit>
    <TextUnit id="1614" loc="3.152">vestra tuor? sic vos extremo in fine ligavit</TextUnit>
    <TextUnit id="1615" loc="3.153">ingenium crudele necis? quae vulnera tractem,</TextUnit>
    <TextUnit id="1616" loc="3.154">quae prius ora premam? vosne illa potentia matris,</TextUnit>
    <TextUnit id="1617" loc="3.155">vos uteri fortuna mei, qua tangere divos</TextUnit>
    <TextUnit id="1618" loc="3.156">rebar et Ogygias titulis anteire parentes?</TextUnit>
    <TextUnit id="1619" loc="3.157">at quanto melius dextraque in sorte iugatae,</TextUnit>
    <TextUnit id="1620" loc="3.158">quis steriles thalami nulloque ululata dolore</TextUnit>
    <TextUnit id="1621" loc="3.159">respexit Lucina domum! mihi quippe malorum</TextUnit>
    <TextUnit id="1622" loc="3.160">causa labor; sed nec bellorum in luce patenti</TextUnit>
    <TextUnit id="1623" loc="3.161">conspicui fatis aeternaque gentibus ausi</TextUnit>
    <TextUnit id="1624" loc="3.162">quaesistis miserae vulnus memorabile matri,</TextUnit>
    <TextUnit id="1625" loc="3.163">sed mortem obscuram numerandaque funera passi,</TextUnit>
    <TextUnit id="1626" loc="3.164">heu quantus furto cruor et sine laude iacetis!</TextUnit>
    <TextUnit id="1627" loc="3.165">quin ego non dextras miseris complexibus ausim</TextUnit>
    <TextUnit id="1628" loc="3.166">dividere et tanti consortia rumpere leti:</TextUnit>
    <TextUnit id="1629" loc="3.167">ite diu fratres indiscretique supremis</TextUnit>
    <TextUnit id="1630" loc="3.168">ignibus et caros urna confundite manes!”</TextUnit>
    <TextUnit id="1631" loc="3.169">Nee minus interea digesta strage suorum</TextUnit>
    <TextUnit id="1632" loc="3.170">hic Cthonium coniunx, hic mater Penthea clamat</TextUnit>
    <TextUnit id="1633" loc="3.171">Astyoche, puerique rudes, tua, Phaedime, proles,</TextUnit>
    <TextUnit id="1634" loc="3.172">amissum didicere patrem, Marpessaque pactum</TextUnit>
    <TextUnit id="1635" loc="3.173">Phyllea, sanguineumque lavant Acamanta sorores,</TextUnit>
    <TextUnit id="1636" loc="3.174">tune ferro retegunt silvas collisque propinqui</TextUnit>
    <TextUnit id="1637" loc="3.175">annosum truncant apicem, qui conscius actis</TextUnit>
    <TextUnit id="1638" loc="3.176">noctis et inspexit gemitus; ibi grandior aevo</TextUnit>
    <TextUnit id="1639" loc="3.177">ante rogos, dum quisque suo nequit igne revelli,</TextUnit>
    <TextUnit id="1640" loc="3.178">concilium infaustum dictis mulcebat Aletes:</TextUnit>
    <TextUnit id="1641" loc="3.179">saepe quidem infelix varioque exercita ludo</TextUnit>
    <TextUnit id="1642" loc="3.180">fatorum gens nostra fuit, Sidonius ex quo</TextUnit>
    <TextUnit id="1643" loc="3.181">hospes in Aonios iecit sata ferrea sulcos,</TextUnit>
    <TextUnit id="1644" loc="3.182">unde novi fetus et formidata colonis</TextUnit>
    <TextUnit id="1645" loc="3.183">arva suis. sed nec veteris cum regia Cadmi</TextUnit>
    <TextUnit id="1646" loc="3.184">fulmineum in cinerem monitis Iunonis iniquae</TextUnit>
    <TextUnit id="1647" loc="3.185">consedit, neque funerea cum laude potitus</TextUnit>
    <TextUnit id="1648" loc="3.186">infelix Athamas trepido de monte veniret,</TextUnit>
    <TextUnit id="1649" loc="3.187">semianimem heu laeto referens clamore Learchum,</TextUnit>
    <TextUnit id="1650" loc="3.188">hic gemitus Thebis, nec tempore clarius illo</TextUnit>
    <TextUnit id="1651" loc="3.189">Phoenissae sonuere domus, cum lassa furorem</TextUnit>
    <TextUnit id="1652" loc="3.190">vicit et ad comitum lacrimas expavit Agave.</TextUnit>
    <TextUnit id="1653" loc="3.191">una dies similis fato specieque malorum</TextUnit>
    <TextUnit id="1654" loc="3.192">aequa fuit, qua magniloquos luit impia flatus</TextUnit>
    <TextUnit id="1655" loc="3.193">Tantalis, innumeris cum circumfusa ruinis</TextUnit>
    <TextUnit id="1656" loc="3.194">corpora tot raperet terra, tot quaereret ignes.</TextUnit>
    <TextUnit id="1657" loc="3.195">talis erat vulgi status, et sic urbe relicta</TextUnit>
    <TextUnit id="1658" loc="3.196">primaevique senesque et longo examine matres</TextUnit>
    <TextUnit id="1659" loc="3.197">invidiam planxere deis miseroque tumultu</TextUnit>
    <TextUnit id="1660" loc="3.198">bina per ingentes stipabant funera portas.</TextUnit>
    <TextUnit id="1661" loc="3.199">meque ipsum memini—necdum apta laboribus aetas—</TextUnit>
    <TextUnit id="1662" loc="3.200">flesse tamen gemituque meos aequasse parentes.</TextUnit>
    <TextUnit id="1663" loc="3.201">illa tamen superi, nec quod tibi, Delia, castos</TextUnit>
    <TextUnit id="1664" loc="3.202">prolapsum fontes specula temerare profana</TextUnit>
    <TextUnit id="1665" loc="3.203">heu dominum insani nihil agnovere Molossi,</TextUnit>
    <TextUnit id="1666" loc="3.204">deflerim magis, aut verso quod sanguine fluxit</TextUnit>
    <TextUnit id="1667" loc="3.205">in subitos regina lacus: sic dura Sororum</TextUnit>
    <TextUnit id="1668" loc="3.206">pensa dabant visumque Iovi. nunc regis iniqui</TextUnit>
    <TextUnit id="1669" loc="3.207">ob noxam immeritos patriae tot culmina cives</TextUnit>
    <TextUnit id="1670" loc="3.208">exuimus, nec adhuc calcati foederis Argos</TextUnit>
    <TextUnit id="1671" loc="3.209">fama subit, et iam bellorum extrema dolemus.</TextUnit>
    <TextUnit id="1672" loc="3.210">quantus equis quantusque viris in pulvere crasso</TextUnit>
    <TextUnit id="1673" loc="3.211">sudor! io quanti crudele rubebitis amnes!</TextUnit>
    <TextUnit id="1674" loc="3.212">viderit haec bello viridis manus: ast ego doner</TextUnit>
    <TextUnit id="1675" loc="3.213">dum licet igne meo terraque insternar avita!”</TextUnit>
    <TextUnit id="1676" loc="3.214">haec senior, multumque nefas Eteoclis acervat</TextUnit>
    <TextUnit id="1677" loc="3.215">crudelem infandumque vocans poenasque daturum,</TextUnit>
    <TextUnit id="1678" loc="3.216">unde ea libertas? iuxta illi finis et aetas</TextUnit>
    <TextUnit id="1679" loc="3.217">tota retro, seraeque decus velit addere morti.</TextUnit>
    <TextUnit id="1680" loc="3.218">Haec sator astrorum iamdudum e vertice mundi</TextUnit>
    <TextUnit id="1681" loc="3.219">prospectans primoque imbutas sanguine gentes</TextUnit>
    <TextUnit id="1682" loc="3.220">Gradivum acciri propere iubet, ille furentes</TextUnit>
    <TextUnit id="1683" loc="3.221">Bistonas et Geticas populatus caedibus urbes</TextUnit>
    <TextUnit id="1684" loc="3.222">turbidus aetherias currus urgebat ad arces,</TextUnit>
    <TextUnit id="1685" loc="3.223">fulmine cristatum galeae iubar armaque in auro</TextUnit>
    <TextUnit id="1686" loc="3.224">tristia, terrificis monstrorum animata figuris,</TextUnit>
    <TextUnit id="1687" loc="3.225">incutiens: tonat axe polus clipeique cruenta</TextUnit>
    <TextUnit id="1688" loc="3.226">lux rubet, et solem longe ferit aemulus orbis,</TextUnit>
    <TextUnit id="1689" loc="3.227">hunc ubi Sarmaticos etiamnum efflare labores</TextUnit>
    <TextUnit id="1690" loc="3.228">Iuppiter et tota perfusum pectora belli</TextUnit>
    <TextUnit id="1691" loc="3.229">tempestate videt: talis mihi, nate, per Argos,</TextUnit>
    <TextUnit id="1692" loc="3.230">talis abi, sic ense madens, hac nubilus ira.</TextUnit>
    <TextUnit id="1693" loc="3.231">exturbent resides frenos et cuncta perosi</TextUnit>
    <TextUnit id="1694" loc="3.232">te cupiant, tibi praecipites animasque manusque</TextUnit>
    <TextUnit id="1695" loc="3.233">devoveant, rape cunctantes et foedera turba,</TextUnit>
    <TextUnit id="1696" loc="3.234">cui dedimus, tibi fas ipsos incendere bello</TextUnit>
    <TextUnit id="1697" loc="3.235">caelicolas pacemque meam. iam semina pugnae</TextUnit>
    <TextUnit id="1698" loc="3.236">ipse dedi: remeat portans immania Tydeus</TextUnit>
    <TextUnit id="1699" loc="3.237">ausa, ducis scelus et, turpis primordia belli,</TextUnit>
    <TextUnit id="1700" loc="3.238">insidias fraudesque, suis quas ultus in armis,</TextUnit>
    <TextUnit id="1701" loc="3.239">adde fidem, vos o superi, meus ordine sanguis,</TextUnit>
    <TextUnit id="1702" loc="3.240">ne pugnare odiis, neu me temptare precando</TextUnit>
    <TextUnit id="1703" loc="3.241">certetis; sic Fata mihi nigraeque Sororum</TextUnit>
    <TextUnit id="1704" loc="3.242">iuravere colus: manet haec ab origine mundi</TextUnit>
    <TextUnit id="1705" loc="3.243">fixa dies bello, populique in proelia nati.</TextUnit>
    <TextUnit id="1706" loc="3.244">quodni me veterum poenas sancire malorum</TextUnit>
    <TextUnit id="1707" loc="3.245">gentibus et diros sinitis punire nepotes—</TextUnit>
    <TextUnit id="1708" loc="3.246">arcem hanc aeternam, gentis sacraria nostrae,</TextUnit>
    <TextUnit id="1709" loc="3.247">testor et Elvsios, etiam mihi numina, fontes—,</TextUnit>
    <TextUnit id="1710" loc="3.248">ipse manu Thebas correptaque moenia fundo</TextUnit>
    <TextUnit id="1711" loc="3.249">excutiam versasque solo super Inacha tecta</TextUnit>
    <TextUnit id="1712" loc="3.250">effundam turres aut stagna in caerula verram</TextUnit>
    <TextUnit id="1713" loc="3.251">imbre superiecto, licet ipsa in turbine rerum</TextUnit>
    <TextUnit id="1714" loc="3.252">Iuno suos colles templumque amplexa laboret.”</TextUnit>
    <TextUnit id="1715" loc="3.253">dixit, et attoniti iussis, mortalia credas</TextUnit>
    <TextUnit id="1716" loc="3.254">pectora, sic cuncti vocemque animosque tenebant.</TextUnit>
    <TextUnit id="1717" loc="3.255">non secus ac longa ventorum pace solutum</TextUnit>
    <TextUnit id="1718" loc="3.256">aequor et imbelli recubant ubi litora somno,</TextUnit>
    <TextUnit id="1719" loc="3.257">silvarumque comas et abacto flamine nubes</TextUnit>
    <TextUnit id="1720" loc="3.258">mulcet iners aestas; tunc stagna lacusque sonori</TextUnit>
    <TextUnit id="1721" loc="3.259">detumuere, tacent exusti solibus amnes.</TextUnit>
    <TextUnit id="1722" loc="3.260">Gaudet ovans iussis et adhuc temone calenti</TextUnit>
    <TextUnit id="1723" loc="3.261">fervidus in laevum torsit Gradivus habenas.</TextUnit>
    <TextUnit id="1724" loc="3.262">iamque iter extremum caelique abrupta tenebat,</TextUnit>
    <TextUnit id="1725" loc="3.263">cum Venus ante ipsos nulla formidine gressum</TextUnit>
    <TextUnit id="1726" loc="3.264">figit equos; cessere retro iamiamque rigentes</TextUnit>
    <TextUnit id="1727" loc="3.265">suppliciter posuere iubas. tune pectora summo</TextUnit>
    <TextUnit id="1728" loc="3.266">adclinata iugo voltumque obliqua madentem</TextUnit>
    <TextUnit id="1729" loc="3.267">incipit—-interea dominae vestigia iuxta</TextUnit>
    <TextUnit id="1730" loc="3.268">spumantem proni mandunt adamanta iugales—:</TextUnit>
    <TextUnit id="1731" loc="3.269">bella etiam in Thebas, socer o pulcherrime, bella</TextUnit>
    <TextUnit id="1732" loc="3.270">ipse paras ferroque tuos abolere nepotes?</TextUnit>
    <TextUnit id="1733" loc="3.271">nec genus Harmoniae nec te conubia caelo</TextUnit>
    <TextUnit id="1734" loc="3.272">festa nec hae quicquam lacrimae, furibunde, morantur?</TextUnit>
    <TextUnit id="1735" loc="3.273">criminis haec merces? hoc fama pudorque relictus,</TextUnit>
    <TextUnit id="1736" loc="3.274">hoc mihi Lemniacae de te meruere catenae?</TextUnit>
    <TextUnit id="1737" loc="3.275">perge libens; at non eadem Volcania nobis</TextUnit>
    <TextUnit id="1738" loc="3.276">obsequia, et laesi servit tamen ira mariti!</TextUnit>
    <TextUnit id="1739" loc="3.277">illum ego perpetuis mihi desudare caminis</TextUnit>
    <TextUnit id="1740" loc="3.278">si iubeam vigilesque operi transmittere noctes,</TextUnit>
    <TextUnit id="1741" loc="3.279">gaudeat ornatusque novos ipsique laboret</TextUnit>
    <TextUnit id="1742" loc="3.280">arma tibi; tu—sed scopulos et aena precando</TextUnit>
    <TextUnit id="1743" loc="3.281">flectere corda paro; solum hoc tamen anxia, solum</TextUnit>
    <TextUnit id="1744" loc="3.282">obtestor, quid me Tyrio sociare marito</TextUnit>
    <TextUnit id="1745" loc="3.283">progeniem caram infaustisque dabas hymenaeis?</TextUnit>
    <TextUnit id="1746" loc="3.284">dum fore praeclaros armis et vivida rebus</TextUnit>
    <TextUnit id="1747" loc="3.285">pectora vipereo Tyrios de sanguine iactas</TextUnit>
    <TextUnit id="1748" loc="3.286">demissumque Iovis serie genus, a! mea quanto</TextUnit>
    <TextUnit id="1749" loc="3.287">Sithonia mallem nupsisset virgo sub Arcto</TextUnit>
    <TextUnit id="1750" loc="3.288">trans Borean Thracasque tuos. indigna parumne</TextUnit>
    <TextUnit id="1751" loc="3.289">pertulimus, divae Veneris quod filia longum</TextUnit>
    <TextUnit id="1752" loc="3.290">reptat et Illyricas deiectat virus in herbas?</TextUnit>
    <TextUnit id="1753" loc="3.291">nunc gentem immeritam—” lacrimas non pertulit ultra</TextUnit>
    <TextUnit id="1754" loc="3.292">Bellipotens, hastam laeva transumit et alto,</TextUnit>
    <TextUnit id="1755" loc="3.293">haud mora, desiluit curru, clipeoque receptam</TextUnit>
    <TextUnit id="1756" loc="3.294">laedit in amplexu dictisque ita mulcet amicis:</TextUnit>
    <TextUnit id="1757" loc="3.295">O mihi bellorum requies et sacra voluptas</TextUnit>
    <TextUnit id="1758" loc="3.296">unaque pax animo! soli cui tanta potestas</TextUnit>
    <TextUnit id="1759" loc="3.297">divorumque hominumque meis occurrere telis</TextUnit>
    <TextUnit id="1760" loc="3.298">impune et media quamvis in caede frementes</TextUnit>
    <TextUnit id="1761" loc="3.299">hos adsistere equos, hunc ensem avellere dextrae,</TextUnit>
    <TextUnit id="1762" loc="3.300">nec mihi Sidonii genialia foedera Cadmi</TextUnit>
    <TextUnit id="1763" loc="3.301">nec tua cara fides—ne falsa incessere gaude!—</TextUnit>
    <TextUnit id="1764" loc="3.302">exciderunt: prius in patrui deus infera mergar</TextUnit>
    <TextUnit id="1765" loc="3.303">stagna et pallentes agar exarmatus ad umbras,</TextUnit>
    <TextUnit id="1766" loc="3.304">sed nunc fatorum monitus mentemque supremi</TextUnit>
    <TextUnit id="1767" loc="3.305">iussus obire patris—neque enim Vulcania tali</TextUnit>
    <TextUnit id="1768" loc="3.306">imperio manus apta legi—, quo pectore contra</TextUnit>
    <TextUnit id="1769" loc="3.307">ire Iovem dictasque parem contemnere leges,</TextUnit>
    <TextUnit id="1770" loc="3.308">cui modo—pro vires!—terras caelumque fretumque</TextUnit>
    <TextUnit id="1771" loc="3.309">adtremere oranti tantosque ex ordine vidi</TextUnit>
    <TextUnit id="1772" loc="3.310">delituisse deos? sed ne mihi corde supremos</TextUnit>
    <TextUnit id="1773" loc="3.311">concipe, cara, metus! quando haec mutare potestas</TextUnit>
    <TextUnit id="1774" loc="3.312">nulla datur—cum iam Tyriis sub moenibus ambae</TextUnit>
    <TextUnit id="1775" loc="3.313">bellabunt gentes, adero et socia arma iuvabo.</TextUnit>
    <TextUnit id="1776" loc="3.314">tunc me sanguineo late defervere campo</TextUnit>
    <TextUnit id="1777" loc="3.315">res super Argolicas haud sic deiecta videbis;</TextUnit>
    <TextUnit id="1778" loc="3.316">hoc mihi ius, nec fata vetant.” sic orsus aperto</TextUnit>
    <TextUnit id="1779" loc="3.317">flagrantes immisit equos, non ocius alti</TextUnit>
    <TextUnit id="1780" loc="3.318">in terras cadit ira Iovis, si quando nivalem</TextUnit>
    <TextUnit id="1781" loc="3.319">Othryn et Arctoae gelidum caput institit Ossae</TextUnit>
    <TextUnit id="1782" loc="3.320">armavitque in nube manum: volat ignea moles</TextUnit>
    <TextUnit id="1783" loc="3.321">saeva dei mandata ferens, caelumque trisulca</TextUnit>
    <TextUnit id="1784" loc="3.322">territat omne coma iamdudum aut ditibus agris</TextUnit>
    <TextUnit id="1785" loc="3.323">signa dare aut ponto miseros involvere nautas..</TextUnit>
    <TextUnit id="1786" loc="3.324">Iamque remensus iter fesso Danaeia Tydeus</TextUnit>
    <TextUnit id="1787" loc="3.325">arva gradu viridisque legit devexa Prosymnae</TextUnit>
    <TextUnit id="1788" loc="3.326">terribilis visu: stant fulti pulvere crines,</TextUnit>
    <TextUnit id="1789" loc="3.327">squalidus ex umeris cadit alta in vulnera sudor,</TextUnit>
    <TextUnit id="1790" loc="3.328">insomnesque oculos rubor excitat, oraque retro</TextUnit>
    <TextUnit id="1791" loc="3.329">solvit anhela sitis; mens altum spirat honorem</TextUnit>
    <TextUnit id="1792" loc="3.330">conscia factorum, sic nota in pascua taurus</TextUnit>
    <TextUnit id="1793" loc="3.331">bellator redit, adverso cui colla suoque</TextUnit>
    <TextUnit id="1794" loc="3.332">sanguine proscissisque natant palearibus armi;</TextUnit>
    <TextUnit id="1795" loc="3.333">tunc quoque lassa tumet virtus multumque superbit</TextUnit>
    <TextUnit id="1796" loc="3.334">pectore despecto 2; vacua iacet hostis harena</TextUnit>
    <TextUnit id="1797" loc="3.335">turpe gemens crudosque vetat sentire labores.</TextUnit>
    <TextUnit id="1798" loc="3.336">talis erat; medias etiam non destitit urbes,</TextUnit>
    <TextUnit id="1799" loc="3.337">quidquid et Asopon veteresque interiacet Argos,</TextUnit>
    <TextUnit id="1800" loc="3.338">inflammare odiis, multumque et ubique retexens</TextUnit>
    <TextUnit id="1801" loc="3.339">legatum sese Graia de gente petendis</TextUnit>
    <TextUnit id="1802" loc="3.340">isse super regnis profugi Polynicis, at inde</TextUnit>
    <TextUnit id="1803" loc="3.341">vim, noctem; scelus, arma, dolos, ea foedera passum</TextUnit>
    <TextUnit id="1804" loc="3.342">regis Echionii; fratri sua iura negari,</TextUnit>
    <TextUnit id="1805" loc="3.343">prona fides populis; deus omnia credere suadet</TextUnit>
    <TextUnit id="1806" loc="3.344">Armipotens, geminatque acceptos fama pavores.</TextUnit>
    <TextUnit id="1807" loc="3.345">Utque introgressus portas—et forte verendus</TextUnit>
    <TextUnit id="1808" loc="3.346">concilio pater ipse duces cogebat Adrastus—</TextUnit>
    <TextUnit id="1809" loc="3.347">inprovisus adest, iam illinc a postibus aulae</TextUnit>
    <TextUnit id="1810" loc="3.348">vociferans: arma, arma viri, tuque optime Lernae</TextUnit>
    <TextUnit id="1811" loc="3.349">ductor, magnanimum si quis tibi sanguis avorum,</TextUnit>
    <TextUnit id="1812" loc="3.350">arma para! nusquam pietas, non gentibus aequum</TextUnit>
    <TextUnit id="1813" loc="3.351">fas aut cura Iovis; melius legatus adissem</TextUnit>
    <TextUnit id="1814" loc="3.352">Sauromatas rabidos servatoremque cruentum</TextUnit>
    <TextUnit id="1815" loc="3.353">Bebrycii nemoris, nec iussa incuso pigetve</TextUnit>
    <TextUnit id="1816" loc="3.354">officii: iuvat isse, iuvat, Thebasque nocentes</TextUnit>
    <TextUnit id="1817" loc="3.355">explorasse manu; bello me, credite, bello,</TextUnit>
    <TextUnit id="1818" loc="3.356">ceu turrem validam aut artam compagibus urbem,</TextUnit>
    <TextUnit id="1819" loc="3.357">delecti insidiis instructique omnibus armis</TextUnit>
    <TextUnit id="1820" loc="3.358">nocte doloque viri nudum ignarumque locorum</TextUnit>
    <TextUnit id="1821" loc="3.359">nequiquam clausere; iacent in sanguine mixti</TextUnit>
    <TextUnit id="1822" loc="3.360">ante urbem vacuam, nunc o, nunc tempus in hostes,</TextUnit>
    <TextUnit id="1823" loc="3.361">dum trepidi exsanguesque metu, dum funera portant,</TextUnit>
    <TextUnit id="1824" loc="3.362">nunc, socer, haec dum non manus excidit; ipse ego fessus</TextUnit>
    <TextUnit id="1825" loc="3.363">quinquaginta illis heroum immanibus umbris</TextUnit>
    <TextUnit id="1826" loc="3.364">vulneraque ista ferens putri insiccata cruore</TextUnit>
    <TextUnit id="1827" loc="3.365">protinus ire peto!” trepidi de sedibus adstant</TextUnit>
    <TextUnit id="1828" loc="3.366">Inachidae, cunctisque prior Cadmeius heros</TextUnit>
    <TextUnit id="1829" loc="3.367">accurrit vultum deiectus et o ego divis</TextUnit>
    <TextUnit id="1830" loc="3.368">invisus vitaeque nocens haec vulnera cerno</TextUnit>
    <TextUnit id="1831" loc="3.369">integer! hosne mihi reditus, germane, parabas?</TextUnit>
    <TextUnit id="1832" loc="3.370">in me haec tela mei ! pro vitae foeda cupido!</TextUnit>
    <TextUnit id="1833" loc="3.371">infelix, fratri facinus tam grande negavi,</TextUnit>
    <TextUnit id="1834" loc="3.372">et nunc vestra quidem maneant in pace quieta</TextUnit>
    <TextUnit id="1835" loc="3.373">moenia, nec vobis tanti sim causa tumultus</TextUnit>
    <TextUnit id="1836" loc="3.374">hospes adhuc, scio—nec me adeo res dextra levavit—,</TextUnit>
    <TextUnit id="1837" loc="3.375">quam durum natis, thalamo quam triste revelli,</TextUnit>
    <TextUnit id="1838" loc="3.376">quam patria; non me ullius domus anxia culpet</TextUnit>
    <TextUnit id="1839" loc="3.377">respectentve truces obliquo lumine matres,</TextUnit>
    <TextUnit id="1840" loc="3.378">ibo libens certusque mori, licet optima coniunx</TextUnit>
    <TextUnit id="1841" loc="3.379">auditusque iterum revocet socer; hunc ego Thebis,</TextUnit>
    <TextUnit id="1842" loc="3.380">hunc, germane, tibi iugulum et tibi, maxime Tydeu,</TextUnit>
    <TextUnit id="1843" loc="3.381">debeo.” sic variis pertemptat pectora dictis</TextUnit>
    <TextUnit id="1844" loc="3.382">obliquatque preces, commotae questibus irae</TextUnit>
    <TextUnit id="1845" loc="3.383">et mixtus lacrimis caluit dolor; omnibus ultro</TextUnit>
    <TextUnit id="1846" loc="3.384">non iuvenum modo, sed gelidis et inertibus aevo</TextUnit>
    <TextUnit id="1847" loc="3.385">pectoribus mens una subit, viduare penates,</TextUnit>
    <TextUnit id="1848" loc="3.386">finitimas adhibere manus, iamque ire. sed altus</TextUnit>
    <TextUnit id="1849" loc="3.387">consiliis pater imperiique haud flectere molem</TextUnit>
    <TextUnit id="1850" loc="3.388">inscius: ista quidem superis curaeque medenda</TextUnit>
    <TextUnit id="1851" loc="3.389">linquite. quaeso, meae, nec te germanus inulto</TextUnit>
    <TextUnit id="1852" loc="3.390">sceptra geret, neque nos avidi promittere bellum.</TextUnit>
    <TextUnit id="1853" loc="3.391">at nunc egregium tantoque in sanguine ovantem</TextUnit>
    <TextUnit id="1854" loc="3.392">excipite Oeniden, animosaque pectora laxet</TextUnit>
    <TextUnit id="1855" loc="3.393">sera quies: nobis dolor haud rationis egebit.”</TextUnit>
    <TextUnit id="1856" loc="3.394">Turbati extemplo comites et pallida coniunx</TextUnit>
    <TextUnit id="1857" loc="3.395">Tydea circum omnes fessum bellique viaeque</TextUnit>
    <TextUnit id="1858" loc="3.396">stipantur. laetus mediis in sedibus aulae</TextUnit>
    <TextUnit id="1859" loc="3.397">constitit, ingentique exceptus terga columna,</TextUnit>
    <TextUnit id="1860" loc="3.398">vulnera dum lymphis Epidaurius eluit Idmon,</TextUnit>
    <TextUnit id="1861" loc="3.399">nunc velox ferro, nunc ille tepentibus herbis</TextUnit>
    <TextUnit id="1862" loc="3.400">mitior, ipse alta seductus mente renarrat</TextUnit>
    <TextUnit id="1863" loc="3.401">principia irarum, quaeque orsus uterque vicissim,</TextUnit>
    <TextUnit id="1864" loc="3.402">quis locus insidiis, tacito quae tempora bello,</TextUnit>
    <TextUnit id="1865" loc="3.403">qui contra quantaque duces, ubi maximus illi</TextUnit>
    <TextUnit id="1866" loc="3.404">sudor, et indicio servatum Maeona tristi</TextUnit>
    <TextUnit id="1867" loc="3.405">exponit, cui fida manus proceresque socerque</TextUnit>
    <TextUnit id="1868" loc="3.406">adstupet oranti, Tyriisque incenditur exsul.</TextUnit>
    <TextUnit id="1869" loc="3.407">Solverat Hesperii devexo margine ponti</TextUnit>
    <TextUnit id="1870" loc="3.408">flagrantes Sol pronus equos rutilamque lavabat</TextUnit>
    <TextUnit id="1871" loc="3.409">Oceani sub fonte comam, cui turba profundi</TextUnit>
    <TextUnit id="1872" loc="3.410">Nereos et rapidis adcurrunt passibus Horae,</TextUnit>
    <TextUnit id="1873" loc="3.411">frenaque et auratae textum sublime coronae</TextUnit>
    <TextUnit id="1874" loc="3.412">deripiunt, laxant calidis umentia loris</TextUnit>
    <TextUnit id="1875" loc="3.413">pectora; pars meritos vertunt ad molle iugales</TextUnit>
    <TextUnit id="1876" loc="3.414">gramen et erecto currum temone supinant.</TextUnit>
    <TextUnit id="1877" loc="3.415">nox subiit curasque hominum motusque ferarum</TextUnit>
    <TextUnit id="1878" loc="3.416">composuit nigroque polos involvit amictu,</TextUnit>
    <TextUnit id="1879" loc="3.417">illa quidem cunctis, sed non tibi mitis, Adraste,</TextUnit>
    <TextUnit id="1880" loc="3.418">Labdacioque duci: nam Tydea largus habebat</TextUnit>
    <TextUnit id="1881" loc="3.419">perfusum magna virtutis imagine somnus,</TextUnit>
    <TextUnit id="1882" loc="3.420">et iam noctivagas inter deus armifer umbras</TextUnit>
    <TextUnit id="1883" loc="3.421">desuper Arcadiae fines Nemeaeaque rura</TextUnit>
    <TextUnit id="1884" loc="3.422">Taenariumque cacumen Apollincasque Therapnas</TextUnit>
    <TextUnit id="1885" loc="3.423">armorum tonitru ferit et trepidantia corda</TextUnit>
    <TextUnit id="1886" loc="3.424">implet amore sui. comunt Furor Iraque cristas,</TextUnit>
    <TextUnit id="1887" loc="3.425">frena ministrat equis Pavor armiger, at vigil omni</TextUnit>
    <TextUnit id="1888" loc="3.426">Fama sono vanos rerum succincta tumultus</TextUnit>
    <TextUnit id="1889" loc="3.427">antevolat currum flatuque impulsa gementum</TextUnit>
    <TextUnit id="1890" loc="3.428">alipedum trepidas denso cum murmure plumas</TextUnit>
    <TextUnit id="1891" loc="3.429">excutit: urget enim stimulis auriga emeritis</TextUnit>
    <TextUnit id="1892" loc="3.430">facta, infecta loqui, curruque infestus ab alto</TextUnit>
    <TextUnit id="1893" loc="3.431">terga comamque deae Scythica pater increpat hasta,</TextUnit>
    <TextUnit id="1894" loc="3.432">qualis ubi Aeolio dimissos carcere Ventos</TextUnit>
    <TextUnit id="1895" loc="3.433">dux prae se Neptunus agit magnoque volentes</TextUnit>
    <TextUnit id="1896" loc="3.434">incitat Aegaeo; tristis comitatus eunti</TextUnit>
    <TextUnit id="1897" loc="3.435">circum lora fremunt Nimbique Hiemesque profundae</TextUnit>
    <TextUnit id="1898" loc="3.436">Nubilaque et vulso terrarum sordida fundo</TextUnit>
    <TextUnit id="1899" loc="3.437">Tempestas: dubiae motis radicibus obstant</TextUnit>
    <TextUnit id="1900" loc="3.438">Cyclades, ipsa tua Mycono Gyaroque revelli,</TextUnit>
    <TextUnit id="1901" loc="3.439">Dele, times magnique iidem testaris alumni.</TextUnit>
    <TextUnit id="1902" loc="3.440">Septima iam nitidum terris Aurora deisque</TextUnit>
    <TextUnit id="1903" loc="3.441">purpureo vehit ore diem, Perseius heros</TextUnit>
    <TextUnit id="1904" loc="3.442">cum primum arcana senior sese extulit aula,</TextUnit>
    <TextUnit id="1905" loc="3.443">multa super bello generisque tumentibus amens</TextUnit>
    <TextUnit id="1906" loc="3.444">incertusque animi, daret armis iura novosque</TextUnit>
    <TextUnit id="1907" loc="3.445">gentibus incuteret stimulos, an frena teneret</TextUnit>
    <TextUnit id="1908" loc="3.446">irarum et motos capillis adstringeret enses,</TextUnit>
    <TextUnit id="1909" loc="3.447">hinc pacis tranquilla movent, atque inde pudori</TextUnit>
    <TextUnit id="1910" loc="3.448">foeda quies, flectique nova dulcedine pugnae</TextUnit>
    <TextUnit id="1911" loc="3.449">difficiles populi; dubio sententia tandem</TextUnit>
    <TextUnit id="1912" loc="3.450">sera placet, vatum mentes ac provida veri</TextUnit>
    <TextUnit id="1913" loc="3.451">sacra movere deum. sollers tibi cura futuri,</TextUnit>
    <TextUnit id="1914" loc="3.452">Amphiarae, datur, iuxtaque Amythaone cretus</TextUnit>
    <TextUnit id="1915" loc="3.453">iam senior—sed mente viret Phoeboque—Melampus</TextUnit>
    <TextUnit id="1916" loc="3.454">adsociat passus: dubium, cui pronus Apollo</TextUnit>
    <TextUnit id="1917" loc="3.455">oraque Cirrhaca satiavit largius unda.</TextUnit>
    <TextUnit id="1918" loc="3.456">principio fibris pecudumque in sanguine divos</TextUnit>
    <TextUnit id="1919" loc="3.457">explorant; iam tunc pavidis maculosa bidentum</TextUnit>
    <TextUnit id="1920" loc="3.458">corda negant diraque nefas minitantia vena.</TextUnit>
    <TextUnit id="1921" loc="3.459">ire tamen vacuoque sedet petere omina caelo.</TextUnit>
    <TextUnit id="1922" loc="3.460">Mons erat audaci seductus in aethera dorso—</TextUnit>
    <TextUnit id="1923" loc="3.461">nomine Lernaei memorant Aphesanta coloni—,</TextUnit>
    <TextUnit id="1924" loc="3.462">gentibus Argolicis olim sacer; inde ferebant</TextUnit>
    <TextUnit id="1925" loc="3.463">nubila suspenso celerem temerasse volatu</TextUnit>
    <TextUnit id="1926" loc="3.464">Persea, cum raptos pueri perterrita mater</TextUnit>
    <TextUnit id="1927" loc="3.465">prospexit de rupe gradus ac paene secuta est.</TextUnit>
    <TextUnit id="1928" loc="3.466">huc gemini vates sanctam canentis olivae</TextUnit>
    <TextUnit id="1929" loc="3.467">fronde comam et niveis ornati tempora vittis</TextUnit>
    <TextUnit id="1930" loc="3.468">evadunt pariter, madidos ubi lucidus agros</TextUnit>
    <TextUnit id="1931" loc="3.469">ortus et algentes laxavit sole pruinas,</TextUnit>
    <TextUnit id="1932" loc="3.470">ac prior Oeclides solitum prece numen amicat:</TextUnit>
    <TextUnit id="1933" loc="3.471">Iuppiter omnipotens—nam te pernicibus alis</TextUnit>
    <TextUnit id="1934" loc="3.472">addere consilium volucresque implere futuri</TextUnit>
    <TextUnit id="1935" loc="3.473">omniaque et causas caelo deferre latentes</TextUnit>
    <TextUnit id="1936" loc="3.474">accipimus—, non Cirrha deum promiserit antro</TextUnit>
    <TextUnit id="1937" loc="3.475">certius, aut frondes lucis quas fama Molossis</TextUnit>
    <TextUnit id="1938" loc="3.476">Chaonias sonuisse tibi: licet aridus Hammon</TextUnit>
    <TextUnit id="1939" loc="3.477">invideat Lyciaeque parent contendere sortes</TextUnit>
    <TextUnit id="1940" loc="3.478">Niliacumque pecus patrioque aequalis honori</TextUnit>
    <TextUnit id="1941" loc="3.479">Branchus, et undosae quem rusticus accola Pisae</TextUnit>
    <TextUnit id="1942" loc="3.480">Pana Lycaonia nocturnum exaudit in umbra,</TextUnit>
    <TextUnit id="1943" loc="3.481">ditior ille animi, cui tu, Dictaee, secundas</TextUnit>
    <TextUnit id="1944" loc="3.482">impuleris manifestus aves. mirum unde, sed olim</TextUnit>
    <TextUnit id="1945" loc="3.483">hic honor alitibus, superae seu conditor aulae</TextUnit>
    <TextUnit id="1946" loc="3.484">sic dedit effusum chaos in nova semina texens,</TextUnit>
    <TextUnit id="1947" loc="3.485">seu quia mutatae nostraque ab origine versis</TextUnit>
    <TextUnit id="1948" loc="3.486">corporibus subiere notos, seu purior axis</TextUnit>
    <TextUnit id="1949" loc="3.487">amotumque nefas et rarum insistere terris</TextUnit>
    <TextUnit id="1950" loc="3.488">vera docent; tibi, summe sator terraeque deumque,</TextUnit>
    <TextUnit id="1951" loc="3.489">scire licet, nos Argolicae primordia pugnae</TextUnit>
    <TextUnit id="1952" loc="3.490">venturumque sinas caelo praenosse laborem.</TextUnit>
    <TextUnit id="1953" loc="3.491">si datur et duris sedet haec sententia Parcis</TextUnit>
    <TextUnit id="1954" loc="3.492">solvere Echionias Lernaea cuspide portas,</TextUnit>
    <TextUnit id="1955" loc="3.493">signa feras laevusque tones; tunc omnis in astris</TextUnit>
    <TextUnit id="1956" loc="3.494">consonet arcana volucris bona murmura lingua,</TextUnit>
    <TextUnit id="1957" loc="3.495">si prohibes, hic necte moras dextrisque profundum</TextUnit>
    <TextUnit id="1958" loc="3.496">alitibus praetexe diem.” sic fatus, et alto</TextUnit>
    <TextUnit id="1959" loc="3.497">membra locat scopulo; tunc plura ignotaque iungit</TextUnit>
    <TextUnit id="1960" loc="3.498">numina et immensi fruitur caligine mundi.</TextUnit>
    <TextUnit id="1961" loc="3.499">Postquam rite diu partiti sidera cunctis</TextUnit>
    <TextUnit id="1962" loc="3.500">perlegere animis oculisque sequacibus auras,</TextUnit>
    <TextUnit id="1963" loc="3.501">tunc Amythaonius longo post tempore vates:</TextUnit>
    <TextUnit id="1964" loc="3.502">nonne sub excelso spirantis limite caeli,</TextUnit>
    <TextUnit id="1965" loc="3.503">Amphiarae, vides, cursus ut nulla serenos</TextUnit>
    <TextUnit id="1966" loc="3.504">ales agat liquidoque polum complexa meatu</TextUnit>
    <TextUnit id="1967" loc="3.505">pendeat aut fugiens placabile planxerit omen?</TextUnit>
    <TextUnit id="1968" loc="3.506">non comes obscurus tripodum, non fulminis ardens</TextUnit>
    <TextUnit id="1969" loc="3.507">vector adest, flavaeque sonans avis unca Minervae,</TextUnit>
    <TextUnit id="1970" loc="3.508">non venit auguriis melior; quin vultur et altis</TextUnit>
    <TextUnit id="1971" loc="3.509">desuper accipitres exsultavere rapinis,</TextUnit>
    <TextUnit id="1972" loc="3.510">monstra volant, dirae stridunt in nube volucres,</TextUnit>
    <TextUnit id="1973" loc="3.511">nocturnaeque gemunt striges et feralia bubo</TextUnit>
    <TextUnit id="1974" loc="3.512">damna canens, quae prima deum portenta sequamur?</TextUnit>
    <TextUnit id="1975" loc="3.513">hisne dari. Thymbraee, polum? simul ora recurvo</TextUnit>
    <TextUnit id="1976" loc="3.514">ungue secant rabidae planctumque imitantibus alis</TextUnit>
    <TextUnit id="1977" loc="3.515">exagitant zephyros et plumea pectora caedunt.”</TextUnit>
    <TextUnit id="1978" loc="3.516">ille sub haec: equidem varii, pater, omina Phoebi</TextUnit>
    <TextUnit id="1979" loc="3.517">saepe tuli: iam tum. prima cum pube virentem</TextUnit>
    <TextUnit id="1980" loc="3.518">semideos inter pinus me Thessala reges</TextUnit>
    <TextUnit id="1981" loc="3.519">duceret, hic casus terraeque malisque canentem</TextUnit>
    <TextUnit id="1982" loc="3.520">obstipuere duces, nec me ventura locuto</TextUnit>
    <TextUnit id="1983" loc="3.521">saepius in dubiis auditus Iasoni Mopsus.</TextUnit>
    <TextUnit id="1984" loc="3.522">sed similis non ante metus aut astra notavi</TextUnit>
    <TextUnit id="1985" loc="3.523">prodigiosa magis; quamquam maiora parantur.</TextUnit>
    <TextUnit id="1986" loc="3.524">huc adverte animum: clara regione profundi</TextUnit>
    <TextUnit id="1987" loc="3.525">aetheros innumeri statuerunt agmina cygni,</TextUnit>
    <TextUnit id="1988" loc="3.526">sive hos Strymonia Boreas eiecit ab Arcto,</TextUnit>
    <TextUnit id="1989" loc="3.527">seu fecunda refert placidi clementia Nili.</TextUnit>
    <TextUnit id="1990" loc="3.528">fixerunt cursus: has rere in imagine Thebas;</TextUnit>
    <TextUnit id="1991" loc="3.529">nam sese immoti gyro atque in pace silentes</TextUnit>
    <TextUnit id="1992" loc="3.530">ceu muris valloque tenent, sed fortior ecce</TextUnit>
    <TextUnit id="1993" loc="3.531">adventat per inane cohors; septem ordine fulvo</TextUnit>
    <TextUnit id="1994" loc="3.532">armigeras summi Iovis exsultante caterva</TextUnit>
    <TextUnit id="1995" loc="3.533">intuor: Inachii sint hi tibi, concipe, reges,</TextUnit>
    <TextUnit id="1996" loc="3.534">invasere globum nivei gregis uncaque pandunt</TextUnit>
    <TextUnit id="1997" loc="3.535">caedibus ora novis et strictis unguibus instant.</TextUnit>
    <TextUnit id="1998" loc="3.536">cernis inexperto rorantes sanguine ventos,</TextUnit>
    <TextUnit id="1999" loc="3.537">et plumis stillare diem? quae saeva repente</TextUnit>
    <TextUnit id="2000" loc="3.538">victores agitat leto Iovis ira sinistri?</TextUnit>
    <TextUnit id="2001" loc="3.539">hic excelsa petens subita face solis inarsit</TextUnit>
    <TextUnit id="2002" loc="3.540">submisitque animos, illum vestigia adortum</TextUnit>
    <TextUnit id="2003" loc="3.541">maiorum volucrum tenerae deponitis alae.</TextUnit>
    <TextUnit id="2004" loc="3.542">hic hosti implicitus pariter ruit, hune fuga retro</TextUnit>
    <TextUnit id="2005" loc="3.543">volvit agens sociae linquentem fata catervae.</TextUnit>
    <TextUnit id="2006" loc="3.544">hic nimbo glomeratus obit, hic praepete viva</TextUnit>
    <TextUnit id="2007" loc="3.545">pascitur immoriens; spargit cava nubila sanguis.”</TextUnit>
    <TextUnit id="2008" loc="3.546">quid furtim inlacrimas?” illum, venerande Melampu,</TextUnit>
    <TextUnit id="2009" loc="3.547">qui cadit, agnosco.” trepidos sic mole futuri</TextUnit>
    <TextUnit id="2010" loc="3.548">cunctaque iam rerum certa sub imagine passos</TextUnit>
    <TextUnit id="2011" loc="3.549">terror habet vates; piget inrupisse volantum</TextUnit>
    <TextUnit id="2012" loc="3.550">concilia et caelo mentem insertasse vetanti,</TextUnit>
    <TextUnit id="2013" loc="3.551">auditique odere deos.—unde iste per orbem</TextUnit>
    <TextUnit id="2014" loc="3.552">primus venturi miseris animantibus aeger</TextUnit>
    <TextUnit id="2015" loc="3.553">crevit amor? divumne feras hoc munus, an ipsi,</TextUnit>
    <TextUnit id="2016" loc="3.554">gens avida et parto non umquam stare quieti.</TextUnit>
    <TextUnit id="2017" loc="3.555">eruimus, quae prima dies, ubi terminus aevi,</TextUnit>
    <TextUnit id="2018" loc="3.556">quid bonus ille deum genitor, quid ferrea Clotho</TextUnit>
    <TextUnit id="2019" loc="3.557">cogitet? hinc fibrae et volucrum per nubila sermo</TextUnit>
    <TextUnit id="2020" loc="3.558">astrorumque vices numerataque semina lunae</TextUnit>
    <TextUnit id="2021" loc="3.559">Thessalicumque nefas, at non prior aureus ille</TextUnit>
    <TextUnit id="2022" loc="3.560">sanguis avum scopulisque satae vel robore gentes</TextUnit>
    <TextUnit id="2023" loc="3.561">mentibus his usae: silvas amor unus humumque</TextUnit>
    <TextUnit id="2024" loc="3.562">edomuisse manu: quid crastina volveret aetas,</TextUnit>
    <TextUnit id="2025" loc="3.563">scire nefas homini, nos pravum et flebile vulgus</TextUnit>
    <TextUnit id="2026" loc="3.564">scrutari penitus superos: hinc pallor et irae,</TextUnit>
    <TextUnit id="2027" loc="3.565">hinc scelus insidiaeque et nulla modestia voti.</TextUnit>
    <TextUnit id="2028" loc="3.566">Ergo manu vittas damnataque vertice serta</TextUnit>
    <TextUnit id="2029" loc="3.567">deripit abiectaque inhonorus fronde sacerdos</TextUnit>
    <TextUnit id="2030" loc="3.568">inviso de monte redit; iam bella tubaeque</TextUnit>
    <TextUnit id="2031" loc="3.569">comminus, absentesque fremunt sub pectore Thebae,</TextUnit>
    <TextUnit id="2032" loc="3.570">ille nec aspectum volgi. nec fida tyranni</TextUnit>
    <TextUnit id="2033" loc="3.571">conloquia aut coetus procerum perferre, sed atra</TextUnit>
    <TextUnit id="2034" loc="3.572">sede tegi, et superum clausus negat acta fateri:</TextUnit>
    <TextUnit id="2035" loc="3.573">te pudor et curae retinent per rura, Melampu.</TextUnit>
    <TextUnit id="2036" loc="3.574">bissenos premit ora dies populumque ducesque</TextUnit>
    <TextUnit id="2037" loc="3.575">extrahit incertis, et iam suprema Tonantis</TextUnit>
    <TextUnit id="2038" loc="3.576">iussa fremunt agrosque viris annosaque vastant</TextUnit>
    <TextUnit id="2039" loc="3.577">oppida; bellipotens prae se deus agmina passim</TextUnit>
    <TextUnit id="2040" loc="3.578">mille rapit; liquere domos dilectaque laeti</TextUnit>
    <TextUnit id="2041" loc="3.579">conubia et primo plorantes limine natos:</TextUnit>
    <TextUnit id="2042" loc="3.580">tantus in attonitos cecidit deus. arma paternis</TextUnit>
    <TextUnit id="2043" loc="3.581">postibus et fixos superum ad penetralia currus</TextUnit>
    <TextUnit id="2044" loc="3.582">vellere amor; tunc fessa putri robigine pila</TextUnit>
    <TextUnit id="2045" loc="3.583">haerentesque situ gladios in saeva recurant</TextUnit>
    <TextUnit id="2046" loc="3.584">vulnera et adtrito cogunt iuvenescere saxo.</TextUnit>
    <TextUnit id="2047" loc="3.585">hi teretes galeas magnorumque aerea suta</TextUnit>
    <TextUnit id="2048" loc="3.586">thoracum et tunicas chalybum squalore crepantes</TextUnit>
    <TextUnit id="2049" loc="3.587">pectoribus temptare, alii Cortynia lentant</TextUnit>
    <TextUnit id="2050" loc="3.588">cornua; iam falces avidis et aratra caminis</TextUnit>
    <TextUnit id="2051" loc="3.589">rastraque et incurvi saevum rubuere ligones,</TextUnit>
    <TextUnit id="2052" loc="3.590">caedere nec validas sanctis e stirpibus hastas,</TextUnit>
    <TextUnit id="2053" loc="3.591">nec pudor emerito clipeum vestisse iuvenco.</TextUnit>
    <TextUnit id="2054" loc="3.592">inrupere Argos maestique ad limina regis</TextUnit>
    <TextUnit id="2055" loc="3.593">bella animis, bella ore fremunt; it clamor ad auras,</TextUnit>
    <TextUnit id="2056" loc="3.594">quantus Tyrrheni gemitus salis, aut ubi temptat</TextUnit>
    <TextUnit id="2057" loc="3.595">Enceladus mutare latus; super igneus antris</TextUnit>
    <TextUnit id="2058" loc="3.596">mons tonat, exundant apices fluctusque Pelorus</TextUnit>
    <TextUnit id="2059" loc="3.597">contrahit, et sperat tellus abrupta reverti.</TextUnit>
    <TextUnit id="2060" loc="3.598">Atque hic ingenti Capaneus Mavortis amore</TextUnit>
    <TextUnit id="2061" loc="3.599">excitus et longam pridem indignantia pacem</TextUnit>
    <TextUnit id="2062" loc="3.600">corda tumens—huic ampla quidem de sanguine prisco</TextUnit>
    <TextUnit id="2063" loc="3.601">nobilitas: sed enim ipse manu praegressus avorum</TextUnit>
    <TextUnit id="2064" loc="3.602">facta, diu tuto superum contemptor et aequi</TextUnit>
    <TextUnit id="2065" loc="3.603">impatiens largusque animae, modo suaserit ira—,</TextUnit>
    <TextUnit id="2066" loc="3.604">unus ut e silvis Pholoes habitator opacae</TextUnit>
    <TextUnit id="2067" loc="3.605">inter et Aetnaeos aequus consurgere fratres,</TextUnit>
    <TextUnit id="2068" loc="3.606">ante fores, ubi turba ducum vulgique frementis,</TextUnit>
    <TextUnit id="2069" loc="3.607">Amphiarae, tuas " quae tanta ignavia " clamat,</TextUnit>
    <TextUnit id="2070" loc="3.608">Inachidae vosque o socio de sanguine Achivi?</TextUnit>
    <TextUnit id="2071" loc="3.609">unius—heu pudeat!—plebeia ad limina civis</TextUnit>
    <TextUnit id="2072" loc="3.610">tot ferro accinetae gentes animisque paratae</TextUnit>
    <TextUnit id="2073" loc="3.611">pendemus? non si ipse cavo sub vertice Cirrhae,</TextUnit>
    <TextUnit id="2074" loc="3.612">quisquis is est. timidis famaeque ita visus, Apollo</TextUnit>
    <TextUnit id="2075" loc="3.613">mugiat insano penitus seclusus in antro,</TextUnit>
    <TextUnit id="2076" loc="3.614">exspectare queam, dum pallida virgo tremendas</TextUnit>
    <TextUnit id="2077" loc="3.615">nuntiet ambages, virtus mihi numen et ensis,</TextUnit>
    <TextUnit id="2078" loc="3.616">quem teneo! iamque hic timida cum fraude sacerdos</TextUnit>
    <TextUnit id="2079" loc="3.617">exeat, aut hodie, volucrum quae tanta potestas,</TextUnit>
    <TextUnit id="2080" loc="3.618">experiar.” laetum fremit adsensuque furentem</TextUnit>
    <TextUnit id="2081" loc="3.619">implet Achaea manus, tandem prorumpere adactus</TextUnit>
    <TextUnit id="2082" loc="3.620">Oeclides: alio curarum agitante tumultu</TextUnit>
    <TextUnit id="2083" loc="3.621">non equidem effreno iuvenis clamore profani</TextUnit>
    <TextUnit id="2084" loc="3.622">dictorumque metu. licet hic insana minetur,</TextUnit>
    <TextUnit id="2085" loc="3.623">elicior tenebris; alio mihi debita fato</TextUnit>
    <TextUnit id="2086" loc="3.624">summa dies, vetitumque dari mortalibus armis,</TextUnit>
    <TextUnit id="2087" loc="3.625">sed me vester amor nimbisque arcana profari</TextUnit>
    <TextUnit id="2088" loc="3.626">Phoebus agit; vobis ventura atque omne. quod ultra est.</TextUnit>
    <TextUnit id="2089" loc="3.627">pandere maestus eo; nam te. vesane. moueri</TextUnit>
    <TextUnit id="2090" loc="3.628">ante nefas, unique tacet tibi noster Apollo.</TextUnit>
    <TextUnit id="2091" loc="3.629">quo, miseri, fatis superisque obstantibus arma,</TextUnit>
    <TextUnit id="2092" loc="3.630">quo rapitis? quae vos Furiarum verbera caecos</TextUnit>
    <TextUnit id="2093" loc="3.631">exagitant? adeone animarum taedet? et Argos</TextUnit>
    <TextUnit id="2094" loc="3.632">exosi? nil dulce domi r nulla omina curae?</TextUnit>
    <TextUnit id="2095" loc="3.633">quid me Persei secreta ad culmina montis</TextUnit>
    <TextUnit id="2096" loc="3.634">ire gradu trepido superumque inrumpere coetus</TextUnit>
    <TextUnit id="2097" loc="3.635">egistis? potui pariter nescire, quis armis</TextUnit>
    <TextUnit id="2098" loc="3.636">casus, ubi atra dies, quae fati exordia cunctis,</TextUnit>
    <TextUnit id="2099" loc="3.637">quae mihi. consulti testor penetralia mundi</TextUnit>
    <TextUnit id="2100" loc="3.638">et volucrum adfatus et te, Thymbraee, vocanti</TextUnit>
    <TextUnit id="2101" loc="3.639">non alias tam saeve mihi, quae signa futuri</TextUnit>
    <TextUnit id="2102" loc="3.640">pertulerim: vidi ingentis portenta ruinae,</TextUnit>
    <TextUnit id="2103" loc="3.641">vidi hominum divumque metus hilaremque Megaeram</TextUnit>
    <TextUnit id="2104" loc="3.642">et Lachesin putri vacuantem saecula penso.</TextUnit>
    <TextUnit id="2105" loc="3.643">proicite arma manu: deus ecce furentibus obstat,</TextUnit>
    <TextUnit id="2106" loc="3.644">ecce deus! miseri, quid pulchrum sanguine victo</TextUnit>
    <TextUnit id="2107" loc="3.645">Aoniam et diri saturare navalia Cadmi?</TextUnit>
    <TextUnit id="2108" loc="3.646">sed quid vana cano. quid fixos arceo casus?</TextUnit>
    <TextUnit id="2109" loc="3.647">ibimus—” hic presso gemuit semel ore sacerdos,</TextUnit>
    <TextUnit id="2110" loc="3.648">illum iterum Capaneus: tuus o furor auguret uni</TextUnit>
    <TextUnit id="2111" loc="3.649">ista tibi, ut serves vacuos inglorius annos</TextUnit>
    <TextUnit id="2112" loc="3.650">et tua non umquam Tyrrhenus tempora circum</TextUnit>
    <TextUnit id="2113" loc="3.651">clangor eat. quid vota virum meliora moraris?</TextUnit>
    <TextUnit id="2114" loc="3.652">scilicet ut vanis avibus natoque domoque</TextUnit>
    <TextUnit id="2115" loc="3.653">et thalamis potiare iacens, sileamus inulti</TextUnit>
    <TextUnit id="2116" loc="3.654">Tydeos egregii perfossum pectus et arma</TextUnit>
    <TextUnit id="2117" loc="3.655">foederis abrupti? quodsi bella effera Graios</TextUnit>
    <TextUnit id="2118" loc="3.656">ferre vetas, i Sidonios legatus ad hostes:</TextUnit>
    <TextUnit id="2119" loc="3.657">haec pacem tibi serta dabunt, tua prorsus inani</TextUnit>
    <TextUnit id="2120" loc="3.658">verba polo causas abstrusaque nomina rerum</TextUnit>
    <TextUnit id="2121" loc="3.659">eliciunt? miseret superum, si carmina curae</TextUnit>
    <TextUnit id="2122" loc="3.660">humanaeque preces! quid inertia pectora ferres?</TextUnit>
    <TextUnit id="2123" loc="3.661">primus in orbe deos fecit timor! et tibi tuto</TextUnit>
    <TextUnit id="2124" loc="3.662">nunc eat iste furor; sed prima ad classica cum iam</TextUnit>
    <TextUnit id="2125" loc="3.663">hostilem Ismeuon galeis Dircenque bibemus,</TextUnit>
    <TextUnit id="2126" loc="3.664">ne mihi tunc, moneo, lituos atque arma volenti</TextUnit>
    <TextUnit id="2127" loc="3.665">obvius ire pares venisque aut alite visa</TextUnit>
    <TextUnit id="2128" loc="3.666">bellorum proferre diem: procul haec tibi mollis</TextUnit>
    <TextUnit id="2129" loc="3.667">infula terrificique aberit dementia Phoebi:</TextUnit>
    <TextUnit id="2130" loc="3.668">illic augur ego et mecum quicumque parati</TextUnit>
    <TextUnit id="2131" loc="3.669">insanire manu.” rursus fragor intonat ingens</TextUnit>
    <TextUnit id="2132" loc="3.670">hortantum et vasto subter volat astra tumultu.</TextUnit>
    <TextUnit id="2133" loc="3.671">ut rapidus torrens, animos cui verna ministrant</TextUnit>
    <TextUnit id="2134" loc="3.672">flamina et exuti concreto frigore montes,</TextUnit>
    <TextUnit id="2135" loc="3.673">cum vagus in campos frustra prohibentibus exit</TextUnit>
    <TextUnit id="2136" loc="3.674">obicibus, resonant permixto turbine tecta,</TextUnit>
    <TextUnit id="2137" loc="3.675">arva, armenta, viri, donec stetit improbus alto</TextUnit>
    <TextUnit id="2138" loc="3.676">colle minor magnoque invenit in aggere ripas:</TextUnit>
    <TextUnit id="2139" loc="3.677">haec alterna ducum nox interfusa diremit.</TextUnit>
    <TextUnit id="2140" loc="3.678">At gemitus Argia viri non amplius aequo</TextUnit>
    <TextUnit id="2141" loc="3.679">corde ferens sociumque animo miserata dolorem,</TextUnit>
    <TextUnit id="2142" loc="3.680">sicut erat laceris pridem turpata capillis</TextUnit>
    <TextUnit id="2143" loc="3.681">et fletu signata genas, ad celsa verendi</TextUnit>
    <TextUnit id="2144" loc="3.682">ibat tecta patris, parvumque sub ubere caro</TextUnit>
    <TextUnit id="2145" loc="3.683">Thessandrum portabat avo iam nocte suprema</TextUnit>
    <TextUnit id="2146" loc="3.684">ante novos ortus, ubi sola superstate plaustro</TextUnit>
    <TextUnit id="2147" loc="3.685">Arctos ad oceanum fugientibus invidet astris.</TextUnit>
    <TextUnit id="2148" loc="3.686">utque fores iniit magnoque adfusa parenti est:</TextUnit>
    <TextUnit id="2149" loc="3.687">cur tua cum lacrimis maesto sine coniuge supplex</TextUnit>
    <TextUnit id="2150" loc="3.688">limina nocte petam, cessem licet ipsa profari,</TextUnit>
    <TextUnit id="2151" loc="3.689">scis genitor, sed iura deum genialia testor</TextUnit>
    <TextUnit id="2152" loc="3.690">teque pater, non ille iubet, sed pervigil angor;</TextUnit>
    <TextUnit id="2153" loc="3.691">ex quo primus Hymen movitque infausta sinistram</TextUnit>
    <TextUnit id="2154" loc="3.692">Iuno facem, semper lacrimis gemituque propinquo</TextUnit>
    <TextUnit id="2155" loc="3.693">exturbata quies, non si mihi tigridis horror</TextUnit>
    <TextUnit id="2156" loc="3.694">aequoreasque super rigeant praecordia cautes,</TextUnit>
    <TextUnit id="2157" loc="3.695">ferre queam; tu solus opem, tu summa medendi</TextUnit>
    <TextUnit id="2158" loc="3.696">iura tenes; da bella, pater, generique iacentis</TextUnit>
    <TextUnit id="2159" loc="3.697">aspice res humiles, atque hanc, pater, aspice prolem</TextUnit>
    <TextUnit id="2160" loc="3.698">exsulis; huic olim generis pudor, o ubi prima</TextUnit>
    <TextUnit id="2161" loc="3.699">hospitia et iunctae testato numine dextrae!</TextUnit>
    <TextUnit id="2162" loc="3.700">hic certe est, quem fata dabant, quem dixit Apollo;</TextUnit>
    <TextUnit id="2163" loc="3.701">non egomet tacitos Veneris furata calores</TextUnit>
    <TextUnit id="2164" loc="3.702">culpatamve facem: tua iussa verenda tuosque</TextUnit>
    <TextUnit id="2165" loc="3.703">dilexi monitus, nunc qua feritate dolentis</TextUnit>
    <TextUnit id="2166" loc="3.704">despiciam questus? nescis, pater optime, nescis,</TextUnit>
    <TextUnit id="2167" loc="3.705">quantus amor castae misero nupsisse marito.</TextUnit>
    <TextUnit id="2168" loc="3.706">et nunc maesta quidem grave et inlaetabile munus,</TextUnit>
    <TextUnit id="2169" loc="3.707">ut timeam doleamque, rogo; sed eum oscula rumpet</TextUnit>
    <TextUnit id="2170" loc="3.708">maesta dies, cum rauca dabunt abeuntibus armis</TextUnit>
    <TextUnit id="2171" loc="3.709">signa tubae saevoque genas fulgebitis auro,</TextUnit>
    <TextUnit id="2172" loc="3.710">ei mihi! care pater, iterum fortasse rogabo.”</TextUnit>
    <TextUnit id="2173" loc="3.711">Illius umenti carpens pater oscula vultu:</TextUnit>
    <TextUnit id="2174" loc="3.712">non equidem has umquam culparim, nata, querellas;</TextUnit>
    <TextUnit id="2175" loc="3.713">pone metus, laudanda rogas nec digna negari,</TextUnit>
    <TextUnit id="2176" loc="3.714">sed mihi multa dei—nec tu sperare, quod urges,</TextUnit>
    <TextUnit id="2177" loc="3.715">desine—, multa metus regnique volubile pondus</TextUnit>
    <TextUnit id="2178" loc="3.716">subiciunt animo, veniet, qui debitus istis,</TextUnit>
    <TextUnit id="2179" loc="3.717">nata. modus, neque te incassum flevisse querens.</TextUnit>
    <TextUnit id="2180" loc="3.718">tu solare virum, neu sint dispendia iustae</TextUnit>
    <TextUnit id="2181" loc="3.719">dura morae: magnos cunctamur, nata, paratus.</TextUnit>
    <TextUnit id="2182" loc="3.720">proficitur bello.” dicentem talia nascens</TextUnit>
    <TextUnit id="2183" loc="3.721">lux monet ingentemque iubent adsurgere curae.</TextUnit>
    <TextUnit id="2184" loc="4.1">Tertius horrentem zephyris laxaverat annum</TextUnit>
    <TextUnit id="2185" loc="4.2">Phoebus et angustum cogebat limite verno</TextUnit>
    <TextUnit id="2186" loc="4.3">longius ire diem, eum fracta impulsaque fatis</TextUnit>
    <TextUnit id="2187" loc="4.4">consilia et tandem miseri data copia belli,</TextUnit>
    <TextUnit id="2188" loc="4.5">prima manu rutilam de vertice Larissaco</TextUnit>
    <TextUnit id="2189" loc="4.6">ostendit Bellona facem dextraque trabalem</TextUnit>
    <TextUnit id="2190" loc="4.7">hastam intorsit agens, liquido quae stridula caelo</TextUnit>
    <TextUnit id="2191" loc="4.8">fugit et Aoniae celso stetit aggere Dirces.</TextUnit>
    <TextUnit id="2192" loc="4.9">mox et castra subit ferroque auroque coruscis</TextUnit>
    <TextUnit id="2193" loc="4.10">mixta viris turmale fremit; dat euntibus enses,</TextUnit>
    <TextUnit id="2194" loc="4.11">plaudit equos, vocat ad portas; hortamina fortes</TextUnit>
    <TextUnit id="2195" loc="4.12">praeveniunt, timidisque etiam brevis addita virtus.</TextUnit>
    <TextUnit id="2196" loc="4.13">Dicta dies aderat, cadit ingens rite Tonanti</TextUnit>
    <TextUnit id="2197" loc="4.14">Gradivoque pecus, nullisque secundus in extis</TextUnit>
    <TextUnit id="2198" loc="4.15">pallet et armatis simulat sperare sacerdos.</TextUnit>
    <TextUnit id="2199" loc="4.16">iamque suos circum pueri nuptaeque patresque</TextUnit>
    <TextUnit id="2200" loc="4.17">funduntur mixti summisque a postibus obstant.</TextUnit>
    <TextUnit id="2201" loc="4.18">nec modus est lacrimis: rorant clipeique iubaeque</TextUnit>
    <TextUnit id="2202" loc="4.19">triste salutantum, et cunctis dependet ab armis</TextUnit>
    <TextUnit id="2203" loc="4.20">suspiranda domus; galeis iuvat oscula clusis</TextUnit>
    <TextUnit id="2204" loc="4.21">inserere amplexuque truces deducere conos.</TextUnit>
    <TextUnit id="2205" loc="4.22">illi, quis ferrum modo, quis mors ipsa placebat,</TextUnit>
    <TextUnit id="2206" loc="4.23">dant gemitus fractaque labant singultibus ira.</TextUnit>
    <TextUnit id="2207" loc="4.24">sic ubi forte viris longum super aequor ituris,</TextUnit>
    <TextUnit id="2208" loc="4.25">cum iam ad vela noti et scisso redit ancora fundo,</TextUnit>
    <TextUnit id="2209" loc="4.26">haeret amica manus: certant innectere collo</TextUnit>
    <TextUnit id="2210" loc="4.27">brachia, manantesque oculos hinc oscula turbant,</TextUnit>
    <TextUnit id="2211" loc="4.28">hinc magni caligo maris, tandemque relicti</TextUnit>
    <TextUnit id="2212" loc="4.29">stant in rupe tamen; fugientia carbasa visu</TextUnit>
    <TextUnit id="2213" loc="4.30">dulce sequi, patriosque dolent crebrescere ventos.</TextUnit>
    <TextUnit id="2214" loc="4.31">stant tamen, et nota puppim de rupe salutant.</TextUnit>
    <TextUnit id="2215" loc="4.32">Nunc mihi. Fama prior mundique arcana Vetustas,</TextUnit>
    <TextUnit id="2216" loc="4.33">cui meminisse ducum vitasque extendere curae,</TextUnit>
    <TextUnit id="2217" loc="4.34">pande viros, tuque o nemoris regina seniori.</TextUnit>
    <TextUnit id="2218" loc="4.35">Calliope, quas ille manus, quae movent arma</TextUnit>
    <TextUnit id="2219" loc="4.36">Gradivus, quantas populis solaverit urbes,</TextUnit>
    <TextUnit id="2220" loc="4.37">sublata molire lyra: neque enim altior ulli</TextUnit>
    <TextUnit id="2221" loc="4.38">mens hausto de fonte venit, rex tristis et aeger</TextUnit>
    <TextUnit id="2222" loc="4.39">pondere curarum propiorque abeuntibus annis</TextUnit>
    <TextUnit id="2223" loc="4.40">inter adhortantes vix sponte incedit Adrastus,</TextUnit>
    <TextUnit id="2224" loc="4.41">contentus ferro cingi latus; arma manipli</TextUnit>
    <TextUnit id="2225" loc="4.42">pone ferunt, volucres portis auriga sub ipsis</TextUnit>
    <TextUnit id="2226" loc="4.43">comit equos, et iam inde iugo luctatur Arion.</TextUnit>
    <TextUnit id="2227" loc="4.44">huic armat Larissa viros, huic celsa Prosymna,</TextUnit>
    <TextUnit id="2228" loc="4.45">aptior armentis Midea pecorosaque Phlius,</TextUnit>
    <TextUnit id="2229" loc="4.46">quaeque pavet longa spumantem valle Charadron</TextUnit>
    <TextUnit id="2230" loc="4.47">Neris, et ingenti turritae mole Cleonae</TextUnit>
    <TextUnit id="2231" loc="4.48">et Lacedaemonium Thyrea lectura cruorem,</TextUnit>
    <TextUnit id="2232" loc="4.49">iunguntur memores transmissi ab origine regis,</TextUnit>
    <TextUnit id="2233" loc="4.50">qui Drepani scopulos et oliviferae Sicyonis</TextUnit>
    <TextUnit id="2234" loc="4.51">culta serunt, quos pigra vado Strangilla taeenti</TextUnit>
    <TextUnit id="2235" loc="4.52">lambit et anfractu riparum incurvus Elisson.</TextUnit>
    <TextUnit id="2236" loc="4.53">saevus honos fluvio: Stygias lustrare severis</TextUnit>
    <TextUnit id="2237" loc="4.54">Eumenidas perhibetur aquis; huc mergere suetae</TextUnit>
    <TextUnit id="2238" loc="4.55">ora et anhelantes poto Phlegethonte cerastas,</TextUnit>
    <TextUnit id="2239" loc="4.56">seu Thracum vertere domos, seu tecta Mycenes</TextUnit>
    <TextUnit id="2240" loc="4.57">impia Cadmeumve larem; fugit ipse natantes</TextUnit>
    <TextUnit id="2241" loc="4.58">amnis, et innumeris livescunt stagna venenis,</TextUnit>
    <TextUnit id="2242" loc="4.59">it comes Inoas Ephyre solata querellas</TextUnit>
    <TextUnit id="2243" loc="4.60">Cenchreaeque manus, vatum qua conscius amnis</TextUnit>
    <TextUnit id="2244" loc="4.61">Gorgoneo percussus equo, quaque obiacet alto</TextUnit>
    <TextUnit id="2245" loc="4.62">Isthmos et a terris maria inclinata repellit.</TextUnit>
    <TextUnit id="2246" loc="4.63">haec manus Adrastum numero ter mille secuti</TextUnit>
    <TextUnit id="2247" loc="4.64">exsultant; pars gaesa manu. pars robora flammis</TextUnit>
    <TextUnit id="2248" loc="4.65">indurata diu—non unus namque maniplis</TextUnit>
    <TextUnit id="2249" loc="4.66">mos neque sanguis—habent, teretes pars vertere fundas</TextUnit>
    <TextUnit id="2250" loc="4.67">adsueti vacuoque diem praecingere gyro.</TextUnit>
    <TextUnit id="2251" loc="4.68">ipse annis sceptrisque subit venerabilis aeque:</TextUnit>
    <TextUnit id="2252" loc="4.69">ut possessa diu taurus meat arduus inter</TextUnit>
    <TextUnit id="2253" loc="4.70">pascua iam laxa cervice et inanibus armis,</TextUnit>
    <TextUnit id="2254" loc="4.71">dux tamen: haud illum bello adtemptare iuvencis</TextUnit>
    <TextUnit id="2255" loc="4.72">sunt animi; nam trunca vident de vulnere multo</TextUnit>
    <TextUnit id="2256" loc="4.73">cornua et ingentes plagarum in pectore nodos.</TextUnit>
    <TextUnit id="2257" loc="4.74">Proxima longaevo profert Dircaeus Adrasto</TextUnit>
    <TextUnit id="2258" loc="4.75">signa gener, cui bella favent, cui commodat iras</TextUnit>
    <TextUnit id="2259" loc="4.76">cuncta cohors: huic et patria de sede volentes</TextUnit>
    <TextUnit id="2260" loc="4.77">advenere viri, seu quos movet exsul et haesit</TextUnit>
    <TextUnit id="2261" loc="4.78">tristibus aucta fides, seu quis mutare potentes</TextUnit>
    <TextUnit id="2262" loc="4.79">praecipuum, multi, melior quos causa querenti</TextUnit>
    <TextUnit id="2263" loc="4.80">conciliat; dederat nec non ipse regendas</TextUnit>
    <TextUnit id="2264" loc="4.81">Aegion Arenenque, et quas Theseia Troezen</TextUnit>
    <TextUnit id="2265" loc="4.82">addit opes, ne rara movens inglorius iret</TextUnit>
    <TextUnit id="2266" loc="4.83">agmina, neu raptos patriae sentiret honores,</TextUnit>
    <TextUnit id="2267" loc="4.84">idem habitus, eadem arma viro. quae debitus hospes</TextUnit>
    <TextUnit id="2268" loc="4.85">hiberna sub nocte tulit: Teumesius implet</TextUnit>
    <TextUnit id="2269" loc="4.86">terga leo et gemino lucent hastilia ferro,</TextUnit>
    <TextUnit id="2270" loc="4.87">aspera volnifieo subter latus ense riget Sphinx,</TextUnit>
    <TextUnit id="2271" loc="4.88">iam regnum matrisque sinus fidasque sorores</TextUnit>
    <TextUnit id="2272" loc="4.89">spe votisque tenet, tamen et de turre suprema</TextUnit>
    <TextUnit id="2273" loc="4.90">attonitam totoque exstantem corpore longe</TextUnit>
    <TextUnit id="2274" loc="4.91">respicit Argian; haec mentem oculosque reducit</TextUnit>
    <TextUnit id="2275" loc="4.92">coniugis et dulces avertit pectore Thebas.</TextUnit>
    <TextUnit id="2276" loc="4.93">Ecce inter medios patriae ciet agmina gentis</TextUnit>
    <TextUnit id="2277" loc="4.94">fulmineus Tydeus, iam laetus et integer artus,</TextUnit>
    <TextUnit id="2278" loc="4.95">ut primae strepuere tubae: ceu lubricus alta</TextUnit>
    <TextUnit id="2279" loc="4.96">anguis humo verni blanda ad spiramina solis</TextUnit>
    <TextUnit id="2280" loc="4.97">erigitur liber senio et squalentibus annis</TextUnit>
    <TextUnit id="2281" loc="4.98">exutus laetisque minax interviret herbis:</TextUnit>
    <TextUnit id="2282" loc="4.99">a miser! agrestum si quis per gramen hianti:</TextUnit>
    <TextUnit id="2283" loc="4.100">obvius et primo fraudaverit ora veneno.</TextUnit>
    <TextUnit id="2284" loc="4.101">huic quoque praesentes Aetolis urbibus adfert</TextUnit>
    <TextUnit id="2285" loc="4.102">belli fama viros: sensit scopulosa Pylene</TextUnit>
    <TextUnit id="2286" loc="4.103">fletaque cognatis avibus Meleagria Pleuron</TextUnit>
    <TextUnit id="2287" loc="4.104">et praeceps Calydon, et quae Iove provocat Iden</TextUnit>
    <TextUnit id="2288" loc="4.105">Olenos, Ioniis et fluctibus hospita portu</TextUnit>
    <TextUnit id="2289" loc="4.106">Chalcis et Herculea turpatus gymnade vultus</TextUnit>
    <TextUnit id="2290" loc="4.107">amnis; adhuc imis vix truncam adtollere frontem</TextUnit>
    <TextUnit id="2291" loc="4.108">ausus aquis glaucoque caput submersus in antro</TextUnit>
    <TextUnit id="2292" loc="4.109">maeret, anhelantes aegrescunt pulvere ripae,</TextUnit>
    <TextUnit id="2293" loc="4.110">omnibus aeratae propugnant pectora crates,</TextUnit>
    <TextUnit id="2294" loc="4.111">pilaque saeva manu, patrius stat casside Mavors,</TextUnit>
    <TextUnit id="2295" loc="4.112">undique magnanimum pubes delecta coronant</TextUnit>
    <TextUnit id="2296" loc="4.113">Oeniden. hilarem bello notisque decorum</TextUnit>
    <TextUnit id="2297" loc="4.114">vulneribus; non ille minis Polynicis et ira</TextUnit>
    <TextUnit id="2298" loc="4.115">inferior, dubiumque adeo, cui bella gerantur.</TextUnit>
    <TextUnit id="2299" loc="4.116">Maior at inde novis it Doricus ordo sub armis,</TextUnit>
    <TextUnit id="2300" loc="4.117">qui ripas, Lyrcie, tuas. tua litora multo</TextUnit>
    <TextUnit id="2301" loc="4.118">vomere suspendunt, fluviorum ductor Achivum,</TextUnit>
    <TextUnit id="2302" loc="4.119">Inache—Persea neque enim violentior exit</TextUnit>
    <TextUnit id="2303" loc="4.120">amnis humo, cum Taurum aut Pleiadas hausit aquosas</TextUnit>
    <TextUnit id="2304" loc="4.121">spumeus et genero tumuit Iove—quos celer ambit</TextUnit>
    <TextUnit id="2305" loc="4.122">Asterion Dryopumque trahens Erasinus aristas,</TextUnit>
    <TextUnit id="2306" loc="4.123">et qui rura domant Epidauria—dexter Iaccho</TextUnit>
    <TextUnit id="2307" loc="4.124">collis, at Hennaeae Cereri negat—; avia Dyme</TextUnit>
    <TextUnit id="2308" loc="4.125">mittit opem densasque Pylos Neleia turmas;</TextUnit>
    <TextUnit id="2309" loc="4.126">nondum nota Pylos iuvenisque aetate secunda</TextUnit>
    <TextUnit id="2310" loc="4.127">Nestor, et ire tamen peritura in castra negavit,</TextUnit>
    <TextUnit id="2311" loc="4.128">hos agitat pulchraeque docet virtutis amorem</TextUnit>
    <TextUnit id="2312" loc="4.129">arduus Hippomedon; capiti tremit aerea cassis</TextUnit>
    <TextUnit id="2313" loc="4.130">ter niveum scandente iuba, latus omne sub armis</TextUnit>
    <TextUnit id="2314" loc="4.131">ferrea suta terunt, umeros ac pectora late</TextUnit>
    <TextUnit id="2315" loc="4.132">flammeus orbis habet, perfectaque vivit in auro</TextUnit>
    <TextUnit id="2316" loc="4.133">nox Danai: sontes Furiarum lampade nigra</TextUnit>
    <TextUnit id="2317" loc="4.134">quinquaginta ardent thalami; pater ipse cruentis</TextUnit>
    <TextUnit id="2318" loc="4.135">in foribus laudatque nefas atque inspicit enses.</TextUnit>
    <TextUnit id="2319" loc="4.136">illum Palladia sonipes Nemeaeus ab arce</TextUnit>
    <TextUnit id="2320" loc="4.137">devehit arma pavens umbraque immane volanti</TextUnit>
    <TextUnit id="2321" loc="4.138">implet agros longoque attollit pulvere campum,</TextUnit>
    <TextUnit id="2322" loc="4.139">non aliter silvas umeris et utroque refringens</TextUnit>
    <TextUnit id="2323" loc="4.140">pectore montano duplex Hylaeus ab antro</TextUnit>
    <TextUnit id="2324" loc="4.141">praecipiat: pavet Ossa vias, pecudesque feraeque</TextUnit>
    <TextUnit id="2325" loc="4.142">procubuere metu; non ipsis fratribus horror</TextUnit>
    <TextUnit id="2326" loc="4.143">afuit, ingenti donec Peneia saltu</TextUnit>
    <TextUnit id="2327" loc="4.144">stagna subit magnumque obiectus detinet amnem.</TextUnit>
    <TextUnit id="2328" loc="4.145">Quis numerum ferri gentisque et robora dictu</TextUnit>
    <TextUnit id="2329" loc="4.146">aequarit mortale sonans? suus excit in arma</TextUnit>
    <TextUnit id="2330" loc="4.147">antiquam Tiryntha deus; non fortibus illa</TextUnit>
    <TextUnit id="2331" loc="4.148">infecunda viris famaque immanis alumni</TextUnit>
    <TextUnit id="2332" loc="4.149">degenerat, sed lapsa situ fortuna, neque addunt</TextUnit>
    <TextUnit id="2333" loc="4.150">robur opes; rarus vacuis habitator in arvis</TextUnit>
    <TextUnit id="2334" loc="4.151">monstrat Cyclopum ductas sudoribus arces,</TextUnit>
    <TextUnit id="2335" loc="4.152">dat tamen haec iuvenum tercentum pectora, vulgus</TextUnit>
    <TextUnit id="2336" loc="4.153">innumerum bello, quibus haud ammenta nec enses</TextUnit>
    <TextUnit id="2337" loc="4.154">triste micant: flavae capiti tergoque leonum</TextUnit>
    <TextUnit id="2338" loc="4.155">exuviae gentilis honos, et pineus armat</TextUnit>
    <TextUnit id="2339" loc="4.156">stipes, inexhaustis artantur tela pharetris.</TextUnit>
    <TextUnit id="2340" loc="4.157">Herculeum paeana canunt, vastataque monstris</TextUnit>
    <TextUnit id="2341" loc="4.158">omnia; frondosa longum deus audit ab Oeta</TextUnit>
    <TextUnit id="2342" loc="4.159">dat Nemea comites, et quas in proelia vires</TextUnit>
    <TextUnit id="2343" loc="4.160">sacra Cleonaei cogunt vineta Molorchi.</TextUnit>
    <TextUnit id="2344" loc="4.161">gloria nota casae, foribus simulata salignis</TextUnit>
    <TextUnit id="2345" loc="4.162">hospitis arma dei, parvoque ostenditur arvo,</TextUnit>
    <TextUnit id="2346" loc="4.163">robur ubi et laxos qua reclinaverit artus</TextUnit>
    <TextUnit id="2347" loc="4.164">ilice, qua cubiti sedeant vestigia terra.</TextUnit>
    <TextUnit id="2348" loc="4.165">At pedes et toto despectans vertice bellum</TextUnit>
    <TextUnit id="2349" loc="4.166">quattuor indomitis Capaneus erepta iuvencis</TextUnit>
    <TextUnit id="2350" loc="4.167">terga superque rigens iniectu molis aenae</TextUnit>
    <TextUnit id="2351" loc="4.168">versat onus; squalet triplici ramosa corona</TextUnit>
    <TextUnit id="2352" loc="4.169">Hydra recens obitu: pars anguibus aspera vivis</TextUnit>
    <TextUnit id="2353" loc="4.170">argento caelata micat, pars arte reperta</TextUnit>
    <TextUnit id="2354" loc="4.171">conditur et fulvo moriens nigrescit in auro;</TextUnit>
    <TextUnit id="2355" loc="4.172">circum amnis torpens et ferro caerula Lerna.</TextUnit>
    <TextUnit id="2356" loc="4.173">at laterum tractus spatiosaque pectora servat</TextUnit>
    <TextUnit id="2357" loc="4.174">nexilis innumero Chalybum subtemine thorax,</TextUnit>
    <TextUnit id="2358" loc="4.175">horrendum, non matris, opus; galeaeque corusca</TextUnit>
    <TextUnit id="2359" loc="4.176">prominet arce gigans; atque uni missilis illi</TextUnit>
    <TextUnit id="2360" loc="4.177">cuspide praefixa stat frondibus orba cupressus.</TextUnit>
    <TextUnit id="2361" loc="4.178">huic parere dati, quos fertilis Amphigenia</TextUnit>
    <TextUnit id="2362" loc="4.179">planaque Messene montosaque nutrit Ithome,</TextUnit>
    <TextUnit id="2363" loc="4.180">quos Thryon et summis ingestum montibus Aepy,</TextUnit>
    <TextUnit id="2364" loc="4.181">quos Helos et Pteleon, Getico quos flebile vati</TextUnit>
    <TextUnit id="2365" loc="4.182">Dorion; hic fretus doctas anteire canendo</TextUnit>
    <TextUnit id="2366" loc="4.183">Aonidas mutos Thamyris damnatus in annos</TextUnit>
    <TextUnit id="2367" loc="4.184">ore simul citharaque—quis obvia numina temnat?—</TextUnit>
    <TextUnit id="2368" loc="4.185">conticuit praeceps, qui non certamina Phoebi</TextUnit>
    <TextUnit id="2369" loc="4.186">nosset et inlustres Satyro pendente Celaenas.</TextUnit>
    <TextUnit id="2370" loc="4.187">Iamque et fatidici mens expugnata fatiscit</TextUnit>
    <TextUnit id="2371" loc="4.188">auguris; ille quidem casus et dira videbat</TextUnit>
    <TextUnit id="2372" loc="4.189">signa, sed ipsa manu cunctanti iniecerat arma</TextUnit>
    <TextUnit id="2373" loc="4.190">Atropos obrueratque deum, nec coniugis absunt</TextUnit>
    <TextUnit id="2374" loc="4.191">insidiae, vetitoque domus iam fulgurat auro.</TextUnit>
    <TextUnit id="2375" loc="4.192">hoc aurum vati fata exitiale monebant</TextUnit>
    <TextUnit id="2376" loc="4.193">Argolico; scit et ipsa 1—nefas!—sed perfida coniunx</TextUnit>
    <TextUnit id="2377" loc="4.194">dona viro mutare velit, spoliisque potentis</TextUnit>
    <TextUnit id="2378" loc="4.195">imminet Argiae raptoque excellere cultu.</TextUnit>
    <TextUnit id="2379" loc="4.196">illa libens—nam regum animos et pondera belli</TextUnit>
    <TextUnit id="2380" loc="4.197">hac nutare videt, pariter ni providus heros</TextUnit>
    <TextUnit id="2381" loc="4.198">militet—ipsa sacros gremio Polynicis amati</TextUnit>
    <TextUnit id="2382" loc="4.199">exuerat cultus haud maesta atque insuper addit:</TextUnit>
    <TextUnit id="2383" loc="4.200">non haec apta mihi nitidis ornatibus” inquit,</TextUnit>
    <TextUnit id="2384" loc="4.201">tempora, nec miserae placeant insignia formae</TextUnit>
    <TextUnit id="2385" loc="4.202">te sine: sat dubium coetu solante timorem</TextUnit>
    <TextUnit id="2386" loc="4.203">fallere et incultos aris advertere crines.</TextUnit>
    <TextUnit id="2387" loc="4.204">scilicet—infandum 1!—. cum tu eludare minanti</TextUnit>
    <TextUnit id="2388" loc="4.205">casside ferratusque sones. ego divitis aurum</TextUnit>
    <TextUnit id="2389" loc="4.206">Harmoniae dotale geram? dabit aptior ista</TextUnit>
    <TextUnit id="2390" loc="4.207">fors deus. Argolicasque habitu praestabo maritas,</TextUnit>
    <TextUnit id="2391" loc="4.208">cum regis coniunx, cum te mihi sospite templa</TextUnit>
    <TextUnit id="2392" loc="4.209">votivis implenda choris: nunc induat illa,</TextUnit>
    <TextUnit id="2393" loc="4.210">quae petit et bellante potest gaudere marito.”</TextUnit>
    <TextUnit id="2394" loc="4.211">sic Eriphylaeos aurum fatale penates</TextUnit>
    <TextUnit id="2395" loc="4.212">inrupit scelerumque ingentia semina movit,</TextUnit>
    <TextUnit id="2396" loc="4.213">et grave Tisiphone risit gavisa futuris.</TextUnit>
    <TextUnit id="2397" loc="4.214">Taenariis hic celsus equis, quam dispare coetu</TextUnit>
    <TextUnit id="2398" loc="4.215">Cyllarus ignaro generarat Castore prolem,</TextUnit>
    <TextUnit id="2399" loc="4.216">quassat humum; vatem cultu Parnassia monstrant</TextUnit>
    <TextUnit id="2400" loc="4.217">vellera: frondenti crinitur cassis oliva</TextUnit>
    <TextUnit id="2401" loc="4.218">albaque puniceas interplicat infula cristas,</TextUnit>
    <TextUnit id="2402" loc="4.219">arma simul pressasque iugo moderatur habenas.</TextUnit>
    <TextUnit id="2403" loc="4.220">hinc atque inde morae iaculis, et ferrea curru</TextUnit>
    <TextUnit id="2404" loc="4.221">silva tremit; procul ipse gravi metuendus in hasta</TextUnit>
    <TextUnit id="2405" loc="4.222">eminet et clipeo victum Pythona coruscat.</TextUnit>
    <TextUnit id="2406" loc="4.223">huius Apollineae currum comitantur Amyclae,</TextUnit>
    <TextUnit id="2407" loc="4.224">quos Pylos et dubiis Malea vitata carinis</TextUnit>
    <TextUnit id="2408" loc="4.225">plaudentique habiles Caryae resonare Dianae,</TextUnit>
    <TextUnit id="2409" loc="4.226">quos Pharis volucrumque parens Cythereia Messe,</TextUnit>
    <TextUnit id="2410" loc="4.227">Taygetique phalanx et oloriferi Eurotae</TextUnit>
    <TextUnit id="2411" loc="4.228">dura manus, deus ipse viros in pulvere crudo</TextUnit>
    <TextUnit id="2412" loc="4.229">Arcas alit nudaeque modos virtutis et iras</TextUnit>
    <TextUnit id="2413" loc="4.230">ingenerat; vigor inde animis et mortis honorae</TextUnit>
    <TextUnit id="2414" loc="4.231">dulce sacrum, gaudent natorum fata parentes</TextUnit>
    <TextUnit id="2415" loc="4.232">hortanturque mori, deflent iamque omnis ephebum</TextUnit>
    <TextUnit id="2416" loc="4.233">turba, coronato contenta est funere mater,</TextUnit>
    <TextUnit id="2417" loc="4.234">frena tenent duplexque inserto missile nodo,</TextUnit>
    <TextUnit id="2418" loc="4.235">exserti ingentes umeros, chlamys horrida pendet,</TextUnit>
    <TextUnit id="2419" loc="4.236">et cono Ledaeus apex. non hi tibi solum,</TextUnit>
    <TextUnit id="2420" loc="4.237">Amphiarae, merent: auget resupina maniplos</TextUnit>
    <TextUnit id="2421" loc="4.238">Elis, depressae populus subit incola Pisae,</TextUnit>
    <TextUnit id="2422" loc="4.239">qui te. flave, natant terris, Aiphee, Sicanis</TextUnit>
    <TextUnit id="2423" loc="4.240">advena, tam longo non umquam infecte profundo.</TextUnit>
    <TextUnit id="2424" loc="4.241">curribus innumeris late putria arva lacessunt</TextUnit>
    <TextUnit id="2425" loc="4.242">et bellis armenta domant: ea gloria genti</TextUnit>
    <TextUnit id="2426" loc="4.243">infando de more et fractis durat ab usque</TextUnit>
    <TextUnit id="2427" loc="4.244">axibus Oenomai; strident spumantia morsu</TextUnit>
    <TextUnit id="2428" loc="4.245">vincula, et effossas niveus rigat imber harenas.</TextUnit>
    <TextUnit id="2429" loc="4.246">Tu quoque Parrhasias ignara matre catervas—</TextUnit>
    <TextUnit id="2430" loc="4.247">a rudis armorum, tantum nova gloria suadet!—</TextUnit>
    <TextUnit id="2431" loc="4.248">Parthenopaee, rapis; saltus tunc forte remotos</TextUnit>
    <TextUnit id="2432" loc="4.249">torva parens—neque enim haec iuveni foret ire potestas—</TextUnit>
    <TextUnit id="2433" loc="4.250">pacabat cornu gelidique aversa Lycaei.</TextUnit>
    <TextUnit id="2434" loc="4.251">pulchrior haud ulli triste ad discrimen ituro</TextUnit>
    <TextUnit id="2435" loc="4.252">vultus et egregiae tanta indulgentia formae;</TextUnit>
    <TextUnit id="2436" loc="4.253">nec desunt animi, veniat modo fortior aetas,</TextUnit>
    <TextUnit id="2437" loc="4.254">quas non ille duces nemorum fluviisque dicata</TextUnit>
    <TextUnit id="2438" loc="4.255">numina, quas magno non abstulit igne Napaeas?</TextUnit>
    <TextUnit id="2439" loc="4.256">ipsam. Maenalia puerum cum vidit in umbra,</TextUnit>
    <TextUnit id="2440" loc="4.257">Dianam, tenero signantem gramina passu,</TextUnit>
    <TextUnit id="2441" loc="4.258">ignovisse ferunt comiti. Dictaeaque tela</TextUnit>
    <TextUnit id="2442" loc="4.259">ipsam et Amyciaeas umeris aptasse pharetras</TextUnit>
    <TextUnit id="2443" loc="4.260">prosilit audaci Martis percussus amore,</TextUnit>
    <TextUnit id="2444" loc="4.261">arma. tubas audire calens et pulvere belli</TextUnit>
    <TextUnit id="2445" loc="4.262">flaventem sordere comam captoque referri</TextUnit>
    <TextUnit id="2446" loc="4.263">hostis equo: taedet nemorum, titulumque nocentem</TextUnit>
    <TextUnit id="2447" loc="4.264">sanguinis humani pudor est nescire sagittas.</TextUnit>
    <TextUnit id="2448" loc="4.265">igneus ante omnes auro micat, igneus ostro,</TextUnit>
    <TextUnit id="2449" loc="4.266">undantemque sinum nodis inrugat Hiberis.</TextUnit>
    <TextUnit id="2450" loc="4.267">imbelli parma pictus Calydonia matris</TextUnit>
    <TextUnit id="2451" loc="4.268">proelia: trux laeva sonat arcus, et aspera plumis</TextUnit>
    <TextUnit id="2452" loc="4.269">terga Cydonea corytos harundine pulsat</TextUnit>
    <TextUnit id="2453" loc="4.270">electro pallens et iaspide clarus Eoa.</TextUnit>
    <TextUnit id="2454" loc="4.271">cornipedem trepidos suetum praevertere cervos,</TextUnit>
    <TextUnit id="2455" loc="4.272">velatum geminae deiecti! lyncis et arma</TextUnit>
    <TextUnit id="2456" loc="4.273">mirantem gravioris eri. sublimis agebat,</TextUnit>
    <TextUnit id="2457" loc="4.274">dulce rubens viridique genas spectabilis aevo.</TextUnit>
    <TextUnit id="2458" loc="4.275">Arcades huic veteres antris lunaque priores,</TextUnit>
    <TextUnit id="2459" loc="4.276">agmina fida datis, nemorum quos stirpe rigenti</TextUnit>
    <TextUnit id="2460" loc="4.277">fama satos, cum prima pedum vestigia tellus</TextUnit>
    <TextUnit id="2461" loc="4.278">admirata tulit; nondum arva domusque nec urbes</TextUnit>
    <TextUnit id="2462" loc="4.279">conubiisve modus; quercus laurique ferebant</TextUnit>
    <TextUnit id="2463" loc="4.280">cruda puerperia. ac populos umbrosa creavit</TextUnit>
    <TextUnit id="2464" loc="4.281">fraxinus, et feta viridis puer excidit orno.</TextUnit>
    <TextUnit id="2465" loc="4.282">hi lucis stupuisse vices noctisque feruntur</TextUnit>
    <TextUnit id="2466" loc="4.283">nubila et occiduum longe Titana secuti</TextUnit>
    <TextUnit id="2467" loc="4.284">desperasse diem. rarescunt alta colonis</TextUnit>
    <TextUnit id="2468" loc="4.285">Maenala. Parthenium fugitur nemus, agmina bello</TextUnit>
    <TextUnit id="2469" loc="4.286">Rhipeque et Stratie ventosaque donat Enispe.</TextUnit>
    <TextUnit id="2470" loc="4.287">non Tegea, non ipsa deo vacat alite felix</TextUnit>
    <TextUnit id="2471" loc="4.288">Cyllene templumque Aleae nemorale Minervae</TextUnit>
    <TextUnit id="2472" loc="4.289">et rapidus Clitor et qui tibi, Pythie. Ladon</TextUnit>
    <TextUnit id="2473" loc="4.290">paene socer, candensque iugis Lampia nivosis</TextUnit>
    <TextUnit id="2474" loc="4.291">et Pheneos nigro Styga mittere credita Diti.</TextUnit>
    <TextUnit id="2475" loc="4.292">venit et Idaeis ululatibus aemulus Azan</TextUnit>
    <TextUnit id="2476" loc="4.293">Parrhasiique duces, et quae risistis, Amores,</TextUnit>
    <TextUnit id="2477" loc="4.294">grata pharetrato Nonacria rura Tonanti,</TextUnit>
    <TextUnit id="2478" loc="4.295">dives et Orchomenos pecorum et Cynosura ferarum.</TextUnit>
    <TextUnit id="2479" loc="4.296">Aepytios idem ardor agros Psophidaque celsam</TextUnit>
    <TextUnit id="2480" loc="4.297">vastat et Herculeo vulgatos robore montes</TextUnit>
    <TextUnit id="2481" loc="4.298">monstriferumque Erymanthon et aerisonum Stymphalon.</TextUnit>
    <TextUnit id="2482" loc="4.299">Arcades hi, gens una viris, sed dissona cultu</TextUnit>
    <TextUnit id="2483" loc="4.300">scinditur: hi Paphias myrtos a stirpe recurvant</TextUnit>
    <TextUnit id="2484" loc="4.301">et pastorali meditantur proelia trunco,</TextUnit>
    <TextUnit id="2485" loc="4.302">his arcus, his tela sudes, his cassida crines</TextUnit>
    <TextUnit id="2486" loc="4.303">integit, Arcadii morem tenet ille galeri,</TextUnit>
    <TextUnit id="2487" loc="4.304">ille Lycaoniae rictu caput asperat ursae.</TextUnit>
    <TextUnit id="2488" loc="4.305">hos belli coetus iurataque pectora Marti</TextUnit>
    <TextUnit id="2489" loc="4.306">milite vicinae nullo iuvere Mycenae;</TextUnit>
    <TextUnit id="2490" loc="4.307">funereae tunc namque dapes mediique recursus</TextUnit>
    <TextUnit id="2491" loc="4.308">solis, et hic alii miscebant proelia fratres.</TextUnit>
    <TextUnit id="2492" loc="4.309">Iamque Atalantaeas implerat nuntius aures,</TextUnit>
    <TextUnit id="2493" loc="4.310">ire ducem bello totamque impellere natum</TextUnit>
    <TextUnit id="2494" loc="4.311">Arcadiam: tremuere gradus, elapsaque iuxta</TextUnit>
    <TextUnit id="2495" loc="4.312">tela: fugit silvas pernicior alite vento</TextUnit>
    <TextUnit id="2496" loc="4.313">saxa per et plenis obstantia flumina ripis,</TextUnit>
    <TextUnit id="2497" loc="4.314">qualis erat, correpta sinus et vertice flavum</TextUnit>
    <TextUnit id="2498" loc="4.315">crinem sparsa noto; raptis velut aspera natis</TextUnit>
    <TextUnit id="2499" loc="4.316">praedatoris equi sequitur vestigia tigris,</TextUnit>
    <TextUnit id="2500" loc="4.317">ut stetit adversisque impegit pectora frenis</TextUnit>
    <TextUnit id="2501" loc="4.318">—ille ad humum pallens—: unde haec furibunda cupido,</TextUnit>
    <TextUnit id="2502" loc="4.319">nate, tibi? teneroque unde improba pectore virtus?</TextUnit>
    <TextUnit id="2503" loc="4.320">tu bellis aptare viros, tu pondera ferre</TextUnit>
    <TextUnit id="2504" loc="4.321">Martis et ensiferas inter potes ire catervas?</TextUnit>
    <TextUnit id="2505" loc="4.322">quamquam utinam quires 2! nuper te pallida vidi,</TextUnit>
    <TextUnit id="2506" loc="4.323">dum premis obnixo venabula comminus apro,</TextUnit>
    <TextUnit id="2507" loc="4.324">poplite succiduo resupinum ac paene ruentem,</TextUnit>
    <TextUnit id="2508" loc="4.325">et ni curvato torsissem spicula cornu,</TextUnit>
    <TextUnit id="2509" loc="4.326">nunc ubi bella tibi? nil te mea tela iuvabunt</TextUnit>
    <TextUnit id="2510" loc="4.327">nec teretes arcu-, maculis nec discolor atris</TextUnit>
    <TextUnit id="2511" loc="4.328">hic, cui fidis, equus: magnis conatibus instas,</TextUnit>
    <TextUnit id="2512" loc="4.329">vix Dryadum thalamis Erymanthiadumque furori</TextUnit>
    <TextUnit id="2513" loc="4.330">Nympharum mature puer. sunt omina vera:</TextUnit>
    <TextUnit id="2514" loc="4.331">mirabar, cur templa mihi tremuisse Dianae</TextUnit>
    <TextUnit id="2515" loc="4.332">nuper et inferior vultu dea visa, sacrisque</TextUnit>
    <TextUnit id="2516" loc="4.333">exuviae cecidere tholis; hoc segnior arcus</TextUnit>
    <TextUnit id="2517" loc="4.334">difficilesque manus et nullo in vulnere certae.</TextUnit>
    <TextUnit id="2518" loc="4.335">exspecta, dum maior honos, dum firmius aevum,</TextUnit>
    <TextUnit id="2519" loc="4.336">dum roseis venit umbra genis vultusque recedunt</TextUnit>
    <TextUnit id="2520" loc="4.337">ore mei; tunc bella tibi ferrumque, quod ardes,</TextUnit>
    <TextUnit id="2521" loc="4.338">ipsa dabo, et nullo matris revocabere fletu,</TextUnit>
    <TextUnit id="2522" loc="4.339">nunc refer arma domum! vos autem hunc ire sinetis,</TextUnit>
    <TextUnit id="2523" loc="4.340">Arcades, o saxis nimirum et robore nati?”</TextUnit>
    <TextUnit id="2524" loc="4.341">plura cupit; fusi circum natusque ducesque</TextUnit>
    <TextUnit id="2525" loc="4.342">solantur minuuntque metus, et iam horrida clangunt</TextUnit>
    <TextUnit id="2526" loc="4.343">signa tubae, nequit illa pio dimittere natum</TextUnit>
    <TextUnit id="2527" loc="4.344">complexu multumque duci commendat Adrasto.</TextUnit>
    <TextUnit id="2528" loc="4.345">At parte ex alia Cadmi Mavortia plebes,</TextUnit>
    <TextUnit id="2529" loc="4.346">maesta ducis furiis nec molli territa fama,</TextUnit>
    <TextUnit id="2530" loc="4.347">quando his vulgatum descendere viribus Argos,</TextUnit>
    <TextUnit id="2531" loc="4.348">tardius illa quidem regis causaque pudore,</TextUnit>
    <TextUnit id="2532" loc="4.349">verum bella movet, nulli destringere ferrum</TextUnit>
    <TextUnit id="2533" loc="4.350">impetus, aut umeros clipeo clausisse paterno</TextUnit>
    <TextUnit id="2534" loc="4.351">dulce nec alipedum iuga comere, qualia belli</TextUnit>
    <TextUnit id="2535" loc="4.352">gaudia; deiecti trepidas sine mente, sine ira</TextUnit>
    <TextUnit id="2536" loc="4.353">promisere manus; hic aegra in sorte parentem</TextUnit>
    <TextUnit id="2537" loc="4.354">unanimum, hic dulces primaevae coniugis annos</TextUnit>
    <TextUnit id="2538" loc="4.355">ingemit, et gremio miseros adcrescere natos.</TextUnit>
    <TextUnit id="2539" loc="4.356">bellator nulli caluit deus; ipsa vetusto</TextUnit>
    <TextUnit id="2540" loc="4.357">moenia lapsa situ magnaeque Amphionis arces</TextUnit>
    <TextUnit id="2541" loc="4.358">iam fessum senio nudant latus, et fide sacra</TextUnit>
    <TextUnit id="2542" loc="4.359">aequatos caelo surdum atque ignobile muros</TextUnit>
    <TextUnit id="2543" loc="4.360">firmat opus. tamen et Boeotis urbibus ultrix</TextUnit>
    <TextUnit id="2544" loc="4.361">adspirat ferri rabies, nec regis iniqui</TextUnit>
    <TextUnit id="2545" loc="4.362">subsidio, quantum socia pro gente moventur.</TextUnit>
    <TextUnit id="2546" loc="4.363">ille velut pecoris lupus expugnator opimi,</TextUnit>
    <TextUnit id="2547" loc="4.364">pectora tabenti sanie gravis hirtaque saetis</TextUnit>
    <TextUnit id="2548" loc="4.365">ora cruentata deformis hiantia lana,</TextUnit>
    <TextUnit id="2549" loc="4.366">decedit stabulis huc illuc turbida versans</TextUnit>
    <TextUnit id="2550" loc="4.367">lumina, si duri comperta clade sequantur</TextUnit>
    <TextUnit id="2551" loc="4.368">pastores, magnique fugit non inscius ausi.</TextUnit>
    <TextUnit id="2552" loc="4.369">Adcumulat crebros turbatrix Fama pavores:</TextUnit>
    <TextUnit id="2553" loc="4.370">hic iam dispersos errare Asopide ripa</TextUnit>
    <TextUnit id="2554" loc="4.371">Lernaeos equites; hic te, bacchate Cithaeron.</TextUnit>
    <TextUnit id="2555" loc="4.372">ille rapi Teumeson ait noctisque per umbras</TextUnit>
    <TextUnit id="2556" loc="4.373">nuntiat excubiis vigiles arsisse Plataeas.</TextUnit>
    <TextUnit id="2557" loc="4.374">nam Tyrios sudare lares et sanguine Dircen</TextUnit>
    <TextUnit id="2558" loc="4.375">inriguam fetusque novos iterumque locutam</TextUnit>
    <TextUnit id="2559" loc="4.376">Sphinga petris, cui non et scire licentia passim</TextUnit>
    <TextUnit id="2560" loc="4.377">et vidisse fuit? novus his super anxia turbat</TextUnit>
    <TextUnit id="2561" loc="4.378">corda metus: sparsis subito correpta canistris</TextUnit>
    <TextUnit id="2562" loc="4.379">silvestris regina chori decurrit in aequum</TextUnit>
    <TextUnit id="2563" loc="4.380">vertice ab Ogygio trifidamque huc tristis et illuc</TextUnit>
    <TextUnit id="2564" loc="4.381">lumine sanguineo pinum disiectat et ardens</TextUnit>
    <TextUnit id="2565" loc="4.382">erectam attonitis implet clamoribus urbem:</TextUnit>
    <TextUnit id="2566" loc="4.383">omnipotens Nysaee pater, cui gentis avitae</TextUnit>
    <TextUnit id="2567" loc="4.384">pridem lapsus amor. tu nunc horrente sub arcto</TextUnit>
    <TextUnit id="2568" loc="4.385">bellica ferrato rapidus quatis Ismara thyrso</TextUnit>
    <TextUnit id="2569" loc="4.386">pampineumque iubes nemus inreptare Lycurgo,</TextUnit>
    <TextUnit id="2570" loc="4.387">aut tumidum Gangen aut claustra novissima Rubrae</TextUnit>
    <TextUnit id="2571" loc="4.388">Tethyos Eoasque domos flagrante triumpho</TextUnit>
    <TextUnit id="2572" loc="4.389">perfuris. aut Hermi de fontibus aureus exis:</TextUnit>
    <TextUnit id="2573" loc="4.390">at tua progenies; positis gentilibus armis</TextUnit>
    <TextUnit id="2574" loc="4.391">quae tibi festa litant, bellum lacrimasque metumque</TextUnit>
    <TextUnit id="2575" loc="4.392">cognatumque nefas, iniusti munera regni,</TextUnit>
    <TextUnit id="2576" loc="4.393">pendimus. aeternis potius me, Bacche, pruinis</TextUnit>
    <TextUnit id="2577" loc="4.394">trans et Amazoniis ululatum Caucason armis</TextUnit>
    <TextUnit id="2578" loc="4.395">siste ferens,, quam monstra ducum stirpemque profanam</TextUnit>
    <TextUnit id="2579" loc="4.396">eloquar, en urges; alium tibi, Bacche, furorem</TextUnit>
    <TextUnit id="2580" loc="4.397">iuravi: similes video concurrere tauros;</TextUnit>
    <TextUnit id="2581" loc="4.398">idem ambobus honos unusque ab origine sanguis;</TextUnit>
    <TextUnit id="2582" loc="4.399">ardua conlatis obnixi cornua miscent</TextUnit>
    <TextUnit id="2583" loc="4.400">frontibus alternaque truces moriuntur in ira.</TextUnit>
    <TextUnit id="2584" loc="4.401">tu peior, tu cede,</TextUnit>
    <TextUnit id="2585" loc="4.402">nocens qui solus avita</TextUnit>
    <TextUnit id="2586" loc="4.403">gramina communemque petis defendere montem,</TextUnit>
    <TextUnit id="2587" loc="4.404">et saltum dux alter habet.” sic fata gelatis</TextUnit>
    <TextUnit id="2588" loc="4.405">vultibus et Baccho iam demigrante quievit.</TextUnit>
    <TextUnit id="2589" loc="4.406">At trepidus monstro et variis terroribus impar</TextUnit>
    <TextUnit id="2590" loc="4.407">longaevi rex vatis opem tenebrasque sagaces</TextUnit>
    <TextUnit id="2591" loc="4.408">Tiresiae, qui mos incerta paventibus, aeger</TextUnit>
    <TextUnit id="2592" loc="4.409">consulit, ille deos non larga caede iuvencum,</TextUnit>
    <TextUnit id="2593" loc="4.410">non alacri pinna aut verum salientibus extis,</TextUnit>
    <TextUnit id="2594" loc="4.411">nec tripode implicito numerisque sequentibus astra,</TextUnit>
    <TextUnit id="2595" loc="4.412">turea nec supra volitante altaria fumo</TextUnit>
    <TextUnit id="2596" loc="4.413">tam penitus, durae quam Mortis limite manes</TextUnit>
    <TextUnit id="2597" loc="4.414">elicitos patuisse refert, Lethaeaque sacra</TextUnit>
    <TextUnit id="2598" loc="4.415">et mersum Ismeni subter confinia ponto</TextUnit>
    <TextUnit id="2599" loc="4.416">miscentis parat ante ducem, circumque bidentum</TextUnit>
    <TextUnit id="2600" loc="4.417">visceribus laceris et odori sulpuris aura</TextUnit>
    <TextUnit id="2601" loc="4.418">graminibusque novis et longo murmure purgat.</TextUnit>
    <TextUnit id="2602" loc="4.419">Silva capax aevi validaque incurva senecta,</TextUnit>
    <TextUnit id="2603" loc="4.420">aeternum intonsae frondis, stat pervia nullis</TextUnit>
    <TextUnit id="2604" loc="4.421">solibus; haud illam brumae minuere. Notusve</TextUnit>
    <TextUnit id="2605" loc="4.422">ius habet aut Getica Boreas impactus ab Ursa.</TextUnit>
    <TextUnit id="2606" loc="4.423">subter operta quies, vacuumque silentia servat</TextUnit>
    <TextUnit id="2607" loc="4.424">horror et exclusae pallet male lucis imago,</TextUnit>
    <TextUnit id="2608" loc="4.425">nec caret umbra deo: nemori Latonia cultrix</TextUnit>
    <TextUnit id="2609" loc="4.426">additur; hanc piceae cedrique et robore in omni</TextUnit>
    <TextUnit id="2610" loc="4.427">effictam sanctis occubat silva tenebris,</TextUnit>
    <TextUnit id="2611" loc="4.428">huius inaspectae luco stridere sagittae</TextUnit>
    <TextUnit id="2612" loc="4.429">nocturnique canum gemitus, ubi limina patrui</TextUnit>
    <TextUnit id="2613" loc="4.430">effugit inque novae melior redit ora Dianae;</TextUnit>
    <TextUnit id="2614" loc="4.431">aut ubi fessa iugis, dulcisque altissima somnos</TextUnit>
    <TextUnit id="2615" loc="4.432">lux movet, hic late iaculis circum undique fixis</TextUnit>
    <TextUnit id="2616" loc="4.433">effusam pharetra cervicem excepta quiescit,</TextUnit>
    <TextUnit id="2617" loc="4.434">extra immane patens tellus Mavortia campi,</TextUnit>
    <TextUnit id="2618" loc="4.435">fetus ager Cadmo. durus qui vomere primo</TextUnit>
    <TextUnit id="2619" loc="4.436">post consanguineas acies sulcosque nocentes</TextUnit>
    <TextUnit id="2620" loc="4.437">ausus humum versare et mollia sanguine prata</TextUnit>
    <TextUnit id="2621" loc="4.438">eruit; ingentes infelix terra tumultus</TextUnit>
    <TextUnit id="2622" loc="4.439">lucis adhuc medio solaque in nocte per umbras</TextUnit>
    <TextUnit id="2623" loc="4.440">exspirat, nigri cum vana in proelia surgunt</TextUnit>
    <TextUnit id="2624" loc="4.441">terrigenae; fugit incepto tremibundus ab arvo</TextUnit>
    <TextUnit id="2625" loc="4.442">agricola insanique domum rediere iuvene!.</TextUnit>
    <TextUnit id="2626" loc="4.443">Hic senior vates—Stygiis adcommoda quippe</TextUnit>
    <TextUnit id="2627" loc="4.444">terra sacris, vivoque placent sola pinguia tabo—</TextUnit>
    <TextUnit id="2628" loc="4.445">velleris obscuri pecudes armentaque sisti</TextUnit>
    <TextUnit id="2629" loc="4.446">atra monet, quaecumque gregum pulcherrima cervix</TextUnit>
    <TextUnit id="2630" loc="4.447">ducitur; ingemuit Dirce maestusque Cithaeron,</TextUnit>
    <TextUnit id="2631" loc="4.448">et nova clamosae stupuere silentia valles,</TextUnit>
    <TextUnit id="2632" loc="4.449">tum fera caeruleis intexit cornua sertis</TextUnit>
    <TextUnit id="2633" loc="4.450">ipse manu tractans, notaeque in limite silvae</TextUnit>
    <TextUnit id="2634" loc="4.451">principio largos noviens tellure cavata</TextUnit>
    <TextUnit id="2635" loc="4.452">inclinat Bacchi latices et munera verni</TextUnit>
    <TextUnit id="2636" loc="4.453">lactis et Actaeos imbres suadumque cruorem</TextUnit>
    <TextUnit id="2637" loc="4.454">manibus; adgeritur, quantum bibit arida tellus,</TextUnit>
    <TextUnit id="2638" loc="4.455">trunca dehinc nemora advolvunt, maestusque sacerdos</TextUnit>
    <TextUnit id="2639" loc="4.456">tris Hecatae totidemque satis Acheronte nefasto</TextUnit>
    <TextUnit id="2640" loc="4.457">virginibus iubet esse focos; tibi, rector Averni,</TextUnit>
    <TextUnit id="2641" loc="4.458">quamquam infossus humo superat tamen agger in auras</TextUnit>
    <TextUnit id="2642" loc="4.459">pineus; hunc iuxta cumulo minor ara profundae</TextUnit>
    <TextUnit id="2643" loc="4.460">erigitur Cereri; frontes atque omne cupressus</TextUnit>
    <TextUnit id="2644" loc="4.461">intexit plorata latus, iamque ardua ferro</TextUnit>
    <TextUnit id="2645" loc="4.462">signati capita et frugum libamine puro</TextUnit>
    <TextUnit id="2646" loc="4.463">in vulnus cecidere greges; tunc innuba Manto</TextUnit>
    <TextUnit id="2647" loc="4.464">exceptum pateris praelibat sanguen, et omnes</TextUnit>
    <TextUnit id="2648" loc="4.465">ter circum acta pyras sancti de more parentis</TextUnit>
    <TextUnit id="2649" loc="4.466">semineces fibras et adhuc spirantia reddit</TextUnit>
    <TextUnit id="2650" loc="4.467">viscera, nec rapidas cunctatur frondibus atris</TextUnit>
    <TextUnit id="2651" loc="4.468">subiectare faces, atque ipse sonantia flammis</TextUnit>
    <TextUnit id="2652" loc="4.469">virgulta et tristes crepuisse ut sensit acervos</TextUnit>
    <TextUnit id="2653" loc="4.470">Tiresias—illi nam plurimus ardor anhelat</TextUnit>
    <TextUnit id="2654" loc="4.471">ante genas impletque cavos vapor igneus orbes,—</TextUnit>
    <TextUnit id="2655" loc="4.472">exclamat—tremuere rogi et vox terruit ignem:—</TextUnit>
    <TextUnit id="2656" loc="4.473">Tartareae sedes et formidabile regnum</TextUnit>
    <TextUnit id="2657" loc="4.474">Mortis inexpletae, tuque, o saevissime fratrum,</TextUnit>
    <TextUnit id="2658" loc="4.475">cui servire dati manes aeternaque sontum</TextUnit>
    <TextUnit id="2659" loc="4.476">supplicia atque imi famulatur regia mundi,</TextUnit>
    <TextUnit id="2660" loc="4.477">solvite pulsanti loca muta et inane severae</TextUnit>
    <TextUnit id="2661" loc="4.478">Persephones vulgusque cava sub nocte repostum</TextUnit>
    <TextUnit id="2662" loc="4.479">elicite. et plena redeat Styga portitor alno.</TextUnit>
    <TextUnit id="2663" loc="4.480">ferte simul gressus, nec simplex manibus esto</TextUnit>
    <TextUnit id="2664" loc="4.481">in lucem remeare modus; tu separe coetu</TextUnit>
    <TextUnit id="2665" loc="4.482">Elysios, Persei. pios, virgaque potenti</TextUnit>
    <TextUnit id="2666" loc="4.483">nubilus Arcas agat; contra per crimina functis,</TextUnit>
    <TextUnit id="2667" loc="4.484">qui plures Erebo pluresque e sanguine Cadmi,</TextUnit>
    <TextUnit id="2668" loc="4.485">angue ter excusso et flagranti praevia taxo,</TextUnit>
    <TextUnit id="2669" loc="4.486">Tisiphone, dux pande diem. nec lucis egentes</TextUnit>
    <TextUnit id="2670" loc="4.487">Cerberus occursu capitum detorqueat umbras.”</TextUnit>
    <TextUnit id="2671" loc="4.488">Dixerat, et pariter senior Phoebeaque virgo</TextUnit>
    <TextUnit id="2672" loc="4.489">erexere animos: illi formidine nulla,</TextUnit>
    <TextUnit id="2673" loc="4.490">quippe in corde deus, solum timor obruit ingens</TextUnit>
    <TextUnit id="2674" loc="4.491">Oedipodioniden, vatisque horrenda canentis</TextUnit>
    <TextUnit id="2675" loc="4.492">nunc umeros nunc ille manus et vellera pressat</TextUnit>
    <TextUnit id="2676" loc="4.493">anxius inceptisque velit desistere sacris,</TextUnit>
    <TextUnit id="2677" loc="4.494">qualis Gaetulae stabulantem ad confraga silvae</TextUnit>
    <TextUnit id="2678" loc="4.495">venator longo motum clamore leonem</TextUnit>
    <TextUnit id="2679" loc="4.496">exspectat firmans animum et sudantia nisu</TextUnit>
    <TextUnit id="2680" loc="4.497">tela premens; gelat ora pavor gressusque tremiscunt,</TextUnit>
    <TextUnit id="2681" loc="4.498">quis veniat quantusque, sed horrida signa frementis</TextUnit>
    <TextUnit id="2682" loc="4.499">accipit et caeca metitur murmura cura.</TextUnit>
    <TextUnit id="2683" loc="4.500">Atque hic Tiresias nondum adventantibus umbris:</TextUnit>
    <TextUnit id="2684" loc="4.501">testor " ait, " divae, quibus hunc saturavimus ignem</TextUnit>
    <TextUnit id="2685" loc="4.502">laevaque convulsae dedimus carchesia terrae,</TextUnit>
    <TextUnit id="2686" loc="4.503">iam nequeo tolerare moram, cassusne sacerdos</TextUnit>
    <TextUnit id="2687" loc="4.504">audior? an, rabido iubeat si Thessala cantu,</TextUnit>
    <TextUnit id="2688" loc="4.505">ibitis et Scythicis quotiens medicata venenis</TextUnit>
    <TextUnit id="2689" loc="4.506">Colchis aget, trepido pallebunt Tartara motu:</TextUnit>
    <TextUnit id="2690" loc="4.507">nostri cura minor, si non attollere bustis</TextUnit>
    <TextUnit id="2691" loc="4.508">corpora nec plenas antiquis ossibus urnas</TextUnit>
    <TextUnit id="2692" loc="4.509">egerere et mixtos caelique Erebique sub unum</TextUnit>
    <TextUnit id="2693" loc="4.510">funestare deos libet aut exsanguia ferro</TextUnit>
    <TextUnit id="2694" loc="4.511">ora sequi atque aegras functorum carpere fibras?</TextUnit>
    <TextUnit id="2695" loc="4.512">ne tenues annos nubemque hanc frontis opacae</TextUnit>
    <TextUnit id="2696" loc="4.513">spernite, ne, moneo; et nobis saevire facultas,</TextUnit>
    <TextUnit id="2697" loc="4.514">novimus et quidquid dici noscique timetis,</TextUnit>
    <TextUnit id="2698" loc="4.515">et turbare Hecaten, ni te, Thymbraee, vererer</TextUnit>
    <TextUnit id="2699" loc="4.516">et triplicis mundi summum, quem scire nefastum.</TextUnit>
    <TextUnit id="2700" loc="4.517">illum—sed taceo: prohibet tranquilla senectus,</TextUnit>
    <TextUnit id="2701" loc="4.518">iamque ego vos” —avide subicit Phoebeia Manto:</TextUnit>
    <TextUnit id="2702" loc="4.519">audiris, genitor, vulgusque exsangue propinquat.</TextUnit>
    <TextUnit id="2703" loc="4.520">panditur Elysium chaos, et telluris opertae</TextUnit>
    <TextUnit id="2704" loc="4.521">dissilit umbra capax, silvaeque et nigra patescunt</TextUnit>
    <TextUnit id="2705" loc="4.522">flumina, liventes Acheron eiectat harenas.</TextUnit>
    <TextUnit id="2706" loc="4.523">fumidus atra vadis Phlegethon incendia volvit,</TextUnit>
    <TextUnit id="2707" loc="4.524">et Styx discretis interflua manibus obstat,</TextUnit>
    <TextUnit id="2708" loc="4.525">ipsum pallentem solio circumque ministras</TextUnit>
    <TextUnit id="2709" loc="4.526">funestorum operum Eumenidas Stygiaeque severos</TextUnit>
    <TextUnit id="2710" loc="4.527">Iunonis thalamos et torva cubilia cerno,</TextUnit>
    <TextUnit id="2711" loc="4.528">in speculis Mors atra sedet dominoque silentes</TextUnit>
    <TextUnit id="2712" loc="4.529">adnumerat populos: maior superimminet ordo.</TextUnit>
    <TextUnit id="2713" loc="4.530">arbiter hos dura versat Cortynius urna</TextUnit>
    <TextUnit id="2714" loc="4.531">vera minis poscens adigitque expromere vitas</TextUnit>
    <TextUnit id="2715" loc="4.532">usque retro et tandem poenarum lucra fateri,</TextUnit>
    <TextUnit id="2716" loc="4.533">quid tibi monstra Erebi, Scyllas et inane furentes</TextUnit>
    <TextUnit id="2717" loc="4.534">Centauros solidoque intorta adamante Gigantum</TextUnit>
    <TextUnit id="2718" loc="4.535">vincula et angustam centeni Aegaeonis umbram?”</TextUnit>
    <TextUnit id="2719" loc="4.536">Immo" ait. "o nostrae regimen viresque senectae,</TextUnit>
    <TextUnit id="2720" loc="4.537">ne volgata mihi. quis enim remeabile saxum</TextUnit>
    <TextUnit id="2721" loc="4.538">fallentesque lacus Tityonque alimenta volucrum</TextUnit>
    <TextUnit id="2722" loc="4.539">et caligantem longis lxiona gyris</TextUnit>
    <TextUnit id="2723" loc="4.540">nesciat? ipse etiam, melior cum sanguis, opertas</TextUnit>
    <TextUnit id="2724" loc="4.541">inspexi sedes, Hecate ducente, priusquam</TextUnit>
    <TextUnit id="2725" loc="4.542">obruit ora deus totamque in pectora lucem</TextUnit>
    <TextUnit id="2726" loc="4.543">detulit. Argolicas magis huc adpelle precando</TextUnit>
    <TextUnit id="2727" loc="4.544">Thebanasque animas; alias avertere gressus</TextUnit>
    <TextUnit id="2728" loc="4.545">lacte quater sparsas maestoque excedere luco,</TextUnit>
    <TextUnit id="2729" loc="4.546">nata, iube; tum qui vultus habitusque, quis ardor</TextUnit>
    <TextUnit id="2730" loc="4.547">sanguinis adfusi. gens utra superbior adsit.</TextUnit>
    <TextUnit id="2731" loc="4.548">dic agedum nostramque mone per singula noctem.”</TextUnit>
    <TextUnit id="2732" loc="4.549">Iussa facit carmenque serit, quo dissipat umbras,</TextUnit>
    <TextUnit id="2733" loc="4.550">quo reciet sparsas: qualis. si crimina demas.</TextUnit>
    <TextUnit id="2734" loc="4.551">Colchis et Aeaeo simulatrix litore Circe,</TextUnit>
    <TextUnit id="2735" loc="4.552">tunc his sacrificum dictis adfata parentem:</TextUnit>
    <TextUnit id="2736" loc="4.553">primus sanguineo submittit inertia Cadmus</TextUnit>
    <TextUnit id="2737" loc="4.554">ora lacu. iuxtaque virum Cythereia proles</TextUnit>
    <TextUnit id="2738" loc="4.555">insequitur, geminusque bibit de vertice serpens.</TextUnit>
    <TextUnit id="2739" loc="4.556">terrigenae comites illos, gens Martia, cingunt,</TextUnit>
    <TextUnit id="2740" loc="4.557">quis aevi mensura dies. manus omnis in armis,</TextUnit>
    <TextUnit id="2741" loc="4.558">omnis et in capulo; prohibent obstantque ruuntque</TextUnit>
    <TextUnit id="2742" loc="4.559">spirantum rabie, nec tristi incumbere fossae</TextUnit>
    <TextUnit id="2743" loc="4.560">cura. sed alternum sitis exhaurire cruorem.</TextUnit>
    <TextUnit id="2744" loc="4.561">proxima natarum manus est fletique nepotes,</TextUnit>
    <TextUnit id="2745" loc="4.562">hic orbam Autonoen et anhelam cernimus Ino</TextUnit>
    <TextUnit id="2746" loc="4.563">respectantem arcus et ad ubera dulce prementem</TextUnit>
    <TextUnit id="2747" loc="4.564">pignus et oppositis Semelen a ventre lacertis.</TextUnit>
    <TextUnit id="2748" loc="4.565">Penthea iam fractis genetrix Cadmeia thyrsis</TextUnit>
    <TextUnit id="2749" loc="4.566">iamque remissa deo pectusque adaperta cruentum</TextUnit>
    <TextUnit id="2750" loc="4.567">insequitur planctu; fugit ille avia Lethes</TextUnit>
    <TextUnit id="2751" loc="4.568">et Stygios super usque lacus, ubi mitior illum</TextUnit>
    <TextUnit id="2752" loc="4.569">fiet pater et lacerum componit corpus Echion.</TextUnit>
    <TextUnit id="2753" loc="4.570">tristem nosco Lycum dextramque in terga reflexum</TextUnit>
    <TextUnit id="2754" loc="4.571">Aeoliden, umero iactantem funus onusto.</TextUnit>
    <TextUnit id="2755" loc="4.572">necdum ille aut habitus aut versae crimina formae</TextUnit>
    <TextUnit id="2756" loc="4.573">mutat Aristaeo genitus: frons aspera cornu,</TextUnit>
    <TextUnit id="2757" loc="4.574">tela manu, reicitque canes in vulnus hiantes.</TextUnit>
    <TextUnit id="2758" loc="4.575">ecce autem magna subit invidiosa caterva</TextUnit>
    <TextUnit id="2759" loc="4.576">Tantalis et tumido percenset funera luctu,</TextUnit>
    <TextUnit id="2760" loc="4.577">nil deiecta malis; iuvat effugisse deorum</TextUnit>
    <TextUnit id="2761" loc="4.578">numina et insanae plus iam permittere linguae.”</TextUnit>
    <TextUnit id="2762" loc="4.579">Talia dum patri canit intemerata sacerdos,</TextUnit>
    <TextUnit id="2763" loc="4.580">illius elatis tremefacta adsurgere vittis</TextUnit>
    <TextUnit id="2764" loc="4.581">canities tenuesque impelli sanguine vultus,</TextUnit>
    <TextUnit id="2765" loc="4.582">nec iam firmanti baculo nec virgine fida</TextUnit>
    <TextUnit id="2766" loc="4.583">nititur, erectusque solo desiste canendo.</TextUnit>
    <TextUnit id="2767" loc="4.584">nata” ait, externae satis est mihi lucis, inertes</TextUnit>
    <TextUnit id="2768" loc="4.585">discedunt nebulae, et vultum niger exsilit aer.</TextUnit>
    <TextUnit id="2769" loc="4.586">umbrisne an supero dimissus Apolline complet</TextUnit>
    <TextUnit id="2770" loc="4.587">spiritus? en video quaecumque audita, sed ecce</TextUnit>
    <TextUnit id="2771" loc="4.588">maerent Argolici deiecto lumine manes!</TextUnit>
    <TextUnit id="2772" loc="4.589">torvus Alias Proctusque nocens mitisque Phoroneus</TextUnit>
    <TextUnit id="2773" loc="4.590">truncatusque Pelops et saevo pulvere sordens</TextUnit>
    <TextUnit id="2774" loc="4.591">Oenomaus largis umectant imbribus ora.</TextUnit>
    <TextUnit id="2775" loc="4.592">auguror hinc Thebis belli meliora. Quid autem</TextUnit>
    <TextUnit id="2776" loc="4.593">hi grege condenso, quantum arma et vulnera monstrant.</TextUnit>
    <TextUnit id="2777" loc="4.594">pugnaces animae, nobis in sanguine multo</TextUnit>
    <TextUnit id="2778" loc="4.595">oraque pectoraque et falso clamore levatas</TextUnit>
    <TextUnit id="2779" loc="4.596">intendunt sine pace manus? rex, fallor, an hi sunt</TextUnit>
    <TextUnit id="2780" loc="4.597">quinquaginta illi? cernis Chthoniumque Chrominque</TextUnit>
    <TextUnit id="2781" loc="4.598">Phegeaque et nostra praesignem Maeona lauro,</TextUnit>
    <TextUnit id="2782" loc="4.599">ne saevite, duces, nihil hic mortalibus ausum,</TextUnit>
    <TextUnit id="2783" loc="4.600">credite, consiliis: hos ferrea neverat annos</TextUnit>
    <TextUnit id="2784" loc="4.601">Atropos. existis casus: bella horrida nobis,</TextUnit>
    <TextUnit id="2785" loc="4.602">atque iterum Tydeus.” dicit, vittaque ligatis</TextUnit>
    <TextUnit id="2786" loc="4.603">frondibus instantes abigit monstratque cruorem.</TextUnit>
    <TextUnit id="2787" loc="4.604">Stabat inops comitum Cocyti in litore maesto</TextUnit>
    <TextUnit id="2788" loc="4.605">Laius, immiti quem iam deus ales Averno</TextUnit>
    <TextUnit id="2789" loc="4.606">reddiderat. dirumque tuens obliqua nepotem—</TextUnit>
    <TextUnit id="2790" loc="4.607">noscit enim vultu—non ille aut sanguinis haustus,</TextUnit>
    <TextUnit id="2791" loc="4.608">cetera ceu plebes, aliumve accedit ad imbrem,</TextUnit>
    <TextUnit id="2792" loc="4.609">immortale odium spirans, sed prolicit ultro</TextUnit>
    <TextUnit id="2793" loc="4.610">Annius vates: Tyriae dux inelyte Thebes.</TextUnit>
    <TextUnit id="2794" loc="4.611">cuius ab interitu non ulla Amphionis arces</TextUnit>
    <TextUnit id="2795" loc="4.612">vidit amica dies. o iam satis ulte cruentum</TextUnit>
    <TextUnit id="2796" loc="4.613">exitium et multum placata minoribus umbra,</TextUnit>
    <TextUnit id="2797" loc="4.614">quos miseranda fugis: iacet ille in funere longo,</TextUnit>
    <TextUnit id="2798" loc="4.615">quem fremis. et iunctae sentit confinia mortis.</TextUnit>
    <TextUnit id="2799" loc="4.616">obsitus exhaustos paedore et sanguine vultus</TextUnit>
    <TextUnit id="2800" loc="4.617">eiectusque die: sors leto durior omni,</TextUnit>
    <TextUnit id="2801" loc="4.618">crede mihi! quaenam immeritum vitare nepotem</TextUnit>
    <TextUnit id="2802" loc="4.619">causa tibi? confer vultum et satiare litanti</TextUnit>
    <TextUnit id="2803" loc="4.620">sanguine venturasque vices et funera belli</TextUnit>
    <TextUnit id="2804" loc="4.621">pande vel infensus vel res miserate tuorum,</TextUnit>
    <TextUnit id="2805" loc="4.622">tunc ego te optata vetitam transmittere Lethen</TextUnit>
    <TextUnit id="2806" loc="4.623">puppe dabo placidumque pia tellure reponam</TextUnit>
    <TextUnit id="2807" loc="4.624">et Stygiis mandabo deis.” mulcetur honoris</TextUnit>
    <TextUnit id="2808" loc="4.625">muneribus fingitque genas, dein talia reddit:</TextUnit>
    <TextUnit id="2809" loc="4.626">cur tibi versanti manes, aequaeve sacerdos,</TextUnit>
    <TextUnit id="2810" loc="4.627">lectus ego augurio tantisque potissimum umbris,</TextUnit>
    <TextUnit id="2811" loc="4.628">qui ventura loquar: satis est meminisse priorum,</TextUnit>
    <TextUnit id="2812" loc="4.629">nostrane praeclari, pudeat, consulta nepotes</TextUnit>
    <TextUnit id="2813" loc="4.630">poscitis? illum, illum sacris adhibete nefastis.</TextUnit>
    <TextUnit id="2814" loc="4.631">qui laeto fodit ense patrem, qui semet in ortus</TextUnit>
    <TextUnit id="2815" loc="4.632">vertit et indignae regerit sua pignora matri,</TextUnit>
    <TextUnit id="2816" loc="4.633">et nunc ille deos Furiarurnque atra fatigat</TextUnit>
    <TextUnit id="2817" loc="4.634">concilia et nostros rogat haec in proelia manes,</TextUnit>
    <TextUnit id="2818" loc="4.635">quodsi adeo placui deflenda in tempora vates.</TextUnit>
    <TextUnit id="2819" loc="4.636">dicam equidem, quo me Lachesis, quo torva Megaera</TextUnit>
    <TextUnit id="2820" loc="4.637">usque sinunt: bellum, innumero venit undique bellum</TextUnit>
    <TextUnit id="2821" loc="4.638">agmine. Lernaeosque trahit fatalis alumnos</TextUnit>
    <TextUnit id="2822" loc="4.639">Gradivus stimulis; hos terrae monstra deumque</TextUnit>
    <TextUnit id="2823" loc="4.640">tela manent pulchrique obitus et ab igne supremo</TextUnit>
    <TextUnit id="2824" loc="4.641">sontes lege morae, certa est victoria Thebis.</TextUnit>
    <TextUnit id="2825" loc="4.642">ne trepida, nec regna ferox germanus habebit,</TextUnit>
    <TextUnit id="2826" loc="4.643">sed Furiae geminumque nefas, numerosque per enses,</TextUnit>
    <TextUnit id="2827" loc="4.644">ei mihi! crudelis vincit pater.” haec ubi fatum,</TextUnit>
    <TextUnit id="2828" loc="4.645">labitur et flexa dubios ambage relinquit.</TextUnit>
    <TextUnit id="2829" loc="4.646">Interea gelidam Nemeen et conscia laudis</TextUnit>
    <TextUnit id="2830" loc="4.647">Herculeae dumeta vaga legione tenebant</TextUnit>
    <TextUnit id="2831" loc="4.648">Inaehidae; iam Sidonias avertere praedas,</TextUnit>
    <TextUnit id="2832" loc="4.649">sternere, ferre domos ardent instantque. quis iras</TextUnit>
    <TextUnit id="2833" loc="4.650">flexerit, unde morae, medius quis euntibus error,</TextUnit>
    <TextUnit id="2834" loc="4.651">Phoebe, doce: nos rara manent exordia famae.</TextUnit>
    <TextUnit id="2835" loc="4.652">Marcidus edomito bellum referebat ab Haemo</TextUnit>
    <TextUnit id="2836" loc="4.653">Liber; ibi armiferos geminae iam sidera brumae</TextUnit>
    <TextUnit id="2837" loc="4.654">orgia ferre Getas canumque virescere dorso</TextUnit>
    <TextUnit id="2838" loc="4.655">Othryn et Icaria Rhodopen adsueverat umbra,</TextUnit>
    <TextUnit id="2839" loc="4.656">et iam pampineos materna ad moenia currus</TextUnit>
    <TextUnit id="2840" loc="4.657">promovet; effrenae dextra laevaque secuntur</TextUnit>
    <TextUnit id="2841" loc="4.658">lynces, et uda mero lambunt retinacula tigres,</TextUnit>
    <TextUnit id="2842" loc="4.659">post exsultantes spolia armentalia portant</TextUnit>
    <TextUnit id="2843" loc="4.660">seminecesque lupos scissasque Mimallones ursas.</TextUnit>
    <TextUnit id="2844" loc="4.661">nec comitatus iners: sunt illic Ira Furorque</TextUnit>
    <TextUnit id="2845" loc="4.662">et Metus et Virtus et numquam sobrius Ardor</TextUnit>
    <TextUnit id="2846" loc="4.663">succiduique gradus et castra simillima regi.</TextUnit>
    <TextUnit id="2847" loc="4.664">isque ubi pulverea Nemeen effervere nube</TextUnit>
    <TextUnit id="2848" loc="4.665">conspicit et solem radiis ignescere ferri.</TextUnit>
    <TextUnit id="2849" loc="4.666">necdum compositas belli in certamina Thebas,</TextUnit>
    <TextUnit id="2850" loc="4.667">concussus visis, quamquam ore et pectore marcet,</TextUnit>
    <TextUnit id="2851" loc="4.668">aeraque tympanaque et biforem reticere tumultum</TextUnit>
    <TextUnit id="2852" loc="4.669">imperat, attonitas qui circum plurimus aures,</TextUnit>
    <TextUnit id="2853" loc="4.670">atque ita: me globus iste meamque exscindere gentem</TextUnit>
    <TextUnit id="2854" loc="4.671">apparat; ex longo recalet furor; hoc mihi saevum</TextUnit>
    <TextUnit id="2855" loc="4.672">Argos et indomitae bellum ciet ira novercae,</TextUnit>
    <TextUnit id="2856" loc="4.673">usque adeone parum cineri data mater iniquo</TextUnit>
    <TextUnit id="2857" loc="4.674">natalesque rogi quaeque ipse micantia sensi</TextUnit>
    <TextUnit id="2858" loc="4.675">fulgura? relliquias etiam fusa eque sepulcrum</TextUnit>
    <TextUnit id="2859" loc="4.676">paelicis et residem ferro petit impia Theben.</TextUnit>
    <TextUnit id="2860" loc="4.677">nectam fraude moras; illum, illum tendite campum,</TextUnit>
    <TextUnit id="2861" loc="4.678">tendite, io, comites.” Hyrcanae ad signa iugales</TextUnit>
    <TextUnit id="2862" loc="4.679">intumuere iubas, dicto prius adstitit arvis.</TextUnit>
    <TextUnit id="2863" loc="4.680">Tempus erat,medii cum solem in culmina mundi</TextUnit>
    <TextUnit id="2864" loc="4.681">tollit anhela dies. Tibi tardus hiantibus arvis</TextUnit>
    <TextUnit id="2865" loc="4.682">stat vapor atque omnes admittunt aethera luci.</TextUnit>
    <TextUnit id="2866" loc="4.683">undarum vocat ille deas mediusque silentum</TextUnit>
    <TextUnit id="2867" loc="4.684">incipit: agrestes fluviorum numina Nymphae</TextUnit>
    <TextUnit id="2868" loc="4.685">et nostri pars magna gregis, perferte laborem,</TextUnit>
    <TextUnit id="2869" loc="4.686">quem damus. Argolicos paulum mihi fontibus amnes</TextUnit>
    <TextUnit id="2870" loc="4.687">stagnaque et errantes obducite pulvere rivos,</TextUnit>
    <TextUnit id="2871" loc="4.688">praecipuam Nemeen, qua nostra in moenia bellis</TextUnit>
    <TextUnit id="2872" loc="4.689">nunc iter. ex alto fugiat liquor; adiuvat ipse</TextUnit>
    <TextUnit id="2873" loc="4.690">Phoebus adhuc summo, cesset ni vestra voluntas,</TextUnit>
    <TextUnit id="2874" loc="4.691">limite; vim coeptis indulgent astra, meaeque</TextUnit>
    <TextUnit id="2875" loc="4.692">aestifer Erigones spumat canis, ite volentes,</TextUnit>
    <TextUnit id="2876" loc="4.693">ite in operta soli; post vos ego gurgite pleno</TextUnit>
    <TextUnit id="2877" loc="4.694">eliciam, et quae dona meis amplissima sacris,</TextUnit>
    <TextUnit id="2878" loc="4.695">vester habebit honos, nocturnaque furta licentum</TextUnit>
    <TextUnit id="2879" loc="4.696">cornipedum et cupidas Faunorum arcebo rapinas.”</TextUnit>
    <TextUnit id="2880" loc="4.697">dixerat: ast illis tenuis percurrere visus</TextUnit>
    <TextUnit id="2881" loc="4.698">ora situs, viridisque comis exhorruit umor.</TextUnit>
    <TextUnit id="2882" loc="4.699">protinus Inachios haurit sitis ignea campos:</TextUnit>
    <TextUnit id="2883" loc="4.700">diffugere undae, squalent fontesque lacusque,</TextUnit>
    <TextUnit id="2884" loc="4.701">et cava ferventi durescunt flumina limo.</TextUnit>
    <TextUnit id="2885" loc="4.702">aegra solo macies, teucrique in origine culmi</TextUnit>
    <TextUnit id="2886" loc="4.703">inclinata seges, deceptum margine ripae</TextUnit>
    <TextUnit id="2887" loc="4.704">stat pecus, atque amnes quaerunt armenta natatos.</TextUnit>
    <TextUnit id="2888" loc="4.705">sic ubi se magnis refluus suppressit in antris</TextUnit>
    <TextUnit id="2889" loc="4.706">Nilus et Eoae liquentia pabula brumae</TextUnit>
    <TextUnit id="2890" loc="4.707">ore premit, fumant desertae gurgite valles</TextUnit>
    <TextUnit id="2891" loc="4.708">et patris undosi sonitus exspectat hiulca</TextUnit>
    <TextUnit id="2892" loc="4.709">Aegyptus, donec Phariis alimenta rogatus</TextUnit>
    <TextUnit id="2893" loc="4.710">donet agris magnumque inducat messibus annum.</TextUnit>
    <TextUnit id="2894" loc="4.711">Aret Lenia nocens, aret Lyrcius et ingens</TextUnit>
    <TextUnit id="2895" loc="4.712">Inachus advolvensque natantia saxa Charadrus</TextUnit>
    <TextUnit id="2896" loc="4.713">et numquam in ripis audax Erasinus et aequus</TextUnit>
    <TextUnit id="2897" loc="4.714">fluctibus Asterion, ille alta per avia notus</TextUnit>
    <TextUnit id="2898" loc="4.715">audiri et longe pastorum rumpere somnos.</TextUnit>
    <TextUnit id="2899" loc="4.716">una tamen tacitas sed iussu numinis undas</TextUnit>
    <TextUnit id="2900" loc="4.717">haec quoque secreta nutrit Langia sub umbra,</TextUnit>
    <TextUnit id="2901" loc="4.718">nondum illi raptus dederat lacrimabile nomen</TextUnit>
    <TextUnit id="2902" loc="4.719">Archemorus, nec fama deae; tamen avia servat</TextUnit>
    <TextUnit id="2903" loc="4.720">et nemus et fluvium; manet ingens gloria Nympham,</TextUnit>
    <TextUnit id="2904" loc="4.721">cum tristem Hypsipylen ducibus sudatus Achaeis</TextUnit>
    <TextUnit id="2905" loc="4.722">ludus et atra sacrum recolet trieteris Ophelten.</TextUnit>
    <TextUnit id="2906" loc="4.723">Ergo nec ardentes clipeos vectare nec artos</TextUnit>
    <TextUnit id="2907" loc="4.724">thoracum nexus—tantum sitis horrida torret—</TextUnit>
    <TextUnit id="2908" loc="4.725">sufficiunt: non ora modo angustisque perusti</TextUnit>
    <TextUnit id="2909" loc="4.726">faucibus, interior sed vis quatit, aspera pulsu</TextUnit>
    <TextUnit id="2910" loc="4.727">corda, gelant venae, et siccis cruor aeger adhaeret</TextUnit>
    <TextUnit id="2911" loc="4.728">visceribus: tunc sole putris, tunc pulvere tellus</TextUnit>
    <TextUnit id="2912" loc="4.729">exhalat calidam nubem, non spumeus imber</TextUnit>
    <TextUnit id="2913" loc="4.730">manat equum: siccis inlidunt ora lupatis,</TextUnit>
    <TextUnit id="2914" loc="4.731">ora catenatas procul exsertantia linguas;</TextUnit>
    <TextUnit id="2915" loc="4.732">nec legem dominosve pati, sed perfurit arvis</TextUnit>
    <TextUnit id="2916" loc="4.733">flammatum pecus, huc illuc impellit Adrastus</TextUnit>
    <TextUnit id="2917" loc="4.734">exploratores, si stagna Licymnia restent.</TextUnit>
    <TextUnit id="2918" loc="4.735">si quis Amymones superet liquor: omnia caecis</TextUnit>
    <TextUnit id="2919" loc="4.736">ignibus hausta sedent, nec spes umentis Olympi.</TextUnit>
    <TextUnit id="2920" loc="4.737">ceu flavam Libyen desertaque pulveris Afri</TextUnit>
    <TextUnit id="2921" loc="4.738">conlustrent nullaque umbratam nube Syenen.</TextUnit>
    <TextUnit id="2922" loc="4.739">Tandem inter silvas—sic Euhius ipse pararat—</TextUnit>
    <TextUnit id="2923" loc="4.740">errantes subitam pulchro in maerore tuentur</TextUnit>
    <TextUnit id="2924" loc="4.741">Hypsipyles; illi quamvis et ad ubera Opheltes</TextUnit>
    <TextUnit id="2925" loc="4.742">non suus. Inachii proles infausta Lycurgi.</TextUnit>
    <TextUnit id="2926" loc="4.743">dependet—neglecta comam nec dives amictu—</TextUnit>
    <TextUnit id="2927" loc="4.744">regales tamen ore notae, nec mersus acerbis</TextUnit>
    <TextUnit id="2928" loc="4.745">exstat honos, tunc haec adeo stupefactus Adrastus:</TextUnit>
    <TextUnit id="2929" loc="4.746">diva potens nemorum—nam te vultusque pudorque</TextUnit>
    <TextUnit id="2930" loc="4.747">mortali de stirpe negant—. quae laeta sub isto</TextUnit>
    <TextUnit id="2931" loc="4.748">igne poli non quaeris aquas, succurre propinquis</TextUnit>
    <TextUnit id="2932" loc="4.749">gentibus: Arquitenens seu te Latonia casto</TextUnit>
    <TextUnit id="2933" loc="4.750">de grege transmisit thalamis, seu lapsus ab astris</TextUnit>
    <TextUnit id="2934" loc="4.751">non humilis fecundat amor—neque enim ipse deorum</TextUnit>
    <TextUnit id="2935" loc="4.752">arbiter Argolidum thalamis novus—. aspice maesta</TextUnit>
    <TextUnit id="2936" loc="4.753">agmina. nos ferro meritas exscindere Thebas</TextUnit>
    <TextUnit id="2937" loc="4.754">mens tulit, imbelli sed nunc sitis aspera fato</TextUnit>
    <TextUnit id="2938" loc="4.755">submittitque animos et inertia robora carpit</TextUnit>
    <TextUnit id="2939" loc="4.756">da fessis in rebus opem, seu turbidus amnis,</TextUnit>
    <TextUnit id="2940" loc="4.757">seu tibi foeda palus; nihil hae in sorte pudendum,</TextUnit>
    <TextUnit id="2941" loc="4.758">nil humile est: tu nunc Ventis pluvioque rogaris</TextUnit>
    <TextUnit id="2942" loc="4.759">pro Iove, tu refugas vires et pectora bellis</TextUnit>
    <TextUnit id="2943" loc="4.760">exanimata reple: sic hoc tibi sidere dextro</TextUnit>
    <TextUnit id="2944" loc="4.761">crescat onus. tantum reduces det flectere gressus</TextUnit>
    <TextUnit id="2945" loc="4.762">Iuppiter, o quanta belli donabere praeda!</TextUnit>
    <TextUnit id="2946" loc="4.763">Direaeos tibi, diva, greges numerumque rependam</TextUnit>
    <TextUnit id="2947" loc="4.764">sanguinis, et magna lucus signabitur ara.”</TextUnit>
    <TextUnit id="2948" loc="4.765">dixit, et orantis media inter anhelitus ardens</TextUnit>
    <TextUnit id="2949" loc="4.766">verba rapit, cursuque animae labat arida lingua;</TextUnit>
    <TextUnit id="2950" loc="4.767">idem omnes pallorque viros flatusque soluti</TextUnit>
    <TextUnit id="2951" loc="4.768">oris habet, reddit demisso Lemnia vultu:</TextUnit>
    <TextUnit id="2952" loc="4.769">diva quidem vobis, etsi caelestis origo est,</TextUnit>
    <TextUnit id="2953" loc="4.770">unde ego? mortales utinam haud transgressa fuissem</TextUnit>
    <TextUnit id="2954" loc="4.771">luctibus! altricem mandati cernitis orbam</TextUnit>
    <TextUnit id="2955" loc="4.772">pignoris; at nostris an quis sinus uberaque ulla,</TextUnit>
    <TextUnit id="2956" loc="4.773">scit deus, et nobis regnum tamen et pater ingens—</TextUnit>
    <TextUnit id="2957" loc="4.774">sed quid ego haec, fessosque optatis demoror undis?</TextUnit>
    <TextUnit id="2958" loc="4.775">mecum age nunc. si forte vado Langia perennes</TextUnit>
    <TextUnit id="2959" loc="4.776">servat aquas; solet et rabidi sub limite Caneri</TextUnit>
    <TextUnit id="2960" loc="4.777">semper, et Icarii quamvis iuba fulguret astri,</TextUnit>
    <TextUnit id="2961" loc="4.778">ire tamen.” simul haerentem, ne tarda Pelasgis</TextUnit>
    <TextUnit id="2962" loc="4.779">dux foret, a! miserum vicino caespite alumnum—</TextUnit>
    <TextUnit id="2963" loc="4.780">sic Parcae volvere—locat ponique negantis</TextUnit>
    <TextUnit id="2964" loc="4.781">floribus adgestis et amico murmure dulces</TextUnit>
    <TextUnit id="2965" loc="4.782">solatur lacrimas: qualis Berecyntia mater,</TextUnit>
    <TextUnit id="2966" loc="4.783">dum parvum circa iubet exsultare Tonantem</TextUnit>
    <TextUnit id="2967" loc="4.784">Curetas trepidos; illi certantia plaudunt</TextUnit>
    <TextUnit id="2968" loc="4.785">orgia, sed magnis resonat vagitibus Ide.</TextUnit>
    <TextUnit id="2969" loc="4.786">At puer in gremio veniae telluris et alto</TextUnit>
    <TextUnit id="2970" loc="4.787">gramine nunc faciles sternit procursibus herbas</TextUnit>
    <TextUnit id="2971" loc="4.788">in vultum nitens, caram modo lactis egeno</TextUnit>
    <TextUnit id="2972" loc="4.789">nutricem plangore ciens iterumque renidens</TextUnit>
    <TextUnit id="2973" loc="4.790">et teneris meditans verba inluetantia labris</TextUnit>
    <TextUnit id="2974" loc="4.791">miratur nemorum strepitus aut obvia carpit</TextUnit>
    <TextUnit id="2975" loc="4.792">aut patulo trahit ore diem nemorique malorum</TextUnit>
    <TextUnit id="2976" loc="4.793">inscius et vitae multum securus inerrat.</TextUnit>
    <TextUnit id="2977" loc="4.794">sic tener Odrysia Mavors nive, sic puer ales</TextUnit>
    <TextUnit id="2978" loc="4.795">vertice Maenalio, talis per litora reptans</TextUnit>
    <TextUnit id="2979" loc="4.796">improbus Ortygiae latus inclinabat Apollo.</TextUnit>
    <TextUnit id="2980" loc="4.797">Illi per dumos et opaca virentibus umbris</TextUnit>
    <TextUnit id="2981" loc="4.798">devia; pars cingunt, pars arta plebe sequuntur</TextUnit>
    <TextUnit id="2982" loc="4.799">praecelerantque ducem, medium subit illa per agmen</TextUnit>
    <TextUnit id="2983" loc="4.800">non humili festina modo; iamque amne propinquo</TextUnit>
    <TextUnit id="2984" loc="4.801">rauca sonat vallis, saxosumque impulit aures</TextUnit>
    <TextUnit id="2985" loc="4.802">murmur: ibi exsultans conclamat ab agmine primus,</TextUnit>
    <TextUnit id="2986" loc="4.803">sicut erat levibus tollens vexilla maniplis</TextUnit>
    <TextUnit id="2987" loc="4.804">Argus aquae!” longusque virum super ora cucurrit</TextUnit>
    <TextUnit id="2988" loc="4.805">clamor aquae!” sic Ambracii per litora ponti</TextUnit>
    <TextUnit id="2989" loc="4.806">nauticus in remis iuvenum monstrante magistro</TextUnit>
    <TextUnit id="2990" loc="4.807">fit sonus inque vicem contra percussa reclamat</TextUnit>
    <TextUnit id="2991" loc="4.808">terra, salutatus cum Leucada pandit Apollo,</TextUnit>
    <TextUnit id="2992" loc="4.809">incubuere vadis passim discrimine nullo</TextUnit>
    <TextUnit id="2993" loc="4.810">turba simul primique, nequit secernere mixtos</TextUnit>
    <TextUnit id="2994" loc="4.811">aequa sitis, frenata suis in curribus intrant</TextUnit>
    <TextUnit id="2995" loc="4.812">armenta, et pleni dominis armisque feruntur</TextUnit>
    <TextUnit id="2996" loc="4.813">quadripedes; hos turbo rapax, hos lubrica fallunt</TextUnit>
    <TextUnit id="2997" loc="4.814">saxa, nec implicitos fluvio reverentia reges</TextUnit>
    <TextUnit id="2998" loc="4.815">proterere aut mersisse vado clamantis amici</TextUnit>
    <TextUnit id="2999" loc="4.816">ora. fremunt undae, longusque a fontibus amnis</TextUnit>
    <TextUnit id="3000" loc="4.817">diripitur, modo lene virens et gurgite puro</TextUnit>
    <TextUnit id="3001" loc="4.818">perspicuus nunc sordet aquis egestus ab imis</TextUnit>
    <TextUnit id="3002" loc="4.819">alveus; inde tori riparum et proruta turbant</TextUnit>
    <TextUnit id="3003" loc="4.820">gramina; iam crassus caenoque et pulvere sordens,</TextUnit>
    <TextUnit id="3004" loc="4.821">quamquam expleta sitis, bibitur tamen, agmina bello</TextUnit>
    <TextUnit id="3005" loc="4.822">decertare putes iustumque in gurgite Martem</TextUnit>
    <TextUnit id="3006" loc="4.823">perfurere aut captam tolli victoribus urbem.</TextUnit>
    <TextUnit id="3007" loc="4.824">Atque aliquis regum medio circumfluus amni:</TextUnit>
    <TextUnit id="3008" loc="4.825">silvarum, Nemea. longe regina virentum,</TextUnit>
    <TextUnit id="3009" loc="4.826">lecta Rivis sedes, quam tu non Herculis actis</TextUnit>
    <TextUnit id="3010" loc="4.827">dura magis, rabidi cum colla comantia monstri</TextUnit>
    <TextUnit id="3011" loc="4.828">augeret et tumidos animam angustaret in artus!</TextUnit>
    <TextUnit id="3012" loc="4.829">hac saevisse tenus populorum in coepta tuorum</TextUnit>
    <TextUnit id="3013" loc="4.830">sufficiat: tuque o cunctis insuete domari</TextUnit>
    <TextUnit id="3014" loc="4.831">solibus, aeternae largitor corniger undae,</TextUnit>
    <TextUnit id="3015" loc="4.832">laetus eas, quacumque domo gelida ora resolvis</TextUnit>
    <TextUnit id="3016" loc="4.833">immortale tumens; neque enim tibi cana repostas</TextUnit>
    <TextUnit id="3017" loc="4.834">Bruma nives raptasque alio de fonte refundit</TextUnit>
    <TextUnit id="3018" loc="4.835">Arcus aquas gravidive indulgent nubila Cori.</TextUnit>
    <TextUnit id="3019" loc="4.836">sed tuus et nulli ruis expugnabilis astro.</TextUnit>
    <TextUnit id="3020" loc="4.837">te nec Apollineus Ladon nec Xanthus uterque</TextUnit>
    <TextUnit id="3021" loc="4.838">Spercheusque minax Centaureusque Lycormas</TextUnit>
    <TextUnit id="3022" loc="4.839">praestiterint; tu pace mihi, tu nube sub ipsa</TextUnit>
    <TextUnit id="3023" loc="4.840">armorum festisque super celebrabere mensas—</TextUnit>
    <TextUnit id="3024" loc="4.841">accipias fessisque libens iterum hospita pandas</TextUnit>
    <TextUnit id="3025" loc="4.842">flumina defensasque velis agnoscere turmas.”</TextUnit>
    <TextUnit id="3026" loc="5.1">Pulsa sitis fluvio, populataque gurgitis altum</TextUnit>
    <TextUnit id="3027" loc="5.2">agmina linquebant ripas amnemque minorem;</TextUnit>
    <TextUnit id="3028" loc="5.3">acrior et campum sonipes rapit et pedes arva</TextUnit>
    <TextUnit id="3029" loc="5.4">implet ovans, rediere viris animique minaeque</TextUnit>
    <TextUnit id="3030" loc="5.5">votaque, sanguineis mixtum ceu fontibus ignem</TextUnit>
    <TextUnit id="3031" loc="5.6">hausissent belli magnasque in proelia mentes.</TextUnit>
    <TextUnit id="3032" loc="5.7">dispositi in turmas rursus legemque severi</TextUnit>
    <TextUnit id="3033" loc="5.8">ordinis, ut cuique ante locus ductorque, monentur</TextUnit>
    <TextUnit id="3034" loc="5.9">instaurare vias. tellus iam pulvere primo</TextUnit>
    <TextUnit id="3035" loc="5.10">crescit, et armorum transmittunt fulgura silvae.</TextUnit>
    <TextUnit id="3036" loc="5.11">qualia trans pontum Phariis deprensa serenis</TextUnit>
    <TextUnit id="3037" loc="5.12">rauca Paraetonio decedunt agmina Nilo,</TextUnit>
    <TextUnit id="3038" loc="5.13">quo fera cogit hiemps: illae clangore fugaci,</TextUnit>
    <TextUnit id="3039" loc="5.14">umbra fretis arvisque, volant, sonat avius aether.</TextUnit>
    <TextUnit id="3040" loc="5.15">iam Borean imbresque pati, iam nare solutis</TextUnit>
    <TextUnit id="3041" loc="5.16">amnibus et nudo iuvat aestivare sub Haemo.</TextUnit>
    <TextUnit id="3042" loc="5.17">Hic rursus simili procerum vallante corona</TextUnit>
    <TextUnit id="3043" loc="5.18">dux Talaionides, antiqua ut forte sub orno</TextUnit>
    <TextUnit id="3044" loc="5.19">stabat et admoti nixus Polynicis in hastam:</TextUnit>
    <TextUnit id="3045" loc="5.20">at tamen, o quaecumque es” ait, cui — gloria tanta</TextUnit>
    <TextUnit id="3046" loc="5.21">— venimus innumera e fato debere cohortes,</TextUnit>
    <TextUnit id="3047" loc="5.22">quem non ipse deum sator aspernetur honorem,</TextUnit>
    <TextUnit id="3048" loc="5.23">dic age, quando tuis alacres absistimus undis,</TextUnit>
    <TextUnit id="3049" loc="5.24">quae domus aut tellus, animam quibus hauseris astris?</TextUnit>
    <TextUnit id="3050" loc="5.25">dic, quis et ille pater? neque enim tibi numina longe,</TextUnit>
    <TextUnit id="3051" loc="5.26">transierit fortuna licet, maiorque per ora</TextUnit>
    <TextUnit id="3052" loc="5.27">sanguis, et adflicto spirat reverentia vultu.”</TextUnit>
    <TextUnit id="3053" loc="5.28">Ingemit, et paulum fletu cunctata modesto</TextUnit>
    <TextUnit id="3054" loc="5.29">Lemnias orsa refert: immania vulnera, rector,</TextUnit>
    <TextUnit id="3055" loc="5.30">integrare iubes, Furias et Lemnon et artis</TextUnit>
    <TextUnit id="3056" loc="5.31">arma inserta toris debellatosque pudendo</TextUnit>
    <TextUnit id="3057" loc="5.32">ense mares; redit ecce nefas et frigida cordi</TextUnit>
    <TextUnit id="3058" loc="5.33">Eumenis. o miserae, quibus hic furor additus! o nox!</TextUnit>
    <TextUnit id="3059" loc="5.34">o pater! illa ego nam, pudeat ne forte benignae</TextUnit>
    <TextUnit id="3060" loc="5.35">hospitis, illa, duces, raptum quae sola parentem</TextUnit>
    <TextUnit id="3061" loc="5.36">occului. quid longa malis exordia necto?</TextUnit>
    <TextUnit id="3062" loc="5.37">et vos arma vocant magnique in corde paratus,</TextUnit>
    <TextUnit id="3063" loc="5.38">hoc memorasse sat est: claro generata Thoante</TextUnit>
    <TextUnit id="3064" loc="5.39">servitum Hypsipyle vestri fero capta Lycurgi.”</TextUnit>
    <TextUnit id="3065" loc="5.40">Advertere animos, maiorque et honora videri</TextUnit>
    <TextUnit id="3066" loc="5.41">parque operi tanto; cunctis tunc noscere casus</TextUnit>
    <TextUnit id="3067" loc="5.42">ortus amor, pater ante alios hortatur Adrastus:</TextUnit>
    <TextUnit id="3068" loc="5.43">immo age, dum primi longe damus agmina vulgi</TextUnit>
    <TextUnit id="3069" loc="5.44">— nec facilis Nemee latas evolvere vires,</TextUnit>
    <TextUnit id="3070" loc="5.45">quippe obtenta comis et ineluetabilis umbra —</TextUnit>
    <TextUnit id="3071" loc="5.46">pande nefas laudesque tuas gemitusque tuorum,</TextUnit>
    <TextUnit id="3072" loc="5.47">unde hos advenias regno deiecta labores.”</TextUnit>
    <TextUnit id="3073" loc="5.48">Dulce loqui miseris veteresque reducere questus,</TextUnit>
    <TextUnit id="3074" loc="5.49">incipit: Aegaeo premitur circumflua Nereo</TextUnit>
    <TextUnit id="3075" loc="5.50">Lemnos, ubi ignifera fessus respirat ab Aetna</TextUnit>
    <TextUnit id="3076" loc="5.51">Mulciber; ingenti tellurem proximus umbra</TextUnit>
    <TextUnit id="3077" loc="5.52">vestit Athos nemorumque obseurat imagine pontum;</TextUnit>
    <TextUnit id="3078" loc="5.53">Thraces arant contra, Thracum fatalia nobis</TextUnit>
    <TextUnit id="3079" loc="5.54">litora, et inde nefas, florebat dives alumnis</TextUnit>
    <TextUnit id="3080" loc="5.55">terra, nec illa Samo fama Delove sonanti</TextUnit>
    <TextUnit id="3081" loc="5.56">peior et innumeris quas spumifer adsilit Aegon.</TextUnit>
    <TextUnit id="3082" loc="5.57">dis visum turbare domos, nec pectora culpa</TextUnit>
    <TextUnit id="3083" loc="5.58">nostra vacant: nullos Veneri sacravimus ignis,</TextUnit>
    <TextUnit id="3084" loc="5.59">nulla deae sedes; movet et caelestia quondam</TextUnit>
    <TextUnit id="3085" loc="5.60">corda dolor lentoque inrepunt agmine Poenae.</TextUnit>
    <TextUnit id="3086" loc="5.61">illa Paphon veterem centumque altaria linquens</TextUnit>
    <TextUnit id="3087" loc="5.62">nec vultu nec crine prior solvisse iugalem</TextUnit>
    <TextUnit id="3088" loc="5.63">ceston et Idalias procul ablegasse volucres</TextUnit>
    <TextUnit id="3089" loc="5.64">fertur, erant certe, media quae noctis in umbra</TextUnit>
    <TextUnit id="3090" loc="5.65">divam alios ignes maioraque tela gerentem</TextUnit>
    <TextUnit id="3091" loc="5.66">Tartareas inter thalamis volitasse sorores</TextUnit>
    <TextUnit id="3092" loc="5.67">vulgarent, utque implicitis arcana domorum</TextUnit>
    <TextUnit id="3093" loc="5.68">anguibus et saeva formidine nupta replesset</TextUnit>
    <TextUnit id="3094" loc="5.69">limina nec fidi populum miserata mariti.</TextUnit>
    <TextUnit id="3095" loc="5.70">protinus a Lemno teneri fugistis Amores,</TextUnit>
    <TextUnit id="3096" loc="5.71">mutus Hymen versaeque faces et frigida iusti</TextUnit>
    <TextUnit id="3097" loc="5.72">cura tori! nullae redeunt in gaudia noctes,</TextUnit>
    <TextUnit id="3098" loc="5.73">nullus in amplexu sopor est, Odia aspera ubique</TextUnit>
    <TextUnit id="3099" loc="5.74">et Furor et medio recubat Discordia lecto.</TextUnit>
    <TextUnit id="3100" loc="5.75">cura viris tumidos adversa Thracas in ora</TextUnit>
    <TextUnit id="3101" loc="5.76">eruere et saevam bellando frangere gentem,</TextUnit>
    <TextUnit id="3102" loc="5.77">cumque domus contra stantesque in litore nati,</TextUnit>
    <TextUnit id="3103" loc="5.78">dulcius Edonas hiemes Arctonque prementem</TextUnit>
    <TextUnit id="3104" loc="5.79">excipere, aut tandem tacita post proelia nocte</TextUnit>
    <TextUnit id="3105" loc="5.80">fractorum subitas torrentum audire ruinas.</TextUnit>
    <TextUnit id="3106" loc="5.81">illae autem tristes — nam me tunc libera curis</TextUnit>
    <TextUnit id="3107" loc="5.82">virginitas annique tegunt — sub nocte dieque</TextUnit>
    <TextUnit id="3108" loc="5.83">adsiduis aegrae in lacrimis solantia miscent</TextUnit>
    <TextUnit id="3109" loc="5.84">conloquia, aut saevam spectant trans aequora Thracen.</TextUnit>
    <TextUnit id="3110" loc="5.85">Sol operum medius summo librabat Olympo</TextUnit>
    <TextUnit id="3111" loc="5.86">lucentes, ceu staret, equos; quater axe sereno</TextUnit>
    <TextUnit id="3112" loc="5.87">intonuit, quater antra dei fumantis anhelos</TextUnit>
    <TextUnit id="3113" loc="5.88">exseruere apices, ventisque absentibus Aegon</TextUnit>
    <TextUnit id="3114" loc="5.89">motus et ingenti percussit litora ponto:</TextUnit>
    <TextUnit id="3115" loc="5.90">cum subito horrendas aevi matura Polyxo.</TextUnit>
    <TextUnit id="3116" loc="5.91">tollitur in furias thalamisque insueta relictis</TextUnit>
    <TextUnit id="3117" loc="5.92">evolat. insano veluti Teumesia thyias</TextUnit>
    <TextUnit id="3118" loc="5.93">rapta deo, cum sacra vocant Idaeaque suadet</TextUnit>
    <TextUnit id="3119" loc="5.94">buxus et a summis auditus montibus Euhan:</TextUnit>
    <TextUnit id="3120" loc="5.95">sic erecta genas aciemque offusa trementi</TextUnit>
    <TextUnit id="3121" loc="5.96">sanguine desertam rabidis clamoribus urbem</TextUnit>
    <TextUnit id="3122" loc="5.97">exagitat, clausasque domos et limina pulsans</TextUnit>
    <TextUnit id="3123" loc="5.98">concilium vocat; infelix comitatus eunti</TextUnit>
    <TextUnit id="3124" loc="5.99">haerebant nati. atque illae non segnius omnes</TextUnit>
    <TextUnit id="3125" loc="5.100">erumpunt tectis, summasque ad Pallados arces</TextUnit>
    <TextUnit id="3126" loc="5.101">impetus: huc propere stipamur et ordine nullo</TextUnit>
    <TextUnit id="3127" loc="5.102">congestae; stricto mox ense silentia iussit</TextUnit>
    <TextUnit id="3128" loc="5.103">hortatrix scelerum et medio sic ausa profari:</TextUnit>
    <TextUnit id="3129" loc="5.104">'rem summam instinctu superum meritique doloris,</TextUnit>
    <TextUnit id="3130" loc="5.105">o viduae — Armate animos et pellite sexum! —</TextUnit>
    <TextUnit id="3131" loc="5.106">Lemniades, sancire paro; si taedet inanes</TextUnit>
    <TextUnit id="3132" loc="5.107">aeternum servare domos turpemque iuventae</TextUnit>
    <TextUnit id="3133" loc="5.108">flore situm et longis steriles in luctibus annos,</TextUnit>
    <TextUnit id="3134" loc="5.109">inveni, promitto, viam — nec numina desunt —</TextUnit>
    <TextUnit id="3135" loc="5.110">qua renovanda Venus: modo par insumite robur</TextUnit>
    <TextUnit id="3136" loc="5.111">luctibus, atque adeo primum hoc mihi noscere detur.</TextUnit>
    <TextUnit id="3137" loc="5.112">tertia canet hiemps; cui conubialia vincla</TextUnit>
    <TextUnit id="3138" loc="5.113">aut thalami secretus honos? cui coniuge pectus</TextUnit>
    <TextUnit id="3139" loc="5.114">intepuit? cuius vidit Lucina labores,</TextUnit>
    <TextUnit id="3140" loc="5.115">dicite, vel iustos cuius pulsantia menses</TextUnit>
    <TextUnit id="3141" loc="5.116">vota tument? qua pace feras volucresque iugari</TextUnit>
    <TextUnit id="3142" loc="5.117">mos datus, heu segnes! potuitne ultricia Graius</TextUnit>
    <TextUnit id="3143" loc="5.118">virginibus dare tela pater laetusque dolorum</TextUnit>
    <TextUnit id="3144" loc="5.119">sanguine securos iuvenum perfundere somnos:</TextUnit>
    <TextUnit id="3145" loc="5.120">at nos volgus iners? quodsi propioribus actis</TextUnit>
    <TextUnit id="3146" loc="5.121">est opus, ecce animos doceat Rhodopeia coniunx,</TextUnit>
    <TextUnit id="3147" loc="5.122">ulta manu thalamos pariterque epulata marito.</TextUnit>
    <TextUnit id="3148" loc="5.123">nec vos immunis scelerum securave cogo:</TextUnit>
    <TextUnit id="3149" loc="5.124">plena mihi domus atque ingens, en cernite, sudor.</TextUnit>
    <TextUnit id="3150" loc="5.125">quattuor hos una, decus et solacia patris,</TextUnit>
    <TextUnit id="3151" loc="5.126">in gremio, licet amplexu lacrimisque morentur,</TextUnit>
    <TextUnit id="3152" loc="5.127">transadigam ferro saniemque et vulnera fratrum</TextUnit>
    <TextUnit id="3153" loc="5.128">miscebo patremque simul spirantibus addam,</TextUnit>
    <TextUnit id="3154" loc="5.129">ecqua tot in caedes animum promittit? ' Agebat</TextUnit>
    <TextUnit id="3155" loc="5.130">pluribus; adverso nituerunt vela profundo:</TextUnit>
    <TextUnit id="3156" loc="5.131">Lcmnia classis erat. rapuit gavisa Polyxo</TextUnit>
    <TextUnit id="3157" loc="5.132">fortunam atque iterat: 'superisne vocantibus ultro</TextUnit>
    <TextUnit id="3158" loc="5.133">desumus? ecce rates! deus hos, deus ultor in iras</TextUnit>
    <TextUnit id="3159" loc="5.134">adportat coeptisque favet, nec imago quietis</TextUnit>
    <TextUnit id="3160" loc="5.135">vana meae: nudo stabat Venus ense, videri</TextUnit>
    <TextUnit id="3161" loc="5.136">clara mihi somnosque super quid perditis aevum?”</TextUnit>
    <TextUnit id="3162" loc="5.137">inquit age aversis thalamos purgate maritis,</TextUnit>
    <TextUnit id="3163" loc="5.138">ipsa faces alias melioraque foedera iungam.”</TextUnit>
    <TextUnit id="3164" loc="5.139">dixit, et hoc ferrum stratis, hoc, credite, ferrum</TextUnit>
    <TextUnit id="3165" loc="5.140">imposuit, quin o miserae, dum tempus agi rem,</TextUnit>
    <TextUnit id="3166" loc="5.141">consulite; en validis spumant eversa lacertis</TextUnit>
    <TextUnit id="3167" loc="5.142">aequora, Bistonides veniunt fortasse maritae.'</TextUnit>
    <TextUnit id="3168" loc="5.143">hinc stimuli ingentes, magnusque advolvitur astris</TextUnit>
    <TextUnit id="3169" loc="5.144">clamor. Amazonio Scythiam fervere tumultu</TextUnit>
    <TextUnit id="3170" loc="5.145">lunatumque putes agmen descendere, ubi arma</TextUnit>
    <TextUnit id="3171" loc="5.146">indulget pater et saevi movet ostia Belli,</TextUnit>
    <TextUnit id="3172" loc="5.147">nec varius fremor aut studia in contraria rapti</TextUnit>
    <TextUnit id="3173" loc="5.148">dissensus, ut plebe solet: furor omnibus idem,</TextUnit>
    <TextUnit id="3174" loc="5.149">idem animus solare domos iuvenumque senumque</TextUnit>
    <TextUnit id="3175" loc="5.150">praecipitare colos plenisque adfrangere parvos</TextUnit>
    <TextUnit id="3176" loc="5.151">uberibus ferroque omnes exire per annos,</TextUnit>
    <TextUnit id="3177" loc="5.152">tunc viridi luco 1 — lucus iuga celsa Minervae</TextUnit>
    <TextUnit id="3178" loc="5.153">propter opacat humum niger ipse, sed insuper ingens</TextUnit>
    <TextUnit id="3179" loc="5.154">mons premit et gemina pereunt ealigne soles —</TextUnit>
    <TextUnit id="3180" loc="5.155">hic sanxere fidem, tu Martia testis Enyo</TextUnit>
    <TextUnit id="3181" loc="5.156">atque inferna Ceres, Stygiaeque Acheronte recluso</TextUnit>
    <TextUnit id="3182" loc="5.157">ante preces venere deae; sed fallit ubique</TextUnit>
    <TextUnit id="3183" loc="5.158">mixta venus, venus arma tenet, venus admovet iras.</TextUnit>
    <TextUnit id="3184" loc="5.159">nec de more cruor: natum Charopeia coniunx</TextUnit>
    <TextUnit id="3185" loc="5.160">obtulit, accingunt sese et mirantia ferro</TextUnit>
    <TextUnit id="3186" loc="5.161">pectora congestisque avidae simul undique dextris</TextUnit>
    <TextUnit id="3187" loc="5.162">perfringunt, ae dulce nefas in sanguine vivo</TextUnit>
    <TextUnit id="3188" loc="5.163">coniurant, matremque recens circumvolat umbra,</TextUnit>
    <TextUnit id="3189" loc="5.164">talia cernenti mihi quantus in ossibus horror,</TextUnit>
    <TextUnit id="3190" loc="5.165">quisve per ora color! qualis cum cerva cruentis</TextUnit>
    <TextUnit id="3191" loc="5.166">circumventa lupis, nullum cui pectore molli</TextUnit>
    <TextUnit id="3192" loc="5.167">robur et in volucri tenuis fiducia cursu,</TextUnit>
    <TextUnit id="3193" loc="5.168">praecipitat suspensa fugam, iamiamque teneri</TextUnit>
    <TextUnit id="3194" loc="5.169">credit et elusos audit concurrere morsus.</TextUnit>
    <TextUnit id="3195" loc="5.170">Illi aderant, primis iamque offendere carinae</TextUnit>
    <TextUnit id="3196" loc="5.171">litoribus, certant saltu contingere terram</TextUnit>
    <TextUnit id="3197" loc="5.172">praecipites, miseri, quos non aut horrida virtus</TextUnit>
    <TextUnit id="3198" loc="5.173">Marte sub Odrysio, aut medii inclementia ponti</TextUnit>
    <TextUnit id="3199" loc="5.174">hauserit! alta etiam superum delubra vaporant</TextUnit>
    <TextUnit id="3200" loc="5.175">promissasque trahunt pecudes: niger omnibus aris</TextUnit>
    <TextUnit id="3201" loc="5.176">ignis, et in nullis spirat deus integer extis.</TextUnit>
    <TextUnit id="3202" loc="5.177">tardius umenti noctem deiecit Olympo</TextUnit>
    <TextUnit id="3203" loc="5.178">Iuppiter et versum miti, reor, aethera cura</TextUnit>
    <TextUnit id="3204" loc="5.179">sustinuit, dum fata vetat, nec longius umquam</TextUnit>
    <TextUnit id="3205" loc="5.180">cessavcre novae perfecto sole tenebrae.</TextUnit>
    <TextUnit id="3206" loc="5.181">sera tamen mundo venerunt astra, sed illis</TextUnit>
    <TextUnit id="3207" loc="5.182">et Paros et nemorosa Thasos crebraeque relucent</TextUnit>
    <TextUnit id="3208" loc="5.183">Cyelades; una gravi penitus latet obruta caelo</TextUnit>
    <TextUnit id="3209" loc="5.184">Lemnos,in hane tristes nebulae,et plagacaeca superne</TextUnit>
    <TextUnit id="3210" loc="5.185">texitur, una vagis Lemnos non agnita nautis.</TextUnit>
    <TextUnit id="3211" loc="5.186">iam domibus fusi et nemorum per opaea sacrorum</TextUnit>
    <TextUnit id="3212" loc="5.187">ditibus indulgent epulis vacuantque profundo</TextUnit>
    <TextUnit id="3213" loc="5.188">aurum immane mero, dum quae per Strymona pugnae,</TextUnit>
    <TextUnit id="3214" loc="5.189">quis Rhodope gelidove labor sudatus in Haemo,</TextUnit>
    <TextUnit id="3215" loc="5.190">enumerare vacat, nec non, manus impia, nuptae</TextUnit>
    <TextUnit id="3216" loc="5.191">serta inter festasque dapes quo maxima cultu</TextUnit>
    <TextUnit id="3217" loc="5.192">quaeque iacent; dederat mites Cytherea suprema</TextUnit>
    <TextUnit id="3218" loc="5.193">nocte viros longoque brevem post tempore pacem</TextUnit>
    <TextUnit id="3219" loc="5.194">nequiquam et miseros perituro adflaverat igni.</TextUnit>
    <TextUnit id="3220" loc="5.195">conticuere chori, dapibus ludoque licenti</TextUnit>
    <TextUnit id="3221" loc="5.196">fit modus et primae decrescunt murmura noctis,</TextUnit>
    <TextUnit id="3222" loc="5.197">cum consanguinei mixtus caligine Leti</TextUnit>
    <TextUnit id="3223" loc="5.198">rore madens Stygio morituram amplectitur urbem</TextUnit>
    <TextUnit id="3224" loc="5.199">Somnus et implacido fundit gravia otia cornu</TextUnit>
    <TextUnit id="3225" loc="5.200">secernitque viros, vigilant nuptaeque nurusque</TextUnit>
    <TextUnit id="3226" loc="5.201">in scelus, atque hilares acuunt fera tela Sorores,</TextUnit>
    <TextUnit id="3227" loc="5.202">invasere nefas, cuncto sua regnat Erinys</TextUnit>
    <TextUnit id="3228" loc="5.203">pectore, non aliter Scythicos armenta per agros</TextUnit>
    <TextUnit id="3229" loc="5.204">Hyrcanae elausere leae, quas exigit ortu</TextUnit>
    <TextUnit id="3230" loc="5.205">prima fames, a vidique implorant ubera nati.</TextUnit>
    <TextUnit id="3231" loc="5.206">quos tibi nam, dubito, scelerum de mille figuris</TextUnit>
    <TextUnit id="3232" loc="5.207">expediam casus. Elymum temeraria Gorge</TextUnit>
    <TextUnit id="3233" loc="5.208">evinctum ramis altaque in mole tapetum</TextUnit>
    <TextUnit id="3234" loc="5.209">efflantem somno crescentia vina superstans</TextUnit>
    <TextUnit id="3235" loc="5.210">vulnera disiecta rimatur veste, sed illum</TextUnit>
    <TextUnit id="3236" loc="5.211">infelix sopor admota sub morte refugit,</TextUnit>
    <TextUnit id="3237" loc="5.212">turbidus incertumque oculis vigilantibus hostem</TextUnit>
    <TextUnit id="3238" loc="5.213">occupat amplexu, nec segnius illa tenentis</TextUnit>
    <TextUnit id="3239" loc="5.214">pone adigit costas, donec sua pectora ferro</TextUnit>
    <TextUnit id="3240" loc="5.215">tangeret, is demum sceleri modus; ora supinat</TextUnit>
    <TextUnit id="3241" loc="5.216">blandus adhuc oculisque tremens et murmure Gorgen</TextUnit>
    <TextUnit id="3242" loc="5.217">quaerit et indigno non solvit bracchia collo.</TextUnit>
    <TextUnit id="3243" loc="5.218">non ego nunc volgi quamquam crudelia pandam</TextUnit>
    <TextUnit id="3244" loc="5.219">funera, sed propria luctus de stirpe recordor:</TextUnit>
    <TextUnit id="3245" loc="5.220">quod te, nave Cydon, quod te per colla refusis</TextUnit>
    <TextUnit id="3246" loc="5.221">intactum, Crenaee, comis, quibus ubera mecum</TextUnit>
    <TextUnit id="3247" loc="5.222">obliquumque a patre genus, fortemque, timebam</TextUnit>
    <TextUnit id="3248" loc="5.223">quem desponsa, Gyan vidi lapsare eruentae</TextUnit>
    <TextUnit id="3249" loc="5.224">vulnere Myrmidones, quodque inter serta torosque</TextUnit>
    <TextUnit id="3250" loc="5.225">barbara ludentem fodiebat Epopea mater.</TextUnit>
    <TextUnit id="3251" loc="5.226">fiet super aequaevum soror exarmata Lyeaste</TextUnit>
    <TextUnit id="3252" loc="5.227">Cydimon, heu similes perituro in corpore vultus</TextUnit>
    <TextUnit id="3253" loc="5.228">aspiciens floremque genae et quas finxerat auro</TextUnit>
    <TextUnit id="3254" loc="5.229">ipsa comas, cum saeva parens iam coniuge fuso</TextUnit>
    <TextUnit id="3255" loc="5.230">adstitit impellitque minis atque ingerit ensem.</TextUnit>
    <TextUnit id="3256" loc="5.231">ut fera, quae rabiem placido desueta magistro</TextUnit>
    <TextUnit id="3257" loc="5.232">tardius arma movet stimulisque et verbere crebro</TextUnit>
    <TextUnit id="3258" loc="5.233">in mores negat ire suos, sic illa iacenti</TextUnit>
    <TextUnit id="3259" loc="5.234">incidit undantemque sinu conlapsa cruorem</TextUnit>
    <TextUnit id="3260" loc="5.235">excipit et laceros premit in nova vulnera crines.</TextUnit>
    <TextUnit id="3261" loc="5.236">ut vero Alcimeden etiamnum in murmure truncos</TextUnit>
    <TextUnit id="3262" loc="5.237">ferre patris vultus et egentem sanguinis ensem</TextUnit>
    <TextUnit id="3263" loc="5.238">conspexi, riguere comae atque in viscera saevus</TextUnit>
    <TextUnit id="3264" loc="5.239">horror iit: meus ille Thoas, mea dira videri</TextUnit>
    <TextUnit id="3265" loc="5.240">dextra mihi! extemplo thalamis turbata paternis</TextUnit>
    <TextUnit id="3266" loc="5.241">inferor. ille quidem dudum — quis magna tuenti</TextUnit>
    <TextUnit id="3267" loc="5.242">somnus? — agit versans secum, etsi lata recessit</TextUnit>
    <TextUnit id="3268" loc="5.243">urbe domus, quinam strepitus, quae murmura noctis,</TextUnit>
    <TextUnit id="3269" loc="5.244">cur fremibunda quies? trepido scelus ordine pando,</TextUnit>
    <TextUnit id="3270" loc="5.245">quis dolor, unde animi: 'vis nulla arcere furentes;</TextUnit>
    <TextUnit id="3271" loc="5.246">hac sequere, o miserande; premunt aderuntque moranti,</TextUnit>
    <TextUnit id="3272" loc="5.247">et mecum fortasse cades' his motus et artus</TextUnit>
    <TextUnit id="3273" loc="5.248">erexit stratis, ferimur per devia vastae</TextUnit>
    <TextUnit id="3274" loc="5.249">urbis et ingentem nocturnae caedis acervum</TextUnit>
    <TextUnit id="3275" loc="5.250">passim, ut quosque sacris crudelis vespera lucis</TextUnit>
    <TextUnit id="3276" loc="5.251">straverat, occulta speculamur nube latentes,</TextUnit>
    <TextUnit id="3277" loc="5.252">hic impressa toris ora exstantesque reclusis</TextUnit>
    <TextUnit id="3278" loc="5.253">pectoribus capillos magnarum et fragmina trunca</TextUnit>
    <TextUnit id="3279" loc="5.254">hastarum et ferro laceras per corpora vestes,</TextUnit>
    <TextUnit id="3280" loc="5.255">crateras pronos epulasque in caede natant.es</TextUnit>
    <TextUnit id="3281" loc="5.256">cernere erat, iugulisque modo torrentis apertis</TextUnit>
    <TextUnit id="3282" loc="5.257">sanguine permixto redeuntem in pocula Bacchum,</TextUnit>
    <TextUnit id="3283" loc="5.258">hic iuvenum manus et nullis violabilis armis</TextUnit>
    <TextUnit id="3284" loc="5.259">turba senes, positique patrum super ora gementum</TextUnit>
    <TextUnit id="3285" loc="5.260">semineces pueri trepidas in limine vitae</TextUnit>
    <TextUnit id="3286" loc="5.261">singultant animas, gelida non sacvius Ossa</TextUnit>
    <TextUnit id="3287" loc="5.262">luxuriant Lapitharum epulae, si quando profundo</TextUnit>
    <TextUnit id="3288" loc="5.263">Nubigenae caluere mero; vix primus ab ira</TextUnit>
    <TextUnit id="3289" loc="5.264">pallor, et impulsis surgunt ad proelia mensis.</TextUnit>
    <TextUnit id="3290" loc="5.265">Tunc primum sese trepidis sub nocte Thyoneus</TextUnit>
    <TextUnit id="3291" loc="5.266">detexit, nato portans extrema Thoanti</TextUnit>
    <TextUnit id="3292" loc="5.267">subsidia, et multa subitus cum luce refulsit,</TextUnit>
    <TextUnit id="3293" loc="5.268">adgnovi: non ille quidem turgentia sertis</TextUnit>
    <TextUnit id="3294" loc="5.269">tempora nec flava crinem destrinxerat uva:</TextUnit>
    <TextUnit id="3295" loc="5.270">nubilus indignumque oculis liquentibus imbrem</TextUnit>
    <TextUnit id="3296" loc="5.271">adloquitur: dum fata dabant tibi, nate, potentem</TextUnit>
    <TextUnit id="3297" loc="5.272">Lemnon et externis etiam servare timendam</TextUnit>
    <TextUnit id="3298" loc="5.273">gentibus, haud umquam iusto mea cura labori</TextUnit>
    <TextUnit id="3299" loc="5.274">destitit: absciderunt tristes crudelia Parcae</TextUnit>
    <TextUnit id="3300" loc="5.275">stamina, nec dictis, supplex quae plurima fudi</TextUnit>
    <TextUnit id="3301" loc="5.276">ante Iovem frustra, lacrimisque avertere luctus</TextUnit>
    <TextUnit id="3302" loc="5.277">contigit; infandum natae concessit honorem,</TextUnit>
    <TextUnit id="3303" loc="5.278">adcelerate fugam, tuque, o mea digna propago,</TextUnit>
    <TextUnit id="3304" loc="5.279">hac rege, virgo, patrem, gemini qua bracchia muri</TextUnit>
    <TextUnit id="3305" loc="5.280">litus eunt: illa, qua rere silentia, porta</TextUnit>
    <TextUnit id="3306" loc="5.281">stat funesta Venus ferroque accincta furentes</TextUnit>
    <TextUnit id="3307" loc="5.282">adiuvat — unde manus, unde haec Mavortia divae</TextUnit>
    <TextUnit id="3308" loc="5.283">pectora? — : tu lato patrem committe profundo,</TextUnit>
    <TextUnit id="3309" loc="5.284">succedam curis.”ita fatus in aera rursus</TextUnit>
    <TextUnit id="3310" loc="5.285">solvitur et nostrum, visus arcentibus umbris,</TextUnit>
    <TextUnit id="3311" loc="5.286">mitis iter longae claravit limite flammae.</TextUnit>
    <TextUnit id="3312" loc="5.287">qua data signa, sequor; dein curvo robore clausum</TextUnit>
    <TextUnit id="3313" loc="5.288">dis pelagi ventisque et Cycladas Aegaeoni</TextUnit>
    <TextUnit id="3314" loc="5.289">amplexo commendo patrem, nec fletibus umquam</TextUnit>
    <TextUnit id="3315" loc="5.290">fit modus alternis, ni iam dimittat Eoo</TextUnit>
    <TextUnit id="3316" loc="5.291">Lucifer astra polo. tunc demum litore rauco</TextUnit>
    <TextUnit id="3317" loc="5.292">multa metu reputans et vix confisa Lyaeo</TextUnit>
    <TextUnit id="3318" loc="5.293">dividor, ipsa gradu nitente, sed anxia retro</TextUnit>
    <TextUnit id="3319" loc="5.294">pectora, nec requies, quin et surgentia caelo</TextUnit>
    <TextUnit id="3320" loc="5.295">flamina et e cunctis prospectem collibus undas.</TextUnit>
    <TextUnit id="3321" loc="5.296">exoritur pudibunda dies, caelumque retexens</TextUnit>
    <TextUnit id="3322" loc="5.297">aversum Lemno iubar et declinia Titan</TextUnit>
    <TextUnit id="3323" loc="5.298">opposita iuga nube refert, patuere furores</TextUnit>
    <TextUnit id="3324" loc="5.299">nocturni, lucisque novae formidine cunctis,</TextUnit>
    <TextUnit id="3325" loc="5.300">quamquam inter similes, subitus pudor; impia terrae</TextUnit>
    <TextUnit id="3326" loc="5.301">infodiunt scelera aut festinis ignibus urunt.</TextUnit>
    <TextUnit id="3327" loc="5.302">iam manus Eumenidum captasque refugerat arces</TextUnit>
    <TextUnit id="3328" loc="5.303">exsaturata venus; licuit sentire, quid ausae,</TextUnit>
    <TextUnit id="3329" loc="5.304">et turbare comas et lumina tingere fletu,</TextUnit>
    <TextUnit id="3330" loc="5.305">insula dives agris opibusque armisque virisque,</TextUnit>
    <TextUnit id="3331" loc="5.306">nota situ et Getico nuper ditata triumpho,</TextUnit>
    <TextUnit id="3332" loc="5.307">non maris incursu, non hoste, nec aethere laevo</TextUnit>
    <TextUnit id="3333" loc="5.308">perdidit una omnes orbata excisaque fundo</TextUnit>
    <TextUnit id="3334" loc="5.309">indigenas: non arva viri, non aequora vertunt,</TextUnit>
    <TextUnit id="3335" loc="5.310">conticuere domus, cruor altus et oblita crasso</TextUnit>
    <TextUnit id="3336" loc="5.311">cuncta rubent tabo, magnaeque in moenibus urbis</TextUnit>
    <TextUnit id="3337" loc="5.312">nos tantum et saevi spirant per culmina manes,</TextUnit>
    <TextUnit id="3338" loc="5.313">ipsa quoque arcanis tecti in penetralibus alto</TextUnit>
    <TextUnit id="3339" loc="5.314">molior igne pyram, sceptrum super armaque patris</TextUnit>
    <TextUnit id="3340" loc="5.315">inicio et notas regum velamina vestes,</TextUnit>
    <TextUnit id="3341" loc="5.316">ac prope maesta rogum confusis ignibus adsto</TextUnit>
    <TextUnit id="3342" loc="5.317">ense cruentato, fraudemque et inania busta</TextUnit>
    <TextUnit id="3343" loc="5.318">plango metu, si forte premant, cassumque parenti</TextUnit>
    <TextUnit id="3344" loc="5.319">omen et hac dubios leti precor ire timores,</TextUnit>
    <TextUnit id="3345" loc="5.320">his mihi pro meritis, ut falsi criminis astu</TextUnit>
    <TextUnit id="3346" loc="5.321">parta fides, regna et solio considere patris</TextUnit>
    <TextUnit id="3347" loc="5.322">— supplicium! — datur, anne illis obsessa negarem?</TextUnit>
    <TextUnit id="3348" loc="5.323">accessi, saepe ante deos testata fidemque</TextUnit>
    <TextUnit id="3349" loc="5.324">immeritasque manus; subeo — pro dira potestas</TextUnit>
    <TextUnit id="3350" loc="5.325">! — exsangue imperium et maestam sine culmine Lemnon.</TextUnit>
    <TextUnit id="3351" loc="5.326">iam magis atque magis vigiles dolor angere sensus,</TextUnit>
    <TextUnit id="3352" loc="5.327">et gemitus clari, et paulatim invisa Polyxo,</TextUnit>
    <TextUnit id="3353" loc="5.328">iam meminisse nefas, iam ponere manibus aras</TextUnit>
    <TextUnit id="3354" loc="5.329">concessum et multum eineres iurare sepultos,</TextUnit>
    <TextUnit id="3355" loc="5.330">sic ubi duetorem trepidae stabulique maritum,</TextUnit>
    <TextUnit id="3356" loc="5.331">quem penes et saltus et adultae gloria gentis,</TextUnit>
    <TextUnit id="3357" loc="5.332">Massylo frangi stupuere sub hoste iuvencae,</TextUnit>
    <TextUnit id="3358" loc="5.333">it truncum sine honore pecus, regemque peremptum</TextUnit>
    <TextUnit id="3359" loc="5.334">ipse ager, ipsi amnes et muta armenta queruntur.</TextUnit>
    <TextUnit id="3360" loc="5.335">Ecce autem aerata dispellens aequora prora</TextUnit>
    <TextUnit id="3361" loc="5.336">Pelias intacti late subit hospita ponti</TextUnit>
    <TextUnit id="3362" loc="5.337">pinus; agunt Minyae, geminus fragor ardua canet</TextUnit>
    <TextUnit id="3363" loc="5.338">per latera, abruptam eredas radicibus ire</TextUnit>
    <TextUnit id="3364" loc="5.339">Ortygiam aut fractum pelago decurrere montem,</TextUnit>
    <TextUnit id="3365" loc="5.340">ast ubi suspensis siluerunt aequora tonsis,</TextUnit>
    <TextUnit id="3366" loc="5.341">mitior et senibus cygnis et pectine Phoebi</TextUnit>
    <TextUnit id="3367" loc="5.342">vox media de puppe venit, maria ipsa carinae</TextUnit>
    <TextUnit id="3368" loc="5.343">accedunt, post nosse datum est: Oeagrius illic</TextUnit>
    <TextUnit id="3369" loc="5.344">acclinis malo mediis intersonat Orpheus</TextUnit>
    <TextUnit id="3370" loc="5.345">remigiis tantosque iubet nescire labores.</TextUnit>
    <TextUnit id="3371" loc="5.346">illis in Scythicum Borean iter oraque primi</TextUnit>
    <TextUnit id="3372" loc="5.347">Cyaneis artata maris, nos Thracia visu</TextUnit>
    <TextUnit id="3373" loc="5.348">bella ratae vario tecta incursare tumultu,</TextUnit>
    <TextUnit id="3374" loc="5.349">densarum pecudum aut fugientum more volucrum,</TextUnit>
    <TextUnit id="3375" loc="5.350">heu ubi nunc furiae? portus amplexaque litus</TextUnit>
    <TextUnit id="3376" loc="5.351">moenia, qua longe pelago despectus aperto,</TextUnit>
    <TextUnit id="3377" loc="5.352">seandimus et celsas turres; huc saxa sudesque</TextUnit>
    <TextUnit id="3378" loc="5.353">armaque maesta virum atque infectos caedibus enses</TextUnit>
    <TextUnit id="3379" loc="5.354">subvectant trepidae; quin et squalentia texta</TextUnit>
    <TextUnit id="3380" loc="5.355">thoracum et voltu galeas intrare soluto</TextUnit>
    <TextUnit id="3381" loc="5.356">non pudet; audaces rubuit mirata catervas</TextUnit>
    <TextUnit id="3382" loc="5.357">Pallas, et averso risit Gradivus in Haemo.</TextUnit>
    <TextUnit id="3383" loc="5.358">tunc primum ex animis praeceps amentia cessit,</TextUnit>
    <TextUnit id="3384" loc="5.359">nec ratis illa salo, sed divum sera per aequor</TextUnit>
    <TextUnit id="3385" loc="5.360">iustitia et poenae scelerum adventare videntur.</TextUnit>
    <TextUnit id="3386" loc="5.361">iamque aberant terris, quantum Cortynia currunt</TextUnit>
    <TextUnit id="3387" loc="5.362">spicula, caeruleo gravidam cum Iuppiter imbri</TextUnit>
    <TextUnit id="3388" loc="5.363">ipsa super nubem ratis armamenta Pelasgae</TextUnit>
    <TextUnit id="3389" loc="5.364">sistit agens; inde horror aquis, et raptus ab omni</TextUnit>
    <TextUnit id="3390" loc="5.365">sole dies miscet tenebras, quis protinus unda</TextUnit>
    <TextUnit id="3391" loc="5.366">concolor; obnixi lacerant cava nubila venti</TextUnit>
    <TextUnit id="3392" loc="5.367">diripiuntque fretum, nigris redit umida tellus</TextUnit>
    <TextUnit id="3393" loc="5.368">verticibus, totumque notis certantibus1 aequor</TextUnit>
    <TextUnit id="3394" loc="5.369">pendet et arquato iamiam prope sidera dorso</TextUnit>
    <TextUnit id="3395" loc="5.370">frangitur, incertae nec iam prior impetus alno,</TextUnit>
    <TextUnit id="3396" loc="5.371">sed labat exstantem rostris modo gurgite in imo,</TextUnit>
    <TextUnit id="3397" loc="5.372">nune caelo Tritona ferens, nee robora prosunt</TextUnit>
    <TextUnit id="3398" loc="5.373">semideum heroum, puppemque insana flagellat</TextUnit>
    <TextUnit id="3399" loc="5.374">arbor et instabili procumbens pondere curvas</TextUnit>
    <TextUnit id="3400" loc="5.375">raptat aquas, remique eadunt in peetus inanes.</TextUnit>
    <TextUnit id="3401" loc="5.376">nos quoque per rupes murorumque aggere ab omni,</TextUnit>
    <TextUnit id="3402" loc="5.377">dum labor ille viris fretaque indignantur et austros,</TextUnit>
    <TextUnit id="3403" loc="5.378">desuper invalidis fluitantia tela lacertis —</TextUnit>
    <TextUnit id="3404" loc="5.379">quid non ausa manus? — Telamona et Pelea eontra</TextUnit>
    <TextUnit id="3405" loc="5.380">spargimus, et nostro petitur Tirynthius areu.</TextUnit>
    <TextUnit id="3406" loc="5.381">illi — quippe simul bello pelagoque laborant —</TextUnit>
    <TextUnit id="3407" loc="5.382">pars clipeis munire ratem, pars aequora fundo</TextUnit>
    <TextUnit id="3408" loc="5.383">egerere; ast alii pugnant, sed inertia motu</TextUnit>
    <TextUnit id="3409" loc="5.384">corpora, suspensaeque carent conamine vires,</TextUnit>
    <TextUnit id="3410" loc="5.385">instamus iaetu telorum, et ferrea nimbis</TextUnit>
    <TextUnit id="3411" loc="5.386">certat hiemps, vastaeque sudes fractique molares</TextUnit>
    <TextUnit id="3412" loc="5.387">spieulaque et multa erinitum missile flamma</TextUnit>
    <TextUnit id="3413" loc="5.388">nune pelago, nune puppe cadunt, dat operta fragorem</TextUnit>
    <TextUnit id="3414" loc="5.389">pinus, et abiunetis regemunt tabulata cavernis,</TextUnit>
    <TextUnit id="3415" loc="5.390">talis Hyperborea viridis nive verberat agros</TextUnit>
    <TextUnit id="3416" loc="5.391">Iuppiter; obruitur eampis genus omne ferarum,</TextUnit>
    <TextUnit id="3417" loc="5.392">deprensaeque cadunt volucres, et messis amaro</TextUnit>
    <TextUnit id="3418" loc="5.393">strata gelu, fragor inde iugis, inde amnibus irae.</TextUnit>
    <TextUnit id="3419" loc="5.394">ut vero elisit nubes Iove tortus ab alto</TextUnit>
    <TextUnit id="3420" loc="5.395">ignis et ingentes patuere in fulmine nautae,</TextUnit>
    <TextUnit id="3421" loc="5.396">deriguere animi, manibusque horrore remissis</TextUnit>
    <TextUnit id="3422" loc="5.397">arma aliena eadunt, rediit in pectora sexus.</TextUnit>
    <TextUnit id="3423" loc="5.398">cernimus Aeacidas murisque immane minantem</TextUnit>
    <TextUnit id="3424" loc="5.399">Ancaeum et longa pellentem cuspide rupes</TextUnit>
    <TextUnit id="3425" loc="5.400">Iphiton; attonito manifestus in agmine supra est</TextUnit>
    <TextUnit id="3426" loc="5.401">Amphitryoniades puppemque alternus utrimque</TextUnit>
    <TextUnit id="3427" loc="5.402">ingravat et medias ardet descendere in undas,</TextUnit>
    <TextUnit id="3428" loc="5.403">at levis et miserae nondum mihi notus Iason</TextUnit>
    <TextUnit id="3429" loc="5.404">transtra per et remos impressaque terga virorum</TextUnit>
    <TextUnit id="3430" loc="5.405">nunc magnum Oeniden, nunc ille hortatibus Idan</TextUnit>
    <TextUnit id="3431" loc="5.406">et Talaum et cana rorantem aspargine ponti</TextUnit>
    <TextUnit id="3432" loc="5.407">Tyndariden iterans gelidique in nube parentis</TextUnit>
    <TextUnit id="3433" loc="5.408">vela laborantem Calain subnectere malo</TextUnit>
    <TextUnit id="3434" loc="5.409">voce manuque rogat; quatiunt impulsibus illi</TextUnit>
    <TextUnit id="3435" loc="5.410">nunc freta, nunc muros, sed nec spumantia cedunt</TextUnit>
    <TextUnit id="3436" loc="5.411">aequora, et incussae redeunt a turribus hastae,</TextUnit>
    <TextUnit id="3437" loc="5.412">ipse graves fluctus clavumque audire negantem</TextUnit>
    <TextUnit id="3438" loc="5.413">lassat agens Tiphys palletque et plurima mutat</TextUnit>
    <TextUnit id="3439" loc="5.414">imperia ac laevas dextrasque obtorquet in undas</TextUnit>
    <TextUnit id="3440" loc="5.415">proram navifragis avidam concurrere saxis,</TextUnit>
    <TextUnit id="3441" loc="5.416">donec ab extremae cuneo ratis Aesone natus</TextUnit>
    <TextUnit id="3442" loc="5.417">Palladios oleae, Mopsi gestamina, ramos</TextUnit>
    <TextUnit id="3443" loc="5.418">extulit et socium turba prohibente poposcit</TextUnit>
    <TextUnit id="3444" loc="5.419">foedera; praecipites vocem involvere procellae,</TextUnit>
    <TextUnit id="3445" loc="5.420">tunc modus armorum, pariterque exhausta quierunt</TextUnit>
    <TextUnit id="3446" loc="5.421">flamina, confusoque dies respexit Olympo.</TextUnit>
    <TextUnit id="3447" loc="5.422">quinquaginta illi, trabibus de more revinetis,</TextUnit>
    <TextUnit id="3448" loc="5.423">eminus abrupto quatiunt nova litora saltu,</TextUnit>
    <TextUnit id="3449" loc="5.424">magnorum decora alta patrum, iam fronte sereni</TextUnit>
    <TextUnit id="3450" loc="5.425">noscendique habitu, postquam tumor iraque cessit</TextUnit>
    <TextUnit id="3451" loc="5.426">vultibus, arcana sic fama erumpere porta</TextUnit>
    <TextUnit id="3452" loc="5.427">caelicolas, si quando domos litusque rubentum</TextUnit>
    <TextUnit id="3453" loc="5.428">Aethiopum et mensas amor est intrare minores;</TextUnit>
    <TextUnit id="3454" loc="5.429">dant Fluvii Montesque locum, tum Terra superbit</TextUnit>
    <TextUnit id="3455" loc="5.430">gressibus et paulum respirat caelifer Atlans.</TextUnit>
    <TextUnit id="3456" loc="5.431">Hic et ab adserto nuper Marathone superbum</TextUnit>
    <TextUnit id="3457" loc="5.432">Thesea et Ismarios, Aquilonia pignora, fratres,</TextUnit>
    <TextUnit id="3458" loc="5.433">utraque quis rutila stridebant tempora pinna,</TextUnit>
    <TextUnit id="3459" loc="5.434">cernimus, hic Phoebo non indignante priorem</TextUnit>
    <TextUnit id="3460" loc="5.435">Admetum et durae similem nihil Orphea Thracae,</TextUnit>
    <TextUnit id="3461" loc="5.436">tunc prolem Calydone satam generumque profundi</TextUnit>
    <TextUnit id="3462" loc="5.437">Nereos. ambiguo visus errore lacessunt</TextUnit>
    <TextUnit id="3463" loc="5.438">Oebalidae gemini; chlamys huic, chlamys ardet et illi,</TextUnit>
    <TextUnit id="3464" loc="5.439">ambo hastile gerunt, umeros exsertus uterque,</TextUnit>
    <TextUnit id="3465" loc="5.440">nudus uterque genas, simili coma fulgurat astro.</TextUnit>
    <TextUnit id="3466" loc="5.441">audet iter magnique sequens vestigia mutat</TextUnit>
    <TextUnit id="3467" loc="5.442">Herculis et tarda quamvis se mole ferentem</TextUnit>
    <TextUnit id="3468" loc="5.443">vix cursu tener aequat Hylas Lernaeaque tollens</TextUnit>
    <TextUnit id="3469" loc="5.444">arma sub ingenti gaudet sudare pharetra.</TextUnit>
    <TextUnit id="3470" loc="5.445">Ergo iterum Venus et tacitis corda aspera flammis</TextUnit>
    <TextUnit id="3471" loc="5.446">Lemniadum pertemptat Amor. tunc regia Iuno</TextUnit>
    <TextUnit id="3472" loc="5.447">arma habitusque virum pulchraeque insignia gentis</TextUnit>
    <TextUnit id="3473" loc="5.448">mentibus insinuat, certatimque ordine cunctae</TextUnit>
    <TextUnit id="3474" loc="5.449">hospitibus patuere fores; tunc primus in aris</TextUnit>
    <TextUnit id="3475" loc="5.450">ignis, et infandis venere oblivia curis;</TextUnit>
    <TextUnit id="3476" loc="5.451">tunc epulae felixque sopor noctesque quietae,</TextUnit>
    <TextUnit id="3477" loc="5.452">nec superum sine mente, reor, placuere fatentes.</TextUnit>
    <TextUnit id="3478" loc="5.453">forsitan et nostrae fatum excusabile culpae</TextUnit>
    <TextUnit id="3479" loc="5.454">noscere cura, duces, cineres furiasque meorum</TextUnit>
    <TextUnit id="3480" loc="5.455">testor: ut externas non sponte aut crimine taedas</TextUnit>
    <TextUnit id="3481" loc="5.456">attigerim — scit cura deum — etsi blandus Iason</TextUnit>
    <TextUnit id="3482" loc="5.457">virginibus dare vincla novis: sua iura cruentum</TextUnit>
    <TextUnit id="3483" loc="5.458">Phasin habent; alios, Colchi, generatis amores,</TextUnit>
    <TextUnit id="3484" loc="5.459">iamque exuta gelu tepuerunt sidera longis</TextUnit>
    <TextUnit id="3485" loc="5.460">solibus, et velox in terga revolvitur annus.</TextUnit>
    <TextUnit id="3486" loc="5.461">iam nova progenies partusque in vota soluti,</TextUnit>
    <TextUnit id="3487" loc="5.462">et non speratis clamatur Lemnos alumnis.</TextUnit>
    <TextUnit id="3488" loc="5.463">nec non ipsa tamen thalami monimenta coacti</TextUnit>
    <TextUnit id="3489" loc="5.464">enitor geminos, duroque sub hospite mater</TextUnit>
    <TextUnit id="3490" loc="5.465">nomen avi renovo; nec quae fortuna relictis</TextUnit>
    <TextUnit id="3491" loc="5.466">nosse datur, iam plena quater quinquennia pergunt,</TextUnit>
    <TextUnit id="3492" loc="5.467">si modo fata sinunt aluitque rogata Lycaste.</TextUnit>
    <TextUnit id="3493" loc="5.468">Detumuere animi-maris, et clementior Auster</TextUnit>
    <TextUnit id="3494" loc="5.469">vela vocat: ratis ipsa moram portusque quietos</TextUnit>
    <TextUnit id="3495" loc="5.470">odit et adversi tendit retinacula saxi.</TextUnit>
    <TextUnit id="3496" loc="5.471">inde fugam Minyae, sociosque appellat Iason</TextUnit>
    <TextUnit id="3497" loc="5.472">efferus, o utinam iam tunc mea litora rectis</TextUnit>
    <TextUnit id="3498" loc="5.473">praetervectus aquis, cui non sua pignora cordi,</TextUnit>
    <TextUnit id="3499" loc="5.474">non promissa fides; certe stat fama remotis</TextUnit>
    <TextUnit id="3500" loc="5.475">gentibus: aequorei redierunt vellera Phrixi.</TextUnit>
    <TextUnit id="3501" loc="5.476">ut stata lux pelago venturumque aethera sensit</TextUnit>
    <TextUnit id="3502" loc="5.477">Tiphys et occidui rubuere cubilia Phoebi,</TextUnit>
    <TextUnit id="3503" loc="5.478">heu iterum gemitus, iterumque novissima nox est.</TextUnit>
    <TextUnit id="3504" loc="5.479">vix reserata dies, et iam rate celsus Iason</TextUnit>
    <TextUnit id="3505" loc="5.480">ire iubet, primoque ferit dux verbere pontum.</TextUnit>
    <TextUnit id="3506" loc="5.481">illos e seopulis et summo vertice montis</TextUnit>
    <TextUnit id="3507" loc="5.482">spumea porreeti dirimentes terga profundi</TextUnit>
    <TextUnit id="3508" loc="5.483">prosequimur visu, donec lassavit euntes</TextUnit>
    <TextUnit id="3509" loc="5.484">lux oculos longumque polo contexere visa est</TextUnit>
    <TextUnit id="3510" loc="5.485">aequor et extremi pressit freta margine caeli.</TextUnit>
    <TextUnit id="3511" loc="5.486">Fama subit portus, vectum trans alta Thoanta</TextUnit>
    <TextUnit id="3512" loc="5.487">fraterna regnare Chio, mihi erimina nulla,</TextUnit>
    <TextUnit id="3513" loc="5.488">et vacuos arsisse rogos; fremit impia plebes,</TextUnit>
    <TextUnit id="3514" loc="5.489">sontibus accensae stimulis facinusque reposeunt.</TextUnit>
    <TextUnit id="3515" loc="5.490">quin etiam occultae vulgo increbrescere voces:</TextUnit>
    <TextUnit id="3516" loc="5.491">solane fida suis, nos autem in funera laetae 1?</TextUnit>
    <TextUnit id="3517" loc="5.492">non deus haec latumque? quid imperat urbe nefanda?”</TextUnit>
    <TextUnit id="3518" loc="5.493">talibus exanimis dictis — et triste propinquat</TextUnit>
    <TextUnit id="3519" loc="5.494">supplicium, nec regna iuvant — vaga litora furtim</TextUnit>
    <TextUnit id="3520" loc="5.495">incomitata sequor funestaque moenia linquo,</TextUnit>
    <TextUnit id="3521" loc="5.496">qua fuga nota patris; sed non iterum obvius Euhan,</TextUnit>
    <TextUnit id="3522" loc="5.497">nam me praedonum manus hue adpulsa tacentem</TextUnit>
    <TextUnit id="3523" loc="5.498">abripit et vestras famulam transmittit in oras.”</TextUnit>
    <TextUnit id="3524" loc="5.499">Talia Lernaeis iterat dum regibus exsul</TextUnit>
    <TextUnit id="3525" loc="5.500">Lemnias et longa solatur damna querella,</TextUnit>
    <TextUnit id="3526" loc="5.501">immemor absentis — sic di suasistis! — alumni,</TextUnit>
    <TextUnit id="3527" loc="5.502">ille graves oeulos languentiaque ora comanti</TextUnit>
    <TextUnit id="3528" loc="5.503">mergit humo, fessusque diu puerilibus actis</TextUnit>
    <TextUnit id="3529" loc="5.504">labitur in somnos, prensa manus haeret in herba.</TextUnit>
    <TextUnit id="3530" loc="5.505">Interea campis, nemoris sacer horror Achaei,</TextUnit>
    <TextUnit id="3531" loc="5.506">terrigena exoritur serpens, tractuque soluto</TextUnit>
    <TextUnit id="3532" loc="5.507">immanem sese vehit ac post terga relinquit,</TextUnit>
    <TextUnit id="3533" loc="5.508">livida fax oculis, tumidi stat in ore veneni</TextUnit>
    <TextUnit id="3534" loc="5.509">spuma virens, ter lingua vibrat, terna agmina adunci</TextUnit>
    <TextUnit id="3535" loc="5.510">dentis, et auratac crudelis gloria fronti</TextUnit>
    <TextUnit id="3536" loc="5.511">prominet. Inachii sanctum dixere Tonanti</TextUnit>
    <TextUnit id="3537" loc="5.512">agricolae, cui cura loci et silvestribus aris</TextUnit>
    <TextUnit id="3538" loc="5.513">pauper honos; nunc ille dei circumdare templa</TextUnit>
    <TextUnit id="3539" loc="5.514">orbe vago labens, miserae nunc robora silvae</TextUnit>
    <TextUnit id="3540" loc="5.515">atterit et vastas tenuat complexibus ornos;</TextUnit>
    <TextUnit id="3541" loc="5.516">saepe super fluvios geminae iacet aggere ripae</TextUnit>
    <TextUnit id="3542" loc="5.517">continuus, squamisque incisus adaestuat amnis,</TextUnit>
    <TextUnit id="3543" loc="5.518">sed nunc, Ogygii iussis quando omnis anhelat</TextUnit>
    <TextUnit id="3544" loc="5.519">terra dei trepidaeque latent in pulvere Nymphae,</TextUnit>
    <TextUnit id="3545" loc="5.520">saevior anfractu laterum sinuosa retorquens</TextUnit>
    <TextUnit id="3546" loc="5.521">terga solo siccique nocens furit igne veneni,</TextUnit>
    <TextUnit id="3547" loc="5.522">stagna per arentesque lacus fontesque repressos</TextUnit>
    <TextUnit id="3548" loc="5.523">volvitur et vacuis fluviorum in vallibus errat,</TextUnit>
    <TextUnit id="3549" loc="5.524">incensusque siti liquidum nunc aera lambit</TextUnit>
    <TextUnit id="3550" loc="5.525">ore supinato, nunc arva gementia radens</TextUnit>
    <TextUnit id="3551" loc="5.526">pronus adhaeret humo, si quid viridantia sudent</TextUnit>
    <TextUnit id="3552" loc="5.527">gramina; percussae calidis adflatibus herbae,</TextUnit>
    <TextUnit id="3553" loc="5.528">qua tulit ora, cadunt, moriturque ad sibila campus:</TextUnit>
    <TextUnit id="3554" loc="5.529">quantus ab Arctois discriminat aethera plaustris</TextUnit>
    <TextUnit id="3555" loc="5.530">Anguis et usque Notos alienumque exit in orbem;</TextUnit>
    <TextUnit id="3556" loc="5.531">quantus et ille sacri spiris intorta movebat</TextUnit>
    <TextUnit id="3557" loc="5.532">cornua Parnassi, donec tibi, Delie, fixus</TextUnit>
    <TextUnit id="3558" loc="5.533">vexit harundineam centeno volnere silvam.</TextUnit>
    <TextUnit id="3559" loc="5.534">Quis tibi, parve, deus tam magni pondera fati</TextUnit>
    <TextUnit id="3560" loc="5.535">sorte dedit? tune hoc vix prima ad limina vitae</TextUnit>
    <TextUnit id="3561" loc="5.536">hoste iaces? an ut inde sacer per saecula Grais</TextUnit>
    <TextUnit id="3562" loc="5.537">gentibus et tanto dignus morerere sepulcro?</TextUnit>
    <TextUnit id="3563" loc="5.538">occidis extremae destrictus verbere caudae</TextUnit>
    <TextUnit id="3564" loc="5.539">ignaro serpente puer, fugit ilicet artus</TextUnit>
    <TextUnit id="3565" loc="5.540">somnus, et in solam patuerunt lumina mortem.</TextUnit>
    <TextUnit id="3566" loc="5.541">cum tamen attonito moriens vagitus in auras</TextUnit>
    <TextUnit id="3567" loc="5.542">excidit et ruptis immutuit ore querellis,</TextUnit>
    <TextUnit id="3568" loc="5.543">qualia non totas peragunt insomnia voces,</TextUnit>
    <TextUnit id="3569" loc="5.544">audiit Hypsipyle, facilemque negantia cursum</TextUnit>
    <TextUnit id="3570" loc="5.545">exanimis genua aegra rapit; iam certa malorum</TextUnit>
    <TextUnit id="3571" loc="5.546">mentis ab augurio sparsoque per omnia visu</TextUnit>
    <TextUnit id="3572" loc="5.547">lustrat humum quaerens et nota vocabula parvo</TextUnit>
    <TextUnit id="3573" loc="5.548">nequiquam ingeminans: nusquam ille, et prata recentes</TextUnit>
    <TextUnit id="3574" loc="5.549">amisere notas, viridi piger accubat hostis</TextUnit>
    <TextUnit id="3575" loc="5.550">collectus gyro spatiosaque iugera complet,</TextUnit>
    <TextUnit id="3576" loc="5.551">sic etiam obliqua cervicem expostus in alvo.</TextUnit>
    <TextUnit id="3577" loc="5.552">horruit infelix visu longoque profundum</TextUnit>
    <TextUnit id="3578" loc="5.553">incendit clamore nemus; nec territus ille,</TextUnit>
    <TextUnit id="3579" loc="5.554">sed iacet; Argolicas ululatus flebilis aures</TextUnit>
    <TextUnit id="3580" loc="5.555">impulit; extemplo monitu ducis advolat ardens</TextUnit>
    <TextUnit id="3581" loc="5.556">Arcas eques causamque refert, tunc squamea demum</TextUnit>
    <TextUnit id="3582" loc="5.557">torvus ad armorum radios fremitumque virorum</TextUnit>
    <TextUnit id="3583" loc="5.558">colla movet: rapit ingenti conamine saxum,</TextUnit>
    <TextUnit id="3584" loc="5.559">quo discretus ager, vacuasque impellit in auras</TextUnit>
    <TextUnit id="3585" loc="5.560">arduus Hippomedon, quo turbine bellica quondam</TextUnit>
    <TextUnit id="3586" loc="5.561">librati saliunt portarum in claustra molares.</TextUnit>
    <TextUnit id="3587" loc="5.562">cassa ducis virtus: iam mollia colla refusus</TextUnit>
    <TextUnit id="3588" loc="5.563">in tergum serpens venientem evaserat ictum,</TextUnit>
    <TextUnit id="3589" loc="5.564">dat sonitum tellus, nemorumque per avia densi</TextUnit>
    <TextUnit id="3590" loc="5.565">dissultant nexus.at non mea vulnera” clamat</TextUnit>
    <TextUnit id="3591" loc="5.566">et trabe fraxinea Capaneus subit obvius umquam</TextUnit>
    <TextUnit id="3592" loc="5.567">effugies, seu tu pavidi ferus incola luci,</TextUnit>
    <TextUnit id="3593" loc="5.568">sive deis, utinamque deis, concessa voluptas,</TextUnit>
    <TextUnit id="3594" loc="5.569">non, si consertum super haec mihi membra Giganta</TextUnit>
    <TextUnit id="3595" loc="5.570">subveheres.” volat hasta tremens et hiantia monstri</TextUnit>
    <TextUnit id="3596" loc="5.571">ora subit linguaeque secat fera vinela trisulcae,</TextUnit>
    <TextUnit id="3597" loc="5.572">perque iubas stantes capitisque insigne corusci</TextUnit>
    <TextUnit id="3598" loc="5.573">emicat, et nigri sanie perfusa cerebri</TextUnit>
    <TextUnit id="3599" loc="5.574">Agitur alta solo. longus vix tota peregit</TextUnit>
    <TextUnit id="3600" loc="5.575">membra dolor, rapido celer ille volumine telum</TextUnit>
    <TextUnit id="3601" loc="5.576">circuit avulsumque ferens in opaca refugit</TextUnit>
    <TextUnit id="3602" loc="5.577">templa dei; hic magno tellurem pondere mensus</TextUnit>
    <TextUnit id="3603" loc="5.578">implorantem animam dominis adsibilat aris.</TextUnit>
    <TextUnit id="3604" loc="5.579">illum et cognatae stagna indignantia Lernae,</TextUnit>
    <TextUnit id="3605" loc="5.580">floribus et vernis adsuetae spargere Nymphae,</TextUnit>
    <TextUnit id="3606" loc="5.581">et Nemees reptatus ager, lucosque per omnis</TextUnit>
    <TextUnit id="3607" loc="5.582">silvicolae fracta gemuistis harundine, Fauni,</TextUnit>
    <TextUnit id="3608" loc="5.583">ipse etiam e summa iam tela poposcerat aethra</TextUnit>
    <TextUnit id="3609" loc="5.584">Iuppiter, et dudum nimbique hiemesque coibant,</TextUnit>
    <TextUnit id="3610" loc="5.585">ni minor ira deo gravioraque tela mereri</TextUnit>
    <TextUnit id="3611" loc="5.586">servatus Capaneus; moti tamen aura cucurrit</TextUnit>
    <TextUnit id="3612" loc="5.587">fulminis et summas libavit vertice cristas.</TextUnit>
    <TextUnit id="3613" loc="5.588">Iamque pererratis infelix Lemnia campis,</TextUnit>
    <TextUnit id="3614" loc="5.589">liber ut angue locus, modico super aggere longe</TextUnit>
    <TextUnit id="3615" loc="5.590">pallida sanguineis infectas roribus herbas</TextUnit>
    <TextUnit id="3616" loc="5.591">prospicit, huc magno cursum rapit effera luctu</TextUnit>
    <TextUnit id="3617" loc="5.592">agnoscitque nefas, terraeque inlisa nocenti</TextUnit>
    <TextUnit id="3618" loc="5.593">fulminis in morem non verba in funere primo,</TextUnit>
    <TextUnit id="3619" loc="5.594">non lacrimas habet: ingeminat misera oscula tantum</TextUnit>
    <TextUnit id="3620" loc="5.595">incumbens animaeque fugam per membra tepentem</TextUnit>
    <TextUnit id="3621" loc="5.596">quaerit hians, non ora loco, non pectora restant,</TextUnit>
    <TextUnit id="3622" loc="5.597">rapta cutis, tenuia ossa patent nexusque madentes</TextUnit>
    <TextUnit id="3623" loc="5.598">sanguinis imbre novi, totumque in vulnere corpus,</TextUnit>
    <TextUnit id="3624" loc="5.599">ac velut aligerae sedem fetusque parentis</TextUnit>
    <TextUnit id="3625" loc="5.600">cum piger umbrosa populatus in ilice serpens,</TextUnit>
    <TextUnit id="3626" loc="5.601">illa redit querulaeque domus mirata quietem</TextUnit>
    <TextUnit id="3627" loc="5.602">iam stupet impendens advectosque horrida maesto</TextUnit>
    <TextUnit id="3628" loc="5.603">excutit ore cibos, cum solus in arbore paret</TextUnit>
    <TextUnit id="3629" loc="5.604">sanguis et errantes per capta cubilia plumae.</TextUnit>
    <TextUnit id="3630" loc="5.605">Ut laceros artus gremio miseranda recepit</TextUnit>
    <TextUnit id="3631" loc="5.606">intexitque comis, tandem laxata dolori</TextUnit>
    <TextUnit id="3632" loc="5.607">vox invenit iter, gemitusque in verba soluti:</TextUnit>
    <TextUnit id="3633" loc="5.608">o mihi desertae natorum dulcis imago,</TextUnit>
    <TextUnit id="3634" loc="5.609">Archemore, o rerum et patriae solamen ademptae</TextUnit>
    <TextUnit id="3635" loc="5.610">servitiique decus, qui te, mea gaudia, sontes</TextUnit>
    <TextUnit id="3636" loc="5.611">exstinxere dei, modo quem digressa reliqui</TextUnit>
    <TextUnit id="3637" loc="5.612">lascivum et prono vexantem gramina cursu?</TextUnit>
    <TextUnit id="3638" loc="5.613">heu ubi siderei vultus? ubi verba ligatis</TextUnit>
    <TextUnit id="3639" loc="5.614">imperfecta sonis risusque et murmura soli</TextUnit>
    <TextUnit id="3640" loc="5.615">intellecta mihi? quotiens tibi Lemnon et Argo</TextUnit>
    <TextUnit id="3641" loc="5.616">sueta loqui et longa somnum suadere querella!</TextUnit>
    <TextUnit id="3642" loc="5.617">sic equidem luctus solabar et ubera parvo</TextUnit>
    <TextUnit id="3643" loc="5.618">iam materna dabam, cui nunc venit inritus orbae</TextUnit>
    <TextUnit id="3644" loc="5.619">lactis et infelix in vulnera liquitur imber.</TextUnit>
    <TextUnit id="3645" loc="5.620">nosco deos: o dura mei praesagia somni</TextUnit>
    <TextUnit id="3646" loc="5.621">nocturnique metus, et numquam impune per umbras</TextUnit>
    <TextUnit id="3647" loc="5.622">attonitae mihi visa venus! quos arguo divos?</TextUnit>
    <TextUnit id="3648" loc="5.623">ipsa ego te — quid enim timeam moritura fateri? —</TextUnit>
    <TextUnit id="3649" loc="5.624">exposui fatis, quae mentem insania traxit?</TextUnit>
    <TextUnit id="3650" loc="5.625">tantane me tantae tenuere oblivia curae?</TextUnit>
    <TextUnit id="3651" loc="5.626">dum patrios casus famaeque exorsa retracto</TextUnit>
    <TextUnit id="3652" loc="5.627">ambitiosa meae — pietas haec magna fidesque</TextUnit>
    <TextUnit id="3653" loc="5.628">! — cxsolvi tibi, Lemne, nefas; ubi letifer anguis,</TextUnit>
    <TextUnit id="3654" loc="5.629">ferte, duces, meriti si qua est mihi gratia duri,</TextUnit>
    <TextUnit id="3655" loc="5.630">si quis honos dictis, aut vos exstinguite ferro,</TextUnit>
    <TextUnit id="3656" loc="5.631">ne tristes dominos orbamque inimica revisam</TextUnit>
    <TextUnit id="3657" loc="5.632">Eurydicen, quamquam haud illi mea cura dolendo</TextUnit>
    <TextUnit id="3658" loc="5.633">cesserit, hocne ferens onus inlaetabile matris</TextUnit>
    <TextUnit id="3659" loc="5.634">transfundam gremio? quae me prius ima sub umbras</TextUnit>
    <TextUnit id="3660" loc="5.635">mergat humus?” simul haec terraque et sanguine voltum</TextUnit>
    <TextUnit id="3661" loc="5.636">sordida magnorum circa vestigia regum</TextUnit>
    <TextUnit id="3662" loc="5.637">vertitur, et tacite maerentibus imputat undas.</TextUnit>
    <TextUnit id="3663" loc="5.638">Et iam sacrifici subitus per tecta Lycurgi</TextUnit>
    <TextUnit id="3664" loc="5.639">nuntius implerat lacrimis ipsumque domumque,</TextUnit>
    <TextUnit id="3665" loc="5.640">ipsum adventantem Persei vertice sancto</TextUnit>
    <TextUnit id="3666" loc="5.641">montis, ubi averso dederat prosecta Tonanti,</TextUnit>
    <TextUnit id="3667" loc="5.642">et caput iratis rediens quassabat ab extis,</TextUnit>
    <TextUnit id="3668" loc="5.643">hic sese Argolicis immunem servat ab armis</TextUnit>
    <TextUnit id="3669" loc="5.644">haud animi vacuus, sed templa araeque tenebant,</TextUnit>
    <TextUnit id="3670" loc="5.645">necdum etiam responsa deum monitusque vetusti</TextUnit>
    <TextUnit id="3671" loc="5.646">exciderant voxque ex adytis accepta profundis:</TextUnit>
    <TextUnit id="3672" loc="5.647">prima, Lycurge, dabis Dircaeo funera bello.”</TextUnit>
    <TextUnit id="3673" loc="5.648">id cavet, et maestus vicini pulvere Martis</TextUnit>
    <TextUnit id="3674" loc="5.649">angitur ad lituos periturisque invidet armis.</TextUnit>
    <TextUnit id="3675" loc="5.650">Ecce — fides superum! — laceras comitata Thoantis</TextUnit>
    <TextUnit id="3676" loc="5.651">advehit exsequias, contra subit obvia mater,</TextUnit>
    <TextUnit id="3677" loc="5.652">femineos coetus plangentiaque agmina ducens,</TextUnit>
    <TextUnit id="3678" loc="5.653">at non magnanimo pietas ignava Lycurgo:</TextUnit>
    <TextUnit id="3679" loc="5.654">fortior ille malis, lacrimasque insana resorbet</TextUnit>
    <TextUnit id="3680" loc="5.655">ira patris, longo rapit arva morantia passu</TextUnit>
    <TextUnit id="3681" loc="5.656">vociferans: illa autem ubinam, cui parva cruoris</TextUnit>
    <TextUnit id="3682" loc="5.657">laetave damna mei? vivitne? impellite raptam,</TextUnit>
    <TextUnit id="3683" loc="5.658">ferte citi comites; faxo omnis fabula Lemni</TextUnit>
    <TextUnit id="3684" loc="5.659">et pater et tumidae generis mendacia sacri</TextUnit>
    <TextUnit id="3685" loc="5.660">exciderint.” ibat letumque inferre parabat</TextUnit>
    <TextUnit id="3686" loc="5.661">ense furens rapto; venienti Oeneius heros</TextUnit>
    <TextUnit id="3687" loc="5.662">impiger obiecta proturbat pectora parma,</TextUnit>
    <TextUnit id="3688" loc="5.663">ac simul infrendens: siste hunc, vesanc, furorem,</TextUnit>
    <TextUnit id="3689" loc="5.664">quisquis es!” et pariter Capaneus acerque reducto</TextUnit>
    <TextUnit id="3690" loc="5.665">adfuit Hippomedon rectoque Erymanthius ense,</TextUnit>
    <TextUnit id="3691" loc="5.666">ac iuvenem multo praestringunt lumine; at inde</TextUnit>
    <TextUnit id="3692" loc="5.667">agrestum pro rege manus, quos inter Adrastus</TextUnit>
    <TextUnit id="3693" loc="5.668">mitius et sociae veritus commercia vittae</TextUnit>
    <TextUnit id="3694" loc="5.669">Amphiaraus ait: ne, quaeso! absistite ferro,</TextUnit>
    <TextUnit id="3695" loc="5.670">unus avum sanguis, neve indulgete furori,</TextUnit>
    <TextUnit id="3696" loc="5.671">tuque prior.” sed non sedato pectore Tydeus</TextUnit>
    <TextUnit id="3697" loc="5.672">subicit: anne ducem servatricemque cohortis</TextUnit>
    <TextUnit id="3698" loc="5.673">Inachiac ingratis coram tot milibus ausus</TextUnit>
    <TextUnit id="3699" loc="5.674">mactare in tumulos — quanti pro funeris ultor! —</TextUnit>
    <TextUnit id="3700" loc="5.675">cui regnum genitorque Thoas et lucidus Euhan</TextUnit>
    <TextUnit id="3701" loc="5.676">stirpis avus? timidone parum, quod gentibus actis</TextUnit>
    <TextUnit id="3702" loc="5.677">undique in arma tuis inter rapida agmina pacem</TextUnit>
    <TextUnit id="3703" loc="5.678">solus habes? habeasque, et te victoria Graium</TextUnit>
    <TextUnit id="3704" loc="5.679">inveniat tumulis etiamnum haec fata gementem,”</TextUnit>
    <TextUnit id="3705" loc="5.680">Dixerat, et tandem cunctante modestior ira</TextUnit>
    <TextUnit id="3706" loc="5.681">ille refert: equidem non vos ad moenia Thebes</TextUnit>
    <TextUnit id="3707" loc="5.682">rebar, at hostiles huc advenisse catervas,</TextUnit>
    <TextUnit id="3708" loc="5.683">pergite in exscidium, socii si tanta voluptas</TextUnit>
    <TextUnit id="3709" loc="5.684">sanguinis, imbuite arma domi, atque haec inrita dudum</TextUnit>
    <TextUnit id="3710" loc="5.685">templa Iovis — quid enim haud licitum? — ferat impius ignis,</TextUnit>
    <TextUnit id="3711" loc="5.686">si vilem, tanti premerent cum pectora luctus,</TextUnit>
    <TextUnit id="3712" loc="5.687">in famulam ius esse ratus dominoque ducique,</TextUnit>
    <TextUnit id="3713" loc="5.688">sed videt haec, videt ille deum regnator, et ausis</TextUnit>
    <TextUnit id="3714" loc="5.689">sera quidem, manet ira tamen.” sic fatus, et arces</TextUnit>
    <TextUnit id="3715" loc="5.690">respicit, atque illic alio certamine belli</TextUnit>
    <TextUnit id="3716" loc="5.691">tecta fremunt; volucres equitum praeverterat alas</TextUnit>
    <TextUnit id="3717" loc="5.692">Fama recens, geminos alis amplexa tumultus:</TextUnit>
    <TextUnit id="3718" loc="5.693">illi ad fata rapi atque illi iam occumbere leto,</TextUnit>
    <TextUnit id="3719" loc="5.694">sic meritam Hypsipylen iterant, creduntque, nec irae</TextUnit>
    <TextUnit id="3720" loc="5.695">fit mora, iamque faces et tela penatibus instant,</TextUnit>
    <TextUnit id="3721" loc="5.696">vertere regna fremunt raptumque auferre Lycurgum</TextUnit>
    <TextUnit id="3722" loc="5.697">cum Iove cumque aris; resonant ululatibus aedes</TextUnit>
    <TextUnit id="3723" loc="5.698">femineis, versusque dolor dat terga timori,</TextUnit>
    <TextUnit id="3724" loc="5.699">Alipedum curru sed enim sublimis Adrastus</TextUnit>
    <TextUnit id="3725" loc="5.700">secum ante ora virum fremibunda Thoantida portans</TextUnit>
    <TextUnit id="3726" loc="5.701">it medius turmis, et parcite, parcite!” clamat,</TextUnit>
    <TextUnit id="3727" loc="5.702">nil actum saeve, meritus nec tale Lyeurgus</TextUnit>
    <TextUnit id="3728" loc="5.703">excidium, gratique inventrix fluminis ecce 2!”</TextUnit>
    <TextUnit id="3729" loc="5.704">sic ubi diversis maria evertere procellis</TextUnit>
    <TextUnit id="3730" loc="5.705">hinc Boreas Furiisque, illinc niger imbribus Auster,</TextUnit>
    <TextUnit id="3731" loc="5.706">pulsa dies regnantque hiemes, venit aequoris alti</TextUnit>
    <TextUnit id="3732" loc="5.707">rex sublimis equis, geminusque ad spumea Triton</TextUnit>
    <TextUnit id="3733" loc="5.708">frena natalis late pelago dat signa cadenti,</TextUnit>
    <TextUnit id="3734" loc="5.709">et iam plana Thetis, montesque et litora crescunt.</TextUnit>
    <TextUnit id="3735" loc="5.710">Quis superum tanto solatus funera voto</TextUnit>
    <TextUnit id="3736" loc="5.711">pensavit lacrimas inopinaque gaudia maestae</TextUnit>
    <TextUnit id="3737" loc="5.712">rettulit Hypsipylae? tu gentis conditor, Euhan,</TextUnit>
    <TextUnit id="3738" loc="5.713">qui geminos iuvenes Lemni de litore vectos</TextUnit>
    <TextUnit id="3739" loc="5.714">intuleras Nemeac mirandaque fata parabas.</TextUnit>
    <TextUnit id="3740" loc="5.715">causa viae genetrix, nec inhospita tecta Lycurgi</TextUnit>
    <TextUnit id="3741" loc="5.716">praebuerant aditus, et protinus ille tyranno</TextUnit>
    <TextUnit id="3742" loc="5.717">nuntius exstinctae miserando vulnere prolis.</TextUnit>
    <TextUnit id="3743" loc="5.718">ergo adsunt comites — pro fors et caeca futuri</TextUnit>
    <TextUnit id="3744" loc="5.719">mens hominum! — regique favent; sed Lemnos ad aures</TextUnit>
    <TextUnit id="3745" loc="5.720">ut primum dictusque Thoas, per tela manusque</TextUnit>
    <TextUnit id="3746" loc="5.721">inruerant, matremque avidis complexibus ambo</TextUnit>
    <TextUnit id="3747" loc="5.722">diripiunt flentes alternaque pectora mutant.</TextUnit>
    <TextUnit id="3748" loc="5.723">illa velut rupes immoto saxea visu</TextUnit>
    <TextUnit id="3749" loc="5.724">haeret et expertis non audet credere divis.</TextUnit>
    <TextUnit id="3750" loc="5.725">ut vero et vultus et signa Argoa relictis</TextUnit>
    <TextUnit id="3751" loc="5.726">ensibus atque umeris amborum intextus Iason,</TextUnit>
    <TextUnit id="3752" loc="5.727">cesserunt luctus, turbataque munere tanto</TextUnit>
    <TextUnit id="3753" loc="5.728">conruit, atque alio maduerunt lumina fletu.</TextUnit>
    <TextUnit id="3754" loc="5.729">addita signa polo, laetoque ululante tumultu</TextUnit>
    <TextUnit id="3755" loc="5.730">tergaque et aera dei motas crepuere per auras.</TextUnit>
    <TextUnit id="3756" loc="5.731">Tunc pius Oeclides, ut prima silentia volgi</TextUnit>
    <TextUnit id="3757" loc="5.732">mollior ira dedit placidasque accessus ad aures:</TextUnit>
    <TextUnit id="3758" loc="5.733">audite, o ductor Nemeae lectique potentes</TextUnit>
    <TextUnit id="3759" loc="5.734">Inachidae, quae certus agi manifestat Apollo.</TextUnit>
    <TextUnit id="3760" loc="5.735">iste quidem Argolicis haud olim indebitus armis</TextUnit>
    <TextUnit id="3761" loc="5.736">luctus adest, recto descendunt limite Parcae:</TextUnit>
    <TextUnit id="3762" loc="5.737">et sitis interitu fluviorum et letifer anguis,</TextUnit>
    <TextUnit id="3763" loc="5.738">et puer, heu nostri signatus nomine fati,</TextUnit>
    <TextUnit id="3764" loc="5.739">Archemorus, cuncta haec superum demissa suprema</TextUnit>
    <TextUnit id="3765" loc="5.740">mente fluunt, differte animos festinaque tela</TextUnit>
    <TextUnit id="3766" loc="5.741">ponite; mansuris donandus honoribus infans,</TextUnit>
    <TextUnit id="3767" loc="5.742">et meruit; det pulchra suis libamina virtus</TextUnit>
    <TextUnit id="3768" loc="5.743">manibus, atque utinam plures innectere pergas,</TextUnit>
    <TextUnit id="3769" loc="5.744">Phoebe, moras, semperque novis bellare vetemur</TextUnit>
    <TextUnit id="3770" loc="5.745">casibus, et semper Thebe funesta recedas!</TextUnit>
    <TextUnit id="3771" loc="5.746">at vos magnorum transgressi fata parentum</TextUnit>
    <TextUnit id="3772" loc="5.747">felices, longum quibus hinc per saecula nomen,</TextUnit>
    <TextUnit id="3773" loc="5.748">dum Lernaea palus et dum pater Inachus ibit,</TextUnit>
    <TextUnit id="3774" loc="5.749">dum Nemea tremulas campis iaculabitur umbras,</TextUnit>
    <TextUnit id="3775" loc="5.750">ne fletu violate sacrum, ne plangite divos:</TextUnit>
    <TextUnit id="3776" loc="5.751">nam deus iste, deus, Pyliae nec fata senectae</TextUnit>
    <TextUnit id="3777" loc="5.752">maluerit, Phrygiis aut degere longius annis.”</TextUnit>
    <TextUnit id="3778" loc="5.753">fmierat, caeloque cavam nox induit umbram.</TextUnit>
    <TextUnit id="3779" loc="6.1">Nuntia multivago Danaas perlabitur urbes</TextUnit>
    <TextUnit id="3780" loc="6.2">Fama gradu, sancire novo sollemnia busto</TextUnit>
    <TextUnit id="3781" loc="6.3">Inachidas ludumque super, quo Martia bellis</TextUnit>
    <TextUnit id="3782" loc="6.4">praesudare paret seseque accendere virtus.</TextUnit>
    <TextUnit id="3783" loc="6.5">Graium ex more decus: primus Pisaea per arva</TextUnit>
    <TextUnit id="3784" loc="6.6">hunc pius Alcides Pelopi certavit honorem</TextUnit>
    <TextUnit id="3785" loc="6.7">pulvereumque fera crinem detersit oliva:</TextUnit>
    <TextUnit id="3786" loc="6.8">proxima vipereo celebratur libera nexu</TextUnit>
    <TextUnit id="3787" loc="6.9">Phocis, Apollineae bellum puerile pharetrae;</TextUnit>
    <TextUnit id="3788" loc="6.10">mox circum tristes servata Palaemonis aras</TextUnit>
    <TextUnit id="3789" loc="6.11">nigra superstitio, quotiens animosa resumit</TextUnit>
    <TextUnit id="3790" loc="6.12">Leucothea gemitus et amica ad litora festa</TextUnit>
    <TextUnit id="3791" loc="6.13">tempestate venit: planctu conclamat uterque</TextUnit>
    <TextUnit id="3792" loc="6.14">Isthmos. Echioniae responsant flebile Thebae,</TextUnit>
    <TextUnit id="3793" loc="6.15">et nunc eximii regum, quibus Argos alumnis</TextUnit>
    <TextUnit id="3794" loc="6.16">conexum caelo, quorumque ingentia tellus</TextUnit>
    <TextUnit id="3795" loc="6.17">Aonis et Tyriae suspirant nomina matres,</TextUnit>
    <TextUnit id="3796" loc="6.18">concurrunt nudasque movent in proelia vires:</TextUnit>
    <TextUnit id="3797" loc="6.19">ceu primum ausurae trans alta ignota biremes,</TextUnit>
    <TextUnit id="3798" loc="6.20">seu Tyrrhenam hiemem, seu stagna Aegaea lacessant,</TextUnit>
    <TextUnit id="3799" loc="6.21">tranquillo prius arma lacu clavumque levesque</TextUnit>
    <TextUnit id="3800" loc="6.22">explorant remos atque ipsa pericula discunt;</TextUnit>
    <TextUnit id="3801" loc="6.23">at cum experta cohors, tune pontum inrumpere fretae</TextUnit>
    <TextUnit id="3802" loc="6.24">longius ereptasque oculis non quaerere terras.</TextUnit>
    <TextUnit id="3803" loc="6.25">Clara laboriferos caelo Tithonia currus</TextUnit>
    <TextUnit id="3804" loc="6.26">extulerat vigilesque deae pallentis habenas</TextUnit>
    <TextUnit id="3805" loc="6.27">et Nox et cornu fugiebat Somnus inani;</TextUnit>
    <TextUnit id="3806" loc="6.28">iam plangore viae, gemitu iam regia mugit</TextUnit>
    <TextUnit id="3807" loc="6.29">flebilis, acceptos longe nemora avia frangunt</TextUnit>
    <TextUnit id="3808" loc="6.30">multiplicantque sonos, sedet ipse exutus honoro</TextUnit>
    <TextUnit id="3809" loc="6.31">vittarum nexu genitor squalentiaque ora</TextUnit>
    <TextUnit id="3810" loc="6.32">sparsus et incultam ferali pulvere barbam,</TextUnit>
    <TextUnit id="3811" loc="6.33">asperior contra planctusque egressa viriles</TextUnit>
    <TextUnit id="3812" loc="6.34">exemplo famulas premit hortaturque volentes</TextUnit>
    <TextUnit id="3813" loc="6.35">orba parens, lacerasque super prorumpere nati</TextUnit>
    <TextUnit id="3814" loc="6.36">relliquias ardet totiensque avolsa refertur,</TextUnit>
    <TextUnit id="3815" loc="6.37">arcet et ipse pater, mox ut maerentia dignis</TextUnit>
    <TextUnit id="3816" loc="6.38">vultibus Inachii penetrarunt limina reges,</TextUnit>
    <TextUnit id="3817" loc="6.39">ceu nova tunc clades et primo saueius infans</TextUnit>
    <TextUnit id="3818" loc="6.40">vulnere letalisve inrumperet atria serpens,</TextUnit>
    <TextUnit id="3819" loc="6.41">sic alium ex alio quamquam lassata fragorem</TextUnit>
    <TextUnit id="3820" loc="6.42">pectora congeminant, integratoque resultant</TextUnit>
    <TextUnit id="3821" loc="6.43">accensae clamore fores; sensere Pelasgi</TextUnit>
    <TextUnit id="3822" loc="6.44">invidiam et lacrimis excusant crimen obortis.</TextUnit>
    <TextUnit id="3823" loc="6.45">Ipse, datum quotiens intereisoque tumultu</TextUnit>
    <TextUnit id="3824" loc="6.46">conticuit stupefacta domus, solatur Adrastus</TextUnit>
    <TextUnit id="3825" loc="6.47">adloquiis genitorem ultro, nune fata recensens</TextUnit>
    <TextUnit id="3826" loc="6.48">resque hominum duras et inexorabile pensum,</TextUnit>
    <TextUnit id="3827" loc="6.49">nune aliam prolem mansuraque numine dextro</TextUnit>
    <TextUnit id="3828" loc="6.50">pignora, nondum orsis modus, et lamenta redibant.</TextUnit>
    <TextUnit id="3829" loc="6.51">ille quoque adfatus non mollius audit amicos,</TextUnit>
    <TextUnit id="3830" loc="6.52">quam trucis Ionii rabies clamantia ponto</TextUnit>
    <TextUnit id="3831" loc="6.53">vota virum aut tenues curant vaga fulmina nimbos.</TextUnit>
    <TextUnit id="3832" loc="6.54">Tristibus interea ramis teneraque cupresso</TextUnit>
    <TextUnit id="3833" loc="6.55">damnatus flammae torus et puerile feretrum</TextUnit>
    <TextUnit id="3834" loc="6.56">texitur: ima virent agresti stramina cultu;</TextUnit>
    <TextUnit id="3835" loc="6.57">proxima gramineis operosior area sertis,</TextUnit>
    <TextUnit id="3836" loc="6.58">et picturatus morituris floribus agger;</TextUnit>
    <TextUnit id="3837" loc="6.59">tertius adsurgens Arabum strue tollitur ordo</TextUnit>
    <TextUnit id="3838" loc="6.60">Eoas complexus opes incanaque glebis</TextUnit>
    <TextUnit id="3839" loc="6.61">tura et ab antiquo durantia cinnama Belo.</TextUnit>
    <TextUnit id="3840" loc="6.62">summa crepant auro, Tyrioque attollitur ostro</TextUnit>
    <TextUnit id="3841" loc="6.63">molle supercilium, teretes hoc undique gemmae</TextUnit>
    <TextUnit id="3842" loc="6.64">inradiant, medio Linus intertextus acantho</TextUnit>
    <TextUnit id="3843" loc="6.65">letiferique canes: opus admirabile semper</TextUnit>
    <TextUnit id="3844" loc="6.66">oderat atque oculos flectebat ab omine mater,</TextUnit>
    <TextUnit id="3845" loc="6.67">arma etiam et veterum exuvias circumdat avorum</TextUnit>
    <TextUnit id="3846" loc="6.68">gloria mixta malis adflictaeque ambitus aulae,</TextUnit>
    <TextUnit id="3847" loc="6.69">ceu grande exsequiis onus atque immensa ferantur</TextUnit>
    <TextUnit id="3848" loc="6.70">membra rogo, sed cassa tamen sterilisque dolentes</TextUnit>
    <TextUnit id="3849" loc="6.71">fama iuvat, parvique augescunt funere manes,</TextUnit>
    <TextUnit id="3850" loc="6.72">inde ingens lacrimis honor et miseranda voluptas,</TextUnit>
    <TextUnit id="3851" loc="6.73">muneraque in cineres annis graviora feruntur —</TextUnit>
    <TextUnit id="3852" loc="6.74">namque illi et pharetras brevioraque tela dicarat</TextUnit>
    <TextUnit id="3853" loc="6.75">festinus voti pater insontesque sagittas;</TextUnit>
    <TextUnit id="3854" loc="6.76">iam tunc et nota stabuli de gente probatos</TextUnit>
    <TextUnit id="3855" loc="6.77">in nomen pascebat equos — cinctusque sonantes</TextUnit>
    <TextUnit id="3856" loc="6.78">armaque maiores exspectatura lacertos.</TextUnit>
    <TextUnit id="3857" loc="6.79">spes avidae! quas non in nomen credula vestes</TextUnit>
    <TextUnit id="3858" loc="6.80">urgebat studio cultusque insignia regni</TextUnit>
    <TextUnit id="3859" loc="6.81">purpureos sceptrumque minus? cuncta ignibus atris</TextUnit>
    <TextUnit id="3860" loc="6.82">damnat atrox suaque ipse parens gestamina ferri,</TextUnit>
    <TextUnit id="3861" loc="6.83">si damnis rabidum queat exsaturare dolorem.</TextUnit>
    <TextUnit id="3862" loc="6.84">Parte alia gnari monitis exercitus instat</TextUnit>
    <TextUnit id="3863" loc="6.85">auguris aeriam truncis nemorumque ruina,</TextUnit>
    <TextUnit id="3864" loc="6.86">montis opus, cumulare pyram, quae crimina caesi</TextUnit>
    <TextUnit id="3865" loc="6.87">anguis et infausti cremet atra piacula belli,</TextUnit>
    <TextUnit id="3866" loc="6.88">his labor accisam Nemeen umbrosaque tempe</TextUnit>
    <TextUnit id="3867" loc="6.89">praecipitare solo lucosque ostendere Phoebo,</TextUnit>
    <TextUnit id="3868" loc="6.90">sternitur extemplo veteres incaedua ferro</TextUnit>
    <TextUnit id="3869" loc="6.91">silva comas, largae qua non opulentior umbrae</TextUnit>
    <TextUnit id="3870" loc="6.92">Argolicos inter saltusque educta Lycaeos</TextUnit>
    <TextUnit id="3871" loc="6.93">extulerat super astra caput: stat sacra senectae</TextUnit>
    <TextUnit id="3872" loc="6.94">numine, nec solos hominum transgressa veterno</TextUnit>
    <TextUnit id="3873" loc="6.95">fertur avos, Nymphas etiam mutasse superstes</TextUnit>
    <TextUnit id="3874" loc="6.96">Faunorumque greges, aderat miserabile luco</TextUnit>
    <TextUnit id="3875" loc="6.97">exscidium: fugere ferae, nidosque tepentes</TextUnit>
    <TextUnit id="3876" loc="6.98">absiliunt — metus urget — aves; cadit ardua fagus,</TextUnit>
    <TextUnit id="3877" loc="6.99">Chaoniumque nemus brumaeque inlaesa cupressus,</TextUnit>
    <TextUnit id="3878" loc="6.100">procumbunt piceae, flammis alimenta supremis,</TextUnit>
    <TextUnit id="3879" loc="6.101">ornique iliceaeque trabes metuendaque suco</TextUnit>
    <TextUnit id="3880" loc="6.102">taxus et infandos belli potura cruores</TextUnit>
    <TextUnit id="3881" loc="6.103">fraxinus atque situ non expugnabile robur.</TextUnit>
    <TextUnit id="3882" loc="6.104">hinc audax abies et odoro vulnere pinus</TextUnit>
    <TextUnit id="3883" loc="6.105">scinditur, adclinant intonsa cacumina terrae</TextUnit>
    <TextUnit id="3884" loc="6.106">alnus amica fretis nec inhospita vitibus ulmus.</TextUnit>
    <TextUnit id="3885" loc="6.107">dat gemitum tellus: non sic eversa feruntur</TextUnit>
    <TextUnit id="3886" loc="6.108">Ismara, cum fracto Boreas caput extulit antro,</TextUnit>
    <TextUnit id="3887" loc="6.109">non grassante noto citius nocturna peregit</TextUnit>
    <TextUnit id="3888" loc="6.110">flamma nemus; linquunt flentes dilecta locorum</TextUnit>
    <TextUnit id="3889" loc="6.111">otia cana Pales Silvanusque arbiter umbrae</TextUnit>
    <TextUnit id="3890" loc="6.112">semideumque pecus, migrantibus adgemit illis</TextUnit>
    <TextUnit id="3891" loc="6.113">silva, nec amplexae dimittunt robora Nymphae.</TextUnit>
    <TextUnit id="3892" loc="6.114">ut cum possessas avidis victoribus arces</TextUnit>
    <TextUnit id="3893" loc="6.115">dux raptare dedit, vix signa audita, nec urbem</TextUnit>
    <TextUnit id="3894" loc="6.116">invenias; ducunt sternuntque abiguntque feruntque</TextUnit>
    <TextUnit id="3895" loc="6.117">immodici, minor ille fragor, quo bella gerebant.</TextUnit>
    <TextUnit id="3896" loc="6.118">Iamque pari cumulo geminas hanc tristibus umbris,</TextUnit>
    <TextUnit id="3897" loc="6.119">ast illam superis aequus labor auxerat aras,</TextUnit>
    <TextUnit id="3898" loc="6.120">cum signum luctus cornu grave mugit adunco</TextUnit>
    <TextUnit id="3899" loc="6.121">tibia, cui teneros suetum producere manes</TextUnit>
    <TextUnit id="3900" loc="6.122">lege Phrygum maesta. Pelopem monstrasse ferebant</TextUnit>
    <TextUnit id="3901" loc="6.123">exsequiale sacrum carmenque minoribus umbris</TextUnit>
    <TextUnit id="3902" loc="6.124">utile, quo geminis Niobe consumpta pharetris</TextUnit>
    <TextUnit id="3903" loc="6.125">squalida bissenas Sipylon deduxerat urnas.</TextUnit>
    <TextUnit id="3904" loc="6.126">Portant inferias arsuraque fercula primi</TextUnit>
    <TextUnit id="3905" loc="6.127">Graiorum, titulisque pios testantur honores</TextUnit>
    <TextUnit id="3906" loc="6.128">gentis quisque suae; longo post tempore surgit</TextUnit>
    <TextUnit id="3907" loc="6.129">colla super iuvenum — numero dux legerat omni —</TextUnit>
    <TextUnit id="3908" loc="6.130">ipse fero clamore torus, cinxere Lycurgum</TextUnit>
    <TextUnit id="3909" loc="6.131">Leni a ei proceres, genetricem mollior ambit</TextUnit>
    <TextUnit id="3910" loc="6.132">turba, nec Hypsipyle raro subit agmine; valiant</TextUnit>
    <TextUnit id="3911" loc="6.133">Inachidae memores, sustentant livida nati</TextUnit>
    <TextUnit id="3912" loc="6.134">bracchia et inventae concedunt plangere matri.</TextUnit>
    <TextUnit id="3913" loc="6.135">Illic infaustos ut primum egressa penates</TextUnit>
    <TextUnit id="3914" loc="6.136">Eurydice, nudo vocem de pectore rumpit</TextUnit>
    <TextUnit id="3915" loc="6.137">planctuque et longis praefata ululatibus infit:</TextUnit>
    <TextUnit id="3916" loc="6.138">non hoc Argolidum coetu circumdata matrum</TextUnit>
    <TextUnit id="3917" loc="6.139">speravi te, nate, sequi, nec talia demens</TextUnit>
    <TextUnit id="3918" loc="6.140">fingebam votis annorum elementa tuorum,</TextUnit>
    <TextUnit id="3919" loc="6.141">nil saevum reputans; etenim his in finibus aevi</TextUnit>
    <TextUnit id="3920" loc="6.142">unde ego bella tibi Thebasque ignara timerem?</TextUnit>
    <TextUnit id="3921" loc="6.143">cui superum nostro committere sanguine pugnas</TextUnit>
    <TextUnit id="3922" loc="6.144">dulce? quis hoc armis vovit scelus? at tua nondum,</TextUnit>
    <TextUnit id="3923" loc="6.145">Cadme, domus, nullus Tyrio grege plangitur infans,</TextUnit>
    <TextUnit id="3924" loc="6.146">primitias egomet lacrimarum et caedis acerbae</TextUnit>
    <TextUnit id="3925" loc="6.147">ante tubas ferrumque tuli, dum deside cura</TextUnit>
    <TextUnit id="3926" loc="6.148">credo sinus fidos altricis et ubera mando,</TextUnit>
    <TextUnit id="3927" loc="6.149">quidni ego? narrabat servatum fraude parentem</TextUnit>
    <TextUnit id="3928" loc="6.150">insontesque manus, en! quam ferale putemus</TextUnit>
    <TextUnit id="3929" loc="6.151">abiurasse sacrum et Lemni gentilibus unam</TextUnit>
    <TextUnit id="3930" loc="6.152">inmunem furiis, haec illa — et creditis ausae ! —</TextUnit>
    <TextUnit id="3931" loc="6.153">haec pietate potens solis abiecit in arvis</TextUnit>
    <TextUnit id="3932" loc="6.154">non regem dominumve, alienos impia partus,</TextUnit>
    <TextUnit id="3933" loc="6.155">hoc tantum, silvaeque infamis tramite liquit,</TextUnit>
    <TextUnit id="3934" loc="6.156">quem non anguis atrox — quid enim hac opus, ei mihi, leti</TextUnit>
    <TextUnit id="3935" loc="6.157">mole fuit? — tantum caeli violentior aura</TextUnit>
    <TextUnit id="3936" loc="6.158">impulsaeque noto frondes eassusque valeret</TextUnit>
    <TextUnit id="3937" loc="6.159">exanimare timor, nec vos incessere luctu</TextUnit>
    <TextUnit id="3938" loc="6.160">orba aveo, fixum matri immotumque manebat</TextUnit>
    <TextUnit id="3939" loc="6.161">hac altrice nefas; atquin et blandus ad illam,</TextUnit>
    <TextUnit id="3940" loc="6.162">nate, magis, solam nosse atque audire vocantem,</TextUnit>
    <TextUnit id="3941" loc="6.163">ignarusque mei: nulla ex te gaudia matri,</TextUnit>
    <TextUnit id="3942" loc="6.164">illa tuos questus lacrimososque impia risus</TextUnit>
    <TextUnit id="3943" loc="6.165">audiit et vocis decerpsit murmura primae.</TextUnit>
    <TextUnit id="3944" loc="6.166">illa tibi genetrix semper, dum vita manebat,</TextUnit>
    <TextUnit id="3945" loc="6.167">nune ego. sed miserae mihi nec punire potestas</TextUnit>
    <TextUnit id="3946" loc="6.168">sic meritam! quid dona, duces, quid inania fertis</TextUnit>
    <TextUnit id="3947" loc="6.169">iusta rogis? illam — nil poscunt amplius umbrae, —</TextUnit>
    <TextUnit id="3948" loc="6.170">illam, oro, cineri simul excisaeque parenti</TextUnit>
    <TextUnit id="3949" loc="6.171">reddite, quaeso, duces, per ego haec primordia belli,</TextUnit>
    <TextUnit id="3950" loc="6.172">cui peperi; sic aequa gemant mihi funera matres</TextUnit>
    <TextUnit id="3951" loc="6.173">Oxygiae.” sternit crines iteratque precando:</TextUnit>
    <TextUnit id="3952" loc="6.174">reddite, nec vero crudelem avidamque vocate</TextUnit>
    <TextUnit id="3953" loc="6.175">sanguinis: oceumbam pariter, dum vulnere iusto</TextUnit>
    <TextUnit id="3954" loc="6.176">exsaturata oculos, unum impellamur in ignem.”</TextUnit>
    <TextUnit id="3955" loc="6.177">talia vociferans alia de parte gementem</TextUnit>
    <TextUnit id="3956" loc="6.178">Hypsipylen — neque enim illa comas nec pectora servat —</TextUnit>
    <TextUnit id="3957" loc="6.179">agnovit longe, et socium indignata dolorem:</TextUnit>
    <TextUnit id="3958" loc="6.180">hoc saltem, o proceres, tuque o, cui pignora nostri</TextUnit>
    <TextUnit id="3959" loc="6.181">proturbata tori, prohibete, auferte supremis</TextUnit>
    <TextUnit id="3960" loc="6.182">invisam exsequiis. quid se funesta parenti</TextUnit>
    <TextUnit id="3961" loc="6.183">miscet et in nostris spectatur et ipsa ruinis?”</TextUnit>
    <TextUnit id="3962" loc="6.185">sic ait abruptisque immutuit ore querellis:</TextUnit>
    <TextUnit id="3963" loc="6.186">non secus ac primo fraudatum lacte iuvencum,</TextUnit>
    <TextUnit id="3964" loc="6.187">cui trepidae vires et solus ab ubere sanguis,</TextUnit>
    <TextUnit id="3965" loc="6.188">seu fera seu duras avexit pastor ad aras;</TextUnit>
    <TextUnit id="3966" loc="6.189">nunc vallem spoliata parens, nunc flumina questu,</TextUnit>
    <TextUnit id="3967" loc="6.190">nunc armenta movet vacuosque interrogat agros;</TextUnit>
    <TextUnit id="3968" loc="6.191">tunc piget ire domum, maestoque novissima campo</TextUnit>
    <TextUnit id="3969" loc="6.192">exit et oppositas impasta avertitur herbas.</TextUnit>
    <TextUnit id="3970" loc="6.193">At genitor sceptrique decus cultusque Tonantis</TextUnit>
    <TextUnit id="3971" loc="6.194">inicit ipse rogis, tergoque et pectore fusam</TextUnit>
    <TextUnit id="3972" loc="6.195">caesariem ferro minuit sectisque iacentis</TextUnit>
    <TextUnit id="3973" loc="6.196">obnubit tenuia ora comis, ac talia fletu</TextUnit>
    <TextUnit id="3974" loc="6.197">verba pio miscens: alio tibi, perfide, pacto,</TextUnit>
    <TextUnit id="3975" loc="6.198">Iuppiter, hunc crinem voti reus ante dicaram,</TextUnit>
    <TextUnit id="3976" loc="6.199">si pariter virides nati libare dedisses</TextUnit>
    <TextUnit id="3977" loc="6.200">ad tua templa genas, sed non ratus ore sacerdos,</TextUnit>
    <TextUnit id="3978" loc="6.201">damnataeque preces: ferat haec, quae dignior, umbra.”</TextUnit>
    <TextUnit id="3979" loc="6.202">iam face subiecta primis in frondibus ignis</TextUnit>
    <TextUnit id="3980" loc="6.203">exclamat, labor insanos arcere parentes.</TextUnit>
    <TextUnit id="3981" loc="6.204">Stant iussi Danaum atque obtentis eminus armis</TextUnit>
    <TextUnit id="3982" loc="6.205">prospectu visus interclusere nefasto.</TextUnit>
    <TextUnit id="3983" loc="6.206">ditantur flammae; non umquam opulentior illic</TextUnit>
    <TextUnit id="3984" loc="6.207">ante cinis: crepitant gemmae, atque immane liquescit</TextUnit>
    <TextUnit id="3985" loc="6.208">argentum, et pictis exsudat vestibus aurum;</TextUnit>
    <TextUnit id="3986" loc="6.209">nec non Assyriis pinguescunt robora sucis,</TextUnit>
    <TextUnit id="3987" loc="6.210">pallentique croco strident ardentia mella,</TextUnit>
    <TextUnit id="3988" loc="6.211">spumantesque mero paterae verguntur et atri</TextUnit>
    <TextUnit id="3989" loc="6.212">sanguinis et rapti gratissima cymbia lactis,</TextUnit>
    <TextUnit id="3990" loc="6.213">tunc septem numero turmas — centenus ubique</TextUnit>
    <TextUnit id="3991" loc="6.214">surgit eques — versis ducunt insignibus ipsi</TextUnit>
    <TextUnit id="3992" loc="6.215">Graiugenae reges, lustrantque ex more sinistro</TextUnit>
    <TextUnit id="3993" loc="6.216">orbe rogum et stantes inclinant pulvere flammas,</TextUnit>
    <TextUnit id="3994" loc="6.217">ter curvos egere sinus, inlisaque telis</TextUnit>
    <TextUnit id="3995" loc="6.218">tela sonant, quater horrendum pepulere fragorem</TextUnit>
    <TextUnit id="3996" loc="6.219">arma, quater mollem famularum bracchia planctum,</TextUnit>
    <TextUnit id="3997" loc="6.220">semianimas alter pecudes spumantiaque ignis</TextUnit>
    <TextUnit id="3998" loc="6.221">accipit armenta; hic luctus abolere noviqvie</TextUnit>
    <TextUnit id="3999" loc="6.222">funeris auspicium vates, quamquam omina sentit</TextUnit>
    <TextUnit id="4000" loc="6.223">vera, iubet: dextri gyro et vibrantibus hastis</TextUnit>
    <TextUnit id="4001" loc="6.224">hac redeunt, raptumque suis libamen ab armis</TextUnit>
    <TextUnit id="4002" loc="6.225">quisque iacit, seu frena libet seu cingula flammis</TextUnit>
    <TextUnit id="4003" loc="6.226">mergere seu iaculum summae seu cassidis umbram,</TextUnit>
    <TextUnit id="4004" loc="6.234">Finis erat, lassusque putres iam Mulciber ibat</TextUnit>
    <TextUnit id="4005" loc="6.235">in cineres; instant flammis multoque soporant</TextUnit>
    <TextUnit id="4006" loc="6.236">imbre rogum, posito donec cum sole labores</TextUnit>
    <TextUnit id="4007" loc="6.237">exhausti; seris vix cessit cura tenebris,</TextUnit>
    <TextUnit id="4008" loc="6.238">roscida iam novies caelo dimiserat astra</TextUnit>
    <TextUnit id="4009" loc="6.239">Lucifer et totidem Lunae pracvenerat ignes</TextUnit>
    <TextUnit id="4010" loc="6.240">mutato nocturnus equo, nec conscia fallit</TextUnit>
    <TextUnit id="4011" loc="6.241">sidera et alterno deprenditur unus in ortu;</TextUnit>
    <TextUnit id="4012" loc="6.242">mirum, opus adcelerasse manus1: stat saxea moles,</TextUnit>
    <TextUnit id="4013" loc="6.243">templum ingens cineri, rerumque effictus in illa</TextUnit>
    <TextUnit id="4014" loc="6.244">ordo docet casus: fessis hic flumina monstrat</TextUnit>
    <TextUnit id="4015" loc="6.245">Hypsipyle Danais, hic reptat flebilis infans,</TextUnit>
    <TextUnit id="4016" loc="6.246">hic iacet, extremum tumuli circum asperat orbem</TextUnit>
    <TextUnit id="4017" loc="6.247">squameus; exspectes morientis ab ore cruenta</TextUnit>
    <TextUnit id="4018" loc="6.248">sibila, marmorea sic volvitur anguis in hasta.</TextUnit>
    <TextUnit id="4019" loc="6.249">Iamque avidum pugnas visendi vulgus inermes</TextUnit>
    <TextUnit id="4020" loc="6.250">fama vocat; cunctis arvis ac moenibus adsunt</TextUnit>
    <TextUnit id="4021" loc="6.251">exciti; illi etiam, quis belli incognitus horror,</TextUnit>
    <TextUnit id="4022" loc="6.252">quos effeta domi, quos prima reliquerat aetas,</TextUnit>
    <TextUnit id="4023" loc="6.253">conveniunt: non aut Ephyraeo in litore tanta</TextUnit>
    <TextUnit id="4024" loc="6.254">umquam aut Oenomai fremuerunt agmina circo.</TextUnit>
    <TextUnit id="4025" loc="6.255">Collibus incurvis viridique obsessa corona</TextUnit>
    <TextUnit id="4026" loc="6.256">vallis in amplexu nemorum sedet; hispida circum</TextUnit>
    <TextUnit id="4027" loc="6.257">stant iuga, et obiectus geminis umbonibus agger</TextUnit>
    <TextUnit id="4028" loc="6.258">campum exire vetat, longo quem tramite planum</TextUnit>
    <TextUnit id="4029" loc="6.259">gramineae frontes sinuataque caespite vivo</TextUnit>
    <TextUnit id="4030" loc="6.260">mollia non subitis augent fastigia clivis.</TextUnit>
    <TextUnit id="4031" loc="6.261">illic conferti, iam sole rubentibus arvis,</TextUnit>
    <TextUnit id="4032" loc="6.262">bellatrix sedere cohors; ibi corpore mixto</TextUnit>
    <TextUnit id="4033" loc="6.263">metiri numerum vultusque habitusque suorum</TextUnit>
    <TextUnit id="4034" loc="6.264">dulce viris, tantique iuvat fiducia belli.</TextUnit>
    <TextUnit id="4035" loc="6.265">centum ibi nigrantes, armenti robora, tauros</TextUnit>
    <TextUnit id="4036" loc="6.266">lenta mole trahunt; idem numerusque colorque</TextUnit>
    <TextUnit id="4037" loc="6.267">matribus et nondum lunatis fronte iuvencis.</TextUnit>
    <TextUnit id="4038" loc="6.268">Exin magnanimum series antiqua parentum</TextUnit>
    <TextUnit id="4039" loc="6.269">invenitur, miris in vultum animata figuris.</TextUnit>
    <TextUnit id="4040" loc="6.270">primus anhelantem duro Tirynthius angens</TextUnit>
    <TextUnit id="4041" loc="6.271">pectoris attritu sua frangit in ossa leonem,</TextUnit>
    <TextUnit id="4042" loc="6.272">haud illum impavidi, quamvis et in aere suumque</TextUnit>
    <TextUnit id="4043" loc="6.273">Inachidae videre decus, pater ordine iuncto</TextUnit>
    <TextUnit id="4044" loc="6.274">laevus harundinae recubans super aggere ripae</TextUnit>
    <TextUnit id="4045" loc="6.275">cernitur emissaeque indulgens Inachus urnae.</TextUnit>
    <TextUnit id="4046" loc="6.276">Io post tergum, iam prona dolorque parentis,</TextUnit>
    <TextUnit id="4047" loc="6.277">spectat inocciduis stellatum visibus Argum.</TextUnit>
    <TextUnit id="4048" loc="6.278">ast illam melior Phariis erexerat arvis</TextUnit>
    <TextUnit id="4049" loc="6.279">Iuppiter atque hospes iam tunc Aurora colebat.</TextUnit>
    <TextUnit id="4050" loc="6.280">Tantalus inde parens, non qui fallentibus undis</TextUnit>
    <TextUnit id="4051" loc="6.281">imminet aut refugae sterilem rapit aera silvae,</TextUnit>
    <TextUnit id="4052" loc="6.282">sed pius et magni vehitur conviva Tonantis.</TextUnit>
    <TextUnit id="4053" loc="6.283">parte alia victor curru Neptunia tendit</TextUnit>
    <TextUnit id="4054" loc="6.284">lora Pelops, prensatque rotas auriga natantes</TextUnit>
    <TextUnit id="4055" loc="6.285">Myrtilos et volucri iam iamque relinquitur axe.</TextUnit>
    <TextUnit id="4056" loc="6.286">et gravis Acrisius speciesque horrenda Coroebi</TextUnit>
    <TextUnit id="4057" loc="6.287">et Danae culpata sinus, et in amne reperto</TextUnit>
    <TextUnit id="4058" loc="6.288">tristis Amymone, parvoque Alcmena superbit</TextUnit>
    <TextUnit id="4059" loc="6.289">Hercule, tergemina crinem circumdata luna.</TextUnit>
    <TextUnit id="4060" loc="6.290">iungunt discordes inimica in foedera dextras</TextUnit>
    <TextUnit id="4061" loc="6.291">Belidae fratres; sed vultu mitior adstat</TextUnit>
    <TextUnit id="4062" loc="6.292">Aegyptus, Danai manifestum adgnoscere ficto</TextUnit>
    <TextUnit id="4063" loc="6.293">ore notas pacisque malae noctisque futurae,</TextUnit>
    <TextUnit id="4064" loc="6.294">mille dehinc species, tandem satiata voluptas</TextUnit>
    <TextUnit id="4065" loc="6.295">praestantesque viros vocat ad sua praemia virtus.</TextUnit>
    <TextUnit id="4066" loc="6.296">Primus sudor equis, dic inclyta, Phoebe, regentum</TextUnit>
    <TextUnit id="4067" loc="6.297">nomina, dic ipsos; neque enim generosior umquam</TextUnit>
    <TextUnit id="4068" loc="6.298">alipedum conlata acies, ceu praepete cursu</TextUnit>
    <TextUnit id="4069" loc="6.299">confligant densae volucres aut litore in uno</TextUnit>
    <TextUnit id="4070" loc="6.300">Aeolus insanis statuat certamina ventis.</TextUnit>
    <TextUnit id="4071" loc="6.301">Ducitur ante omnis rutilae manifestus Arion</TextUnit>
    <TextUnit id="4072" loc="6.302">igne iubae. Neptunus equo, si certa priorum</TextUnit>
    <TextUnit id="4073" loc="6.303">fama, pater; primus teneri laesisse lupatis</TextUnit>
    <TextUnit id="4074" loc="6.304">ora et litoreo domitasse in pulvere fertur,</TextUnit>
    <TextUnit id="4075" loc="6.305">verberibus parcens; etenim insatiatus eundi</TextUnit>
    <TextUnit id="4076" loc="6.306">ardor et hiberno par inconstantia ponto.</TextUnit>
    <TextUnit id="4077" loc="6.307">saepe per Ionium Libycumque natantibus ire</TextUnit>
    <TextUnit id="4078" loc="6.308">interiunctus equis omnesque adsuerat in oras</TextUnit>
    <TextUnit id="4079" loc="6.309">caeruleum deferre patrem; stupuere relicta</TextUnit>
    <TextUnit id="4080" loc="6.310">Nubila, certantes Eurique Notique sequuntur.</TextUnit>
    <TextUnit id="4081" loc="6.311">nec minor in terris bella Eurysthea gerentem</TextUnit>
    <TextUnit id="4082" loc="6.312">Amphitryoniaden alto per gramina sulco</TextUnit>
    <TextUnit id="4083" loc="6.313">duxerat, illi etiam ferus indocilisque teneri,</TextUnit>
    <TextUnit id="4084" loc="6.314">mox divum dono regis dignatus Adrasti</TextUnit>
    <TextUnit id="4085" loc="6.315">imperia et multum mediis mansueverat annis.</TextUnit>
    <TextUnit id="4086" loc="6.316">tunc rector genero Polynici indulget agendum</TextUnit>
    <TextUnit id="4087" loc="6.317">multa monens, ubi fervor equo, qua suetus ab arte</TextUnit>
    <TextUnit id="4088" loc="6.318">mulceri, ne saeva manus, ne liber habenis</TextUnit>
    <TextUnit id="4089" loc="6.319">impetus, urge alios" inquit "stimulisque minisque;</TextUnit>
    <TextUnit id="4090" loc="6.320">ille ibit, minus ipse voles.” sic ignea lora</TextUnit>
    <TextUnit id="4091" loc="6.321">cum daret et rapido Sol natum imponeret axi,</TextUnit>
    <TextUnit id="4092" loc="6.322">gaudentem lacrimans astra insidiosa docebat</TextUnit>
    <TextUnit id="4093" loc="6.323">nolentesque teri zonas mediamque polorum</TextUnit>
    <TextUnit id="4094" loc="6.324">temperiem: pius ille quidem et formidine cauta,</TextUnit>
    <TextUnit id="4095" loc="6.325">sed iuvenem durae prohibebant discere Parcae.</TextUnit>
    <TextUnit id="4096" loc="6.326">Oebalios sublimis agit, spes proxima palmae,</TextUnit>
    <TextUnit id="4097" loc="6.327">Amphiaraus equos; tua furto lapsa propago,</TextUnit>
    <TextUnit id="4098" loc="6.328">Cyllare, dum Scythici diversus ad ostia Ponti</TextUnit>
    <TextUnit id="4099" loc="6.329">Castor Amyclaeas remo permutat habenas.</TextUnit>
    <TextUnit id="4100" loc="6.330">ipse habitu niveus, nivei dant colla iugales,</TextUnit>
    <TextUnit id="4101" loc="6.331">concolor est albis et cassis et infula cristis,</TextUnit>
    <TextUnit id="4102" loc="6.332">quin et Thessalicis felix Admetus ab oris</TextUnit>
    <TextUnit id="4103" loc="6.333">vix steriles compescit equas; Centaurica dicunt</TextUnit>
    <TextUnit id="4104" loc="6.334">semina (credo, adeo sexum indignantur, et omnis</TextUnit>
    <TextUnit id="4105" loc="6.335">in vires adducta venus); noctemque diemque</TextUnit>
    <TextUnit id="4106" loc="6.336">adsimulant, maculis internigrantibus albae:</TextUnit>
    <TextUnit id="4107" loc="6.337">tantus uterque color, credi nec degener illo</TextUnit>
    <TextUnit id="4108" loc="6.338">de grege, Castaliae stupuit qui sibila cannae</TextUnit>
    <TextUnit id="4109" loc="6.339">laetus et audito contempsit Apolline pasci.</TextUnit>
    <TextUnit id="4110" loc="6.340">ecce et Iasonidae iuvenes, nova gloria matris</TextUnit>
    <TextUnit id="4111" loc="6.341">Hypsipyles, subiere iugo, quo vectus uterque,</TextUnit>
    <TextUnit id="4112" loc="6.342">nomen avo gentile Thoas atque omine dictus</TextUnit>
    <TextUnit id="4113" loc="6.343">Euneos Argoo. geminis eadem omnia: vultus,</TextUnit>
    <TextUnit id="4114" loc="6.344">currus, equi, vestes, par et concordia votis,</TextUnit>
    <TextUnit id="4115" loc="6.345">vincere vel solo cupiunt a fratcre relinqui.</TextUnit>
    <TextUnit id="4116" loc="6.346">it Chromis Hippodamusque, alter satus Hercule magno,</TextUnit>
    <TextUnit id="4117" loc="6.347">alter ab Oenomao: dubites, uter effera presset</TextUnit>
    <TextUnit id="4118" loc="6.348">frena magis. Getici pecus hic Diomedis, at ille</TextUnit>
    <TextUnit id="4119" loc="6.349">Pisaei iuga patris habet, crudelibus ambo</TextUnit>
    <TextUnit id="4120" loc="6.350">exuviis diroque imbuti sanguine currus.</TextUnit>
    <TextUnit id="4121" loc="6.351">metarum instar erant hinc nudo robore quercus,</TextUnit>
    <TextUnit id="4122" loc="6.352">olim omnis exuta comas, hinc saxeus umbo,</TextUnit>
    <TextUnit id="4123" loc="6.353">arbiter agricolis; finem iacet inter utrumque,</TextUnit>
    <TextUnit id="4124" loc="6.354">quale quater iaculo spatium, ter harundine vincas.</TextUnit>
    <TextUnit id="4125" loc="6.355">Interea cantu Musarum nobile muleens</TextUnit>
    <TextUnit id="4126" loc="6.356">concilium citharaeque manus insertus Apollo</TextUnit>
    <TextUnit id="4127" loc="6.357">Parnassi summo spectabat ab aethere terras;</TextUnit>
    <TextUnit id="4128" loc="6.358">orsa deum — nam saepe Iovem Phlegramque suique</TextUnit>
    <TextUnit id="4129" loc="6.359">anguis opus fratrumque pius cantarat honores —</TextUnit>
    <TextUnit id="4130" loc="6.360">tunc aperit, quis fulmen agat, quis sidera ducat</TextUnit>
    <TextUnit id="4131" loc="6.361">spiritus, unde animi fluviis, quae pabula ventis,</TextUnit>
    <TextUnit id="4132" loc="6.362">quo fonte immensum vivat mare, quae via solis</TextUnit>
    <TextUnit id="4133" loc="6.363">praecipitet noctem, quae porrigat, imane tellus</TextUnit>
    <TextUnit id="4134" loc="6.364">an media et rursus mundo succincta latenti.</TextUnit>
    <TextUnit id="4135" loc="6.365">finis erat, differt avidas audire sorores,</TextUnit>
    <TextUnit id="4136" loc="6.366">dumque chelyn lauro textumque inlustre coronae</TextUnit>
    <TextUnit id="4137" loc="6.367">subligat et picto discingit pectora limbo,</TextUnit>
    <TextUnit id="4138" loc="6.368">haud procul Herculeam Nemcen clamore reductus</TextUnit>
    <TextUnit id="4139" loc="6.369">aspicit atque illic ingens certaminis instar</TextUnit>
    <TextUnit id="4140" loc="6.370">quadriiugi. noscit cunctos, et forte propinquo</TextUnit>
    <TextUnit id="4141" loc="6.371">constiterant Admetus et Amphiaraus in arvo.</TextUnit>
    <TextUnit id="4142" loc="6.372">tunc secum: quisnam iste duos, fidissima Phoebi</TextUnit>
    <TextUnit id="4143" loc="6.373">nomina, commisit deus in discrimina reges?</TextUnit>
    <TextUnit id="4144" loc="6.374">ambo pii cariquc ambo; nequeam ipse priorem</TextUnit>
    <TextUnit id="4145" loc="6.375">dicere. Peliacis hic cum famularer in arvis —</TextUnit>
    <TextUnit id="4146" loc="6.376">sic Iovis imperia et nigrae voluere Sorores —</TextUnit>
    <TextUnit id="4147" loc="6.377">tura dabat famulo nec me sentire minorem</TextUnit>
    <TextUnit id="4148" loc="6.378">ausus; at hic tripodum comes et pius artis alumnus</TextUnit>
    <TextUnit id="4149" loc="6.379">aetheriae. potior meritis tamen ille, sed huius</TextUnit>
    <TextUnit id="4150" loc="6.380">extrema iam fila colu; datur ordo senectae</TextUnit>
    <TextUnit id="4151" loc="6.381">Admeto serumque mori; tibi nulla supersunt</TextUnit>
    <TextUnit id="4152" loc="6.382">gaudia, nam Thebae iuxta et tenebrosa vorago.</TextUnit>
    <TextUnit id="4153" loc="6.383">scis miser, et nostrae pridem cecinere volucres.”</TextUnit>
    <TextUnit id="4154" loc="6.384">dixit, et os fletu paene inviolabile tinctus</TextUnit>
    <TextUnit id="4155" loc="6.385">extemplo Nemeen radiante per aera saltu</TextUnit>
    <TextUnit id="4156" loc="6.386">ocior et patrio venit igne suisque sagittis,</TextUnit>
    <TextUnit id="4157" loc="6.387">ipse olim in terris, caelo vestigia durant,</TextUnit>
    <TextUnit id="4158" loc="6.388">claraque per zephyros etiamnum semita lucet.</TextUnit>
    <TextUnit id="4159" loc="6.389">Et iam sortitus Prothous versarat aena</TextUnit>
    <TextUnit id="4160" loc="6.390">casside, iamque locus cuique est et liminis ordo.</TextUnit>
    <TextUnit id="4161" loc="6.391">terrarum decora ampla viri, decora aequa iugales,</TextUnit>
    <TextUnit id="4162" loc="6.392">divum utrumque genus, stant uno margine clausi</TextUnit>
    <TextUnit id="4163" loc="6.393">spesque audaxque una metus et fiducia pallens.</TextUnit>
    <TextUnit id="4164" loc="6.394">nil fixum cordi: pugnant exire .paventque,</TextUnit>
    <TextUnit id="4165" loc="6.395">concurrit summos animosum frigus in artus.</TextUnit>
    <TextUnit id="4166" loc="6.396">qui dominis, idem ardor equis; face lumina surgunt,</TextUnit>
    <TextUnit id="4167" loc="6.397">ora sonant morsu, spumisque et sanguine ferrum</TextUnit>
    <TextUnit id="4168" loc="6.398">uritur, impulsi nequeunt obsistere postes</TextUnit>
    <TextUnit id="4169" loc="6.399">claustraque, compressae transfumat anhelitus irae.</TextUnit>
    <TextUnit id="4170" loc="6.400">stare adeo miserum est, pereunt vestigia mille</TextUnit>
    <TextUnit id="4171" loc="6.401">ante fugam, absentemque ferit gravis ungula campum,</TextUnit>
    <TextUnit id="4172" loc="6.402">circumstant fidi, nexusque et torta iubarum</TextUnit>
    <TextUnit id="4173" loc="6.403">expediunt firmantque animos et plurima monstrant.</TextUnit>
    <TextUnit id="4174" loc="6.404">insonuit contra Tyrrhenum murmur, et omnes</TextUnit>
    <TextUnit id="4175" loc="6.405">exsiluere loco. quae tantum carbasa ponto,</TextUnit>
    <TextUnit id="4176" loc="6.406">quae bello sic tela volant, quae nubila caelo?</TextUnit>
    <TextUnit id="4177" loc="6.407">amnibus hibernis minor est, minor impetus igni,</TextUnit>
    <TextUnit id="4178" loc="6.408">tardius astra cadunt, glomerantur tardius imbres,</TextUnit>
    <TextUnit id="4179" loc="6.409">tardius e summo decurrunt flumina monte.</TextUnit>
    <TextUnit id="4180" loc="6.410">Emissos videre atque agnovere Pelasgi.</TextUnit>
    <TextUnit id="4181" loc="6.411">et iam rapti oculis, iam caeco pulvere mixti</TextUnit>
    <TextUnit id="4182" loc="6.412">una in nube latent, vultusque umbrante tumultu</TextUnit>
    <TextUnit id="4183" loc="6.413">vix inter sese clamore et nomine noscunt.</TextUnit>
    <TextUnit id="4184" loc="6.414">evolvere globum, et spatio quo quisque valebat</TextUnit>
    <TextUnit id="4185" loc="6.415">diducti: delet sulcos iterata priores</TextUnit>
    <TextUnit id="4186" loc="6.416">orbita, nunc avidi prono iuga pectore tangunt,</TextUnit>
    <TextUnit id="4187" loc="6.417">nunc pugnante genu et pressis duplicantur habenis.</TextUnit>
    <TextUnit id="4188" loc="6.418">colla toris crinita tument, stantesque repectit</TextUnit>
    <TextUnit id="4189" loc="6.419">aura iubas, bibit albentes humus arida nimbos,</TextUnit>
    <TextUnit id="4190" loc="6.420">fit sonus humanisque pedum tenuisque rotarum.</TextUnit>
    <TextUnit id="4191" loc="6.421">nulla manu requies, densis insibilat aer</TextUnit>
    <TextUnit id="4192" loc="6.422">verberibus; gelida non crebrior exsilit Arcto</TextUnit>
    <TextUnit id="4193" loc="6.423">grando, nec Olentis manant tot cornibus imbres.</TextUnit>
    <TextUnit id="4194" loc="6.424">Senserat adductis alium praesagus Arion</TextUnit>
    <TextUnit id="4195" loc="6.425">stare ducem loris, dirumque expaverat insons</TextUnit>
    <TextUnit id="4196" loc="6.426">Oedipodioniden; iam illinc a limine discors</TextUnit>
    <TextUnit id="4197" loc="6.427">iratusque oneri solito truculentior ardet.</TextUnit>
    <TextUnit id="4198" loc="6.428">Inachidae credunt accensum laudibus; ille</TextUnit>
    <TextUnit id="4199" loc="6.429">aurigam fugit, aurigae furiale minatur</TextUnit>
    <TextUnit id="4200" loc="6.430">efferus, et campo dominum circumspicit omni.</TextUnit>
    <TextUnit id="4201" loc="6.431">ante tamen cunctos sequitur longeque secundus</TextUnit>
    <TextUnit id="4202" loc="6.432">Amphiaraus agit, quem Thessalus aequat eundo</TextUnit>
    <TextUnit id="4203" loc="6.433">Admetus: iuxta gemini, nunc Euneos ante</TextUnit>
    <TextUnit id="4204" loc="6.434">et nunc ante Thoas, cedunt vincuntque, nec umquam</TextUnit>
    <TextUnit id="4205" loc="6.435">ambitiosa pios conlidit gloria fratres.</TextUnit>
    <TextUnit id="4206" loc="6.436">postremum discrimen erant Chromis asper et asper</TextUnit>
    <TextUnit id="4207" loc="6.437">Hippodamus, non arte rudes, sed mole tenentur</TextUnit>
    <TextUnit id="4208" loc="6.438">cornipedum; prior Hippodamus fert ora sequentum,</TextUnit>
    <TextUnit id="4209" loc="6.439">fert gemitus multaque umeros incenditur aura.</TextUnit>
    <TextUnit id="4210" loc="6.440">speravit flexae circum compendia metae</TextUnit>
    <TextUnit id="4211" loc="6.441">interius ductis Phoebeius augur habenis</TextUnit>
    <TextUnit id="4212" loc="6.442">anticipasse viam; nec non et Thessalus heros</TextUnit>
    <TextUnit id="4213" loc="6.443">spe propiore calet, dum non cohibente magistro</TextUnit>
    <TextUnit id="4214" loc="6.444">spargitur in gyros dexterque exerrat Arion.</TextUnit>
    <TextUnit id="4215" loc="6.445">iam prior Oeclides et iam non tertius ibat</TextUnit>
    <TextUnit id="4216" loc="6.446">Admetus, laxo cum tandem ambo orbe reductus</TextUnit>
    <TextUnit id="4217" loc="6.447">aequoreus sonipes premit evaditque parumper</TextUnit>
    <TextUnit id="4218" loc="6.448">gavisos; subit astra fragor, caelumque tremiscit,</TextUnit>
    <TextUnit id="4219" loc="6.449">omniaque excusso patuere sedilia vulgo,</TextUnit>
    <TextUnit id="4220" loc="6.450">sed nec lora regit nec verbera pallidus audet</TextUnit>
    <TextUnit id="4221" loc="6.451">Labdacides: lassa veluti ratione magister</TextUnit>
    <TextUnit id="4222" loc="6.452">in fluctus, in saxa ruit nec iam amplius astra</TextUnit>
    <TextUnit id="4223" loc="6.453">respicit et victam proiecit casibus artem.</TextUnit>
    <TextUnit id="4224" loc="6.454">Rursus praecipites in recta ac devia campi</TextUnit>
    <TextUnit id="4225" loc="6.455">obliquant tenduntque vias, iterum axibus axes</TextUnit>
    <TextUnit id="4226" loc="6.456">inflicti, radiisque rotae; pax nulla fidesque:</TextUnit>
    <TextUnit id="4227" loc="6.457">bella geri ferro levius, bella horrida credas;</TextUnit>
    <TextUnit id="4228" loc="6.458">is furor in laudes, trepidant mortemque minantur,</TextUnit>
    <TextUnit id="4229" loc="6.459">multaque transversis praestringitur ungula campis,</TextUnit>
    <TextUnit id="4230" loc="6.460">nec iam sufficiunt stimuli, non verbera, voce</TextUnit>
    <TextUnit id="4231" loc="6.461">nominibusque dent Pholoen Admetus et Irin</TextUnit>
    <TextUnit id="4232" loc="6.462">fumantemque Thoen, rapidum Danaeius augur</TextUnit>
    <TextUnit id="4233" loc="6.463">Ascheton increpitans meritumque voeabula Cygnum,</TextUnit>
    <TextUnit id="4234" loc="6.464">audit et Herculeum Strymon Chromin, Euneon audit</TextUnit>
    <TextUnit id="4235" loc="6.465">igneus Acthion; tardumque Cydona lacessit</TextUnit>
    <TextUnit id="4236" loc="6.466">Hippodamus, variumque Thoas rogat ire Podarcen.</TextUnit>
    <TextUnit id="4237" loc="6.467">solus Echionides errante silentia curru</TextUnit>
    <TextUnit id="4238" loc="6.468">maesta tenet trepidaque timet se voce fateri.</TextUnit>
    <TextUnit id="4239" loc="6.469">vixdum coeptus equis labor, et iam pulvere quarto</TextUnit>
    <TextUnit id="4240" loc="6.470">campum ineunt, iamque et tepidis sudoribus artus</TextUnit>
    <TextUnit id="4241" loc="6.471">effeti, et crassum rapit eiectatque vaporem</TextUnit>
    <TextUnit id="4242" loc="6.472">cornipedum flammata sitis, nec iam integer illis</TextUnit>
    <TextUnit id="4243" loc="6.473">impetus, et longi suspendunt ilia flatus,</TextUnit>
    <TextUnit id="4244" loc="6.474">hic anceps Fortuna diu decernere primum</TextUnit>
    <TextUnit id="4245" loc="6.475">ausa venit, ruit, Haemonium dum fervidus instat</TextUnit>
    <TextUnit id="4246" loc="6.476">Admetum superare, Thoas, nec pertulit ullam</TextUnit>
    <TextUnit id="4247" loc="6.477">frater opem. velit ille quidem, sed Martius ante</TextUnit>
    <TextUnit id="4248" loc="6.478">obstitit Hippodamus mediasque immisit habenas.</TextUnit>
    <TextUnit id="4249" loc="6.479">mox Chromis Hippodamum metae interioris ad orbem</TextUnit>
    <TextUnit id="4250" loc="6.480">viribus Herculeis et toto robore patris</TextUnit>
    <TextUnit id="4251" loc="6.481">axe tenet prenso, luctantur abire iugales</TextUnit>
    <TextUnit id="4252" loc="6.482">nequiquam frenosque et colla rigentia tendunt.</TextUnit>
    <TextUnit id="4253" loc="6.483">ut Siculas si quando rates tenet aestus et ingens</TextUnit>
    <TextUnit id="4254" loc="6.484">auster agit, medio stant vela tumentia ponto.</TextUnit>
    <TextUnit id="4255" loc="6.485">tunc ipsum fracto curru deturbat, et isset</TextUnit>
    <TextUnit id="4256" loc="6.486">ante Chromis; sed Thraces equi ut videre iacentem</TextUnit>
    <TextUnit id="4257" loc="6.487">Hippodamum, redit illa fames, iamiamque trementem</TextUnit>
    <TextUnit id="4258" loc="6.488">partiti furiis, ni frena ipsosque frementes</TextUnit>
    <TextUnit id="4259" loc="6.489">oblitus palmae retro Tirynthius heros</TextUnit>
    <TextUnit id="4260" loc="6.490">torsisset victusque et conlaudatus abisset.</TextUnit>
    <TextUnit id="4261" loc="6.491">At tibi promissos iamdudum Phoebus honores,</TextUnit>
    <TextUnit id="4262" loc="6.492">Amphiarae, cupit, tandem ratus apta favori</TextUnit>
    <TextUnit id="4263" loc="6.493">tempora pulverei venit in spatia horrida circi,</TextUnit>
    <TextUnit id="4264" loc="6.494">cum iam in fine viae, et summum victoria nutat;</TextUnit>
    <TextUnit id="4265" loc="6.495">anguicomam monstri effigiem, saevissima visu</TextUnit>
    <TextUnit id="4266" loc="6.496">ora, movet sive ille Erebo seu finxit in astus</TextUnit>
    <TextUnit id="4267" loc="6.497">temporis, innumera certe formidine cultum</TextUnit>
    <TextUnit id="4268" loc="6.498">tollit in astra nefas, non illud ianitor atrae</TextUnit>
    <TextUnit id="4269" loc="6.499">impavidus Lethes, non ipsae horrore sine alto</TextUnit>
    <TextUnit id="4270" loc="6.500">Eumenides vidisse queant, turbasset euntes</TextUnit>
    <TextUnit id="4271" loc="6.501">Solis equos Martisque iugum, nam flavus Arion</TextUnit>
    <TextUnit id="4272" loc="6.502">ut vidit, saliere iubae, atque erectus in armos</TextUnit>
    <TextUnit id="4273" loc="6.503">stat sociumque iugi comitesque utrimque laboris</TextUnit>
    <TextUnit id="4274" loc="6.504">secum alte suspendit equos, ruit ilicet exsul</TextUnit>
    <TextUnit id="4275" loc="6.505">Aonius nexusque diu per terga volutus</TextUnit>
    <TextUnit id="4276" loc="6.506">exuit; abripitur longe moderamine liber</TextUnit>
    <TextUnit id="4277" loc="6.507">currus; at hunc putri praeter tellure iacentem</TextUnit>
    <TextUnit id="4278" loc="6.508">Taenarii currus et Thessalus axis et heros</TextUnit>
    <TextUnit id="4279" loc="6.509">Lemnius obliqua, quantum vitare dabatur,</TextUnit>
    <TextUnit id="4280" loc="6.510">transabiere fuga. tandem caligine mersum</TextUnit>
    <TextUnit id="4281" loc="6.511">erigit adcursu comitum caput aegraque tollit</TextUnit>
    <TextUnit id="4282" loc="6.512">membra solo, et socero redit haud speratus Adrasto.</TextUnit>
    <TextUnit id="4283" loc="6.513">Quis mortis, Thebane, locus, nisi dura negasset</TextUnit>
    <TextUnit id="4284" loc="6.514">Tisiphone, quantum poteras dimittere bellum?</TextUnit>
    <TextUnit id="4285" loc="6.515">te Thebc fraterque palam, te plangeret Argos,</TextUnit>
    <TextUnit id="4286" loc="6.516">te Nemee, tibi Lerna comas Larissaque supplex</TextUnit>
    <TextUnit id="4287" loc="6.517">poneret, Archemori maior colerere sepulcro.</TextUnit>
    <TextUnit id="4288" loc="6.518">Tum vero Occlides, quamquam iam certa sequenti</TextUnit>
    <TextUnit id="4289" loc="6.519">praemia, cum vacuus domino prior iret Arion,</TextUnit>
    <TextUnit id="4290" loc="6.520">ardet adhuc cupiens vel inanem vincere currum.</TextUnit>
    <TextUnit id="4291" loc="6.521">dat vires refovetque deus; volat ocior euro,</TextUnit>
    <TextUnit id="4292" loc="6.522">ceu modo carceribus dimissus in arva solutis,</TextUnit>
    <TextUnit id="4293" loc="6.523">verberibusque iubas et terga lacessit habenis</TextUnit>
    <TextUnit id="4294" loc="6.524">increpitans Caerumque levem Cygnumque nivalem.</TextUnit>
    <TextUnit id="4295" loc="6.525">nunc saltem, dum nemo prior, rapit igneus orbes</TextUnit>
    <TextUnit id="4296" loc="6.526">axis, et effusae longe sparguntur harenae,</TextUnit>
    <TextUnit id="4297" loc="6.527">dat gemitum tellus et iam tunc saeva minatur.</TextUnit>
    <TextUnit id="4298" loc="6.528">forsitan et victo prior isset Arion e Cygnus,</TextUnit>
    <TextUnit id="4299" loc="6.529">sed vetat aequorcus vinci pater: hinc vice iusta</TextUnit>
    <TextUnit id="4300" loc="6.530">gloria mansit equo, cessit victoria vati.</TextUnit>
    <TextUnit id="4301" loc="6.531">huic pretium palmae gemini cratera ferebant</TextUnit>
    <TextUnit id="4302" loc="6.532">Herculeum iuvenes: illum Tirynthius olim</TextUnit>
    <TextUnit id="4303" loc="6.533">ferre manu sola spumantemque ore supino</TextUnit>
    <TextUnit id="4304" loc="6.534">vertere, seu monstri victor seu Marte, solebat.</TextUnit>
    <TextUnit id="4305" loc="6.535">Centauros habet arte truces aurumque figuris</TextUnit>
    <TextUnit id="4306" loc="6.536">terribile: hic mixta Lapitharum caede rotantur</TextUnit>
    <TextUnit id="4307" loc="6.537">saxa, faces aliique iterum crateres, ubique</TextUnit>
    <TextUnit id="4308" loc="6.538">ingentes morientum irae; tenet ipse furentem</TextUnit>
    <TextUnit id="4309" loc="6.539">Hylaeum et torta molitur robora barba,</TextUnit>
    <TextUnit id="4310" loc="6.540">at tibi Maeonio fertur circumflua limbo</TextUnit>
    <TextUnit id="4311" loc="6.541">pro meritis, Admete, chlamys repetitaque multo</TextUnit>
    <TextUnit id="4312" loc="6.542">murice: Phrixei natat hic contemptor ephebus</TextUnit>
    <TextUnit id="4313" loc="6.543">aequoris et picta tralucet eaerulus unda;</TextUnit>
    <TextUnit id="4314" loc="6.544">in latus ire manus mutaturusque videtur</TextUnit>
    <TextUnit id="4315" loc="6.545">bracchia, nec siceum speres in stamine crinem;</TextUnit>
    <TextUnit id="4316" loc="6.546">contra autem frustra sedet anxia turre suprema</TextUnit>
    <TextUnit id="4317" loc="6.547">Sestias in speculis, moritur prope conscius ignis,</TextUnit>
    <TextUnit id="4318" loc="6.548">has Adrastus opes dono victoribus ire</TextUnit>
    <TextUnit id="4319" loc="6.549">imperat; at generum famula solatur Achaea.</TextUnit>
    <TextUnit id="4320" loc="6.550">Sollicitat tunc ampla viros ad praemia cursu</TextUnit>
    <TextUnit id="4321" loc="6.551">praeceleres: agile studium et tenuissima virtus,</TextUnit>
    <TextUnit id="4322" loc="6.552">pacis opus, cum sacra vocant, nec inutile bellis</TextUnit>
    <TextUnit id="4323" loc="6.553">subsidium, si dextra neget, prior omnibus Idas,</TextUnit>
    <TextUnit id="4324" loc="6.554">nuper Olympiacis umbratus tempora ramis,</TextUnit>
    <TextUnit id="4325" loc="6.555">prosilit; excipiunt plausu Pisaea iuventus</TextUnit>
    <TextUnit id="4326" loc="6.556">Eleaeque manus, sequitur Sicyonius Alcon,</TextUnit>
    <TextUnit id="4327" loc="6.557">et bis in Isthmiaca victor clamatus harena</TextUnit>
    <TextUnit id="4328" loc="6.558">Phaedimus, alipedumque fugam praegressus equorum</TextUnit>
    <TextUnit id="4329" loc="6.559">ante Dymas, sed tunc aevo tardante secutus,</TextUnit>
    <TextUnit id="4330" loc="6.560">multi et, quos varii tacet ignorantia vulgi,</TextUnit>
    <TextUnit id="4331" loc="6.561">hinc atque hinc subiere, sed Arcada Parthenopaeum</TextUnit>
    <TextUnit id="4332" loc="6.562">appellant densique cient vaga murmura circi,</TextUnit>
    <TextUnit id="4333" loc="6.563">nota parens cursu; quis Maenaliac Atalantes</TextUnit>
    <TextUnit id="4334" loc="6.564">nesciat egregium decus et vestigia cunctis</TextUnit>
    <TextUnit id="4335" loc="6.565">indeprensa procis? onerat celeberrima natum</TextUnit>
    <TextUnit id="4336" loc="6.566">mater, et ipse procul fama iam notus inermes</TextUnit>
    <TextUnit id="4337" loc="6.567">narratur cervas pedes inter aperta Lycaei</TextUnit>
    <TextUnit id="4338" loc="6.568">tollere et emissum cursu deprendere telum,</TextUnit>
    <TextUnit id="4339" loc="6.569">tandem exspectatus volucri super agmina saltu</TextUnit>
    <TextUnit id="4340" loc="6.570">emicat et torto chlamydem diffibulat auro.</TextUnit>
    <TextUnit id="4341" loc="6.571">effulsere artus, membrorumque omnis aperta est</TextUnit>
    <TextUnit id="4342" loc="6.572">laetitia, insignes umeri, nec pectora nudis</TextUnit>
    <TextUnit id="4343" loc="6.573">deteriora genis, latuitque in corpore vultus.</TextUnit>
    <TextUnit id="4344" loc="6.574">ipse tamen formae laudem aspernatur et arcet</TextUnit>
    <TextUnit id="4345" loc="6.575">mirantes; tunc Palladios non inscius haustus</TextUnit>
    <TextUnit id="4346" loc="6.576">incubuit pinguique cutem fuscatur olivo.</TextUnit>
    <TextUnit id="4347" loc="6.577">hoc Idas, hoc more Dymas aliique nitescunt.</TextUnit>
    <TextUnit id="4348" loc="6.578">sic ubi tranquillo perlucent sidera ponto</TextUnit>
    <TextUnit id="4349" loc="6.579">vibraturque fretis caeli stellantis imago,</TextUnit>
    <TextUnit id="4350" loc="6.580">omnia clara nitent, sed clarior omnia supra</TextUnit>
    <TextUnit id="4351" loc="6.581">Hesperos exercet radios, quantusque per altum</TextUnit>
    <TextUnit id="4352" loc="6.582">aethera, caeruleis tantus monstratur in undis,</TextUnit>
    <TextUnit id="4353" loc="6.583">proximus et forma nec multum segnior Idas</TextUnit>
    <TextUnit id="4354" loc="6.584">cursibus atque aevo iuxta prior; attamen illi</TextUnit>
    <TextUnit id="4355" loc="6.585">iam tenuem pingues florem induxere palaestrae,</TextUnit>
    <TextUnit id="4356" loc="6.586">deserpitque genis nec se lanugo fatetur</TextUnit>
    <TextUnit id="4357" loc="6.587">intonsae sub nube comae, tunc rite citatos</TextUnit>
    <TextUnit id="4358" loc="6.588">explorant acuuntque gradus, variasque per artes</TextUnit>
    <TextUnit id="4359" loc="6.589">exstimulant docto languentia membra tumultu:</TextUnit>
    <TextUnit id="4360" loc="6.590">poplite nunc sidunt flexo, nunc lubrica forti</TextUnit>
    <TextUnit id="4361" loc="6.591">pectora confidunt plausu, nunc ignea tollunt</TextUnit>
    <TextUnit id="4362" loc="6.592">crura brevemque fugam necopino fine reponunt.</TextUnit>
    <TextUnit id="4363" loc="6.593">Ut ruit atque aequum submisit regula limen,</TextUnit>
    <TextUnit id="4364" loc="6.594">corripuere leves spatium, campoque refulsit</TextUnit>
    <TextUnit id="4365" loc="6.595">nuda cohors: volucres isdem modo tardius arvis</TextUnit>
    <TextUnit id="4366" loc="6.596">isse videntur equi; credas e plebe Cydonum</TextUnit>
    <TextUnit id="4367" loc="6.597">Parthorumque fuga totidem exsiluisse sagittas,</TextUnit>
    <TextUnit id="4368" loc="6.598">non aliter celeres Hyrcana per avia cervi,</TextUnit>
    <TextUnit id="4369" loc="6.599">cum procul impasti fremitum accepere leonis</TextUnit>
    <TextUnit id="4370" loc="6.600">sive putant, rapit attonitos fuga caeca metusque</TextUnit>
    <TextUnit id="4371" loc="6.601">congregat, et longum dant cornua mixta fragorem.</TextUnit>
    <TextUnit id="4372" loc="6.602">effugit hic oculos rapida puer ocior aura</TextUnit>
    <TextUnit id="4373" loc="6.603">Maenalius, quem deinde gradu premit horridus Idas</TextUnit>
    <TextUnit id="4374" loc="6.604">inspiratque umero, flatuque et pectoris umbra</TextUnit>
    <TextUnit id="4375" loc="6.605">terga premit, post ambiguo discrimine tendunt</TextUnit>
    <TextUnit id="4376" loc="6.606">Phaedimus atque Dymas, illis celer imminet Alcon.</TextUnit>
    <TextUnit id="4377" loc="6.607">flavus ab intonso pendebat vertice crinis</TextUnit>
    <TextUnit id="4378" loc="6.608">Arcados; hoc primis Triviae pascebat ab annis</TextUnit>
    <TextUnit id="4379" loc="6.609">munus et, Ogygio victor cum Marte redisset,</TextUnit>
    <TextUnit id="4380" loc="6.610">nequiquam patriis audax promiserat aris.</TextUnit>
    <TextUnit id="4381" loc="6.611">tunc liber nexu lateque in terga solutus</TextUnit>
    <TextUnit id="4382" loc="6.612">occursu zephyri retro fugit et simul ipsum</TextUnit>
    <TextUnit id="4383" loc="6.613">impedit infestoque volans obtenditur Idae.</TextUnit>
    <TextUnit id="4384" loc="6.614">inde dolum iuvenis fraudique adcommoda sensit</TextUnit>
    <TextUnit id="4385" loc="6.615">tempora; iam finem iuxta, dum limina victor</TextUnit>
    <TextUnit id="4386" loc="6.616">Parthenopaeus init, correpto crine reductum</TextUnit>
    <TextUnit id="4387" loc="6.617">occupat, et longae primus ferit ostia portae.</TextUnit>
    <TextUnit id="4388" loc="6.618">Arcades arma fremunt, armis defendere regem,</TextUnit>
    <TextUnit id="4389" loc="6.619">ni raptum decus et meriti reddantur honores,</TextUnit>
    <TextUnit id="4390" loc="6.620">contendunt totoque parant descendere circo.</TextUnit>
    <TextUnit id="4391" loc="6.621">sunt et quis Idae placeat dolus, ipse regesta</TextUnit>
    <TextUnit id="4392" loc="6.622">Parthenopaeus humo vultumque oculosque madentes</TextUnit>
    <TextUnit id="4393" loc="6.623">obruit, accessit lacrimarum gratia formae,</TextUnit>
    <TextUnit id="4394" loc="6.624">pectora nunc maerens, nunc ora indigna cruento</TextUnit>
    <TextUnit id="4395" loc="6.625">ungue secat meritamque comam, furit undique clamor</TextUnit>
    <TextUnit id="4396" loc="6.626">dissonus, ambiguumque senis cunctatur Adrasti</TextUnit>
    <TextUnit id="4397" loc="6.627">consilium, tandem ipse refert: compescite litem,</TextUnit>
    <TextUnit id="4398" loc="6.628">o pueri! virtus iterum temptanda; sed ite</TextUnit>
    <TextUnit id="4399" loc="6.629">limite non uno, latus hoc conceditur Idae,</TextUnit>
    <TextUnit id="4400" loc="6.630">tu diversa tene, fraus cursibus omnis abesto.”</TextUnit>
    <TextUnit id="4401" loc="6.631">Audierant, dictoque manent, mox numina supplex</TextUnit>
    <TextUnit id="4402" loc="6.632">affatu tacito iuvenis Tegeaeus odorat:</TextUnit>
    <TextUnit id="4403" loc="6.633">diva potens nemorum, tibi enim hic, tibi crinis honori</TextUnit>
    <TextUnit id="4404" loc="6.634">debitus, eque tuo venit haec iniuria voto,</TextUnit>
    <TextUnit id="4405" loc="6.635">si bene quid genetrix, si quid venatibus ipse</TextUnit>
    <TextUnit id="4406" loc="6.636">promerui, ne, quaeso, sinas hoc omine Thebas</TextUnit>
    <TextUnit id="4407" loc="6.637">ire nec Arcadiae tantum meruisse pudorem.”</TextUnit>
    <TextUnit id="4408" loc="6.638">auditum manifesta fides: vix campus euntem</TextUnit>
    <TextUnit id="4409" loc="6.639">sentit, et exilis plantis intervenit aer,</TextUnit>
    <TextUnit id="4410" loc="6.640">raraque non fracto vestigia pulvere pendent.</TextUnit>
    <TextUnit id="4411" loc="6.641">inrumpit clamore fores, clamore recurrit</TextUnit>
    <TextUnit id="4412" loc="6.642">ante ducem prensaque fovet suspiria palma,</TextUnit>
    <TextUnit id="4413" loc="6.643">finiti cursus, operumque insignia praesto.</TextUnit>
    <TextUnit id="4414" loc="6.644">Arcas equum dono, clipeum gerit improbus Idas,</TextUnit>
    <TextUnit id="4415" loc="6.645">cetera plebs Lyciis vadit contenta pharetris.</TextUnit>
    <TextUnit id="4416" loc="6.646">Tunc vocat, emisso si quis decernere disco</TextUnit>
    <TextUnit id="4417" loc="6.647">impiger et vires velit ostentare superbas.</TextUnit>
    <TextUnit id="4418" loc="6.648">it iussus Pterelas. et aenae lubrica massae</TextUnit>
    <TextUnit id="4419" loc="6.649">pondera vix toto curvatus corpore iuxta</TextUnit>
    <TextUnit id="4420" loc="6.650">deicit; inspectant taciti expenduntque laborem</TextUnit>
    <TextUnit id="4421" loc="6.651">Inachidae. mox turba ruunt, duo gentis Achaeae,</TextUnit>
    <TextUnit id="4422" loc="6.652">tres Ephyreiadae, Pisa satus unus, Acarnan</TextUnit>
    <TextUnit id="4423" loc="6.653">septimus; et plures agitabat gloria, ni se</TextUnit>
    <TextUnit id="4424" loc="6.654">arduus Hippomedon cavea stimulante tulisset</TextUnit>
    <TextUnit id="4425" loc="6.655">in medios, lateque ferens sub pectore dextro</TextUnit>
    <TextUnit id="4426" loc="6.656">orbem alium: hunc potius, iuvenes, qui moenia saxis</TextUnit>
    <TextUnit id="4427" loc="6.657">frangere, qui Tyrias deiectum vaditis arces,</TextUnit>
    <TextUnit id="4428" loc="6.658">hunc rapite: ast illud cui non iaculabile dextrae</TextUnit>
    <TextUnit id="4429" loc="6.659">pondus?” et abreptum nullo conamine iecit</TextUnit>
    <TextUnit id="4430" loc="6.660">in latus, absistunt procul attonitique fatentur</TextUnit>
    <TextUnit id="4431" loc="6.661">cedere; vix unus Phlegyas acerque Menestheus —</TextUnit>
    <TextUnit id="4432" loc="6.662">hos etiam pudor et magni tenuere parentes —</TextUnit>
    <TextUnit id="4433" loc="6.663">promisere manum; concessit cetera pubes</TextUnit>
    <TextUnit id="4434" loc="6.664">sponte et adorato rediit ingloria disco.</TextUnit>
    <TextUnit id="4435" loc="6.665">(malis Bistoniis clipeus Mavortis in arvis</TextUnit>
    <TextUnit id="4436" loc="6.666">luce mala Pangaea ferit solemque refulgens</TextUnit>
    <TextUnit id="4437" loc="6.667">territat incussaque dei grave mugit ab hasta.</TextUnit>
    <TextUnit id="4438" loc="6.668">Pisaeus Phlegyas opus incohat et simul omnes</TextUnit>
    <TextUnit id="4439" loc="6.669">abstulit in se oculos: ea viso corpore virtus</TextUnit>
    <TextUnit id="4440" loc="6.670">promissa, ac primum terra discumque manumque</TextUnit>
    <TextUnit id="4441" loc="6.671">asperat, excusso mox circum pulvere versat,</TextUnit>
    <TextUnit id="4442" loc="6.672">quod latus in digitos, mediae quod certius ulnae</TextUnit>
    <TextUnit id="4443" loc="6.673">conveniat, non artis egens: hic semper amori</TextUnit>
    <TextUnit id="4444" loc="6.674">ludus erat, patriae non tantum ubi laudis obiret</TextUnit>
    <TextUnit id="4445" loc="6.675">sacra, sed alternis Alpheon utrumque solebat</TextUnit>
    <TextUnit id="4446" loc="6.676">metari ripis et, qua latissima distant,</TextUnit>
    <TextUnit id="4447" loc="6.677">non umquam merso transmittere flumina disco.</TextUnit>
    <TextUnit id="4448" loc="6.678">ergo operum fidens non protinus horrida campi</TextUnit>
    <TextUnit id="4449" loc="6.679">iugera, sed caelo dextram metitur, humique</TextUnit>
    <TextUnit id="4450" loc="6.680">pressus utroque genu collecto sanguine discum</TextUnit>
    <TextUnit id="4451" loc="6.681">ipse super sese rotat atque in nubila condit.</TextUnit>
    <TextUnit id="4452" loc="6.682">ille citus sublime petit similisque cadenti</TextUnit>
    <TextUnit id="4453" loc="6.683">crescit in adversum, tandemque exhaustus ab alto</TextUnit>
    <TextUnit id="4454" loc="6.684">tardior ad terram redit atque immergitur arvis.</TextUnit>
    <TextUnit id="4455" loc="6.685">sic cadit, attonitis quotiens avellitur astris,</TextUnit>
    <TextUnit id="4456" loc="6.686">Solis opaca soror; procul auxiliantia gentes</TextUnit>
    <TextUnit id="4457" loc="6.687">aera crepant frustraque timent, at Thessala victrix</TextUnit>
    <TextUnit id="4458" loc="6.688">ridet anhelantes audito carmine bigas.</TextUnit>
    <TextUnit id="4459" loc="6.689">conlaudant Danai, sed non tibi molle tuenti,</TextUnit>
    <TextUnit id="4460" loc="6.690">Hippomedon, maiorque manus speratur in aequo.</TextUnit>
    <TextUnit id="4461" loc="6.691">Atque illi extemplo, cui spes infringere dulce</TextUnit>
    <TextUnit id="4462" loc="6.692">immodicas, Fortuna venit, quid numina contra</TextUnit>
    <TextUnit id="4463" loc="6.693">tendere fas homini? spatium iam immane parabat,</TextUnit>
    <TextUnit id="4464" loc="6.694">iam cervix conversa, et iam latus omne redibat:</TextUnit>
    <TextUnit id="4465" loc="6.695">excidit ante pedes elapsum pondus et ictus</TextUnit>
    <TextUnit id="4466" loc="6.696">destituit frustraque manum demisit inanem,</TextUnit>
    <TextUnit id="4467" loc="6.697">ingemuere omnes, rarisque ea visa voluptas,</TextUnit>
    <TextUnit id="4468" loc="6.698">inde ad conatus timida subit arte Menestheus</TextUnit>
    <TextUnit id="4469" loc="6.699">cautior, et multum te, Maia crete, rogato</TextUnit>
    <TextUnit id="4470" loc="6.700">molis praevalidae castigat pulvere lapsus.</TextUnit>
    <TextUnit id="4471" loc="6.701">illa manu magna et multo felicior exit,</TextUnit>
    <TextUnit id="4472" loc="6.702">nec partem exiguam circi transvecta quievit,</TextUnit>
    <TextUnit id="4473" loc="6.703">fit sonus, et fixa signatur terra sagitta,</TextUnit>
    <TextUnit id="4474" loc="6.704">tertius Hippomedon valida ad certamina tardos</TextUnit>
    <TextUnit id="4475" loc="6.705">molitur gressus; namque illum corde sub alto</TextUnit>
    <TextUnit id="4476" loc="6.706">et casus Phlegyae monet et fortuna Menesthei.</TextUnit>
    <TextUnit id="4477" loc="6.707">erigit adsuetum dextrae certamen, et alte</TextUnit>
    <TextUnit id="4478" loc="6.708">sustentans rigidumque latus fortesque lacertos</TextUnit>
    <TextUnit id="4479" loc="6.709">consulit ac vasto contorquet turbine, et ipse</TextUnit>
    <TextUnit id="4480" loc="6.710">prosequitur, fugit horrendo per inania saltu</TextUnit>
    <TextUnit id="4481" loc="6.711">iamque procul meminit dextrae servatque tenorem</TextUnit>
    <TextUnit id="4482" loc="6.712">discus, nec dubia iunctave Menesthea victum</TextUnit>
    <TextUnit id="4483" loc="6.713">transabiit meta: longe super aemula signa</TextUnit>
    <TextUnit id="4484" loc="6.714">consedit viridesque umeros et opaca theatri</TextUnit>
    <TextUnit id="4485" loc="6.715">culmina ceu latae tremefecit mole ruinae:</TextUnit>
    <TextUnit id="4486" loc="6.716">quale vaporifera saxum Polyphemus ab Aetna</TextUnit>
    <TextUnit id="4487" loc="6.717">lucis egente manu tamen in vestigia puppis</TextUnit>
    <TextUnit id="4488" loc="6.718">auditae iuxtaque inimicum exegit Ulixen.</TextUnit>
    <TextUnit id="4489" loc="6.719">sic et Aloidae, cum iam calcaret Olympum</TextUnit>
    <TextUnit id="4490" loc="6.720">desuper Ossa rigens, ipsum glaciale ferebant</TextUnit>
    <TextUnit id="4491" loc="6.721">Pelion et trepido sperabant iungere caelo.</TextUnit>
    <TextUnit id="4492" loc="6.722">Tum genitus Talao victori tigrin inanem</TextUnit>
    <TextUnit id="4493" loc="6.723">ire iubet, fulvo quae circumfusa nitebat</TextUnit>
    <TextUnit id="4494" loc="6.724">margine et extremos auro mansueverat ungues.</TextUnit>
    <TextUnit id="4495" loc="6.725">Gnosiacos arcus habet et vaga tela Menestheus.</TextUnit>
    <TextUnit id="4496" loc="6.726">at tibi” ait, Phlegya, casu frustrate sinistro,</TextUnit>
    <TextUnit id="4497" loc="6.727">hunc, quondam nostri decus auxiliumque Pelasgi,</TextUnit>
    <TextUnit id="4498" loc="6.728">ferre damus,neque enim Hippomedon inviderit, ensem,</TextUnit>
    <TextUnit id="4499" loc="6.729">nunc opus est animis: infestos tollite caestus</TextUnit>
    <TextUnit id="4500" loc="6.730">comminus; haec bellis et ferro proxima virtus.”</TextUnit>
    <TextUnit id="4501" loc="6.731">Constitit immanis cerni immanisque timeri</TextUnit>
    <TextUnit id="4502" loc="6.732">Argolicus Capaneus, ac dum nigrantia plumbo</TextUnit>
    <TextUnit id="4503" loc="6.733">tegmina cruda boum non mollior ipse lacertis</TextUnit>
    <TextUnit id="4504" loc="6.734">induitur, date tot iuvenum de milibus unum</TextUnit>
    <TextUnit id="4505" loc="6.735">huc” ait, atque utinam potius de stirpe veniret</TextUnit>
    <TextUnit id="4506" loc="6.736">aemulus Aonia, quem fas demittere leto,</TextUnit>
    <TextUnit id="4507" loc="6.737">nec mea crudelis civili sanguine virtus.”</TextUnit>
    <TextUnit id="4508" loc="6.738">obstipuere animi, fecitque silentia terror.</TextUnit>
    <TextUnit id="4509" loc="6.739">tandem insperatus nuda de plebe Laeonum</TextUnit>
    <TextUnit id="4510" loc="6.740">prosilit Aleidamas, mirantur Dorica regum</TextUnit>
    <TextUnit id="4511" loc="6.741">agmina; sed socii fretum Polluce magistro</TextUnit>
    <TextUnit id="4512" loc="6.742">norant et sacras inter crevisse palaestras.</TextUnit>
    <TextUnit id="4513" loc="6.743">ipse deus posuitque manus et bracchia finxit —</TextUnit>
    <TextUnit id="4514" loc="6.744">materiae suadebat amor; — tune saepe locavit</TextUnit>
    <TextUnit id="4515" loc="6.745">comminus, et simili stantem miratus in ira</TextUnit>
    <TextUnit id="4516" loc="6.746">sustulit exsultans nudumque in pectora pressit,</TextUnit>
    <TextUnit id="4517" loc="6.747">illum indignatur Capaneus ridetque vocantem</TextUnit>
    <TextUnit id="4518" loc="6.748">ut miserans, poscitque alium, tandemque coaetus</TextUnit>
    <TextUnit id="4519" loc="6.749">restitit, et stimulis iam languida colla tumescunt.</TextUnit>
    <TextUnit id="4520" loc="6.750">fulmineas alte suspensi corpora plantis</TextUnit>
    <TextUnit id="4521" loc="6.751">erexere manus; tuto procul ora recessu</TextUnit>
    <TextUnit id="4522" loc="6.752">armorum in speculis, aditusque ad volnera elusi.</TextUnit>
    <TextUnit id="4523" loc="6.753">hic, quantum Tityos Stygiis consurgat ab arvis,</TextUnit>
    <TextUnit id="4524" loc="6.754">si torvae patiantur aves, tanta undique pandit</TextUnit>
    <TextUnit id="4525" loc="6.755">membrorum spatia et tantis ferus ossibus exstat.</TextUnit>
    <TextUnit id="4526" loc="6.756">hic paulo ante puer, sed enim maturius aevo</TextUnit>
    <TextUnit id="4527" loc="6.757">robur, et ingentes spondet tener impetus annos,</TextUnit>
    <TextUnit id="4528" loc="6.758">quem vinci haud quisquam saevo neque sanguine tingui</TextUnit>
    <TextUnit id="4529" loc="6.759">malit, et erecto timeat spectacula voto.</TextUnit>
    <TextUnit id="4530" loc="6.760">Ut sese permensi oculis et uterque priorem</TextUnit>
    <TextUnit id="4531" loc="6.761">speravere locum, non protinus ira nec ictus:</TextUnit>
    <TextUnit id="4532" loc="6.762">alternus paulum timor et permixta furori</TextUnit>
    <TextUnit id="4533" loc="6.763">consilia, inclinant tantum contraria iactu</TextUnit>
    <TextUnit id="4534" loc="6.764">bracchia et explorant caestus hebetantque ferendo,</TextUnit>
    <TextUnit id="4535" loc="6.765">doctior hic differt animum metuensque futuri</TextUnit>
    <TextUnit id="4536" loc="6.766">cunctatus vires dispensat: at ille nocendi</TextUnit>
    <TextUnit id="4537" loc="6.767">prodigus incautusque sui ruit omnis et ambas</TextUnit>
    <TextUnit id="4538" loc="6.768">consumit sine lege manus atque inrita frendit</TextUnit>
    <TextUnit id="4539" loc="6.769">insurgens seque ipse premit, sed providus astu</TextUnit>
    <TextUnit id="4540" loc="6.770">et patria vigil arte Lacon hos reicit ictus,</TextUnit>
    <TextUnit id="4541" loc="6.771">hos cavet; interdum nutu capitisque citati</TextUnit>
    <TextUnit id="4542" loc="6.772">integer obsequio, manibus nunc obvia tela '</TextUnit>
    <TextUnit id="4543" loc="6.773">discutiens, instat gressu voltuque recedit:</TextUnit>
    <TextUnit id="4544" loc="6.774">saepe etiam iniustis conlatum viribus hostem —</TextUnit>
    <TextUnit id="4545" loc="6.775">is vigor ingenio, tanta experientia dextrae est —</TextUnit>
    <TextUnit id="4546" loc="6.776">ultro audax animis intratque et obumbrat et alte</TextUnit>
    <TextUnit id="4547" loc="6.777">adsilit. ut praeceps cumulo salit unda minantes</TextUnit>
    <TextUnit id="4548" loc="6.778">in scopulos et fracta redit, sic ille furentem</TextUnit>
    <TextUnit id="4549" loc="6.779">circuit expugnans; levat ecce diuque minatur</TextUnit>
    <TextUnit id="4550" loc="6.780">in latus inque oculos; illum rigida arma caventem</TextUnit>
    <TextUnit id="4551" loc="6.781">avocat ac manibus necopinum interserit ictum</TextUnit>
    <TextUnit id="4552" loc="6.782">callidus et mediam designat volnere frontem:</TextUnit>
    <TextUnit id="4553" loc="6.783">iam cruor, et tepido signantur tempora rivo.</TextUnit>
    <TextUnit id="4554" loc="6.784">nescit adhue Capaneus subitumque per agmina murmur</TextUnit>
    <TextUnit id="4555" loc="6.785">miratur; verum ut fessam super ora reduxit</TextUnit>
    <TextUnit id="4556" loc="6.786">forte manum et summo maculas in vellere vidit,</TextUnit>
    <TextUnit id="4557" loc="6.787">non leo, non iaculo tantum indignata recepto</TextUnit>
    <TextUnit id="4558" loc="6.788">tigris: agit toto cedentem fervidus arvo</TextUnit>
    <TextUnit id="4559" loc="6.789">praecipitatque retro iuvenem atque in terga supinat,</TextUnit>
    <TextUnit id="4560" loc="6.790">dentibus horrendum stridens, geminatque rotatas</TextUnit>
    <TextUnit id="4561" loc="6.791">multiplicatque manus, rapiunt conamina venti,</TextUnit>
    <TextUnit id="4562" loc="6.792">pars cadit in caestus; motu Spartanus acuto</TextUnit>
    <TextUnit id="4563" loc="6.793">mille cavet lapsas circum cava tempora mortes</TextUnit>
    <TextUnit id="4564" loc="6.794">auxilioque pedum, sed non tamen immemor artis</TextUnit>
    <TextUnit id="4565" loc="6.795">adversus fugit et fugiens tamen ictibus obstat.</TextUnit>
    <TextUnit id="4566" loc="6.796">Et iam utrumque labor suspiriaque aegra fatigant.</TextUnit>
    <TextUnit id="4567" loc="6.797">tardius ille premit, nee iam hic absistere velox,</TextUnit>
    <TextUnit id="4568" loc="6.798">defectique ambo genibus pariterque quierunt.</TextUnit>
    <TextUnit id="4569" loc="6.799">sic ubi longa vagos lassarunt aequora nautas</TextUnit>
    <TextUnit id="4570" loc="6.800">et signum de puppe datum, posuere parumper</TextUnit>
    <TextUnit id="4571" loc="6.801">bracchia: vix requies, iam vox citat altera remos,</TextUnit>
    <TextUnit id="4572" loc="6.802">ecce iterum immodice venientem eludit et exit</TextUnit>
    <TextUnit id="4573" loc="6.803">sponte ruens mersusque umeris: effunditur ille</TextUnit>
    <TextUnit id="4574" loc="6.804">in caput, adsurgentem alio puer improbus ictu</TextUnit>
    <TextUnit id="4575" loc="6.805">perculit eventuque impalluit ipse secundo.</TextUnit>
    <TextUnit id="4576" loc="6.806">clamorem Inachidae, quantum non litora, tollunt,</TextUnit>
    <TextUnit id="4577" loc="6.807">non nemora, illum ab humo conantem ut vidit Adrastus</TextUnit>
    <TextUnit id="4578" loc="6.808">tollentemque manus et non toleranda parantem:</TextUnit>
    <TextUnit id="4579" loc="6.809">ite, oro, socii, furit, ite, opponite dextras,</TextUnit>
    <TextUnit id="4580" loc="6.810">festinate, furit, palmamque et praemia ferte!</TextUnit>
    <TextUnit id="4581" loc="6.811">non prius, effracto quam misceat ossa cerebro,</TextUnit>
    <TextUnit id="4582" loc="6.812">absistet, video, moriturum auferte Lacona.”</TextUnit>
    <TextUnit id="4583" loc="6.813">nec mora, prorumpit Tydeus, nec iussa recusat</TextUnit>
    <TextUnit id="4584" loc="6.814">Hippomedon: tunc vix ambo conatibus ambas</TextUnit>
    <TextUnit id="4585" loc="6.815">restringunt cohibentque manus ac plurima suadent:</TextUnit>
    <TextUnit id="4586" loc="6.816">vineis, abi; pulchrum vitam donare minori.</TextUnit>
    <TextUnit id="4587" loc="6.817">noster et hic bellique comes.” nil frangitur heros,</TextUnit>
    <TextUnit id="4588" loc="6.818">ramumque oblatumque manu thoraca repellit</TextUnit>
    <TextUnit id="4589" loc="6.819">vociferans: liceat! non has ego pulvere crasso</TextUnit>
    <TextUnit id="4590" loc="6.820">atque cruore genas, meruit quibus iste favorem</TextUnit>
    <TextUnit id="4591" loc="6.821">semivir, infodiam mittamque informe sepulcro</TextUnit>
    <TextUnit id="4592" loc="6.822">corpus et Ocbalio donem lugere magistro?”</TextUnit>
    <TextUnit id="4593" loc="6.823">dicit; at hunc socii tumidum et vicisse negantem</TextUnit>
    <TextUnit id="4594" loc="6.824">avertunt, contra laudant insignis alumnum</TextUnit>
    <TextUnit id="4595" loc="6.825">Taygeti longeque minas risere Lacones.</TextUnit>
    <TextUnit id="4596" loc="6.826">Iamdudum variae laudes et conscia virtus</TextUnit>
    <TextUnit id="4597" loc="6.827">Tydea magnanimum stimulis urgentibus angunt.</TextUnit>
    <TextUnit id="4598" loc="6.828">ille quidem et disco bonus et contendere cursu,</TextUnit>
    <TextUnit id="4599" loc="6.829">nec caestu bellare minor, sed corde labores</TextUnit>
    <TextUnit id="4600" loc="6.830">ante alios erat uncta pale. sic otia Martis</TextUnit>
    <TextUnit id="4601" loc="6.831">degere et armiferas laxare adsueverat iras</TextUnit>
    <TextUnit id="4602" loc="6.832">ingentes contra ille viros Acheloia circum</TextUnit>
    <TextUnit id="4603" loc="6.833">litora felicesque deo monstrante palaestras.</TextUnit>
    <TextUnit id="4604" loc="6.834">ergo ubi luctandi iuvenes animosa citavit</TextUnit>
    <TextUnit id="4605" loc="6.835">gloria, terrificos umeris Aetolus amictus</TextUnit>
    <TextUnit id="4606" loc="6.836">exuitur patriumque suem, levat ardua contra</TextUnit>
    <TextUnit id="4607" loc="6.837">membra Cleonaeae stirpis iactator Agylleus,</TextUnit>
    <TextUnit id="4608" loc="6.838">Herculea nec mole minor, sic grandibus alte</TextUnit>
    <TextUnit id="4609" loc="6.839">insurgens umeris hominem super improbus exit.</TextUnit>
    <TextUnit id="4610" loc="6.840">sed non ille rigor patriumque in corpore robur:</TextUnit>
    <TextUnit id="4611" loc="6.841">luxuriant artus, effusaque sanguine laxo</TextUnit>
    <TextUnit id="4612" loc="6.842">membra natant; unde haec audax fiducia tantum</TextUnit>
    <TextUnit id="4613" loc="6.843">Oenidae superare parem, quamquam ipse videri</TextUnit>
    <TextUnit id="4614" loc="6.844">exiguus, gravia ossa tamen nodisque lacerti</TextUnit>
    <TextUnit id="4615" loc="6.845">difficiles, numquam hunc animum natura minori</TextUnit>
    <TextUnit id="4616" loc="6.846">corpore nec tantas ausa est includere vires.</TextUnit>
    <TextUnit id="4617" loc="6.847">Postquam oleo gavisa cutis, petit aequor uterque</TextUnit>
    <TextUnit id="4618" loc="6.848">procursu medium atque hausta vestitur harena,</TextUnit>
    <TextUnit id="4619" loc="6.849">tum madidos artus alterno pulvere siccant,</TextUnit>
    <TextUnit id="4620" loc="6.850">collaque demersere umeris et bracchia late</TextUnit>
    <TextUnit id="4621" loc="6.851">vara tenent, iam tunc astu deducit in aequum</TextUnit>
    <TextUnit id="4622" loc="6.852">callidus et celsum procurvat Agyllea Tydeus,</TextUnit>
    <TextUnit id="4623" loc="6.853">submissus tergo et genibus vicinus harenae,</TextUnit>
    <TextUnit id="4624" loc="6.854">ille autem, Alpini veluti regina cupressus</TextUnit>
    <TextUnit id="4625" loc="6.855">verticis urgenti cervicem inclinat in austro</TextUnit>
    <TextUnit id="4626" loc="6.856">vix sese radice tenens, terraeque propinquat,</TextUnit>
    <TextUnit id="4627" loc="6.857">iamdudum aetherias eadem reditura sub auras:</TextUnit>
    <TextUnit id="4628" loc="6.858">non secus ingentes artus praecelsus Agylleus</TextUnit>
    <TextUnit id="4629" loc="6.859">sponte premit parvumque gemens duplicatur in hostem,</TextUnit>
    <TextUnit id="4630" loc="6.860">et iam alterna manus frontemque umerosque latusque</TextUnit>
    <TextUnit id="4631" loc="6.861">collaque pectoraque et vitantia crura lacessit.</TextUnit>
    <TextUnit id="4632" loc="6.862">interdumque diu pendent per mutua fulti</TextUnit>
    <TextUnit id="4633" loc="6.863">bracchia, nunc saevi digitorum vincula frangunt.</TextUnit>
    <TextUnit id="4634" loc="6.864">non sic ductores gemini gregis horrida tauri</TextUnit>
    <TextUnit id="4635" loc="6.865">bella movent; medio coniunx stat candida prato</TextUnit>
    <TextUnit id="4636" loc="6.866">victorem exspectans, rumpunt obnixa furentes</TextUnit>
    <TextUnit id="4637" loc="6.867">pectora, subdit amor stimulos et volnera sanat:</TextUnit>
    <TextUnit id="4638" loc="6.868">fulmineo sic dente sues, sic hispida turpes</TextUnit>
    <TextUnit id="4639" loc="6.869">proelia villosis ineunt complexibus ursi.</TextUnit>
    <TextUnit id="4640" loc="6.870">vis eadem Oenidae; nec sole aut pulvere fessa</TextUnit>
    <TextUnit id="4641" loc="6.871">membra labant, riget arta cutis durisque laborum</TextUnit>
    <TextUnit id="4642" loc="6.872">castigata toris, contra non integer ille</TextUnit>
    <TextUnit id="4643" loc="6.873">flatibus alternis aegroque effetus hiatu</TextUnit>
    <TextUnit id="4644" loc="6.874">exuit ingestas fluvio sudoris harenas</TextUnit>
    <TextUnit id="4645" loc="6.875">ae furtim rapta sustentat pectora terra.</TextUnit>
    <TextUnit id="4646" loc="6.876">instat agens Tydeus fletumque in colla minatus</TextUnit>
    <TextUnit id="4647" loc="6.877">crura subit; coeptis non evaluere potiri</TextUnit>
    <TextUnit id="4648" loc="6.878">frustratae brevitate manus, venit arduus ille</TextUnit>
    <TextUnit id="4649" loc="6.879">desuper oppressumque ingentis mole ruinae</TextUnit>
    <TextUnit id="4650" loc="6.880">condidit, haud aliter collis scrutator Hiberi</TextUnit>
    <TextUnit id="4651" loc="6.881">cum subiit longeque diem vitamque reliquit,</TextUnit>
    <TextUnit id="4652" loc="6.882">si tremuit suspensus ager subitumque fragorem</TextUnit>
    <TextUnit id="4653" loc="6.883">rupta dedit tellus, latet intus monte soluto</TextUnit>
    <TextUnit id="4654" loc="6.884">obrutus, ac penitus fractum obtritumque cadaver</TextUnit>
    <TextUnit id="4655" loc="6.885">indignantem animam propriis non reddidit astris.</TextUnit>
    <TextUnit id="4656" loc="6.886">acrior hoc Tydeus, animisque et pectore supra est.</TextUnit>
    <TextUnit id="4657" loc="6.887">nee mora, cum vinclis onerique elapsus iniquo</TextUnit>
    <TextUnit id="4658" loc="6.888">circuit errantem et tergo necopinus inhaeret,</TextUnit>
    <TextUnit id="4659" loc="6.889">mox latus et firmo celer implicat ilia nexu,</TextUnit>
    <TextUnit id="4660" loc="6.890">poplitibus genua inde premens evadere nodos</TextUnit>
    <TextUnit id="4661" loc="6.891">nequiquam et lateri dextram insertare parantem</TextUnit>
    <TextUnit id="4662" loc="6.892">improbus, horrendum visu ac mirabile pondus,</TextUnit>
    <TextUnit id="4663" loc="6.893">sustulit. Herculeis pressum sic fama lacertis</TextUnit>
    <TextUnit id="4664" loc="6.894">terrigenam sudasse Libyn, cum fraude reperta</TextUnit>
    <TextUnit id="4665" loc="6.895">raptus in excelsum, nee iam spes ulla cadendi,</TextUnit>
    <TextUnit id="4666" loc="6.896">nec licet extrema matrem contingere planta,</TextUnit>
    <TextUnit id="4667" loc="6.897">fit sonus, et laetos adtollunt agmina plausus,</TextUnit>
    <TextUnit id="4668" loc="6.898">tunc alte librans inopinum sponte remisit</TextUnit>
    <TextUnit id="4669" loc="6.899">obliquumque dedit, procumbentemque secutus</TextUnit>
    <TextUnit id="4670" loc="6.900">colla simul dextra, pedibus simul inguina vinxit.</TextUnit>
    <TextUnit id="4671" loc="6.901">deficit obsessus soloque pudore repugnat,</TextUnit>
    <TextUnit id="4672" loc="6.902">tandem pectus humi pronamque extensus in alvum</TextUnit>
    <TextUnit id="4673" loc="6.903">sternitur, ac longo maestus post tempore surgit,</TextUnit>
    <TextUnit id="4674" loc="6.904">turpia signata linquens vestigia terra,</TextUnit>
    <TextUnit id="4675" loc="6.905">palmam autem dextra laevaque nitentia dono</TextUnit>
    <TextUnit id="4676" loc="6.906">arma ferens Tydeus: quid si non sanguinis huius</TextUnit>
    <TextUnit id="4677" loc="6.907">partem haud exiguam — scitis — Dircaeus haberet</TextUnit>
    <TextUnit id="4678" loc="6.908">campus, ubi hae nuper Thebarum foedera plagae?”</TextUnit>
    <TextUnit id="4679" loc="6.909">haec simul ostentans quaesitaque praemia laudum</TextUnit>
    <TextUnit id="4680" loc="6.910">dat sociis, sequitur neglectus Agyllea thorax.</TextUnit>
    <TextUnit id="4681" loc="6.911">Sunt et qui nudo subeant concurrere ferro,</TextUnit>
    <TextUnit id="4682" loc="6.912">iamque aderant instructi armis Epidaurins Agreus</TextUnit>
    <TextUnit id="4683" loc="6.913">et nondum fatis Dircaeus agentibus exsul,</TextUnit>
    <TextUnit id="4684" loc="6.914">dux vetat Iasides: manet ingens copia leti,</TextUnit>
    <TextUnit id="4685" loc="6.915">o iuvenes! servate animos avidumque furorem</TextUnit>
    <TextUnit id="4686" loc="6.916">sanguinis adversi, tuque o, quem propter avita</TextUnit>
    <TextUnit id="4687" loc="6.917">iugera, dilectas cui desolavimus urbes,</TextUnit>
    <TextUnit id="4688" loc="6.918">ne, precor, ante aciem ius tantum casibus esse</TextUnit>
    <TextUnit id="4689" loc="6.919">fraternisque sinas — abigant hoc numina! — votis.”</TextUnit>
    <TextUnit id="4690" loc="6.920">sic ait, atque ambos aurata casside ditat.</TextUnit>
    <TextUnit id="4691" loc="6.921">tum generum, ne laudis egens, iubet ardua necti</TextUnit>
    <TextUnit id="4692" loc="6.922">tempora Thebarumque ingenti voce citari</TextUnit>
    <TextUnit id="4693" loc="6.923">victorem: dirae recinebant omnia Parcae.</TextUnit>
    <TextUnit id="4694" loc="6.924">Ipsum etiam proprio certamina festa labore</TextUnit>
    <TextUnit id="4695" loc="6.925">dignari et tumulo supremum hunc addere honorem</TextUnit>
    <TextUnit id="4696" loc="6.926">hortantur proceres ac, ne victoria desit</TextUnit>
    <TextUnit id="4697" loc="6.927">una ducum numero, fundat vel Lyctia cornu</TextUnit>
    <TextUnit id="4698" loc="6.928">tela rogant, tenui vel nubila transeat hasta,</TextUnit>
    <TextUnit id="4699" loc="6.929">obsequitur gaudens, viridique ex aggere in aecum</TextUnit>
    <TextUnit id="4700" loc="6.930">stipatus summis iuvenum descendit; at illi</TextUnit>
    <TextUnit id="4701" loc="6.931">pone leves portat pharetras et cornua iussus</TextUnit>
    <TextUnit id="4702" loc="6.932">armiger: ingentem iactu transmittere circum</TextUnit>
    <TextUnit id="4703" loc="6.933">eminus et dictae dare vulnera destinat orno.</TextUnit>
    <TextUnit id="4704" loc="6.934">Quis fluere occultis rerum neget omina causis?</TextUnit>
    <TextUnit id="4705" loc="6.935">fata patent homini, piget inservare, peritque</TextUnit>
    <TextUnit id="4706" loc="6.936">venturi praemissa fides: sic omina casum</TextUnit>
    <TextUnit id="4707" loc="6.937">fecimus, et vires hausit Fortuna nocendi.</TextUnit>
    <TextUnit id="4708" loc="6.938">Campum emensa brevi fatalis ab arbore tacta,</TextUnit>
    <TextUnit id="4709" loc="6.939">horrendum visu, per quas modo fugerat auras,</TextUnit>
    <TextUnit id="4710" loc="6.940">venit harundo retro versumque a fine tenorem</TextUnit>
    <TextUnit id="4711" loc="6.941">pertulit, et notae iuxta ruit ora pharetrae.</TextUnit>
    <TextUnit id="4712" loc="6.942">multa duces errore serunt: hi nubila et altos</TextUnit>
    <TextUnit id="4713" loc="6.943">occurrisse notos, adversi roboris ictu</TextUnit>
    <TextUnit id="4714" loc="6.944">tela repulsa alii. penitus latet exitus ingens</TextUnit>
    <TextUnit id="4715" loc="6.945">monstratumque nefa s: uni remeabile bellum</TextUnit>
    <TextUnit id="4716" loc="6.946">et tristes domino spondebat harundo recursus.</TextUnit>
    <TextUnit id="4717" loc="7.1">Atque ea cunctantes Tyrii primordia belli</TextUnit>
    <TextUnit id="4718" loc="7.2">Iuppiter haud aequo respexit corde Pelasgos,</TextUnit>
    <TextUnit id="4719" loc="7.3">concussitque caput, motu quo celsa laborant</TextUnit>
    <TextUnit id="4720" loc="7.4">sidera proclamatque adici cervicibus Atlas,</TextUnit>
    <TextUnit id="4721" loc="7.5">tunc ita velocem Tegees adfatus alumnum: '</TextUnit>
    <TextUnit id="4722" loc="7.6">i, medium rapido Borean inlabere saltu</TextUnit>
    <TextUnit id="4723" loc="7.7">Bistonias, puer, usque domos axemque nivosi</TextUnit>
    <TextUnit id="4724" loc="7.8">sideris, Oceano vetitum qua Parrhasis ignem</TextUnit>
    <TextUnit id="4725" loc="7.9">nubibus hibernis et nostro pascitur imbri,</TextUnit>
    <TextUnit id="4726" loc="7.10">atque ibi seu posita respirat cuspide Mavors,</TextUnit>
    <TextUnit id="4727" loc="7.11">quamquam invisa quies, seu, quod reor, arma tubasque</TextUnit>
    <TextUnit id="4728" loc="7.12">insatiatus habet caraeque in sanguine gentis</TextUnit>
    <TextUnit id="4729" loc="7.13">luxuriat: propere monitus iramque parentis</TextUnit>
    <TextUnit id="4730" loc="7.14">ede, nihil parcens, nempe olim accendere iussus</TextUnit>
    <TextUnit id="4731" loc="7.15">Inachias acies atque omne, quod Isthmius umbo</TextUnit>
    <TextUnit id="4732" loc="7.16">distinet et raucae circumtonat ira Maleae:</TextUnit>
    <TextUnit id="4733" loc="7.17">illi vix muros limenque egressa iuventus</TextUnit>
    <TextUnit id="4734" loc="7.18">sacra colunt; credas bello rediisse, tot instant</TextUnit>
    <TextUnit id="4735" loc="7.19">plausibus, offensique sedent ad iusta sepulcri.</TextUnit>
    <TextUnit id="4736" loc="7.20">hicne tuus, Gradive, furor? sonat orbe recusso</TextUnit>
    <TextUnit id="4737" loc="7.21">discus et Ocbalii coeunt in proelia caestus,</TextUnit>
    <TextUnit id="4738" loc="7.22">at si ipsi rabies ferrique insana voluptas</TextUnit>
    <TextUnit id="4739" loc="7.23">qua tumet, immeritas cineri dabit impius urbes</TextUnit>
    <TextUnit id="4740" loc="7.24">ferrum ignemque ferens, implorantesque Tonantem</TextUnit>
    <TextUnit id="4741" loc="7.25">sternet humi populos miseruntque exhauriet orbem,</TextUnit>
    <TextUnit id="4742" loc="7.26">nunc lenis belli nostraque remittitur ira.</TextUnit>
    <TextUnit id="4743" loc="7.27">quodni praecipitat pugnas dictoque iubentis</TextUnit>
    <TextUnit id="4744" loc="7.28">ocius impingit Tyriis Danaa agmina muris —</TextUnit>
    <TextUnit id="4745" loc="7.29">nil equidem crudele minor —, sit mite bonumque</TextUnit>
    <TextUnit id="4746" loc="7.30">numen, et effreni laxentur in otia mores,</TextUnit>
    <TextUnit id="4747" loc="7.31">reddat equos ensemque mihi, nec sanguinis ultra</TextUnit>
    <TextUnit id="4748" loc="7.32">ius erit: aspiciam terras pacemque iubebo</TextUnit>
    <TextUnit id="4749" loc="7.33">omnibus; Ogygio sat erit Tritonia bello.”</TextUnit>
    <TextUnit id="4750" loc="7.34">Dixerat, et Thracum Cyllenius arva subibat;</TextUnit>
    <TextUnit id="4751" loc="7.35">atque illum Arctoae labentem cardine portae</TextUnit>
    <TextUnit id="4752" loc="7.36">tempestas aeterna plagae praetentaque caelo</TextUnit>
    <TextUnit id="4753" loc="7.37">agmina nimborum primique Aquilonis hiatus</TextUnit>
    <TextUnit id="4754" loc="7.38">in diversa ferunt: crepat aurea grandine multa</TextUnit>
    <TextUnit id="4755" loc="7.39">palla, nec Arcadii bene protegit umbra galeri.</TextUnit>
    <TextUnit id="4756" loc="7.40">hic steriles delubra notat Mavortia silvas —</TextUnit>
    <TextUnit id="4757" loc="7.41">horrescitque tuens — , ubi mille furoribus illi</TextUnit>
    <TextUnit id="4758" loc="7.42">cingitur averso domus immansueta sub Haemo.</TextUnit>
    <TextUnit id="4759" loc="7.43">ferrea compago laterum, ferro apta feruntur</TextUnit>
    <TextUnit id="4760" loc="7.44">limina, ferratis incumbunt tecta columnis.</TextUnit>
    <TextUnit id="4761" loc="7.45">laeditur adversum Phoebi iubar, ipsaque sedem</TextUnit>
    <TextUnit id="4762" loc="7.46">lux timet, et durus contristat sidera fulgor,</TextUnit>
    <TextUnit id="4763" loc="7.47">digna loco statio: primis salit Impetus amens</TextUnit>
    <TextUnit id="4764" loc="7.48">e foribus caecumque Nefas Iraeque rubentes</TextUnit>
    <TextUnit id="4765" loc="7.49">exsanguesque Metus, occultisque ensibus adstant</TextUnit>
    <TextUnit id="4766" loc="7.50">Insidiae geminumque tenens Discordia ferrum.</TextUnit>
    <TextUnit id="4767" loc="7.51">innumeris strepit aula Minis, tristissima virtus</TextUnit>
    <TextUnit id="4768" loc="7.52">stat medio, laetusque Furor voltuque cruento</TextUnit>
    <TextUnit id="4769" loc="7.53">Mors armata sedet; bellorum solus in aris</TextUnit>
    <TextUnit id="4770" loc="7.54">sanguis et incensis qui raptus ab urbibus ignis,</TextUnit>
    <TextUnit id="4771" loc="7.55">terrarum exuviae circum, et fastigia templi</TextUnit>
    <TextUnit id="4772" loc="7.56">captae insignibant gentes, caelataque ferro</TextUnit>
    <TextUnit id="4773" loc="7.57">fragmina portarum bellatriccsque carinae,</TextUnit>
    <TextUnit id="4774" loc="7.58">et vacui currus protritaque curribus ora,</TextUnit>
    <TextUnit id="4775" loc="7.59">paene etiam gemitus: adeo vis omnis et omne</TextUnit>
    <TextUnit id="4776" loc="7.60">vulnus, ubique ipsum, sed non usquam ore remisso</TextUnit>
    <TextUnit id="4777" loc="7.61">cernere erat: talem divina Mulciber arte</TextUnit>
    <TextUnit id="4778" loc="7.62">ediderat; nondum radiis monstratus adulter</TextUnit>
    <TextUnit id="4779" loc="7.63">foeda catenato luerat conubia lecto.</TextUnit>
    <TextUnit id="4780" loc="7.64">Quaerere templorum regem vix coeperat ales</TextUnit>
    <TextUnit id="4781" loc="7.65">Maenalius, tremit ecce solum et mugire refractis</TextUnit>
    <TextUnit id="4782" loc="7.66">corniger Hebrus aquis; tunc quod pecus utile bello</TextUnit>
    <TextUnit id="4783" loc="7.67">vallem infestabat, trepidas spumare per herbas,</TextUnit>
    <TextUnit id="4784" loc="7.68">signa adventantis, clausaeque adamante perenni</TextUnit>
    <TextUnit id="4785" loc="7.69">dissiluere fores. Hyrcano in sanguine pulcher</TextUnit>
    <TextUnit id="4786" loc="7.70">ipse subit curru, diraque adspargine latos</TextUnit>
    <TextUnit id="4787" loc="7.71">mutat agros, spolia a tergo flentesque catervae:</TextUnit>
    <TextUnit id="4788" loc="7.72">dant silvae nixque alta locum; regit atra iugales</TextUnit>
    <TextUnit id="4789" loc="7.73">sanguinea Bellona manu longaque fatigat</TextUnit>
    <TextUnit id="4790" loc="7.74">cuspide. deriguit visu Cyllenia proles</TextUnit>
    <TextUnit id="4791" loc="7.75">submisitque genas: ipsi reverentia patri,</TextUnit>
    <TextUnit id="4792" loc="7.76">si prope sit, dematque minas nec talia mandet.</TextUnit>
    <TextUnit id="4793" loc="7.77">quod Iovis imperium, magno quid ab aethere portas?”</TextUnit>
    <TextUnit id="4794" loc="7.78">occupat Armipotens neque enim hune, germane, sub axem</TextUnit>
    <TextUnit id="4795" loc="7.79">sponte venis hiemesque meas, cui roscida iuxta</TextUnit>
    <TextUnit id="4796" loc="7.80">Maenala et aestivi elementior aura Lycaei.”</TextUnit>
    <TextUnit id="4797" loc="7.81">ille refert consulta patris, nee longa moratus,</TextUnit>
    <TextUnit id="4798" loc="7.82">sicut anhelabant, iuncto sudore volantes</TextUnit>
    <TextUnit id="4799" loc="7.83">Mars impellit equos, resides in proelia Graios</TextUnit>
    <TextUnit id="4800" loc="7.84">ipse etiam indignans, vidit pater altus et irae</TextUnit>
    <TextUnit id="4801" loc="7.85">iam levior tardo flectebat pondere vultum:</TextUnit>
    <TextUnit id="4802" loc="7.86">ut si quando ruit debellatasque relinquit</TextUnit>
    <TextUnit id="4803" loc="7.87">Eurus aquas, pax ipsa tumet pontumque iacentem</TextUnit>
    <TextUnit id="4804" loc="7.88">exanimis iam volvit hiemps: nondum arma earinis</TextUnit>
    <TextUnit id="4805" loc="7.89">omnia, nec toto respirant pectore nautae.</TextUnit>
    <TextUnit id="4806" loc="7.90">Finierat pugnas honor exsequialis inermes,</TextUnit>
    <TextUnit id="4807" loc="7.91">necdum aberant coetus, cunctisque silentibus heros</TextUnit>
    <TextUnit id="4808" loc="7.92">vina solo fundens cinerem placabat Adrastus</TextUnit>
    <TextUnit id="4809" loc="7.93">Archemori: da, parve, tuum trieteride multa</TextUnit>
    <TextUnit id="4810" loc="7.94">instaurare diem, nee saucius Arcadas aras</TextUnit>
    <TextUnit id="4811" loc="7.95">malit adire Pelops Eleaque pulset eburna</TextUnit>
    <TextUnit id="4812" loc="7.96">templa manu, nee Castaliis altaribus anguis,</TextUnit>
    <TextUnit id="4813" loc="7.97">nee sua pinigero magis adnatet umbra Lechaeo.</TextUnit>
    <TextUnit id="4814" loc="7.98">nos te lugenti, puer, infitiamur Averno,</TextUnit>
    <TextUnit id="4815" loc="7.99">maestaque perpetuis sollemnia iungimus astris,</TextUnit>
    <TextUnit id="4816" loc="7.100">nunc festina cohors, at si Boeotia ferro</TextUnit>
    <TextUnit id="4817" loc="7.101">vertere tecta dabis, magnis tunc dignior aris,</TextUnit>
    <TextUnit id="4818" loc="7.102">tunc deus, Inachias nec tantum culta per urbes</TextUnit>
    <TextUnit id="4819" loc="7.103">numina, captivis etiam iurabere Thebis.”</TextUnit>
    <TextUnit id="4820" loc="7.104">dux ea pro cunctis, eadem sibi quisque vovebat.</TextUnit>
    <TextUnit id="4821" loc="7.105">Iam pronis Gradivus equis Ephyraea premebat</TextUnit>
    <TextUnit id="4822" loc="7.106">litora, qua summas caput Acrocorinthos in auras</TextUnit>
    <TextUnit id="4823" loc="7.107">tollit et alterna geminum mare protegit umbra,</TextUnit>
    <TextUnit id="4824" loc="7.108">inde unum dira comitum de plebe Pavorem</TextUnit>
    <TextUnit id="4825" loc="7.109">quadripedes anteire iubet: non alter anhelos</TextUnit>
    <TextUnit id="4826" loc="7.110">insinuare metus animoque avertere vires</TextUnit>
    <TextUnit id="4827" loc="7.111">aptior; innumerae monstro vocesque manusque</TextUnit>
    <TextUnit id="4828" loc="7.112">et facies quamcumque velit; bonus omnia credi</TextUnit>
    <TextUnit id="4829" loc="7.113">auctor et horrificis lymphare incursibus urbes,</TextUnit>
    <TextUnit id="4830" loc="7.114">si geminos soles ruituraque suadeat astra,</TextUnit>
    <TextUnit id="4831" loc="7.115">aut nutare solum aut veteres descendere silvas,</TextUnit>
    <TextUnit id="4832" loc="7.116">a! miseri vidisse putant, tunc acre novabat</TextUnit>
    <TextUnit id="4833" loc="7.117">ingenium: falso Nemeaeum pulvere campum</TextUnit>
    <TextUnit id="4834" loc="7.118">erigit; attoniti tenebrosam a vertice nubem</TextUnit>
    <TextUnit id="4835" loc="7.119">respexere duces; falso clamore tumultum</TextUnit>
    <TextUnit id="4836" loc="7.120">auget, et arma virum pulsusque imitatur equorum,</TextUnit>
    <TextUnit id="4837" loc="7.121">terribilemque vagas ululatum spargit in auras.</TextUnit>
    <TextUnit id="4838" loc="7.122">exsiluere animi, dubiumque in murmure vulgus</TextUnit>
    <TextUnit id="4839" loc="7.123">pendet: ubi iste fragor? ni fallimur aure. sed unde</TextUnit>
    <TextUnit id="4840" loc="7.124">pulvereo stant astra globo? num Ismenius ultro</TextUnit>
    <TextUnit id="4841" loc="7.125">miles? ita est: veniunt, tanta autem audacia Thebis?</TextUnit>
    <TextUnit id="4842" loc="7.126">an dubitent — age! — , dum inferias et busta colamus?”</TextUnit>
    <TextUnit id="4843" loc="7.127">haec Pavor attonitis; variosque per agmina vultus</TextUnit>
    <TextUnit id="4844" loc="7.128">induitur, nunc Pisaeis e milibus unus,</TextUnit>
    <TextUnit id="4845" loc="7.129">nunc Pylius, nunc ore Lacon, hostesque propinquos</TextUnit>
    <TextUnit id="4846" loc="7.130">adiurat turmasque metu consternat inani.</TextUnit>
    <TextUnit id="4847" loc="7.131">nil falsum trepidis, ut vero amentibus ipse</TextUnit>
    <TextUnit id="4848" loc="7.132">incidit et sacrae circum fastigia vallis</TextUnit>
    <TextUnit id="4849" loc="7.133">turbine praevectus rapido ter sustulit hastam,</TextUnit>
    <TextUnit id="4850" loc="7.134">ter concussit equos, clipeum ter pectore plausit:</TextUnit>
    <TextUnit id="4851" loc="7.135">arma, arma insani sua quisque ignotaque nullo</TextUnit>
    <TextUnit id="4852" loc="7.136">more rapit, mutant galeas alienaque cogunt</TextUnit>
    <TextUnit id="4853" loc="7.137">ad iuga cornipedes; ferus omni in pectore saevit</TextUnit>
    <TextUnit id="4854" loc="7.138">mortis amor caedisque, nihil flagrantibus obstat:</TextUnit>
    <TextUnit id="4855" loc="7.139">praecipiant redimuntque moras, sic litora vento</TextUnit>
    <TextUnit id="4856" loc="7.140">incipiente fremunt, fugitur cum portus; ubique</TextUnit>
    <TextUnit id="4857" loc="7.141">vela fluunt, laxi iactantur ubique rudentes;</TextUnit>
    <TextUnit id="4858" loc="7.142">iamque natant remi, natat omnis in aequore summo</TextUnit>
    <TextUnit id="4859" loc="7.143">ancora, iam dulcis medii de gurgite ponti</TextUnit>
    <TextUnit id="4860" loc="7.144">respicitur tellus comitesque a puppe relicti.</TextUnit>
    <TextUnit id="4861" loc="7.145">viderat Inachias rapidum glomerare cohortes</TextUnit>
    <TextUnit id="4862" loc="7.146">Bacchus iter; gemuit Tyriam conversus ad urbem,</TextUnit>
    <TextUnit id="4863" loc="7.147">altricemque domum et patrios reminiscitur ignes,</TextUnit>
    <TextUnit id="4864" loc="7.148">purpureum tristi turbatus pectore vultum:</TextUnit>
    <TextUnit id="4865" loc="7.149">non crines, non serta loco, dextramque reliquit</TextUnit>
    <TextUnit id="4866" loc="7.150">thyrsus, et intactae ceciderunt cornibus uvae.</TextUnit>
    <TextUnit id="4867" loc="7.151">ergo ut erat lacrimis lapsoque inhonorus amictu</TextUnit>
    <TextUnit id="4868" loc="7.152">ante Iovem — et tunc forte polum secretus habebat —</TextUnit>
    <TextUnit id="4869" loc="7.153">constitit, haud umquam facie conspectus in illa —</TextUnit>
    <TextUnit id="4870" loc="7.154">nec causae latuere patrem — , supplexque profatur:</TextUnit>
    <TextUnit id="4871" loc="7.155">exscindisne tuas, divum sator optime, Thebas?</TextUnit>
    <TextUnit id="4872" loc="7.156">saeva adeo coniunx? nec te telluris amatae</TextUnit>
    <TextUnit id="4873" loc="7.157">deceptique laris miseret cinerumque meorum?</TextUnit>
    <TextUnit id="4874" loc="7.158">esto, olim invitum iaculatus nubibus ignem</TextUnit>
    <TextUnit id="4875" loc="7.159">— credimus — : en iterum atra refers incendia terris,</TextUnit>
    <TextUnit id="4876" loc="7.160">nec Styge iurata, nec paelicis arte rogatus.</TextUnit>
    <TextUnit id="4877" loc="7.161">quis modus? an nobis pater iratusque, bonusque</TextUnit>
    <TextUnit id="4878" loc="7.162">fulmen habes? sed non Danaeia limina talis</TextUnit>
    <TextUnit id="4879" loc="7.163">Parrhasiumque nemus Ledaeasque ibis Amyclas.</TextUnit>
    <TextUnit id="4880" loc="7.164">scilicet e cunctis ego neglectissima natis</TextUnit>
    <TextUnit id="4881" loc="7.165">progenies? ego nempe tamen, qui dulce ferenti</TextUnit>
    <TextUnit id="4882" loc="7.166">pondus eram, cui tu dignatus limina vitae</TextUnit>
    <TextUnit id="4883" loc="7.167">praereptumque iter et maternos reddere menses,</TextUnit>
    <TextUnit id="4884" loc="7.168">adde, quod imbellis rarisque exercita castris</TextUnit>
    <TextUnit id="4885" loc="7.169">turba meas acies, mea tantum proelia norunt,</TextUnit>
    <TextUnit id="4886" loc="7.170">nectere fronde comas et ad inspirata rotari</TextUnit>
    <TextUnit id="4887" loc="7.171">buxa: timent thyrsos nuptarum et proelia matrum,</TextUnit>
    <TextUnit id="4888" loc="7.172">unde tubas Martemque pati, qui fervidus ecce</TextUnit>
    <TextUnit id="4889" loc="7.173">quanta parat? quid si ille tuos Curetas in arma</TextUnit>
    <TextUnit id="4890" loc="7.174">ducat et innocuis iubeat decernere peltis?</TextUnit>
    <TextUnit id="4891" loc="7.175">quin etiam invisos — sic hostis defuit? — Argos</TextUnit>
    <TextUnit id="4892" loc="7.176">eligis2! o ipsis, genitor, graviora periclis</TextUnit>
    <TextUnit id="4893" loc="7.177">iussa: novercales luimus ditare Myeenas!</TextUnit>
    <TextUnit id="4894" loc="7.178">cedo equidem, quo sacra tamen ritusque peremptae</TextUnit>
    <TextUnit id="4895" loc="7.179">gentis et, in tumidos si quid male feta reliquit</TextUnit>
    <TextUnit id="4896" loc="7.180">mater, abire iubes? Thracen silvasque Lycurgi?</TextUnit>
    <TextUnit id="4897" loc="7.181">anne triumphatos fugiam captivus ad Indos?</TextUnit>
    <TextUnit id="4898" loc="7.182">da sedem profugo! potuit Latonia frater</TextUnit>
    <TextUnit id="4899" loc="7.183">saxa — nec invideo — defigere Delon et imis</TextUnit>
    <TextUnit id="4900" loc="7.184">commendare fretis; cara submovit ab arce</TextUnit>
    <TextUnit id="4901" loc="7.185">hostiles Tritonis aquas; vidi ipse potentem</TextUnit>
    <TextUnit id="4902" loc="7.186">gentibus Eois Epaphum dare iura, nec ullas</TextUnit>
    <TextUnit id="4903" loc="7.187">Cyllene secreta tubas Minoave curat</TextUnit>
    <TextUnit id="4904" loc="7.188">Ida: quid heu tantum nostris offenderis aris?</TextUnit>
    <TextUnit id="4905" loc="7.189">hic tibi — quando minor iam nostra potentia — noctes</TextUnit>
    <TextUnit id="4906" loc="7.190">Herculeae placitusque vagae Nycteidos ardor,</TextUnit>
    <TextUnit id="4907" loc="7.191">hic Tyrium genus et nostro felicior igne</TextUnit>
    <TextUnit id="4908" loc="7.192">taurus: Agenoreos saltem tutare nepotes.”</TextUnit>
    <TextUnit id="4909" loc="7.193">Invidiam risit pater, et iam poplite flexum</TextUnit>
    <TextUnit id="4910" loc="7.194">sternentemque manus tranquillus ad osenla tollit</TextUnit>
    <TextUnit id="4911" loc="7.195">inque vicem placida orsa refert: non coniugis ista</TextUnit>
    <TextUnit id="4912" loc="7.196">consiliis, ut rere, puer, nec saeva roganti</TextUnit>
    <TextUnit id="4913" loc="7.197">sic expostus ego: immoto deducimur orbe</TextUnit>
    <TextUnit id="4914" loc="7.198">fatorum; veteres seraeque in proelia causae.</TextUnit>
    <TextUnit id="4915" loc="7.199">nam cui tanta quies irarum aut sanguinis usus</TextUnit>
    <TextUnit id="4916" loc="7.200">parcior humani? videt axis et ista per aevom</TextUnit>
    <TextUnit id="4917" loc="7.201">mecum aeterna domus, quotiens iam torta reponam</TextUnit>
    <TextUnit id="4918" loc="7.202">fulmina, quam rarus terris hic imperet ignis.</TextUnit>
    <TextUnit id="4919" loc="7.203">quin etiam invitus magna uleiscendaque passis</TextUnit>
    <TextUnit id="4920" loc="7.204">aut Lapithas Marti, aut veterem Calydona Dianae</TextUnit>
    <TextUnit id="4921" loc="7.205">expugnare dedi; maesta est iactura pigetque</TextUnit>
    <TextUnit id="4922" loc="7.206">tot mutare animas, tot reddere corpora vitae.</TextUnit>
    <TextUnit id="4923" loc="7.207">Labdacios vero Pelopisque a stirpe nepotes</TextUnit>
    <TextUnit id="4924" loc="7.208">tardum abolere mihi; scis ipse — ut crimina mittam</TextUnit>
    <TextUnit id="4925" loc="7.209">Dorica — , quam promptae superos incessere Thebae;</TextUnit>
    <TextUnit id="4926" loc="7.210">te quoque — sed, quoniam vetus excidit ira, silebo.</TextUnit>
    <TextUnit id="4927" loc="7.211">non tamen aut patrio respersus sanguine Pentheus,</TextUnit>
    <TextUnit id="4928" loc="7.212">aut matrem scelerasse toris aut crimine fratres</TextUnit>
    <TextUnit id="4929" loc="7.213">progenuisse reus, lacero tua lustra replevit</TextUnit>
    <TextUnit id="4930" loc="7.214">funere: ubi hi fletus, ubi tune ars tanta precandi?</TextUnit>
    <TextUnit id="4931" loc="7.215">ast ego non proprio diros impendo dolori</TextUnit>
    <TextUnit id="4932" loc="7.216">Oedipodionidas: rogat hoc tellusque polusque</TextUnit>
    <TextUnit id="4933" loc="7.217">et pietas et laesa fides naturaque, et ipsi</TextUnit>
    <TextUnit id="4934" loc="7.218">Eumenidum mores, sed tu super urbe moveri</TextUnit>
    <TextUnit id="4935" loc="7.219">parce tua: non hoc statui sub tempore rebus</TextUnit>
    <TextUnit id="4936" loc="7.220">occasum Aoniis, veniet suspeetior aetas</TextUnit>
    <TextUnit id="4937" loc="7.221">ultoresque alii: nunc regia Iuno queretur.”</TextUnit>
    <TextUnit id="4938" loc="7.222">his ille auditis mentemque habitumque recepit;</TextUnit>
    <TextUnit id="4939" loc="7.223">ut eum sole malo tristique rosaria pendent</TextUnit>
    <TextUnit id="4940" loc="7.224">usta noto, si clara dies zephyrique refecit</TextUnit>
    <TextUnit id="4941" loc="7.225">aura polum, redit omnis honos, emissaque lucent</TextUnit>
    <TextUnit id="4942" loc="7.226">germina et informes ornat sua gloria virgas.</TextUnit>
    <TextUnit id="4943" loc="7.227">Nuntius attonitas iamdudum Eteoelis ad aures</TextUnit>
    <TextUnit id="4944" loc="7.228">explorata ferens longo docet agmine Graios</TextUnit>
    <TextUnit id="4945" loc="7.229">ire duces, nec iam Aoniis procul afore campis;</TextUnit>
    <TextUnit id="4946" loc="7.230">quacumque ingressi, tremere ac miserescere cunctos</TextUnit>
    <TextUnit id="4947" loc="7.231">Thebarum; qui stirpe, refert, qui nomine et armis,</TextUnit>
    <TextUnit id="4948" loc="7.232">ille metum condens audire exposcit et odit</TextUnit>
    <TextUnit id="4949" loc="7.233">narrantem; hinc socios dictis stimulare suasque</TextUnit>
    <TextUnit id="4950" loc="7.234">metiri decernit opes. exciverat omnem</TextUnit>
    <TextUnit id="4951" loc="7.235">Aoniam Euboeamque et Phocidos arva propinquae</TextUnit>
    <TextUnit id="4952" loc="7.236">Mars, ita dulce Iovi; longe fugit ordine velox</TextUnit>
    <TextUnit id="4953" loc="7.237">tessera: propellunt acies, seseque sub armis</TextUnit>
    <TextUnit id="4954" loc="7.238">ostentant; subeunt campo, qui proximus urbi</TextUnit>
    <TextUnit id="4955" loc="7.239">damnatus bellis patet exspectatque furores.</TextUnit>
    <TextUnit id="4956" loc="7.240">nondum hostes contra, trepido tamen agmine matres</TextUnit>
    <TextUnit id="4957" loc="7.241">conscendunt muros, inde arma nitentia natis</TextUnit>
    <TextUnit id="4958" loc="7.242">et formidandos monstrant sub casside patres.</TextUnit>
    <TextUnit id="4959" loc="7.243">Turre procul sola nondum concessa videri</TextUnit>
    <TextUnit id="4960" loc="7.244">Antigone populis teneras defenditur atra</TextUnit>
    <TextUnit id="4961" loc="7.245">veste genas; iuxtaque comes, quo Laius ibat</TextUnit>
    <TextUnit id="4962" loc="7.246">armigero; tunc virgo senem regina veretur.</TextUnit>
    <TextUnit id="4963" loc="7.247">quae sic orsa prior: spesne obstatura Pelasgis</TextUnit>
    <TextUnit id="4964" loc="7.248">haec vexilla, pater? Pelopis descendere totas</TextUnit>
    <TextUnit id="4965" loc="7.249">audimus gentes: dic, o precor, extera regum</TextUnit>
    <TextUnit id="4966" loc="7.250">agmina; nam video, quae noster signa Menoeceus,</TextUnit>
    <TextUnit id="4967" loc="7.251">quae noster regat arma Creon, quam celsus aena</TextUnit>
    <TextUnit id="4968" loc="7.252">Sphinge per ingentes Homoloidas exeat Haemon.”</TextUnit>
    <TextUnit id="4969" loc="7.253">sic rudis Antigone, senior cui talia Phorbas:</TextUnit>
    <TextUnit id="4970" loc="7.254">mille sagittiferos gelidae de colle Tanagrae</TextUnit>
    <TextUnit id="4971" loc="7.255">promovet ecce Dryas; hic, cui nivea arma tridentem</TextUnit>
    <TextUnit id="4972" loc="7.256">atque auro rude fulmen habent, Orionis alti</TextUnit>
    <TextUnit id="4973" loc="7.257">non falsus virtute nepos: procul, oro, paternum</TextUnit>
    <TextUnit id="4974" loc="7.258">omen et innuptae vetus excidat ira Dianae,</TextUnit>
    <TextUnit id="4975" loc="7.259">iungunt se castris regisque in nomen adoptant</TextUnit>
    <TextUnit id="4976" loc="7.260">Ocalea Medeonque et confertissima lucis</TextUnit>
    <TextUnit id="4977" loc="7.261">Nisa Dionaeisque avibus circumsona Thisbe.</TextUnit>
    <TextUnit id="4978" loc="7.262">proximus Eurymedon, qui pastoralia Fauni</TextUnit>
    <TextUnit id="4979" loc="7.263">arma patris pinuque iubas imitatur equinas,</TextUnit>
    <TextUnit id="4980" loc="7.264">terribilis silvis: reor et Mavorte cruento</TextUnit>
    <TextUnit id="4981" loc="7.265">talis erit. dites pecorum comitantur Erythrae,</TextUnit>
    <TextUnit id="4982" loc="7.266">qui Scolon densamque iugis Eteonon iniquis,</TextUnit>
    <TextUnit id="4983" loc="7.267">qui breve litus Hyles Atalantaeamque superbi</TextUnit>
    <TextUnit id="4984" loc="7.268">Schoenon habent notique colunt vestigia campi;</TextUnit>
    <TextUnit id="4985" loc="7.269">fraxineas Macetum vibrant de more sarisas</TextUnit>
    <TextUnit id="4986" loc="7.270">saevaque difficiles excludere volnera peltas.</TextUnit>
    <TextUnit id="4987" loc="7.271">ecce autem clamore ruunt Neptunia plebes</TextUnit>
    <TextUnit id="4988" loc="7.272">Onchesti: quos pinigeris Mycalessos in agris</TextUnit>
    <TextUnit id="4989" loc="7.273">Palladiusque Melas Hecataeaque gurgite nutrit</TextUnit>
    <TextUnit id="4990" loc="7.274">Gargaphie, quorumque novis Haliartos aristis</TextUnit>
    <TextUnit id="4991" loc="7.275">invidet et nimia sata laeta supervenit herba.</TextUnit>
    <TextUnit id="4992" loc="7.276">tela rudes trunci, galeae vacua ora leonum,</TextUnit>
    <TextUnit id="4993" loc="7.277">arborei dant scuta sinus, hos regis egenos</TextUnit>
    <TextUnit id="4994" loc="7.278">Amphion en noster agit — cognoscere pronum,</TextUnit>
    <TextUnit id="4995" loc="7.279">virgo — , lyra galeam tauroque insignis avito.</TextUnit>
    <TextUnit id="4996" loc="7.280">macte animo iuvenis, medios parat ire per enses</TextUnit>
    <TextUnit id="4997" loc="7.281">nudaque pro caris opponere pectora muris,</TextUnit>
    <TextUnit id="4998" loc="7.282">vos etiam nostris, Heliconia turba, venitis</TextUnit>
    <TextUnit id="4999" loc="7.283">addere rebus opem; tuque, o Permesse, canoris</TextUnit>
    <TextUnit id="5000" loc="7.284">et felix, Olmie, vadis armastis alumnos</TextUnit>
    <TextUnit id="5001" loc="7.285">bellorum resides, patriis concentibus audis</TextUnit>
    <TextUnit id="5002" loc="7.286">exsultare gregem, quales, cum pallida cedit</TextUnit>
    <TextUnit id="5003" loc="7.287">bruma, renidentem deducunt Strymona cygni.</TextUnit>
    <TextUnit id="5004" loc="7.288">ite alacres, numquam vestri morientur honores,</TextUnit>
    <TextUnit id="5005" loc="7.289">bellaque perpetuo memorabunt carmine Musae.”</TextUnit>
    <TextUnit id="5006" loc="7.290">Dixerat, et paulum virgo interfata loquenti:</TextUnit>
    <TextUnit id="5007" loc="7.291">illi autem, quanam iunguntur origine fratres?</TextUnit>
    <TextUnit id="5008" loc="7.292">sic certe paria arma viris, sic exit in auras</TextUnit>
    <TextUnit id="5009" loc="7.293">cassidis aequus apex; utinam haec concordia nostris!”</TextUnit>
    <TextUnit id="5010" loc="7.294">cui senior ridens: non prima errore videndi</TextUnit>
    <TextUnit id="5011" loc="7.295">falleris, Antigone: multi hos — nam decipit aetas —</TextUnit>
    <TextUnit id="5012" loc="7.296">dixerunt fratres, pater est natusque, sed aevi</TextUnit>
    <TextUnit id="5013" loc="7.297">confudere modos: puerum Lapithaona nymphe</TextUnit>
    <TextUnit id="5014" loc="7.298">Dercetis expertem thalami crudumque maritis</TextUnit>
    <TextUnit id="5015" loc="7.299">ignibus ante diem cupido violavit amore</TextUnit>
    <TextUnit id="5016" loc="7.300">improba conubii; nec longum, et pulcher Alatreus</TextUnit>
    <TextUnit id="5017" loc="7.301">editus, ac primae genitorem in flore iuventae</TextUnit>
    <TextUnit id="5018" loc="7.302">consequitur traxitque notas et miscuit annos,</TextUnit>
    <TextUnit id="5019" loc="7.303">et nunc sic fratres mentito nomine gaudent,</TextUnit>
    <TextUnit id="5020" loc="7.304">plus pater; hunc olim iuvat et ventura senectus,</TextUnit>
    <TextUnit id="5021" loc="7.305">tercentum genitor totidemque in proelia natus</TextUnit>
    <TextUnit id="5022" loc="7.306">exercent equites: hi deseruisse feruntur</TextUnit>
    <TextUnit id="5023" loc="7.307">exilem Glisanta Coroniamque, feracem</TextUnit>
    <TextUnit id="5024" loc="7.308">messe Coroniam, Baccho Glisanta colentes.</TextUnit>
    <TextUnit id="5025" loc="7.309">sed potius celsos umbrantem hunc aspice late</TextUnit>
    <TextUnit id="5026" loc="7.310">Hypsea quadriiugos, clipei septemplice tauro</TextUnit>
    <TextUnit id="5027" loc="7.311">laeva, ter insuto servantur pectora ferro,</TextUnit>
    <TextUnit id="5028" loc="7.312">pectora: nam tergo numquam metus, hasta vetustum</TextUnit>
    <TextUnit id="5029" loc="7.313">silvarum decus, emissae cui pervia semper</TextUnit>
    <TextUnit id="5030" loc="7.314">armaque corporaque et numquam manus inrita voti.</TextUnit>
    <TextUnit id="5031" loc="7.315">Asopos genuisse datur, dignusque videri</TextUnit>
    <TextUnit id="5032" loc="7.316">tunc pater, abreptis cum torrentissimus exit</TextUnit>
    <TextUnit id="5033" loc="7.317">pontibus, aut natae tumidus cum virginis ultor</TextUnit>
    <TextUnit id="5034" loc="7.318">flumina concussit generum indignata Tonantem.</TextUnit>
    <TextUnit id="5035" loc="7.319">namque ferunt raptam patriis Aeginan ab undis</TextUnit>
    <TextUnit id="5036" loc="7.320">amplexu latuisse Iovis: furit amnis et astris</TextUnit>
    <TextUnit id="5037" loc="7.321">infensus bellare parat — nondum ista licebant</TextUnit>
    <TextUnit id="5038" loc="7.322">nec superis — ; stetit audaces effusus in iras,</TextUnit>
    <TextUnit id="5039" loc="7.323">conseruitque manum, nec quem imploraret habebat,</TextUnit>
    <TextUnit id="5040" loc="7.324">donec vix tonitru submotus et igne trisulco</TextUnit>
    <TextUnit id="5041" loc="7.325">cessit, adhuc ripis animosus gurges anhelis</TextUnit>
    <TextUnit id="5042" loc="7.326">fulmineum cinerem magnaeque insignia poenae</TextUnit>
    <TextUnit id="5043" loc="7.327">gaudet et Aetnaeos in caelum efflare vapores.</TextUnit>
    <TextUnit id="5044" loc="7.328">talem Cadmeo mirabimur Hypsea campo,</TextUnit>
    <TextUnit id="5045" loc="7.329">si modo placavit felix Aegina Tonantem.</TextUnit>
    <TextUnit id="5046" loc="7.330">ducit Itonaeos et Alalcomenaea Minervae</TextUnit>
    <TextUnit id="5047" loc="7.331">agmina, quos Midea et quos uvida suggerit Arne,</TextUnit>
    <TextUnit id="5048" loc="7.332">Aulida qui Graeanque serunt viridesque Plataeas,</TextUnit>
    <TextUnit id="5049" loc="7.333">et sulco Peteona domant refluumque meatu</TextUnit>
    <TextUnit id="5050" loc="7.334">Euripum, qua noster, habent, teque ultima tractu</TextUnit>
    <TextUnit id="5051" loc="7.335">Anthedon, ubi gramineo de litore Glaucus</TextUnit>
    <TextUnit id="5052" loc="7.336">poscentes inrupit aquas, iam crine genisque</TextUnit>
    <TextUnit id="5053" loc="7.337">caerulus, et mixtos expavit ab inguine pisces.</TextUnit>
    <TextUnit id="5054" loc="7.338">glandibus et torta zephyros incidere funda</TextUnit>
    <TextUnit id="5055" loc="7.339">cura: Cydoneas anteibunt gaesa sagittas,</TextUnit>
    <TextUnit id="5056" loc="7.340">tu quoque praeclarum forma, Cephise, dedisses</TextUnit>
    <TextUnit id="5057" loc="7.341">Narcissum, sed Thespiacis iam pallet in agris</TextUnit>
    <TextUnit id="5058" loc="7.342">trux puer; orbata florem, pater, adluis unda.</TextUnit>
    <TextUnit id="5059" loc="7.343">quis tibi Phoebeas acies veteremque revolvat</TextUnit>
    <TextUnit id="5060" loc="7.344">Phocida? qui Panopen, qui Daulida, qui Cyparisson,</TextUnit>
    <TextUnit id="5061" loc="7.345">et valles, Lebadia, tuas et Hyampolin acri</TextUnit>
    <TextUnit id="5062" loc="7.346">subnixam scopulo, vel qui Parnasson utrumque</TextUnit>
    <TextUnit id="5063" loc="7.347">aut Cirrham tauris Anemorianque supinant</TextUnit>
    <TextUnit id="5064" loc="7.348">Coryciumque nemus, propellentemque Lilaean</TextUnit>
    <TextUnit id="5065" loc="7.349">Cephisi glaciale caput, quo suetus anhelam</TextUnit>
    <TextUnit id="5066" loc="7.350">ferre sitim Python amnemque avertere ponto,</TextUnit>
    <TextUnit id="5067" loc="7.351">omnibus immixtas cono super aspice laurus</TextUnit>
    <TextUnit id="5068" loc="7.352">armaque vel Tityon vel Delon habentia, vel quas</TextUnit>
    <TextUnit id="5069" loc="7.353">hic deus innumera laxavit caede pharetras.</TextUnit>
    <TextUnit id="5070" loc="7.354">Iphitus asper agit, genitor cui nuper ademptus</TextUnit>
    <TextUnit id="5071" loc="7.355">Naubolus Hippasides, tuus, o mitissime Lai,</TextUnit>
    <TextUnit id="5072" loc="7.356">hospes; adhuc currus securaque lora tenebam,</TextUnit>
    <TextUnit id="5073" loc="7.357">cum tua subter equos iacuit convulsa cruentis</TextUnit>
    <TextUnit id="5074" loc="7.358">ictibus, o utinam nostro cum sanguine, cervix</TextUnit>
    <TextUnit id="5075" loc="7.359">!” Dicenti maduere genae, vultumque per omnem</TextUnit>
    <TextUnit id="5076" loc="7.360">pallor iit, vocisque repens singultus apertum</TextUnit>
    <TextUnit id="5077" loc="7.361">intercepit iter; refovet frigentis amicum</TextUnit>
    <TextUnit id="5078" loc="7.362">pectus alumna senis; redit atque exile profatur:</TextUnit>
    <TextUnit id="5079" loc="7.363">o mihi sollicitum decus ac suprema voluptas,</TextUnit>
    <TextUnit id="5080" loc="7.364">Antigone! seras tibi demoror improbus umbras,</TextUnit>
    <TextUnit id="5081" loc="7.365">fors eadem scelera et caedes visurus avitas,</TextUnit>
    <TextUnit id="5082" loc="7.366">donec te thalamis habilem integramque resignem:</TextUnit>
    <TextUnit id="5083" loc="7.367">hoc satis, et fessum vita dimittite, Parcae,</TextUnit>
    <TextUnit id="5084" loc="7.368">sed dum labor iners, quanti — nunc ecce reviso —</TextUnit>
    <TextUnit id="5085" loc="7.369">transabiere duces: Clonin atque in terga comantes</TextUnit>
    <TextUnit id="5086" loc="7.370">non ego Abantiadas, non te, saxosa Caryste,</TextUnit>
    <TextUnit id="5087" loc="7.371">non humiles Aegas altumque Capherea dixi.</TextUnit>
    <TextUnit id="5088" loc="7.372">et iam acies obtunsa negat, cunctique resistunt,</TextUnit>
    <TextUnit id="5089" loc="7.373">et tuus armatis iubet ecce silentia frater.”</TextUnit>
    <TextUnit id="5090" loc="7.374">vix ea turre senex, cum rector ab aggere coepit:</TextUnit>
    <TextUnit id="5091" loc="7.375">magnanimi reges, quibus haud parere recusem</TextUnit>
    <TextUnit id="5092" loc="7.376">ductor et ipse meas miles defendere Thebas,</TextUnit>
    <TextUnit id="5093" loc="7.377">non ego vos stimulare parem — nam liber in arma</TextUnit>
    <TextUnit id="5094" loc="7.378">impetus, et meritas ultro iurastis in iras — ,</TextUnit>
    <TextUnit id="5095" loc="7.379">nec laudare satis dignasque rependere grates</TextUnit>
    <TextUnit id="5096" loc="7.380">sufficiam — referent superi vestraeque subacto</TextUnit>
    <TextUnit id="5097" loc="7.381">hoste manus — : urbem socia de gente subistis</TextUnit>
    <TextUnit id="5098" loc="7.382">tutari, quam non aliis populator ab oris</TextUnit>
    <TextUnit id="5099" loc="7.383">belliger externave satus tellure, sed hostis</TextUnit>
    <TextUnit id="5100" loc="7.384">indigena adsultat, cui castra adversa regenti</TextUnit>
    <TextUnit id="5101" loc="7.385">hic pater, hic genetrix, hic iunctae stirpe sorores,</TextUnit>
    <TextUnit id="5102" loc="7.386">hic erat et frater, cerne en ubicumque nefandus</TextUnit>
    <TextUnit id="5103" loc="7.387">excidium moliris avis: venere volentes</TextUnit>
    <TextUnit id="5104" loc="7.388">Aoniae populi, nec sum tibi, saeve, relictus,</TextUnit>
    <TextUnit id="5105" loc="7.389">quid velit ista cohors, et te sentire decebat:</TextUnit>
    <TextUnit id="5106" loc="7.390">reddere regna vetant.” sic fatus, et omnia rite</TextUnit>
    <TextUnit id="5107" loc="7.391">disponit, qui bella gerant, qui moenia servent,</TextUnit>
    <TextUnit id="5108" loc="7.392">quas in fronte manus, medio quas robore sistat.</TextUnit>
    <TextUnit id="5109" loc="7.393">perspicuas sic luce fores et virgea pastor</TextUnit>
    <TextUnit id="5110" loc="7.394">claustra levat, dum terra recens; iubet ordine primo</TextUnit>
    <TextUnit id="5111" loc="7.395">ire duces, media stipantur plebe maritae;</TextUnit>
    <TextUnit id="5112" loc="7.396">ipse levat gravidas et humum fractura parentum</TextUnit>
    <TextUnit id="5113" loc="7.397">ubera, suceiduasque adportat matribus agnas.</TextUnit>
    <TextUnit id="5114" loc="7.398">Interea Danai noctemque diemque sub armis,</TextUnit>
    <TextUnit id="5115" loc="7.399">noctem iterum rursusque diem — sic ira ferebat —</TextUnit>
    <TextUnit id="5116" loc="7.400">ingeminant: contempta quies, vix aut sopor illis</TextUnit>
    <TextUnit id="5117" loc="7.401">aut epulae fecere moram; properatur in hostem</TextUnit>
    <TextUnit id="5118" loc="7.402">more fugae, nec monstra tenent, quae plurima nectit</TextUnit>
    <TextUnit id="5119" loc="7.403">prodigialc canens certi fors praevia fati.</TextUnit>
    <TextUnit id="5120" loc="7.404">quippe serunt diros monitus volucresque feraeque</TextUnit>
    <TextUnit id="5121" loc="7.405">sideraque aversique suis decursibus amnes,</TextUnit>
    <TextUnit id="5122" loc="7.406">infestumque tonat pater et mala fulgura lucent;</TextUnit>
    <TextUnit id="5123" loc="7.407">terrificaeque adytis voces clusaeque deorum</TextUnit>
    <TextUnit id="5124" loc="7.408">sponte fores; nunc sanguineus, nunc saxeus imber,</TextUnit>
    <TextUnit id="5125" loc="7.409">et subiti manes flentumque occursus avorum,</TextUnit>
    <TextUnit id="5126" loc="7.410">tunc et Apollineae tacuere oracula Cirrhae,</TextUnit>
    <TextUnit id="5127" loc="7.411">et non adsuetis pernox ululavit Eleusin</TextUnit>
    <TextUnit id="5128" loc="7.412">mensibus, et templis Sparte praesaga reclusis</TextUnit>
    <TextUnit id="5129" loc="7.413">vidit Amyclaeos — facinus! — concurrere fratres.</TextUnit>
    <TextUnit id="5130" loc="7.414">Arcades insanas latrare Lycaonis umbras</TextUnit>
    <TextUnit id="5131" loc="7.415">nocte ferunt tacita, saevo decurrere campo</TextUnit>
    <TextUnit id="5132" loc="7.416">Oenomaum sua Pisa refert; Aeheloon utroque</TextUnit>
    <TextUnit id="5133" loc="7.417">deformem cornu vagus infamabat Acarnan.</TextUnit>
    <TextUnit id="5134" loc="7.418">Perseos effigiem maestam exorantque Mycenae</TextUnit>
    <TextUnit id="5135" loc="7.419">confusum Iunonis ebur; mugire potentem</TextUnit>
    <TextUnit id="5136" loc="7.420">Inachon agricolae, gemini maris incola narrat</TextUnit>
    <TextUnit id="5137" loc="7.421">Thebanum toto planxisse Palaemona ponto,</TextUnit>
    <TextUnit id="5138" loc="7.422">haec audit Pelopea phalanx, sed bellicus ardor</TextUnit>
    <TextUnit id="5139" loc="7.423">consiliis obstat divum prohibetque timeri.</TextUnit>
    <TextUnit id="5140" loc="7.424">Iam ripas, Asopc, tuas Boeotaque ventum</TextUnit>
    <TextUnit id="5141" loc="7.425">flumina, non ausae transmittere protinus alae</TextUnit>
    <TextUnit id="5142" loc="7.426">hostilem fluvium; forte et trepidantibus ingens</TextUnit>
    <TextUnit id="5143" loc="7.427">descendebat agris, animos sive imbrifer arcus,</TextUnit>
    <TextUnit id="5144" loc="7.428">seu montana dedit nubes, seu fluminis illa</TextUnit>
    <TextUnit id="5145" loc="7.429">mens fuit obiectusque vado pater arma vetabat.</TextUnit>
    <TextUnit id="5146" loc="7.430">tunc ferus Hippomedon magno cum fragmine ripae</TextUnit>
    <TextUnit id="5147" loc="7.431">cunctantem deiecit equum, ducibusque relictis</TextUnit>
    <TextUnit id="5148" loc="7.432">gurgite de medio frenis suspensus et armis</TextUnit>
    <TextUnit id="5149" loc="7.433">ite viri” clamat, sic vos in moenia primus</TextUnit>
    <TextUnit id="5150" loc="7.434">ducere, sic clusas voveo perfringere Thebas.”</TextUnit>
    <TextUnit id="5151" loc="7.435">praecipitant cuncti fluvio puduitque secutos.</TextUnit>
    <TextUnit id="5152" loc="7.436">ac velut ignotum si quando armenta per amnem</TextUnit>
    <TextUnit id="5153" loc="7.437">pastor agit, stat triste pecus, procul altera tellus</TextUnit>
    <TextUnit id="5154" loc="7.438">omnibus et late medius timor: ast ubi ductor</TextUnit>
    <TextUnit id="5155" loc="7.439">taurus init fecitque vadum, tunc mollior unda,</TextUnit>
    <TextUnit id="5156" loc="7.440">tunc faciles saltus, visaeque accedere ripae.</TextUnit>
    <TextUnit id="5157" loc="7.441">Haudproculinde iugum tutisque adcommoda castris</TextUnit>
    <TextUnit id="5158" loc="7.442">arva notant, unde urbem etiam turresque videre</TextUnit>
    <TextUnit id="5159" loc="7.443">Sidonias; placuit sedes fidique receptus,</TextUnit>
    <TextUnit id="5160" loc="7.444">colle per excelsum patulo, quem subter aperto</TextUnit>
    <TextUnit id="5161" loc="7.445">arva sinu, nullique aliis a montibus instant</TextUnit>
    <TextUnit id="5162" loc="7.446">despectus; nec longa labor munimina durus</TextUnit>
    <TextUnit id="5163" loc="7.447">addidit: ipsa loco mirum natura favebat.</TextUnit>
    <TextUnit id="5164" loc="7.448">in vallum elatae rupes devexaque fossis</TextUnit>
    <TextUnit id="5165" loc="7.449">aequa et fortuito ductae quater aggere pinnae;</TextUnit>
    <TextUnit id="5166" loc="7.450">cetera dant ipsi, donec sol montibus omnis</TextUnit>
    <TextUnit id="5167" loc="7.451">erepsit rebusque dedit sopor otia fessis.</TextUnit>
    <TextUnit id="5168" loc="7.452">Quis queat attonitas dictis ostendere Thebas?</TextUnit>
    <TextUnit id="5169" loc="7.453">urbem in conspectu belli suprema parantis</TextUnit>
    <TextUnit id="5170" loc="7.454">territat insomnem nox atra diemque minatur.</TextUnit>
    <TextUnit id="5171" loc="7.455">discurrunt muris; nil saeptum horrore sub illo,</TextUnit>
    <TextUnit id="5172" loc="7.456">nil fidum satis, invalidaeque Amphionis arces,</TextUnit>
    <TextUnit id="5173" loc="7.457">rumor ubique alios pluresque adnuntiat hostes</TextUnit>
    <TextUnit id="5174" loc="7.458">maioresque timor; spectant tentoria contra</TextUnit>
    <TextUnit id="5175" loc="7.459">Inachia externosque suis in montibus ignes,</TextUnit>
    <TextUnit id="5176" loc="7.460">hi precibus questuque deos, hi Martia tela</TextUnit>
    <TextUnit id="5177" loc="7.461">belligerosque hortantur equos, hi pectora fletu</TextUnit>
    <TextUnit id="5178" loc="7.462">cara premunt miserique rogos et crastina mandant</TextUnit>
    <TextUnit id="5179" loc="7.463">funera, si tenuis demisit lumina somnus,</TextUnit>
    <TextUnit id="5180" loc="7.464">bella gerunt; modo lucra morae, modo taedia vitae</TextUnit>
    <TextUnit id="5181" loc="7.465">attonitis, lucemque timent lucemque precantur.</TextUnit>
    <TextUnit id="5182" loc="7.466">it geminum excutiens anguem et bacchatur utrisque</TextUnit>
    <TextUnit id="5183" loc="7.467">Tisiphone castris; fratrem huic, fratrem ingerit illi,</TextUnit>
    <TextUnit id="5184" loc="7.468">aut utrique patrem: procul ille penatibus imis</TextUnit>
    <TextUnit id="5185" loc="7.469">excitus implorat Furias oculosque reposcit.</TextUnit>
    <TextUnit id="5186" loc="7.470">Iam gelidam Phoeben et caligantia primus</TextUnit>
    <TextUnit id="5187" loc="7.471">hauserat astra dies, cum iam tumet igne futuro</TextUnit>
    <TextUnit id="5188" loc="7.472">Oceanus lateque novo Titane reclusum</TextUnit>
    <TextUnit id="5189" loc="7.473">aequor anhelantum radiis subsidit equorum:</TextUnit>
    <TextUnit id="5190" loc="7.474">ecce truces oculos sordentibus obsita canis</TextUnit>
    <TextUnit id="5191" loc="7.475">exsangues Iocasta genas et bracchia planctu</TextUnit>
    <TextUnit id="5192" loc="7.476">nigra ferens ramumque oleae cum velleris atri</TextUnit>
    <TextUnit id="5193" loc="7.477">nexibus, Eumenidum velut antiquissima, portis</TextUnit>
    <TextUnit id="5194" loc="7.478">egreditur magna eum maiestate malorum,</TextUnit>
    <TextUnit id="5195" loc="7.479">hinc atque hinc natae, melior iam sexus, aniles</TextUnit>
    <TextUnit id="5196" loc="7.480">praecipitantem artus et plus quam possit euntem</TextUnit>
    <TextUnit id="5197" loc="7.481">sustentant. venit ante hostes, et pectore nudo</TextUnit>
    <TextUnit id="5198" loc="7.482">claustra adversa ferit tremulisque ululatibus orat</TextUnit>
    <TextUnit id="5199" loc="7.483">admitti: reserate viam! rogat impia belli</TextUnit>
    <TextUnit id="5200" loc="7.484">mater; in his aliquod ius exsecrabile castris</TextUnit>
    <TextUnit id="5201" loc="7.485">huic utero est.” trepidi visam expavere manipli</TextUnit>
    <TextUnit id="5202" loc="7.486">auditamque magis; remeat iam missus Adrasto</TextUnit>
    <TextUnit id="5203" loc="7.487">nuntius: excipiunt iussi mediosque per enses</TextUnit>
    <TextUnit id="5204" loc="7.488">dant iter. illa duces ut primum aspexit Achivos,</TextUnit>
    <TextUnit id="5205" loc="7.489">clamorem horrendum luctu furiata resolvit:</TextUnit>
    <TextUnit id="5206" loc="7.490">Argolici proceres, ecquis monstraverit hostem,</TextUnit>
    <TextUnit id="5207" loc="7.491">quem peperi? quanam inveniam, mihi dicite, natum</TextUnit>
    <TextUnit id="5208" loc="7.492">sub galea?” venit attonitae Cadmeius heros</TextUnit>
    <TextUnit id="5209" loc="7.493">obvius, et raptam lacrimis gaudentibus implet</TextUnit>
    <TextUnit id="5210" loc="7.494">solaturque tenens, atque inter singula matrem,</TextUnit>
    <TextUnit id="5211" loc="7.495">matrem iterat, nunc ipsam urgens, nunc cara sororum</TextUnit>
    <TextUnit id="5212" loc="7.496">pectora, eum mixta fletus anus asperat ira:</TextUnit>
    <TextUnit id="5213" loc="7.497">quid molles lacrimas venerandaque nomina fingis,</TextUnit>
    <TextUnit id="5214" loc="7.498">rex Argive, mihi? quid colla amplexibus ambis</TextUnit>
    <TextUnit id="5215" loc="7.499">invisamque teris ferrato pectore matrem?</TextUnit>
    <TextUnit id="5216" loc="7.500">tune ille exsilio vagus et miserabilis hospes?</TextUnit>
    <TextUnit id="5217" loc="7.501">quem non permoveas? longae tua iussa cohortes</TextUnit>
    <TextUnit id="5218" loc="7.502">exspectant, multoque latus praefulgurat ense.</TextUnit>
    <TextUnit id="5219" loc="7.503">a miserae matres! hunc te noctesque diesque</TextUnit>
    <TextUnit id="5220" loc="7.504">deflebam? si verba tamen monitusque tuorum</TextUnit>
    <TextUnit id="5221" loc="7.505">dignaris, dum castra silent suspensaque bellum</TextUnit>
    <TextUnit id="5222" loc="7.506">horrescit pietas, genetrix iubeoque rogoque:</TextUnit>
    <TextUnit id="5223" loc="7.507">i mecum patriosque deos arsuraque saltem</TextUnit>
    <TextUnit id="5224" loc="7.508">tecta vide, fratremque — quid aufers lumina? — fratrem</TextUnit>
    <TextUnit id="5225" loc="7.509">adloquere et regnum iam me sub iudice posce:</TextUnit>
    <TextUnit id="5226" loc="7.510">aaut dabit, aut ferrum causa meliore resumes.</TextUnit>
    <TextUnit id="5227" loc="7.511">anne times, ne forte doli, et te conscia mater</TextUnit>
    <TextUnit id="5228" loc="7.512">decipiam? non sic miseros fas omne penates</TextUnit>
    <TextUnit id="5229" loc="7.513">effugit: vix Oedipode ducente timeres.</TextUnit>
    <TextUnit id="5230" loc="7.514">nupsi equidem peperique nefas, sed diligo tales,</TextUnit>
    <TextUnit id="5231" loc="7.515">— a dolor! — et vestros etiamnum excuso furores.</TextUnit>
    <TextUnit id="5232" loc="7.516">quodsi adeo perstas, ultro tibi, saeve, triumphum</TextUnit>
    <TextUnit id="5233" loc="7.517">detulimus: religa captas in terga sorores,</TextUnit>
    <TextUnit id="5234" loc="7.518">inice vincla mihi: gravis huc utcumque feretur</TextUnit>
    <TextUnit id="5235" loc="7.519">et pater, ad vestrum gemitus nunc verto pudorem,</TextUnit>
    <TextUnit id="5236" loc="7.520">Inachidae, liquistis enim parvosque senesque</TextUnit>
    <TextUnit id="5237" loc="7.521">et lacrimas has quisque domi: sua credite matri</TextUnit>
    <TextUnit id="5238" loc="7.522">viscera! si vobis hic parvo in tempore carus</TextUnit>
    <TextUnit id="5239" loc="7.523">— sitque precor — quid me, oro, decet quidve ista, Pelasgi,</TextUnit>
    <TextUnit id="5240" loc="7.524">ubera? ab Hyrcanis hoc Odrysiisve tulissent</TextUnit>
    <TextUnit id="5241" loc="7.525">regibus, et si qui nostros vicere furores.</TextUnit>
    <TextUnit id="5242" loc="7.526">adnuite, aut natum complexa superstite bello</TextUnit>
    <TextUnit id="5243" loc="7.527">hic moriar.” tumidas frangebant dicta cohortes,</TextUnit>
    <TextUnit id="5244" loc="7.528">nutantesque virum galeas et sparsa videres</TextUnit>
    <TextUnit id="5245" loc="7.529">fletibus arma piis. quales ubi tela viresque</TextUnit>
    <TextUnit id="5246" loc="7.530">pectoris impulsu rabidi stravere leones,</TextUnit>
    <TextUnit id="5247" loc="7.531">protinus ira minor, gaudentque in corpore capto</TextUnit>
    <TextUnit id="5248" loc="7.532">securam differre famem: sic flexa Pelasgum</TextUnit>
    <TextUnit id="5249" loc="7.533">corda labant, ferrique avidus mansueverat ardor.</TextUnit>
    <TextUnit id="5250" loc="7.534">Ipse etiam ante oculos nunc matris ad oscula versus,</TextUnit>
    <TextUnit id="5251" loc="7.535">nunc rudis Ismenes, nunc flebiliora precantis</TextUnit>
    <TextUnit id="5252" loc="7.536">Antigones, variaque animum turbante procella</TextUnit>
    <TextUnit id="5253" loc="7.537">exciderat regnum: cupit ire, et mitis Adrastus</TextUnit>
    <TextUnit id="5254" loc="7.538">non vetat; hic iustae Tydeus memor occupat irae:</TextUnit>
    <TextUnit id="5255" loc="7.539">me potius, socii, qui fidum Eteoclea nuper</TextUnit>
    <TextUnit id="5256" loc="7.540">expertus, nec frater eram, me opponite regi,</TextUnit>
    <TextUnit id="5257" loc="7.541">cuius adhuc pacem egregiam et bona foedera gesto</TextUnit>
    <TextUnit id="5258" loc="7.542">pectore in hoc, ubi tunc fidei pacisque sequestra</TextUnit>
    <TextUnit id="5259" loc="7.543">mater eras, pulchris cum me nox vestra morata est</TextUnit>
    <TextUnit id="5260" loc="7.544">hospitiis? nempe haec trahis ad commercia natum?</TextUnit>
    <TextUnit id="5261" loc="7.545">duc illum in campum, vestro qui sanguine pinguis</TextUnit>
    <TextUnit id="5262" loc="7.546">spirat adhuc pinguisque meo. tu porro sequeris,</TextUnit>
    <TextUnit id="5263" loc="7.547">heu nimium mitis nimiumque oblite tuorum?</TextUnit>
    <TextUnit id="5264" loc="7.548">scilicet infestae cum te circum undique dextrae</TextUnit>
    <TextUnit id="5265" loc="7.549">nudabunt enses, haec flebit et arma quiescent?</TextUnit>
    <TextUnit id="5266" loc="7.550">tene ille, heu demens, semel intra moenia clausum</TextUnit>
    <TextUnit id="5267" loc="7.551">possessumque odiis Argiva in castra remittet?</TextUnit>
    <TextUnit id="5268" loc="7.552">ante haec excusso frondescet lancea ferro,</TextUnit>
    <TextUnit id="5269" loc="7.553">Inachus ante retro nosterque Achelous abibit,</TextUnit>
    <TextUnit id="5270" loc="7.554">sed mite adloquium et saevis pax quaeritur armis:</TextUnit>
    <TextUnit id="5271" loc="7.555">haec quoque castra patent, necdum meruere timeri,</TextUnit>
    <TextUnit id="5272" loc="7.556">an suspectus ego? abscedo et mea volnera dono.</TextUnit>
    <TextUnit id="5273" loc="7.557">intret: et hic genetrix eadem mediaeque sorores,</TextUnit>
    <TextUnit id="5274" loc="7.558">finge autem pactis evictum excedere regnis,</TextUnit>
    <TextUnit id="5275" loc="7.559">nempe iterum reddes?” rursus mutata trahuntur</TextUnit>
    <TextUnit id="5276" loc="7.560">agmina consiliis: subito ceu turbine caeli</TextUnit>
    <TextUnit id="5277" loc="7.561">obvius adversum Boreae Notus abstulit aequor,</TextUnit>
    <TextUnit id="5278" loc="7.562">arma iterum furiaeque placent; fera tempus Erinys</TextUnit>
    <TextUnit id="5279" loc="7.563">arripit et primae molitur semina pugnae.</TextUnit>
    <TextUnit id="5280" loc="7.564">Errabant geminae Dircaea ad flumina tigres,</TextUnit>
    <TextUnit id="5281" loc="7.565">mite iugum, belli quondam vastator Eoi</TextUnit>
    <TextUnit id="5282" loc="7.566">currus, Erythraeis sed nuper victor ab oris</TextUnit>
    <TextUnit id="5283" loc="7.567">Liber in Aonios meritas dimiserat agros,</TextUnit>
    <TextUnit id="5284" loc="7.568">illas turba dei seniorque ex more sacerdos</TextUnit>
    <TextUnit id="5285" loc="7.569">sanguinis oblitas atque Indum gramen olentes</TextUnit>
    <TextUnit id="5286" loc="7.570">palmite maturo variisque ornare corymbis</TextUnit>
    <TextUnit id="5287" loc="7.571">curat et alterno maculas interligat ostro,</TextUnit>
    <TextUnit id="5288" loc="7.572">iamque ipsi colles, ipsa has — quis credat? — amabant</TextUnit>
    <TextUnit id="5289" loc="7.573">armenta, atque ausae circum mugire iuvencae;</TextUnit>
    <TextUnit id="5290" loc="7.574">quippe nihil grassata fames: manus obvia pascit,</TextUnit>
    <TextUnit id="5291" loc="7.575">exceptantque cibos fusoque horrenda supinant</TextUnit>
    <TextUnit id="5292" loc="7.576">ora mero, vaga rure quies; si quando benigno</TextUnit>
    <TextUnit id="5293" loc="7.577">urbem iniere gradu, domus omnis et omnia sacris</TextUnit>
    <TextUnit id="5294" loc="7.578">templa calent, ipsumque fides intrasse Lyaeum.</TextUnit>
    <TextUnit id="5295" loc="7.579">has ubi vipereo tactas ter utramque flagello</TextUnit>
    <TextUnit id="5296" loc="7.580">Eumenis in furias animumque redire priorem</TextUnit>
    <TextUnit id="5297" loc="7.581">impulit, erumpunt non agnoscentibus agris.</TextUnit>
    <TextUnit id="5298" loc="7.582">ceu duo diverso pariter si fulmina caelo</TextUnit>
    <TextUnit id="5299" loc="7.583">rupta cadant longumque trahant per nubila crinem:</TextUnit>
    <TextUnit id="5300" loc="7.584">non aliter cursu rapidae atque immane frementes</TextUnit>
    <TextUnit id="5301" loc="7.585">transibunt campos aurigamque impete vasto,</TextUnit>
    <TextUnit id="5302" loc="7.586">Amphiarae, tuum — nec defuit omen, eriles</TextUnit>
    <TextUnit id="5303" loc="7.587">forte is primus equos stagna ad vicina trahebat —</TextUnit>
    <TextUnit id="5304" loc="7.588">corripiunt; mox Taenarium, qui proximus, Idan</TextUnit>
    <TextUnit id="5305" loc="7.589">Aetolumque Acamanta premunt: fuga torva per agros</TextUnit>
    <TextUnit id="5306" loc="7.590">cornipedum, visa donec flammatus Aconteus</TextUnit>
    <TextUnit id="5307" loc="7.591">strage virum, cui sueta feras prosternere virtus</TextUnit>
    <TextUnit id="5308" loc="7.592">— Arcas erat — , densis iam fida ad moenia versas</TextUnit>
    <TextUnit id="5309" loc="7.593">insequitur telis, multumque hastile resumens</TextUnit>
    <TextUnit id="5310" loc="7.594">ter, quater adducto per terga, per ilia telo</TextUnit>
    <TextUnit id="5311" loc="7.595">transigit. illae autem longo cum limite fusi</TextUnit>
    <TextUnit id="5312" loc="7.596">sanguinis ad portas utrimque exstantia ducunt</TextUnit>
    <TextUnit id="5313" loc="7.597">spicula semianimes, gemituque imitante querellas</TextUnit>
    <TextUnit id="5314" loc="7.598">saucia dilectis adclinant pectora muris,</TextUnit>
    <TextUnit id="5315" loc="7.599">templa putes urbemque rapi facibusque nefandis</TextUnit>
    <TextUnit id="5316" loc="7.600">Sidonios ardere lares, sic clamor apertis</TextUnit>
    <TextUnit id="5317" loc="7.601">exoritur muris; mallent cunabula magni</TextUnit>
    <TextUnit id="5318" loc="7.602">Herculis aut Semeles thalamum aut penetrale ruisse</TextUnit>
    <TextUnit id="5319" loc="7.603">Harmoniae. cultor Baccheus Acontea Phegeus</TextUnit>
    <TextUnit id="5320" loc="7.604">iam vacuum telis geminoque in sanguine ovantem</TextUnit>
    <TextUnit id="5321" loc="7.605">comminus ense petit; subeunt Tegeaea iuventus</TextUnit>
    <TextUnit id="5322" loc="7.606">auxilio tardi: iam supra sacra ferarum</TextUnit>
    <TextUnit id="5323" loc="7.607">corpora maerenti iuvenis iacet ultio Baccho.</TextUnit>
    <TextUnit id="5324" loc="7.608">Rumpitur et Graium subito per castra tumultu</TextUnit>
    <TextUnit id="5325" loc="7.609">concilium; fugit exsertos Iocasta per hostes</TextUnit>
    <TextUnit id="5326" loc="7.610">iam non ausa preces; natas ipsamque repellunt</TextUnit>
    <TextUnit id="5327" loc="7.611">qui modo tam mites, et praeceps tempore Tydeus</TextUnit>
    <TextUnit id="5328" loc="7.612">utitur: ite age, nunc pacem sperate fidemque!</TextUnit>
    <TextUnit id="5329" loc="7.613">num saltem differre nefas potuitve morari,</TextUnit>
    <TextUnit id="5330" loc="7.614">dum genetrix dimissa redit?” sic fatus aperto</TextUnit>
    <TextUnit id="5331" loc="7.615">ense vocat socios, saevus iam clamor, et irae</TextUnit>
    <TextUnit id="5332" loc="7.616">hinc atque inde calent; nullo venit ordine bellum,</TextUnit>
    <TextUnit id="5333" loc="7.617">confusique duces volgo, et neglecta regentum</TextUnit>
    <TextUnit id="5334" loc="7.618">imperia; una equites mixti peditumque catervae</TextUnit>
    <TextUnit id="5335" loc="7.619">et rapidi currus; premit indigesta ruentes</TextUnit>
    <TextUnit id="5336" loc="7.620">copia, nec sese vacat ostentare nec hostem</TextUnit>
    <TextUnit id="5337" loc="7.621">noscere, sic subitis Thebana Argivaque pubes</TextUnit>
    <TextUnit id="5338" loc="7.622">conflixere globis; retro vexilla tubaeque</TextUnit>
    <TextUnit id="5339" loc="7.623">post tergum et litui bellum invenere secuti,</TextUnit>
    <TextUnit id="5340" loc="7.624">tantus ab exiguo crudescit sanguine Mavors!</TextUnit>
    <TextUnit id="5341" loc="7.625">ventus uti primas struit intra nubila vires,</TextUnit>
    <TextUnit id="5342" loc="7.626">lenis adhuc, frondesque et aperta cacumina gestat,</TextUnit>
    <TextUnit id="5343" loc="7.627">mox rapuit nemus et montes patefecit opacos.</TextUnit>
    <TextUnit id="5344" loc="7.628">Nunc age, Pieriae, non vos longinqua, sorores,</TextUnit>
    <TextUnit id="5345" loc="7.629">consulimus, vestras acies vestramque referte</TextUnit>
    <TextUnit id="5346" loc="7.630">Aoniam; vidistis enim, dum Marte propinquo</TextUnit>
    <TextUnit id="5347" loc="7.631">horrent Tyrrhenos Heliconia plectra tumultus.</TextUnit>
    <TextUnit id="5348" loc="7.632">Sidonium Pterclan sonipes male fidus in armis</TextUnit>
    <TextUnit id="5349" loc="7.633">rumpentem frenos diversa per agmina raptat</TextUnit>
    <TextUnit id="5350" loc="7.634">iam liber, sic fessa manus: venit hasta per armos</TextUnit>
    <TextUnit id="5351" loc="7.635">Tydeos et laevum iuveni transverberat inguen</TextUnit>
    <TextUnit id="5352" loc="7.636">labentemque adfigit equo; fugit ille perempto</TextUnit>
    <TextUnit id="5353" loc="7.637">consertus domino, nec iam arma aut frena tenentem</TextUnit>
    <TextUnit id="5354" loc="7.638">portat adhue: ceu nondum anima defectus utraque</TextUnit>
    <TextUnit id="5355" loc="7.639">cum sua Centaurus moriens in terga recumbit,</TextUnit>
    <TextUnit id="5356" loc="7.640">certat opus ferri: sternunt alterna furentes</TextUnit>
    <TextUnit id="5357" loc="7.641">Hippomedon Sybarin, Pylium Periphanta Menoeceus,</TextUnit>
    <TextUnit id="5358" loc="7.642">Parthenopaeus Ityn: Sybaris iacet ense cruento,</TextUnit>
    <TextUnit id="5359" loc="7.643">cuspide trux Periphas, Itys insidiante sagitta.</TextUnit>
    <TextUnit id="5360" loc="7.644">Caeneos Inachii ferro Mavortius Haemon</TextUnit>
    <TextUnit id="5361" loc="7.645">colla rapit, cui dividuum trans corpus hiantes</TextUnit>
    <TextUnit id="5362" loc="7.646">truncum oculi quaerunt, animus caput; arma iacentis</TextUnit>
    <TextUnit id="5363" loc="7.647">iam rapiebat Abas: cornu deprensus Achiva</TextUnit>
    <TextUnit id="5364" loc="7.648">dimisit moriens clipeum hostilemque suumque.</TextUnit>
    <TextUnit id="5365" loc="7.649">Quis tibi Baccheos, Eunaee, relinquere cultus,</TextUnit>
    <TextUnit id="5366" loc="7.650">quis lucos, veritus quibus emansisse sacerdos,</TextUnit>
    <TextUnit id="5367" loc="7.651">suasit et adsuetum Bromio mutare furorem?</TextUnit>
    <TextUnit id="5368" loc="7.652">quem terrere queas? clipei penetrabile textum</TextUnit>
    <TextUnit id="5369" loc="7.653">pallentes hederae Nysaeaque serta coronant,</TextUnit>
    <TextUnit id="5370" loc="7.654">candida pampineo subnectitur instita pilo,</TextUnit>
    <TextUnit id="5371" loc="7.655">crine latent umeri, crescunt lanugine malae,</TextUnit>
    <TextUnit id="5372" loc="7.656">et rubet imbellis Tyrio subtemine thorax,</TextUnit>
    <TextUnit id="5373" loc="7.657">bracchiaque in manicis et pictae vincula plantae</TextUnit>
    <TextUnit id="5374" loc="7.658">carbaseique sinus, et fibula rasilis auro</TextUnit>
    <TextUnit id="5375" loc="7.659">Taenariam fulva mordebat iaspide pallam,</TextUnit>
    <TextUnit id="5376" loc="7.660">quam super a tergo velox corytus et arcus</TextUnit>
    <TextUnit id="5377" loc="7.661">pendentesque sonant aurata lynce pharetrae.</TextUnit>
    <TextUnit id="5378" loc="7.662">it lymphante deo media inter milia longum</TextUnit>
    <TextUnit id="5379" loc="7.663">vociferans: prohibete manus, haec omine dextro</TextUnit>
    <TextUnit id="5380" loc="7.664">moenia Cirrhaea monstravit Apollo iuvenca;</TextUnit>
    <TextUnit id="5381" loc="7.665">pareite, in haec ultro scopuli venere volentes.</TextUnit>
    <TextUnit id="5382" loc="7.666">gens saerata sumus: gener huic est Iuppiter urbi</TextUnit>
    <TextUnit id="5383" loc="7.667">Gradivusque socer; Bacchum haud mentimur alumnum</TextUnit>
    <TextUnit id="5384" loc="7.668">et magnum Alciden.” iactanti talia frustra</TextUnit>
    <TextUnit id="5385" loc="7.669">turbidus aeria Capaneus occurrit in hasta,</TextUnit>
    <TextUnit id="5386" loc="7.670">qualis ubi primam leo mane cubilibus atris</TextUnit>
    <TextUnit id="5387" loc="7.671">erexit rabiem et saevo speculatur ab antro</TextUnit>
    <TextUnit id="5388" loc="7.672">aut cervum aut nondum bellantem fronte iuvencum,</TextUnit>
    <TextUnit id="5389" loc="7.673">it fremitu gaudens, licet arma gregesque lacessant</TextUnit>
    <TextUnit id="5390" loc="7.674">venantum, praedam videt et sua volnera nescit:</TextUnit>
    <TextUnit id="5391" loc="7.675">sic tum congressu Capaneus gavisus iniquo</TextUnit>
    <TextUnit id="5392" loc="7.676">librabat magna venturam mole cupressum.</TextUnit>
    <TextUnit id="5393" loc="7.677">ante tamen quid femineis ululatibus” inquit,</TextUnit>
    <TextUnit id="5394" loc="7.678">terrificas. moriture, viros? utinam ipse veniret,</TextUnit>
    <TextUnit id="5395" loc="7.679">cui furis! haec Tyriis cane matribus!” et simul hastam</TextUnit>
    <TextUnit id="5396" loc="7.680">expulit; illa volans, ceu vis non ulla moretur</TextUnit>
    <TextUnit id="5397" loc="7.681">obvia, vix sonuit clipeo et iam terga reliquit,</TextUnit>
    <TextUnit id="5398" loc="7.682">arma fluunt, longisque crepat singultibus aurum,</TextUnit>
    <TextUnit id="5399" loc="7.683">eruptusque sinus vicit cruor, occidis audax,</TextUnit>
    <TextUnit id="5400" loc="7.684">occidis Aonii puer altera cura Lyaei.</TextUnit>
    <TextUnit id="5401" loc="7.685">marcida te fractis planxerunt Ismara thyrsis,</TextUnit>
    <TextUnit id="5402" loc="7.686">te Tmolos, te Nysa ferax Theseaque Naxos</TextUnit>
    <TextUnit id="5403" loc="7.687">et Thebana metu iuratus in orgia Ganges.</TextUnit>
    <TextUnit id="5404" loc="7.688">Nec segnem Argolicae sensere Eteoclea turmae,</TextUnit>
    <TextUnit id="5405" loc="7.689">parcior ad cives Polynicis inhorruit ensis,</TextUnit>
    <TextUnit id="5406" loc="7.690">eminet ante alios iam formidantibus arva</TextUnit>
    <TextUnit id="5407" loc="7.691">Amphiaraus equis ac multo pulvere vertit</TextUnit>
    <TextUnit id="5408" loc="7.692">campum indignantem: famulo decus addit inane</TextUnit>
    <TextUnit id="5409" loc="7.693">maestus et extremos obitus inlustrat Apollo,</TextUnit>
    <TextUnit id="5410" loc="7.694">ille etiam clipeum galeamque incendit honoro</TextUnit>
    <TextUnit id="5411" loc="7.695">sidere; nec tarde fratri, Gradive, dedisti,</TextUnit>
    <TextUnit id="5412" loc="7.696">ne qua manus vatem, ne quid mortalia bello</TextUnit>
    <TextUnit id="5413" loc="7.697">laedere tela queant: sanctum et venerabile Diti</TextUnit>
    <TextUnit id="5414" loc="7.698">funus eat. talis medios aufertur in hostes</TextUnit>
    <TextUnit id="5415" loc="7.699">certus et ipse necis, vires fiducia leti</TextUnit>
    <TextUnit id="5416" loc="7.700">suggerit; inde viro maioraque membra diesque</TextUnit>
    <TextUnit id="5417" loc="7.701">laetior et numquam tanta experientia caeli,</TextUnit>
    <TextUnit id="5418" loc="7.702">si vacet: avertit morti contermina virtus,</TextUnit>
    <TextUnit id="5419" loc="7.703">ardet inexpleto saevi Mavortis amore,</TextUnit>
    <TextUnit id="5420" loc="7.704">et fruitur dextra atque anima flagrante superbit,</TextUnit>
    <TextUnit id="5421" loc="7.705">hicne hominum casus lenire et demere Fatis</TextUnit>
    <TextUnit id="5422" loc="7.706">iura frequens? quantum subito diversus ab illo,</TextUnit>
    <TextUnit id="5423" loc="7.707">qui tripodas laurusque sequi, qui doctus in omni</TextUnit>
    <TextUnit id="5424" loc="7.708">nube salutato volucrem cognoscere Phoebo!</TextUnit>
    <TextUnit id="5425" loc="7.709">innumeram ferro plebem, ceu letifer annus</TextUnit>
    <TextUnit id="5426" loc="7.710">aut iubar adversi grave sideris, immolat umbris</TextUnit>
    <TextUnit id="5427" loc="7.711">ipse suis: iaculo Phlegyan iaculoque superbum</TextUnit>
    <TextUnit id="5428" loc="7.712">Phylea, falcato Clonin et Chremetaona curru</TextUnit>
    <TextUnit id="5429" loc="7.713">comminus hunc stantem metit, hunc a poplite sectum,</TextUnit>
    <TextUnit id="5430" loc="7.714">cuspide non missa Chromin Iphinoumque Sagenque</TextUnit>
    <TextUnit id="5431" loc="7.715">intonsumque Gyan sacrumque Lycorea Phoebo —</TextUnit>
    <TextUnit id="5432" loc="7.716">invitus: iam fraxineum demiserat hastae</TextUnit>
    <TextUnit id="5433" loc="7.717">robur, et excussis apparuit infula cristis — ,</TextUnit>
    <TextUnit id="5434" loc="7.718">Alcathoum saxo, cui circum stagna Carysti</TextUnit>
    <TextUnit id="5435" loc="7.719">et domus et coniunx et amantes litora nati</TextUnit>
    <TextUnit id="5436" loc="7.720">vixerat ille diu pauper scrutator aquarum,</TextUnit>
    <TextUnit id="5437" loc="7.721">decepit tellus, moriens hiemesque notosque</TextUnit>
    <TextUnit id="5438" loc="7.722">laudat et experti meliora pericula ponti.</TextUnit>
    <TextUnit id="5439" loc="7.723">Aspicit has longe iamdudum Asopius Hypseus</TextUnit>
    <TextUnit id="5440" loc="7.724">palantum strages ardetque avertere pugnam,</TextUnit>
    <TextUnit id="5441" loc="7.725">quamquam haud ipse minus curru Tirynthia fundens</TextUnit>
    <TextUnit id="5442" loc="7.726">robora; sed viso praesens minor augure sanguis:</TextUnit>
    <TextUnit id="5443" loc="7.727">illum armis animisque cupit, prohibebat iniquo</TextUnit>
    <TextUnit id="5444" loc="7.728">agmine consertum cunei latus; inde superbus</TextUnit>
    <TextUnit id="5445" loc="7.729">exseruit patriis electum missile ripis,</TextUnit>
    <TextUnit id="5446" loc="7.730">ac prius: Aonidum dives largitor aquarum,</TextUnit>
    <TextUnit id="5447" loc="7.731">clare Giganteis etiamnum, Asope, favillis,</TextUnit>
    <TextUnit id="5448" loc="7.732">da numen dextrae: rogat hoc natusque tuique</TextUnit>
    <TextUnit id="5449" loc="7.733">quercus alumna vadi; fas et mihi spernere Phoebum,</TextUnit>
    <TextUnit id="5450" loc="7.734">si tibi conlatus divum sator, omnia mergam</TextUnit>
    <TextUnit id="5451" loc="7.735">fontibus arma tuis tristesque sine augure vittas.”</TextUnit>
    <TextUnit id="5452" loc="7.736">audierat genitor: vetat indulgere volentem</TextUnit>
    <TextUnit id="5453" loc="7.737">Phoebus, et aurigam iactus detorquet in Hersen.</TextUnit>
    <TextUnit id="5454" loc="7.738">ille ruit: deus ipse vagis succedit habenis,</TextUnit>
    <TextUnit id="5455" loc="7.739">Lernaeum falso simulans Haliacmona vultu,</TextUnit>
    <TextUnit id="5456" loc="7.740">tunc vero ardenti non ulla obsistere temptant</TextUnit>
    <TextUnit id="5457" loc="7.741">signa, ruunt solo terrore, et volnera citra</TextUnit>
    <TextUnit id="5458" loc="7.742">mors trepidis ignava venit, dubiumque tuenti</TextUnit>
    <TextUnit id="5459" loc="7.743">presserit infestos onus impuleritne iugales,</TextUnit>
    <TextUnit id="5460" loc="7.744">sic ubi nubiferum montis latus aut nova ventis</TextUnit>
    <TextUnit id="5461" loc="7.745">solvit hiemps, aut victa situ non pertulit aetas,</TextUnit>
    <TextUnit id="5462" loc="7.746">desilit horrendus campo timor, arva virosque</TextUnit>
    <TextUnit id="5463" loc="7.747">limite non uno longaevaque robora secum</TextUnit>
    <TextUnit id="5464" loc="7.748">praecipitans, tandemque exhaustus turbine fesso</TextUnit>
    <TextUnit id="5465" loc="7.749">aut vallem cavat aut medios intercipit amnes.</TextUnit>
    <TextUnit id="5466" loc="7.750">non secus ingentique viro magnoque gravatus</TextUnit>
    <TextUnit id="5467" loc="7.751">temo deo nunc hoc, nunc illo in sanguine fervet,</TextUnit>
    <TextUnit id="5468" loc="7.752">ipse sedens telis pariterque ministrat habenis</TextUnit>
    <TextUnit id="5469" loc="7.753">Delius, ipse docet iactus adversaque flectit</TextUnit>
    <TextUnit id="5470" loc="7.754">spicula fortunamque hastis venientibus aufert,</TextUnit>
    <TextUnit id="5471" loc="7.755">sternuntur terra Melaneus pedes, Antiphus alto</TextUnit>
    <TextUnit id="5472" loc="7.756">nil defensus equo, genitusque Heliconide nympha</TextUnit>
    <TextUnit id="5473" loc="7.757">Action, caesoque infamis fratre Polites,</TextUnit>
    <TextUnit id="5474" loc="7.758">conatusque toris vittatam attingere Manto</TextUnit>
    <TextUnit id="5475" loc="7.759">Lampus: in hunc sacras Phoebus dedit ipse sagittas,</TextUnit>
    <TextUnit id="5476" loc="7.760">et iam cornipedes trepidi ac moribunda reflantes</TextUnit>
    <TextUnit id="5477" loc="7.761">corpora rimantur terras, omnisque per artus</TextUnit>
    <TextUnit id="5478" loc="7.762">sulcus et incisis altum rubet orbita membris,</TextUnit>
    <TextUnit id="5479" loc="7.763">hos iam ignorantes terit impius axis, at illi</TextUnit>
    <TextUnit id="5480" loc="7.764">vulnere semineces — nec devitarc facultas —</TextUnit>
    <TextUnit id="5481" loc="7.765">venturum super ora vident; iam lubrica tabo</TextUnit>
    <TextUnit id="5482" loc="7.766">frena, nec insisti madidus dat temo, rotaeque</TextUnit>
    <TextUnit id="5483" loc="7.767">sanguine difficiles, et tardior ungula fossis</TextUnit>
    <TextUnit id="5484" loc="7.768">visceribus: tunc ipse furens in morte relicta</TextUnit>
    <TextUnit id="5485" loc="7.769">spicula et e mediis exstantes ossibus hastas</TextUnit>
    <TextUnit id="5486" loc="7.770">avellit, strident animae currumque sequuntur.</TextUnit>
    <TextUnit id="5487" loc="7.771">Tandem se famulo summum confessus Apollo</TextUnit>
    <TextUnit id="5488" loc="7.772">utere luce tua longamque” ait, indue famam,</TextUnit>
    <TextUnit id="5489" loc="7.773">dum tibi me iunctum Mors inrevocata veretur.</TextUnit>
    <TextUnit id="5490" loc="7.774">vincimur: immites scis nulla revolvere Parcas</TextUnit>
    <TextUnit id="5491" loc="7.775">stamina; vade, diu populis promissa voluptas</TextUnit>
    <TextUnit id="5492" loc="7.776">Elysiis, certe non perpessure Creontis</TextUnit>
    <TextUnit id="5493" loc="7.777">imperia aut vetito nudus iaciture supulcro.”</TextUnit>
    <TextUnit id="5494" loc="7.778">ille refert contra, et paulum respirat ab armis:</TextUnit>
    <TextUnit id="5495" loc="7.779">olim te, Cirrhaee pater, peritura sedentem</TextUnit>
    <TextUnit id="5496" loc="7.780">ad iuga — quis tantus miseris honor? — axe trementi</TextUnit>
    <TextUnit id="5497" loc="7.781">sensimus; instantes quonam usque morabere manes?</TextUnit>
    <TextUnit id="5498" loc="7.782">audio iam rapidae cursum Stygis atraque Ditis</TextUnit>
    <TextUnit id="5499" loc="7.783">flumina tergeminosque mali custodis hiatus.</TextUnit>
    <TextUnit id="5500" loc="7.784">accipe commissum capiti decus, accipe laurus,</TextUnit>
    <TextUnit id="5501" loc="7.785">quas Erebo deferre nefas, nunc voce suprema,</TextUnit>
    <TextUnit id="5502" loc="7.786">si qua recessuro debetur gratia vati,</TextUnit>
    <TextUnit id="5503" loc="7.787">deceptum tibi, Phoebe, larem poenasque nefandae</TextUnit>
    <TextUnit id="5504" loc="7.788">coniugis et pulchrum nati commendo furorem.”</TextUnit>
    <TextUnit id="5505" loc="7.789">desiluit maerens lacrimasque avertit Apollo:</TextUnit>
    <TextUnit id="5506" loc="7.790">tune vero ingemuit currusque orbique iugales.</TextUnit>
    <TextUnit id="5507" loc="7.791">non aliter caeco nocturni turbine Cori</TextUnit>
    <TextUnit id="5508" loc="7.792">scit peritura ratis, cum iam damnata sororis</TextUnit>
    <TextUnit id="5509" loc="7.793">igne Therapnaei fugerunt carbasa fratres.</TextUnit>
    <TextUnit id="5510" loc="7.794">Iamque recessurae paulatim horrescere terrae</TextUnit>
    <TextUnit id="5511" loc="7.795">summaque terga quati graviorque effervere pulvis</TextUnit>
    <TextUnit id="5512" loc="7.796">coeperat; inferno mugit iam murmure campus.</TextUnit>
    <TextUnit id="5513" loc="7.797">bella putant trepidi bellique hunc esse fragorem,</TextUnit>
    <TextUnit id="5514" loc="7.798">hortanturque gradus; alius tremor arma viresque</TextUnit>
    <TextUnit id="5515" loc="7.799">mirantesque inclinat equos; iam frondea nutant</TextUnit>
    <TextUnit id="5516" loc="7.800">culmina, iam muri, ripisque Ismenos apertis</TextUnit>
    <TextUnit id="5517" loc="7.801">effugit; exciderunt irae, nutantia Agunt</TextUnit>
    <TextUnit id="5518" loc="7.802">tela solo, dubiasque vagi nituntur in hastas</TextUnit>
    <TextUnit id="5519" loc="7.803">comminus inque vicem viso pallore recedunt.</TextUnit>
    <TextUnit id="5520" loc="7.804">sic ubi navales miscet super aequora pugnas</TextUnit>
    <TextUnit id="5521" loc="7.805">contempto Bellona mari, si forte benigna</TextUnit>
    <TextUnit id="5522" loc="7.806">tempestas, sibi quisque cavent, ensesque recondit</TextUnit>
    <TextUnit id="5523" loc="7.807">mors alia, et socii pacem fecere timores,</TextUnit>
    <TextUnit id="5524" loc="7.808">talis erat campo belli fluitantis imago,</TextUnit>
    <TextUnit id="5525" loc="7.809">sive laborantes concepto flamine terrae</TextUnit>
    <TextUnit id="5526" loc="7.810">ventorum rabiem et clusum eiecere furorem,</TextUnit>
    <TextUnit id="5527" loc="7.811">exedit seu putre solum carpsitque ferendo</TextUnit>
    <TextUnit id="5528" loc="7.812">unda latens, sive hae volventis machina caeli</TextUnit>
    <TextUnit id="5529" loc="7.813">incubuit, sive omne fretum Neptunia movit</TextUnit>
    <TextUnit id="5530" loc="7.814">cuspis et extremas gravius mare torsit in oras,</TextUnit>
    <TextUnit id="5531" loc="7.815">seu vati datus ille fragor, seu terra minata est</TextUnit>
    <TextUnit id="5532" loc="7.816">fratribus: ecce alte praeceps humus ore profundo</TextUnit>
    <TextUnit id="5533" loc="7.817">dissilit, inque vicem timuerunt sidera et umbrae,</TextUnit>
    <TextUnit id="5534" loc="7.818">illum ingens haurit specus et transire parantes</TextUnit>
    <TextUnit id="5535" loc="7.819">mergit equos; non arma manu, non frena remisit:</TextUnit>
    <TextUnit id="5536" loc="7.820">sicut erat, rectos defert in Tartara currus,</TextUnit>
    <TextUnit id="5537" loc="7.821">respexitque cadens caelum campumque coire</TextUnit>
    <TextUnit id="5538" loc="7.822">ingemuit, donec levior distantia rursus</TextUnit>
    <TextUnit id="5539" loc="7.823">miscuit arva tremor lucemque exclusit Averno.</TextUnit>
    <TextUnit id="5540" loc="8.1">Ut subitus vates pallentibus incidit umbris</TextUnit>
    <TextUnit id="5541" loc="8.2">letiferasque domos orbisque arcana sepulti</TextUnit>
    <TextUnit id="5542" loc="8.3">rupit et armato turbavit funere manes,</TextUnit>
    <TextUnit id="5543" loc="8.4">horror habet cunctos, Stygiis mirantur in oris</TextUnit>
    <TextUnit id="5544" loc="8.5">tela et equos corpusque movum; nec enim ignibus artus</TextUnit>
    <TextUnit id="5545" loc="8.6">conditus aut maesta niger adventabat ab urna,</TextUnit>
    <TextUnit id="5546" loc="8.7">sed belli sudore calens, clipeumque cruentis</TextUnit>
    <TextUnit id="5547" loc="8.8">foribus et scissi respersus pulvere campi,</TextUnit>
    <TextUnit id="5548" loc="8.9">necdum illum aut trunca lustraverat obvia taxo</TextUnit>
    <TextUnit id="5549" loc="8.10">Eumenis. aut furvo Proserpina poste notarat</TextUnit>
    <TextUnit id="5550" loc="8.11">coetibus adsumptum functis; quin comminus ipsa</TextUnit>
    <TextUnit id="5551" loc="8.12">Fatorum deprensa colus, visoque paventes</TextUnit>
    <TextUnit id="5552" loc="8.13">augure tunc demum rumpebant stamina Parcae,</TextUnit>
    <TextUnit id="5553" loc="8.14">illum et securi circumspexere fragorem</TextUnit>
    <TextUnit id="5554" loc="8.15">Elysii, et si quos procul ulteriore barathro</TextUnit>
    <TextUnit id="5555" loc="8.16">altera nox aliisque gravat plaga caeca tenebris,</TextUnit>
    <TextUnit id="5556" loc="8.17">tunc regemunt pigrique lacus ustaeque paludes,</TextUnit>
    <TextUnit id="5557" loc="8.18">umbriferaeque fremit sulcator pallidus undae</TextUnit>
    <TextUnit id="5558" loc="8.19">dissiluisse novo penitus telluris hiatu</TextUnit>
    <TextUnit id="5559" loc="8.20">Tartara et admissos non per sua flumina manes.</TextUnit>
    <TextUnit id="5560" loc="8.21">Forte sedens media regni infelicis in arce</TextUnit>
    <TextUnit id="5561" loc="8.22">dux Erebi populos poscebat crimina vitae,</TextUnit>
    <TextUnit id="5562" loc="8.23">nil hominum miserans iratusque omnibus umbris</TextUnit>
    <TextUnit id="5563" loc="8.24">stant Furiae circum variaeque ex ordine Mortes,</TextUnit>
    <TextUnit id="5564" loc="8.25">saevaque multisonas exsertat Poena catenas;</TextUnit>
    <TextUnit id="5565" loc="8.26">Fata ferunt animas et eodem pollice damnant:</TextUnit>
    <TextUnit id="5566" loc="8.27">vincit opus. iuxta Minos cum fratre verendo</TextUnit>
    <TextUnit id="5567" loc="8.28">iura bonus meliora monet regemque cruentum</TextUnit>
    <TextUnit id="5568" loc="8.29">temperat; adsistunt lacrimis atque igne tumentes</TextUnit>
    <TextUnit id="5569" loc="8.30">Cocytos Phlegethonque, et Styx periuria divum</TextUnit>
    <TextUnit id="5570" loc="8.31">arguit, ille autem supera compage soluta</TextUnit>
    <TextUnit id="5571" loc="8.32">nec solitus sentire metus expavit oborta</TextUnit>
    <TextUnit id="5572" loc="8.33">sidera, iucundaque offensus luce profatur:</TextUnit>
    <TextUnit id="5573" loc="8.34">quae superum labes inimicum impegit Averno</TextUnit>
    <TextUnit id="5574" loc="8.35">aethera? quis rupit tenebras vitaeque silentes</TextUnit>
    <TextUnit id="5575" loc="8.36">admonet? unde minae 1? uter haec mihi proelia fratrum?</TextUnit>
    <TextUnit id="5576" loc="8.37">congredior, pereant agedum discrimina rerum,</TextUnit>
    <TextUnit id="5577" loc="8.38">nam cui dulce magis? magno me tertia victum</TextUnit>
    <TextUnit id="5578" loc="8.39">deiecit Fortuna polo, mundumque nocentem</TextUnit>
    <TextUnit id="5579" loc="8.40">servo: nec iste meus dirisque en pervius astris</TextUnit>
    <TextUnit id="5580" loc="8.41">inspicitur. tumidusne meas regnator Olympi</TextUnit>
    <TextUnit id="5581" loc="8.42">explorat vires? habeo iam quassa Gigantum</TextUnit>
    <TextUnit id="5582" loc="8.43">vincula et aetherium cupidos exire sub axem</TextUnit>
    <TextUnit id="5583" loc="8.44">Titanas miserumque patrem: quid me otia maesta</TextUnit>
    <TextUnit id="5584" loc="8.45">saevus et implacidam prohibet perferre quietem</TextUnit>
    <TextUnit id="5585" loc="8.46">amissumque odisse diem? pandam omnia regna,</TextUnit>
    <TextUnit id="5586" loc="8.47">si placet, et Stygio praetexam Hyperiona caelo.</TextUnit>
    <TextUnit id="5587" loc="8.48">Arcada nec superis — quid enim mihi nuntius ambas</TextUnit>
    <TextUnit id="5588" loc="8.49">itque reditque domos? — emittam et utrumque tenebo</TextUnit>
    <TextUnit id="5589" loc="8.50">Tyndariden. cur autem avidis Ixiona frango</TextUnit>
    <TextUnit id="5590" loc="8.51">verticibus? cur non exspectant Tantalon undae?</TextUnit>
    <TextUnit id="5591" loc="8.52">anne profanatum totiens chaos hospite vivo</TextUnit>
    <TextUnit id="5592" loc="8.53">perpetiar? me Pirithoi temerarius ardor</TextUnit>
    <TextUnit id="5593" loc="8.54">temptat et audaci Theseus iuratus amico,</TextUnit>
    <TextUnit id="5594" loc="8.55">me ferus Alcides, tunc cum custode remoto</TextUnit>
    <TextUnit id="5595" loc="8.56">ferrea Cerbereae tacuerunt limina portae;</TextUnit>
    <TextUnit id="5596" loc="8.57">Odrysiis etiam pudet heu! patuisse querellis</TextUnit>
    <TextUnit id="5597" loc="8.58">Tartara: vidi egomet blanda inter carmina turpes</TextUnit>
    <TextUnit id="5598" loc="8.59">Eumenidum lacrimas iterataque pensa Sororum;</TextUnit>
    <TextUnit id="5599" loc="8.60">me quoque — sed durae melior violentia legis.</TextUnit>
    <TextUnit id="5600" loc="8.61">ast ego vix unum, nec celsa ad sidera, furto</TextUnit>
    <TextUnit id="5601" loc="8.62">ausus iter Siculo rapui conubia campo:</TextUnit>
    <TextUnit id="5602" loc="8.63">nec licuisse ferunt; iniustaeque a Iove leges</TextUnit>
    <TextUnit id="5603" loc="8.64">protinus, et sectum genetrix mihi computat annum,</TextUnit>
    <TextUnit id="5604" loc="8.65">sed quid ego haec? i, Tartareas ulciscere sedes,</TextUnit>
    <TextUnit id="5605" loc="8.66">Tisiphone; si quando novis asperrima monstris,</TextUnit>
    <TextUnit id="5606" loc="8.67">triste, insuetum, ingens, quod nondum viderit aether,</TextUnit>
    <TextUnit id="5607" loc="8.68">ede nefas, quod mirer ego invideantque Sorores,</TextUnit>
    <TextUnit id="5608" loc="8.69">atque adeo fratres — nostrique haec omina sunto</TextUnit>
    <TextUnit id="5609" loc="8.70">prima odii — , fratres alterna in vulnera laeto</TextUnit>
    <TextUnit id="5610" loc="8.71">Marte ruant; sit, qui rabidarum more ferarum</TextUnit>
    <TextUnit id="5611" loc="8.72">mandat atrox hostile caput, quique igne supremo</TextUnit>
    <TextUnit id="5612" loc="8.73">arceat exanimes et manibus aethera nudis</TextUnit>
    <TextUnit id="5613" loc="8.74">commaculet: iuvet ista ferum spectare Tonantem.</TextUnit>
    <TextUnit id="5614" loc="8.75">praeterea ne sola furor mea regna lacessat,</TextUnit>
    <TextUnit id="5615" loc="8.76">quaere deis qui bella ferat, qui fulminis ignes</TextUnit>
    <TextUnit id="5616" loc="8.77">infestumque Iovem clipeo fumante repellat.</TextUnit>
    <TextUnit id="5617" loc="8.78">faxo haud sit cunctis levior metus atra movere</TextUnit>
    <TextUnit id="5618" loc="8.79">Tartara, frondenti quam iungere Pelion Ossae.”</TextUnit>
    <TextUnit id="5619" loc="8.80">dixerat; atque illi iamdudum regia tristis</TextUnit>
    <TextUnit id="5620" loc="8.81">attremit oranti, suaque et quae desuper urguet</TextUnit>
    <TextUnit id="5621" loc="8.82">nutabat tellus: non fortius aethera vultu</TextUnit>
    <TextUnit id="5622" loc="8.83">torquet et astriferos inclinat Iuppiter axes.</TextUnit>
    <TextUnit id="5623" loc="8.84">At tibi quos ”inquit, manes, qui limite praeceps</TextUnit>
    <TextUnit id="5624" loc="8.85">non licito per inane ruis?” subit ille minantem</TextUnit>
    <TextUnit id="5625" loc="8.86">iam tenuis visu, iam vanescentibus armis,</TextUnit>
    <TextUnit id="5626" loc="8.87">iam pedes: exstincto tamen indecerptus in ore</TextUnit>
    <TextUnit id="5627" loc="8.88">augurii perdurat honos, obscuraque fronti</TextUnit>
    <TextUnit id="5628" loc="8.89">vitta manet, ramumque tenet morientis olivae.</TextUnit>
    <TextUnit id="5629" loc="8.90">si licet et sanctis hic ora resolvere fas est</TextUnit>
    <TextUnit id="5630" loc="8.91">manibus, o cunctis finitor maxime rerum,</TextUnit>
    <TextUnit id="5631" loc="8.92">at mihi, qui quondam causas elementaque noram,</TextUnit>
    <TextUnit id="5632" loc="8.93">et sator, oro, minas stimulataque corda remulce,</TextUnit>
    <TextUnit id="5633" loc="8.94">neve ira dignare hominem et tua iura timentem,</TextUnit>
    <TextUnit id="5634" loc="8.95">nam nec ad Herculeos — unde haec mihi proelia 2? — raptus,</TextUnit>
    <TextUnit id="5635" loc="8.96">nec venerem inlicitam — crede his insignibus — ausi</TextUnit>
    <TextUnit id="5636" loc="8.97">intramus Lethen: fugiat ne tristis in antrum</TextUnit>
    <TextUnit id="5637" loc="8.98">Cerberus, aut nostros timeat Proserpina currus,</TextUnit>
    <TextUnit id="5638" loc="8.99">augur Apollineis modo dilectissimus aris,</TextUnit>
    <TextUnit id="5639" loc="8.100">testor inane chaos — quid enim hic iurandus Apollo? — ;</TextUnit>
    <TextUnit id="5640" loc="8.101">crimine non ullo subeo nova fata, nec alma</TextUnit>
    <TextUnit id="5641" loc="8.102">sic merui de luce rapi; scit iudicis urna</TextUnit>
    <TextUnit id="5642" loc="8.103">Dictaei verumque potest deprendere Minos,</TextUnit>
    <TextUnit id="5643" loc="8.104">coniugis insidiis et iniquo venditus auro</TextUnit>
    <TextUnit id="5644" loc="8.105">Argolicas acies — unde haec tibi turba recentum</TextUnit>
    <TextUnit id="5645" loc="8.106">umbrarum, et nostrae veniunt quoque funera dextrae —</TextUnit>
    <TextUnit id="5646" loc="8.107">non ignarus ini: subito me turbine mundi —</TextUnit>
    <TextUnit id="5647" loc="8.108">horret adhuc animus — mediis e milibus hausit</TextUnit>
    <TextUnit id="5648" loc="8.109">nox tua. quae mihi mens, dum per cava viscera terrae</TextUnit>
    <TextUnit id="5649" loc="8.110">vado diu pendens et in aere volvor operto?</TextUnit>
    <TextUnit id="5650" loc="8.111">ei mihi! nil ex me sociis patriaeque relictum,</TextUnit>
    <TextUnit id="5651" loc="8.112">vel captum Thebis; iam non Lernaea videbo</TextUnit>
    <TextUnit id="5652" loc="8.113">tecta, nec attonito saltem cinis ibo parenti,</TextUnit>
    <TextUnit id="5653" loc="8.114">non tumulo, non igne miser lacrimisque meorum</TextUnit>
    <TextUnit id="5654" loc="8.115">productus, toto pariter tibi funere veni,</TextUnit>
    <TextUnit id="5655" loc="8.116">nil istis ausurus equis; nec deprecor umbram</TextUnit>
    <TextUnit id="5656" loc="8.117">accipere et tripodum iam non meminisse meorum.</TextUnit>
    <TextUnit id="5657" loc="8.118">nam tibi praesagi quis iam super auguris usus,</TextUnit>
    <TextUnit id="5658" loc="8.119">cum Parcae tua iussa trahant? sed pectora flectas</TextUnit>
    <TextUnit id="5659" loc="8.120">et melior sis, quaeso, deis. si quando nefanda</TextUnit>
    <TextUnit id="5660" loc="8.121">huc aderit coniunx, illi funesta reserva</TextUnit>
    <TextUnit id="5661" loc="8.122">supplicia: illa tua, rector bone, dignior ira.”</TextUnit>
    <TextUnit id="5662" loc="8.123">accipit ille preces indignaturque moveri.</TextUnit>
    <TextUnit id="5663" loc="8.124">ut leo Massyli cum lux stetit obvia ferri,</TextUnit>
    <TextUnit id="5664" loc="8.125">tunc iras, tunc arma citat; si decidit hostis,</TextUnit>
    <TextUnit id="5665" loc="8.126">ire supra satis est vitamque relinquere victo.</TextUnit>
    <TextUnit id="5666" loc="8.127">Interea vittis lauruque insignis opima</TextUnit>
    <TextUnit id="5667" loc="8.128">currus et egregiis modo formidatus in armis</TextUnit>
    <TextUnit id="5668" loc="8.129">luce palam, fusus nulli nullique fugatus,</TextUnit>
    <TextUnit id="5669" loc="8.130">quaeritur: absistunt turmae, suspectaque tellus</TextUnit>
    <TextUnit id="5670" loc="8.131">omnibus, infidi miles vestigia campi</TextUnit>
    <TextUnit id="5671" loc="8.132">circuit, atque avidae tristis locus ille ruinae</TextUnit>
    <TextUnit id="5672" loc="8.133">cessat et inferni vitatur honore sepulcri,</TextUnit>
    <TextUnit id="5673" loc="8.134">nuntius hortanti diversa in parte maniplos</TextUnit>
    <TextUnit id="5674" loc="8.135">Adrasto, vix ipse ratus vidisse, Palaemon .</TextUnit>
    <TextUnit id="5675" loc="8.136">advolat et trepidans — steterat nam forte cadenti</TextUnit>
    <TextUnit id="5676" loc="8.137">proximus inspectoque miser pallebat hiatu —</TextUnit>
    <TextUnit id="5677" loc="8.138">verte gradum, fuge, rector” ait, si Dorica saltem</TextUnit>
    <TextUnit id="5678" loc="8.139">terra loco patriaeque manent, ubi liquimus, arces,</TextUnit>
    <TextUnit id="5679" loc="8.140">non armis, non sanguine opus: quid inutile ferrum</TextUnit>
    <TextUnit id="5680" loc="8.141">stringimus in Thebas? currus humus impia sorbet</TextUnit>
    <TextUnit id="5681" loc="8.142">armaque bellantesque viros; fugere ecce videtur</TextUnit>
    <TextUnit id="5682" loc="8.143">hic etiam, quo stamus, ager. vidi ipse profundae</TextUnit>
    <TextUnit id="5683" loc="8.144">noctis iter ruptaque soli compage ruentem</TextUnit>
    <TextUnit id="5684" loc="8.145">illum heu, praesagis quo nullus amicior astris,</TextUnit>
    <TextUnit id="5685" loc="8.146">Oecliden, frustraque manus cum voce tetendi.</TextUnit>
    <TextUnit id="5686" loc="8.147">mira loquor, sulcos etiamnum rector equorum</TextUnit>
    <TextUnit id="5687" loc="8.148">fumantemque locum et spumis madida arva reliquit.</TextUnit>
    <TextUnit id="5688" loc="8.149">nec commune malum est: tellus agnoscit alumnos,</TextUnit>
    <TextUnit id="5689" loc="8.150">stat Thebana acies.” stupet haec et credere Adrastus</TextUnit>
    <TextUnit id="5690" loc="8.151">cunctatur; sed Mopsus idem trepidusque ferebat</TextUnit>
    <TextUnit id="5691" loc="8.152">Actor idem, iam fama novis terroribus audax</TextUnit>
    <TextUnit id="5692" loc="8.153">non unum cecidisse refert, sponte agmina retro</TextUnit>
    <TextUnit id="5693" loc="8.154">non exspectato revocantum more tubarum</TextUnit>
    <TextUnit id="5694" loc="8.155">praecipiant: sed torpet iter, falluntque ruentes</TextUnit>
    <TextUnit id="5695" loc="8.156">genua viros; ipsique — putes sensisse — repugnant</TextUnit>
    <TextUnit id="5696" loc="8.157">cornipedes nulloque truces hortamine parent,</TextUnit>
    <TextUnit id="5697" loc="8.158">nec celerare gradum nec tollere lumina terra,</TextUnit>
    <TextUnit id="5698" loc="8.159">fortius incursant Tyrii, sed vesper opacus</TextUnit>
    <TextUnit id="5699" loc="8.160">lunares iam ducit equos; data foedere parvo</TextUnit>
    <TextUnit id="5700" loc="8.161">maesta viris requies et nox auctura timores.</TextUnit>
    <TextUnit id="5701" loc="8.162">Quae tibi nunc facies, postquam permissa gemendi</TextUnit>
    <TextUnit id="5702" loc="8.163">copia? qui fletus galeis cecidere solutis?</TextUnit>
    <TextUnit id="5703" loc="8.164">nil solitum fessos iuvat; abiecere madentes,</TextUnit>
    <TextUnit id="5704" loc="8.165">sicut erant, clipeos, nec quisquam spicula tersit,</TextUnit>
    <TextUnit id="5705" loc="8.166">nec laudavit equum, nitidae nec cassidis altam</TextUnit>
    <TextUnit id="5706" loc="8.167">compsit adornavitque iubam; vix magna lavare</TextUnit>
    <TextUnit id="5707" loc="8.168">vulnera et efflantes libet internectere plagas:</TextUnit>
    <TextUnit id="5708" loc="8.169">tantus ubique dolor, mensas alimentaque bello</TextUnit>
    <TextUnit id="5709" loc="8.170">debita nec pugnae suasit timor: omnia laudes,</TextUnit>
    <TextUnit id="5710" loc="8.171">Amphiarae, tuas fecundaque pectora veri</TextUnit>
    <TextUnit id="5711" loc="8.172">commemorant lacrimis, et per tentoria sermo</TextUnit>
    <TextUnit id="5712" loc="8.173">unus: abisse deos dilapsaque numina castris.</TextUnit>
    <TextUnit id="5713" loc="8.174">heu ubi laurigeri currus sollemniaque arma</TextUnit>
    <TextUnit id="5714" loc="8.175">et galeae vittatus apex? hoc antra lacusque</TextUnit>
    <TextUnit id="5715" loc="8.176">Castalii tripodumque fides? sic gratus Apollo?</TextUnit>
    <TextUnit id="5716" loc="8.177">quis mihi sidereos lapsus mentemque sinistri</TextUnit>
    <TextUnit id="5717" loc="8.178">fulguris, aut caesis saliat quod numen in extis,</TextUnit>
    <TextUnit id="5718" loc="8.179">quando iter, unde morae, quae saevis utilis armis,</TextUnit>
    <TextUnit id="5719" loc="8.180">quae pacem magis hora velit? quis iam omne futurum</TextUnit>
    <TextUnit id="5720" loc="8.181">proferet, aut cum quo volucres mea fata loquentur?</TextUnit>
    <TextUnit id="5721" loc="8.182">hos quoque bellorum casus nobisque tibique</TextUnit>
    <TextUnit id="5722" loc="8.183">praescieras, et — quanta sacro sub pectore virtus! —</TextUnit>
    <TextUnit id="5723" loc="8.184">venisti tamen et miseris comes additus armis,</TextUnit>
    <TextUnit id="5724" loc="8.185">et cum te tellus fatalisque hora vocaret,</TextUnit>
    <TextUnit id="5725" loc="8.186">tu Tyrias acies adversaque signa vacasti</TextUnit>
    <TextUnit id="5726" loc="8.187">sternere; tunc etiam media de morte timendum</TextUnit>
    <TextUnit id="5727" loc="8.188">hostibus infestaque abeuntem vidimus hasta,</TextUnit>
    <TextUnit id="5728" loc="8.189">et nunc te quis casus habet? poterisne reverti</TextUnit>
    <TextUnit id="5729" loc="8.190">sedibus a Stygiis altaque erumpere terra?</TextUnit>
    <TextUnit id="5730" loc="8.191">anne sedes hilares iuxta tua numina Parcas</TextUnit>
    <TextUnit id="5731" loc="8.192">et vice concordi discis ventura docesque?</TextUnit>
    <TextUnit id="5732" loc="8.193">an tibi felices lucos miseratus Averni</TextUnit>
    <TextUnit id="5733" loc="8.194">rector et Elysias dedit inservare volucres?</TextUnit>
    <TextUnit id="5734" loc="8.195">quidquid es, aeternus Phoebo dolor et nova clades</TextUnit>
    <TextUnit id="5735" loc="8.196">semper eris mutisque diu plorabere Delphis,</TextUnit>
    <TextUnit id="5736" loc="8.197">hic Tenedon Chrysenque dies partuque ligatam</TextUnit>
    <TextUnit id="5737" loc="8.198">Delon et intonsi eludet penetralia Branchi,</TextUnit>
    <TextUnit id="5738" loc="8.199">nec Clarias hac luce fores Didymaeaque quisquam</TextUnit>
    <TextUnit id="5739" loc="8.200">limina nec Lyciam supplex consultor adibit.</TextUnit>
    <TextUnit id="5740" loc="8.201">quin et cornigeri vatis nemus atque Molosso</TextUnit>
    <TextUnit id="5741" loc="8.202">quercus anhela Iovi Troianaque Thymbra tacebit,</TextUnit>
    <TextUnit id="5742" loc="8.203">ipsi amnes ipsaeque volent arescere laurus,</TextUnit>
    <TextUnit id="5743" loc="8.204">ipse nihil certum sagis clangoribus aether</TextUnit>
    <TextUnit id="5744" loc="8.205">praecinet, et nulla ferientur ab alite nubes.</TextUnit>
    <TextUnit id="5745" loc="8.206">iamque erit ille dies, quo te quoque conseia fatis</TextUnit>
    <TextUnit id="5746" loc="8.207">templa colant reddatque tuus responsa sacerdos.”</TextUnit>
    <TextUnit id="5747" loc="8.208">talia fatidico peragunt sollemnia regi,</TextUnit>
    <TextUnit id="5748" loc="8.209">ceu flammas ac dona rogo tristesque rependant</TextUnit>
    <TextUnit id="5749" loc="8.210">exsequias mollique animam tellure reponant.</TextUnit>
    <TextUnit id="5750" loc="8.211">fracta dehinc eunetis aversaque pectora bello:</TextUnit>
    <TextUnit id="5751" loc="8.212">sic fortes Minyas subito cum funere Tiphys</TextUnit>
    <TextUnit id="5752" loc="8.213">destituit, non arma sequi, non ferre videtur</TextUnit>
    <TextUnit id="5753" loc="8.214">remus aquas, ipsique minus iam ducere venti.</TextUnit>
    <TextUnit id="5754" loc="8.215">iam fessi gemitu, paulatim et corda levavit</TextUnit>
    <TextUnit id="5755" loc="8.216">exhaustus sermone dolor, nox addita curas</TextUnit>
    <TextUnit id="5756" loc="8.217">obruit et facilis lacrimis inrepere somnus.</TextUnit>
    <TextUnit id="5757" loc="8.218">At non Sidoniam diversa in parte per urbem</TextUnit>
    <TextUnit id="5758" loc="8.219">nox eadem: vario producunt sidera ludo</TextUnit>
    <TextUnit id="5759" loc="8.220">ante domos intraque, ipsaeque ad moenia marcent</TextUnit>
    <TextUnit id="5760" loc="8.221">excubiae; gemina aera sonant Idaeaque terga</TextUnit>
    <TextUnit id="5761" loc="8.222">et moderata sonum vario spiramine buxus.</TextUnit>
    <TextUnit id="5762" loc="8.223">tune dulces superos atque omne ex ordine alumnum</TextUnit>
    <TextUnit id="5763" loc="8.224">numen ubique sacri resonant paeanes, ubique</TextUnit>
    <TextUnit id="5764" loc="8.225">serta coronatumque merum, nunc funera rident</TextUnit>
    <TextUnit id="5765" loc="8.226">auguris ignari, contraque in tempore certant</TextUnit>
    <TextUnit id="5766" loc="8.227">Tiresian laudare suum; nunc facta revolvunt</TextUnit>
    <TextUnit id="5767" loc="8.228">maiorum veteresque canunt ab origine Thebas:</TextUnit>
    <TextUnit id="5768" loc="8.229">hi mare Sidonium manibusque adtrita Tonantis</TextUnit>
    <TextUnit id="5769" loc="8.230">cornua et ingenti sulcatum Nerea tauro,</TextUnit>
    <TextUnit id="5770" loc="8.231">hi Cadmum lassamque bovem fetosque cruenti</TextUnit>
    <TextUnit id="5771" loc="8.232">Martis agros, alii Tyriam reptantia saxa</TextUnit>
    <TextUnit id="5772" loc="8.233">ad chelyn et duras animantem Amphiona cautes,</TextUnit>
    <TextUnit id="5773" loc="8.234">hi gravidam Semelen, illi Cythereia laudant</TextUnit>
    <TextUnit id="5774" loc="8.235">conubia et multa deductam lampade fratrum</TextUnit>
    <TextUnit id="5775" loc="8.236">Harmoniam: nullis iam deest sua fabula mensis,</TextUnit>
    <TextUnit id="5776" loc="8.237">ceu modo gemmiferum thyrso populatus Hydaspen</TextUnit>
    <TextUnit id="5777" loc="8.238">Eoasque domos nigri vexilla triumphi</TextUnit>
    <TextUnit id="5778" loc="8.239">liber et ignotos populis ostenderet Indos.</TextUnit>
    <TextUnit id="5779" loc="8.240">Tunc primum ad coetus sociaeque ad foedera mensae</TextUnit>
    <TextUnit id="5780" loc="8.241">semper inaspectum diraque in sede latentem</TextUnit>
    <TextUnit id="5781" loc="8.242">Oedipoden exisse ferunt vultuque sereno</TextUnit>
    <TextUnit id="5782" loc="8.243">canitiem nigram squalore et sordida fusis</TextUnit>
    <TextUnit id="5783" loc="8.244">ora comis laxasse manu sociumque benignos</TextUnit>
    <TextUnit id="5784" loc="8.245">adfatus et abacta prius solacia passum,</TextUnit>
    <TextUnit id="5785" loc="8.246">quin hausisse dapes insiccatumque cruorem</TextUnit>
    <TextUnit id="5786" loc="8.247">deiecisse genis, cunctos auditque refertque,</TextUnit>
    <TextUnit id="5787" loc="8.248">qui Ditem et Furias tantum et si quando regentem</TextUnit>
    <TextUnit id="5788" loc="8.249">Antigonen maestis solitus pulsare querellis,</TextUnit>
    <TextUnit id="5789" loc="8.250">causa latet, non hunc Tyrii fors prospera belli,</TextUnit>
    <TextUnit id="5790" loc="8.251">tantum bella iuvant; natum hortaturque probatque,</TextUnit>
    <TextUnit id="5791" loc="8.252">nec vicisse velit; sed primos comminus enses</TextUnit>
    <TextUnit id="5792" loc="8.253">et sceleris tacito rimatur semina voto.</TextUnit>
    <TextUnit id="5793" loc="8.254">inde epulae dulces ignotaque gaudia vultu,</TextUnit>
    <TextUnit id="5794" loc="8.255">qualis post longae Phineus ieiunia poenae,</TextUnit>
    <TextUnit id="5795" loc="8.256">nil stridere domi volucres ut sensit abactas —</TextUnit>
    <TextUnit id="5796" loc="8.257">necdum tota fides — hilaris mensasque torosque</TextUnit>
    <TextUnit id="5797" loc="8.258">nec turbata feris tractavit pocula pinnis.</TextUnit>
    <TextUnit id="5798" loc="8.259">Cetera Graiorum curis armisque iacebat</TextUnit>
    <TextUnit id="5799" loc="8.260">fessa cohors; alto castrorum ex aggere Adrastus</TextUnit>
    <TextUnit id="5800" loc="8.261">lactificos tenui captabat corde tumultus,</TextUnit>
    <TextUnit id="5801" loc="8.262">quamquam aeger senio, sed agit miseranda-potestas</TextUnit>
    <TextUnit id="5802" loc="8.263">invigilare malis, illum aereus undique clamor</TextUnit>
    <TextUnit id="5803" loc="8.264">Thebanique urunt sonitus, et amara lacessit</TextUnit>
    <TextUnit id="5804" loc="8.265">tibia, tum nimio voces marcore superbae</TextUnit>
    <TextUnit id="5805" loc="8.266">incertaeque faces et iam male pervigil ignis,</TextUnit>
    <TextUnit id="5806" loc="8.267">sic ubi per fluctus uno ratis obruta somno</TextUnit>
    <TextUnit id="5807" loc="8.268">conticuit, pacique maris secura iuventus</TextUnit>
    <TextUnit id="5808" loc="8.269">mandavere animas: solus stat puppe magister</TextUnit>
    <TextUnit id="5809" loc="8.270">pervigil inscriptaque deus qui navigat alno.</TextUnit>
    <TextUnit id="5810" loc="8.271">Tempus erat, iunctos cum iam soror ignea Phoebi</TextUnit>
    <TextUnit id="5811" loc="8.272">sensit equos penitusque cavam sub luce parata</TextUnit>
    <TextUnit id="5812" loc="8.273">Oceani mugire domum, seseque vagantem</TextUnit>
    <TextUnit id="5813" loc="8.274">colligit et leviter moto fugat astra flagello:</TextUnit>
    <TextUnit id="5814" loc="8.275">concilium rex triste vocat, quaeruntque gementes,</TextUnit>
    <TextUnit id="5815" loc="8.276">quis tripodas successor agat, quo provida laurus</TextUnit>
    <TextUnit id="5816" loc="8.277">transeat atque orbum vittae decus, haud mora, cuncti</TextUnit>
    <TextUnit id="5817" loc="8.278">insignem fama sancteque Melampode cretum</TextUnit>
    <TextUnit id="5818" loc="8.279">Thiodamanta volunt, quicum ipse arcana deorum</TextUnit>
    <TextUnit id="5819" loc="8.280">partiri et visas uni sociare solebat</TextUnit>
    <TextUnit id="5820" loc="8.281">Amphiaraus aves, tantaeque haud invidus artis</TextUnit>
    <TextUnit id="5821" loc="8.282">gaudebat dici similem iuxtaque secundum,</TextUnit>
    <TextUnit id="5822" loc="8.283">illum ingens confundit honos inopinaque turbat</TextUnit>
    <TextUnit id="5823" loc="8.284">gloria et oblatas frondes submissus adorat,</TextUnit>
    <TextUnit id="5824" loc="8.285">seque oneri negat esse parem cogique meretur:</TextUnit>
    <TextUnit id="5825" loc="8.286">sicut Achaemenius solium gentesque paternas</TextUnit>
    <TextUnit id="5826" loc="8.287">excepit si forte puer, cui vivere patrem</TextUnit>
    <TextUnit id="5827" loc="8.288">tutius, incerta formidine gaudia librat,</TextUnit>
    <TextUnit id="5828" loc="8.289">an fidi proceres, ne pugnet volgus habenis,</TextUnit>
    <TextUnit id="5829" loc="8.290">cui latus Euphratae, cui Caspia limina mandet;</TextUnit>
    <TextUnit id="5830" loc="8.291">sumere tunc arcus ipsumque onerare veretur</TextUnit>
    <TextUnit id="5831" loc="8.292">patris equum, visusque sibi nec sceptra capaci</TextUnit>
    <TextUnit id="5832" loc="8.293">sustentare manu nec adhuc implere tiaram.</TextUnit>
    <TextUnit id="5833" loc="8.294">Atque is ubi intorto signatus vellere crinem</TextUnit>
    <TextUnit id="5834" loc="8.295">convenitque deis, hilari per castra tumultu</TextUnit>
    <TextUnit id="5835" loc="8.296">vadit ovans ac, prima sui documenta, sacerdos</TextUnit>
    <TextUnit id="5836" loc="8.297">Tellurem placare parat: nec futile maestis</TextUnit>
    <TextUnit id="5837" loc="8.298">id visum Danais, geminas ergo dicet aras</TextUnit>
    <TextUnit id="5838" loc="8.299">arboribus vivis et adulto caespite texi</TextUnit>
    <TextUnit id="5839" loc="8.300">imperat, innumerosque deae, sua munera, flores</TextUnit>
    <TextUnit id="5840" loc="8.301">et cumulos frugum et quicquid novat impiger annus</TextUnit>
    <TextUnit id="5841" loc="8.302">addit et intacto spargens altaria lacte</TextUnit>
    <TextUnit id="5842" loc="8.303">incipit: o hominum divomque aeterna creatrix,</TextUnit>
    <TextUnit id="5843" loc="8.304">quae fluvios silvasque animarum et semina mundo</TextUnit>
    <TextUnit id="5844" loc="8.305">cuncta Prometheasque manus Pyrrhaeaque saxa</TextUnit>
    <TextUnit id="5845" loc="8.306">gignis, et impastis quae prima alimenta dedisti</TextUnit>
    <TextUnit id="5846" loc="8.307">mutastique viris, quae pontum ambisque vehisque:</TextUnit>
    <TextUnit id="5847" loc="8.308">te penes et pecudum gens mitis et ira ferarum</TextUnit>
    <TextUnit id="5848" loc="8.309">et volucrum requies; firmum atque immobile mundi</TextUnit>
    <TextUnit id="5849" loc="8.310">robur inoccidui, te velox machina caeli</TextUnit>
    <TextUnit id="5850" loc="8.311">aere pendentem vacuo, te currus uterque</TextUnit>
    <TextUnit id="5851" loc="8.312">circuit, o rerum media indivisaque magnis</TextUnit>
    <TextUnit id="5852" loc="8.313">fratribus! ergo simul tot gentibus alma, tot altis</TextUnit>
    <TextUnit id="5853" loc="8.314">urbibus ac populis, subterque ac desuper una</TextUnit>
    <TextUnit id="5854" loc="8.315">suffieis, astriferumque domos Atlanta supernas</TextUnit>
    <TextUnit id="5855" loc="8.316">ferre laborantem nullo vehis ipsa labore:</TextUnit>
    <TextUnit id="5856" loc="8.317">nos tantum portare negas, nos, diva, gravaris?</TextUnit>
    <TextUnit id="5857" loc="8.318">quod, precor, ignari luimus seelus? an quia plebes</TextUnit>
    <TextUnit id="5858" loc="8.319">externa Inachiis huc adventamus ab oris?</TextUnit>
    <TextUnit id="5859" loc="8.320">omne homini natale solum, nee te, optima, saevo</TextUnit>
    <TextUnit id="5860" loc="8.321">tamque humili populos deceat distinguere fine</TextUnit>
    <TextUnit id="5861" loc="8.322">undique ubique tuos; maneas communis et arma</TextUnit>
    <TextUnit id="5862" loc="8.323">hinc atque inde feras; liceat, precor, ordine belli</TextUnit>
    <TextUnit id="5863" loc="8.324">pugnaees efflare animas et reddere caelo,</TextUnit>
    <TextUnit id="5864" loc="8.325">ne rape tam subitis spirantia corpora bustis,</TextUnit>
    <TextUnit id="5865" loc="8.326">ne propera: veniemus enim, quo limite cuncti,</TextUnit>
    <TextUnit id="5866" loc="8.327">qua licet ire via; tantum exorata Pelasgis</TextUnit>
    <TextUnit id="5867" loc="8.328">siste levem campum, celeres neu praecipe Pareas.</TextUnit>
    <TextUnit id="5868" loc="8.329">at tu, care deis, quem non manus ulla nec enses</TextUnit>
    <TextUnit id="5869" loc="8.330">Sidonii, sed magna sinu Natura soluto,</TextUnit>
    <TextUnit id="5870" loc="8.331">ceu te Cirrhaeo meritum tumularet hiatu,</TextUnit>
    <TextUnit id="5871" loc="8.332">sic amplexa coit, hilaris des, oro, precatus</TextUnit>
    <TextUnit id="5872" loc="8.333">nosse tuos, caeloque et vera monentibus aris</TextUnit>
    <TextUnit id="5873" loc="8.334">concilies, et quae populis proferre parabas,</TextUnit>
    <TextUnit id="5874" loc="8.335">me doceas: tibi saera feram praesaga, tuique</TextUnit>
    <TextUnit id="5875" loc="8.336">numinis interpres te Phoebo absente vocabo.</TextUnit>
    <TextUnit id="5876" loc="8.337">ille mihi Delo Cirrhaque potentior omni,</TextUnit>
    <TextUnit id="5877" loc="8.338">quo ruis, ille adytis melior locus.” haec ubi dicta,</TextUnit>
    <TextUnit id="5878" loc="8.339">nigrantis terrae pecudes obscuraque mergit</TextUnit>
    <TextUnit id="5879" loc="8.340">armenta, ac vivis cumulos undantis harenae</TextUnit>
    <TextUnit id="5880" loc="8.341">aggerat et vati mortis simulacra rependit.</TextUnit>
    <TextUnit id="5881" loc="8.342">Talia apud Graios, cum iam Mavortia contra</TextUnit>
    <TextUnit id="5882" loc="8.343">cornua, iam saevos fragor aereus excitat enses,</TextUnit>
    <TextUnit id="5883" loc="8.344">addit acerba sonum Teumesi e vertice crinem</TextUnit>
    <TextUnit id="5884" loc="8.345">incutiens acuitque tubas et sibila miscet</TextUnit>
    <TextUnit id="5885" loc="8.346">Tisiphone: stupet insolito clangore Cithaeron</TextUnit>
    <TextUnit id="5886" loc="8.347">marcidus et turres carmen non tale secutae,</TextUnit>
    <TextUnit id="5887" loc="8.348">iam trepidas Bellona fores armataque pulsat</TextUnit>
    <TextUnit id="5888" loc="8.349">limina, iam multo laxantur cardine Thebae.</TextUnit>
    <TextUnit id="5889" loc="8.350">turbat eques pedites, currus properantibus obstant,</TextUnit>
    <TextUnit id="5890" loc="8.351">ceu Danai post terga premant: sic omnibus alae</TextUnit>
    <TextUnit id="5891" loc="8.352">artantur portis septemque excursibus haerent.</TextUnit>
    <TextUnit id="5892" loc="8.353">Ogygiis it sorte Creon, Eteoclea mittunt</TextUnit>
    <TextUnit id="5893" loc="8.354">Neistae, celsas Homoloidas occupat Haemon,</TextUnit>
    <TextUnit id="5894" loc="8.355">Hypsea Proetiae, celsum fudere Dryanta</TextUnit>
    <TextUnit id="5895" loc="8.356">Electrae, quatit Hypsistas manus Eurymedontis,</TextUnit>
    <TextUnit id="5896" loc="8.357">culmina magnanimus stipat Dircaea Menoeceus.</TextUnit>
    <TextUnit id="5897" loc="8.358">qualis ubi aversi secretus pabula caeli</TextUnit>
    <TextUnit id="5898" loc="8.359">Nilus et Eoas magno bibit ore pruinas,</TextUnit>
    <TextUnit id="5899" loc="8.360">scindit fontis opes septemque patentibus arvis</TextUnit>
    <TextUnit id="5900" loc="8.361">in mare fert hiemes; penitus cessere fugatae</TextUnit>
    <TextUnit id="5901" loc="8.362">Nereides dulcique timent occurrere ponto.</TextUnit>
    <TextUnit id="5902" loc="8.363">Tristis at inde gradum tarde movet Inaeha pubes,</TextUnit>
    <TextUnit id="5903" loc="8.364">praecipue Eleae Lacedaemoniaeque cohortes</TextUnit>
    <TextUnit id="5904" loc="8.365">et Pylii; subitum nam Thiodamanta secuntur</TextUnit>
    <TextUnit id="5905" loc="8.366">augure fraudati, necdum accessere regenti,</TextUnit>
    <TextUnit id="5906" loc="8.367">nec tua te, princeps tripodum, sola agmina quaerunt:</TextUnit>
    <TextUnit id="5907" loc="8.368">cuneta phalanx sibi deesse putat; minor ille per alas</TextUnit>
    <TextUnit id="5908" loc="8.369">septimus exstat apex. liquido velut aethere nubes</TextUnit>
    <TextUnit id="5909" loc="8.370">invida Parrhasiis unum si detrahat astris,</TextUnit>
    <TextUnit id="5910" loc="8.371">truncus honor Plaustri, nee idem riget igne reciso</TextUnit>
    <TextUnit id="5911" loc="8.372">axis, et incerti numerant sua sidera nautae.</TextUnit>
    <TextUnit id="5912" loc="8.373">Sed iam bella vocant: alias nova suggere vires,</TextUnit>
    <TextUnit id="5913" loc="8.374">Calliope, maiorque chelyn mihi tendat Apollo,</TextUnit>
    <TextUnit id="5914" loc="8.375">fatalem populis ultro poscentibus horam</TextUnit>
    <TextUnit id="5915" loc="8.376">admovet atra dies, Stygiisque emissa tenebris</TextUnit>
    <TextUnit id="5916" loc="8.377">Mors fruitur caelo bellatoremque volando</TextUnit>
    <TextUnit id="5917" loc="8.378">campum operit nigroque viros invitat hiatu,</TextUnit>
    <TextUnit id="5918" loc="8.379">nil vulgare legens, sed quae dignissima vita</TextUnit>
    <TextUnit id="5919" loc="8.380">funera, praecipuos annis animisque cruento</TextUnit>
    <TextUnit id="5920" loc="8.381">ungue notat; iamque in miseros pensum omne Sororum</TextUnit>
    <TextUnit id="5921" loc="8.382">scinditur, et Furiae rapuerunt licia Parcis.</TextUnit>
    <TextUnit id="5922" loc="8.383">stat medius campis etiamnum cuspide sicea</TextUnit>
    <TextUnit id="5923" loc="8.384">Bellipotens, iamque hos clipeum, iam vertit ad illos</TextUnit>
    <TextUnit id="5924" loc="8.385">arma ciens, aboletque domos, conubia, natos.</TextUnit>
    <TextUnit id="5925" loc="8.386">pellitur et patriae et, qui mente novissimus exit,</TextUnit>
    <TextUnit id="5926" loc="8.387">lucis amor; tenet in capulis hastisque paratas</TextUnit>
    <TextUnit id="5927" loc="8.388">ira manus animusque ultra thoracas anhelus</TextUnit>
    <TextUnit id="5928" loc="8.389">conatur, galeaeque tremunt horrore comarum.</TextUnit>
    <TextUnit id="5929" loc="8.390">quid mirum caluisse viros? flammantur in hostem</TextUnit>
    <TextUnit id="5930" loc="8.391">cornipedes niveoque rigant sola putria nimbo,</TextUnit>
    <TextUnit id="5931" loc="8.392">corpora ceu mixti dominis irasque sedentum</TextUnit>
    <TextUnit id="5932" loc="8.393">induerint: sic frena terunt, sic proelia poscunt</TextUnit>
    <TextUnit id="5933" loc="8.394">hinnitu tolluntque armos equitesque supinant.</TextUnit>
    <TextUnit id="5934" loc="8.395">Iamque ruunt, primusque virum concurrere pulvis</TextUnit>
    <TextUnit id="5935" loc="8.396">incipit, et spatiis utrimque aequalibus acti</TextUnit>
    <TextUnit id="5936" loc="8.397">adventant mediumque vident decrescere campum,</TextUnit>
    <TextUnit id="5937" loc="8.398">iam clipeus clipeis, umbone repellitur umbo,</TextUnit>
    <TextUnit id="5938" loc="8.399">ense minax ensis, pede pes et cuspide cuspis:</TextUnit>
    <TextUnit id="5939" loc="8.400">sic obnixa acies; pariter suspiria fumant,</TextUnit>
    <TextUnit id="5940" loc="8.401">admotaeque nitent aliena in casside cristae.</TextUnit>
    <TextUnit id="5941" loc="8.402">pulcher adhuc belli vultus: stant vertice coni,</TextUnit>
    <TextUnit id="5942" loc="8.403">plena armenta viris, nulli sine praeside currus,</TextUnit>
    <TextUnit id="5943" loc="8.404">arma loco, splendent clipei pharetraeque decorae</TextUnit>
    <TextUnit id="5944" loc="8.405">cingulaque et nondum deforme cruoribus aurum.</TextUnit>
    <TextUnit id="5945" loc="8.406">at postquam rabies et vitae prodiga virtus</TextUnit>
    <TextUnit id="5946" loc="8.407">emisere animos, non tanta cadentibus Haedis</TextUnit>
    <TextUnit id="5947" loc="8.408">aeriam Rhodopen solida nive verberat Arctos,</TextUnit>
    <TextUnit id="5948" loc="8.409">nec fragor Ausoniae tantus, cum Iuppiter omni</TextUnit>
    <TextUnit id="5949" loc="8.410">arce tonat, tanta quatitur nec grandine Syrtis,</TextUnit>
    <TextUnit id="5950" loc="8.411">cum Libyae Boreas Italos niger attulit imbres,</TextUnit>
    <TextUnit id="5951" loc="8.412">exclusere diem telis, stant ferrea caelo</TextUnit>
    <TextUnit id="5952" loc="8.413">nubila, nec iaculis artatus sufficit aer.</TextUnit>
    <TextUnit id="5953" loc="8.414">hi pereunt missis, illi redeuntibus hastis,</TextUnit>
    <TextUnit id="5954" loc="8.415">concurrunt per inane sudes et mutua perdunt</TextUnit>
    <TextUnit id="5955" loc="8.416">volnera, concurrunt hastae, stridentia funda</TextUnit>
    <TextUnit id="5956" loc="8.417">saxa pluunt, volucres imitantur fulgura glandes</TextUnit>
    <TextUnit id="5957" loc="8.418">et formidandae non una morte sagittae,</TextUnit>
    <TextUnit id="5958" loc="8.419">nec locus ad terram telis: in corpora ferrum</TextUnit>
    <TextUnit id="5959" loc="8.420">omne cadit; saepe ignari perimuntque caduntque.</TextUnit>
    <TextUnit id="5960" loc="8.421">casus agit virtutis opus: nunc turba recedit,</TextUnit>
    <TextUnit id="5961" loc="8.422">nunc premit, ac vicibus tellurem amittit et aufert,</TextUnit>
    <TextUnit id="5962" loc="8.423">ut ventis nimbisque minax cum solvit habenas</TextUnit>
    <TextUnit id="5963" loc="8.424">Iuppiter alternoque adfligit turbine mundum:</TextUnit>
    <TextUnit id="5964" loc="8.425">stat caeli diversa acies, nunc fortior Austri,</TextUnit>
    <TextUnit id="5965" loc="8.426">nunc Aquilonis hiemps, donec pugnante procella</TextUnit>
    <TextUnit id="5966" loc="8.427">aut nimiis hic vicit aquis, aut ille sereno.</TextUnit>
    <TextUnit id="5967" loc="8.428">Principium pugnae turmas Asopius Hypseus</TextUnit>
    <TextUnit id="5968" loc="8.429">Oebalias — namque hae magnum et gentile tumentes</TextUnit>
    <TextUnit id="5969" loc="8.430">Euboicum duris rumpunt umbonibus agmen —</TextUnit>
    <TextUnit id="5970" loc="8.431">reppulit erepto cunei ductore Menalca.</TextUnit>
    <TextUnit id="5971" loc="8.432">hic et mente Lacon, crudi torrentis alumnus —</TextUnit>
    <TextUnit id="5972" loc="8.433">nec turpavit avos — hastam ultra pectus euntem,</TextUnit>
    <TextUnit id="5973" loc="8.434">ne pudor in tergo, per et ossa et viscera retro</TextUnit>
    <TextUnit id="5974" loc="8.435">extrahit atque hosti dextra labente remittit</TextUnit>
    <TextUnit id="5975" loc="8.436">sanguineam: dilecta genis morientis oberrant</TextUnit>
    <TextUnit id="5976" loc="8.437">Taygeta et pugnae laudataque pectora matri.</TextUnit>
    <TextUnit id="5977" loc="8.438">Phaedimon Iasiden arcu Dircaeus Amyntas</TextUnit>
    <TextUnit id="5978" loc="8.439">destinat: heu celeres Parcae! iam palpitat arvis</TextUnit>
    <TextUnit id="5979" loc="8.440">Phaedimus, et certi nondum tacet arcus Amyntae.</TextUnit>
    <TextUnit id="5980" loc="8.441">abstulit ex umero dextram Calydonius Agreus</TextUnit>
    <TextUnit id="5981" loc="8.442">Phegeos: illa suum terra tenet improba ferrum</TextUnit>
    <TextUnit id="5982" loc="8.443">et movet; extimuit sparsa inter tela iacentem</TextUnit>
    <TextUnit id="5983" loc="8.444">praegrediens truncamque tamen percussit Acoetes.</TextUnit>
    <TextUnit id="5984" loc="8.445">Iphin atrox Acamas, Argum ferus impulit Hypseus,</TextUnit>
    <TextUnit id="5985" loc="8.446">stravit Abanta Pheres, diversaque volnera flentes</TextUnit>
    <TextUnit id="5986" loc="8.447">Iphis eques, pedes Argus, Abas auriga iacebant.</TextUnit>
    <TextUnit id="5987" loc="8.448">Inachidae gemini geminos e sanguine Cadmi</TextUnit>
    <TextUnit id="5988" loc="8.449">occultos galeis — saeva ignorantia belli —</TextUnit>
    <TextUnit id="5989" loc="8.450">perculerant ferro; sed dum spolia omnia caesis</TextUnit>
    <TextUnit id="5990" loc="8.451">eripiunt, videre nefas, et maestus uterque</TextUnit>
    <TextUnit id="5991" loc="8.452">respicit ad fratrem pariterque errasse queruntur.</TextUnit>
    <TextUnit id="5992" loc="8.453">cultor Ion Pisae cultorem Daphnea Cirrhae</TextUnit>
    <TextUnit id="5993" loc="8.454">turbatis prostravit equis; hunc laudat ab alto</TextUnit>
    <TextUnit id="5994" loc="8.455">Iuppiter, hunc tardus frustra miseratur Apollo.</TextUnit>
    <TextUnit id="5995" loc="8.456">Ingentes Fortuna viros inlustrat utrimque</TextUnit>
    <TextUnit id="5996" loc="8.457">sanguine in adverso: Danaos Cadmeius Haemon</TextUnit>
    <TextUnit id="5997" loc="8.458">sternit agitque, furens sequitur Tyria agmina Tydeus;</TextUnit>
    <TextUnit id="5998" loc="8.459">Pallas huic praesens, illum Tirynthius implet,</TextUnit>
    <TextUnit id="5999" loc="8.460">qualiter hiberni summis duo montibus amnes</TextUnit>
    <TextUnit id="6000" loc="8.461">franguntur geminaque cadunt in plana ruina:</TextUnit>
    <TextUnit id="6001" loc="8.462">contendisse putes, uter arva arbustaque tollat</TextUnit>
    <TextUnit id="6002" loc="8.463">altius aut superet pontes; ecce una receptas</TextUnit>
    <TextUnit id="6003" loc="8.464">confundit iam vallis aquas; sibi quisque superbus</TextUnit>
    <TextUnit id="6004" loc="8.465">ire cupit, pontoque negant descendere mixti.</TextUnit>
    <TextUnit id="6005" loc="8.466">Ibat fumiferam quatiens Onchestius Idas</TextUnit>
    <TextUnit id="6006" loc="8.467">lampada per medios turbabatque agmina Graium,</TextUnit>
    <TextUnit id="6007" loc="8.468">igne viam rumpens; magno quem comminus ictu</TextUnit>
    <TextUnit id="6008" loc="8.469">Tydeos hasta feri dispulsa casside fixit,</TextUnit>
    <TextUnit id="6009" loc="8.470">ille ingens in terga iacet, stat fronte superstes</TextUnit>
    <TextUnit id="6010" loc="8.471">lancea, conlapsae veniunt in tempora flammae,</TextUnit>
    <TextUnit id="6011" loc="8.472">prosequitur Tydeus: saevos ne dixeris Argos,</TextUnit>
    <TextUnit id="6012" loc="8.473">igne tuo, Thebane — rogum concedimus — arde!”</TextUnit>
    <TextUnit id="6013" loc="8.474">inde, velut primo tigris gavisa cruore</TextUnit>
    <TextUnit id="6014" loc="8.475">per totum cupit ire pecus, sic Aona saxo,</TextUnit>
    <TextUnit id="6015" loc="8.476">ense Pholum, Chromin ense, duos Helicaonas hasta</TextUnit>
    <TextUnit id="6016" loc="8.477">transigi, Aegaeae veneris quos Maera sacerdos</TextUnit>
    <TextUnit id="6017" loc="8.478">ediderat prohibente dea; vos praeda cruenti</TextUnit>
    <TextUnit id="6018" loc="8.479">Tydeos, it saevas etiamnum mater ad aras.</TextUnit>
    <TextUnit id="6019" loc="8.480">Nec minus Herculeum contra vagus Haemona ducit</TextUnit>
    <TextUnit id="6020" loc="8.481">sanguis: inexpleto rapitur per milia ferro,</TextUnit>
    <TextUnit id="6021" loc="8.482">nunc tumidae Calydonis opes, nunc torva Pylenes</TextUnit>
    <TextUnit id="6022" loc="8.483">agmina, nunc maestae fundens Pleuronis alumnos,</TextUnit>
    <TextUnit id="6023" loc="8.484">donec in Olenium fessa iam cuspide Buten</TextUnit>
    <TextUnit id="6024" loc="8.485">incidit, hunc turmis obversum et abire vetantem</TextUnit>
    <TextUnit id="6025" loc="8.486">adgreditur; puer ille, puer malasque comamque</TextUnit>
    <TextUnit id="6026" loc="8.487">integer, ignaro cui tunc Thebana bipennis</TextUnit>
    <TextUnit id="6027" loc="8.488">in galeam librata venit: finduntur utroque</TextUnit>
    <TextUnit id="6028" loc="8.489">tempora dividuique cadunt in bracchia crines,</TextUnit>
    <TextUnit id="6029" loc="8.490">et non hoc metuens inopino limine vita</TextUnit>
    <TextUnit id="6030" loc="8.491">exsiluit. tunc flavum Hypanin flavumque Politen —</TextUnit>
    <TextUnit id="6031" loc="8.492">ille genas Phoebo, crinem hic pascebat Iaccho:</TextUnit>
    <TextUnit id="6032" loc="8.493">saevus uterque deus — victis Hyperenora iungit</TextUnit>
    <TextUnit id="6033" loc="8.494">conversumque fuga Damasum; sed lapsa per armos</TextUnit>
    <TextUnit id="6034" loc="8.495">hasta viri trans pectus abit parmamque tenenti</TextUnit>
    <TextUnit id="6035" loc="8.496">excutit et summa fugiens in cuspide portat.</TextUnit>
    <TextUnit id="6036" loc="8.497">Sterneret adversos etiamnum Ismenius Haemon</TextUnit>
    <TextUnit id="6037" loc="8.498">Inachidas — nam tela regit viresque ministrat</TextUnit>
    <TextUnit id="6038" loc="8.499">Amphitryoniades — saevum sed Tydea contra</TextUnit>
    <TextUnit id="6039" loc="8.500">Pallas agit. iamque adverso venere favore</TextUnit>
    <TextUnit id="6040" loc="8.501">comminus, et placido prior haec Tirynthius ore:</TextUnit>
    <TextUnit id="6041" loc="8.502">fida soror, quaenam hunc belli caligine nobis</TextUnit>
    <TextUnit id="6042" loc="8.503">congressum fortuna tulit? num regia Iuno</TextUnit>
    <TextUnit id="6043" loc="8.504">hoc molita nefas? citius me fulmina contra</TextUnit>
    <TextUnit id="6044" loc="8.505">— infandum! — ruere et magno bellare parenti</TextUnit>
    <TextUnit id="6045" loc="8.506">aspiciat, genus huic — sed mitto agnoscere, quando</TextUnit>
    <TextUnit id="6046" loc="8.507">tu diversa foves, nec si ipsum comminus Hyllum</TextUnit>
    <TextUnit id="6047" loc="8.508">Tydeos hasta tui Stygioque ex orbe remissum</TextUnit>
    <TextUnit id="6048" loc="8.509">Amphitryona petat; teneo aeternumque tenebo,</TextUnit>
    <TextUnit id="6049" loc="8.510">quantum haec diva manus, quotiens sudaverit aegis</TextUnit>
    <TextUnit id="6050" loc="8.511">ista mihi, duris famulus dum casibus omnes</TextUnit>
    <TextUnit id="6051" loc="8.512">lustro vagus terras; ipsa heu! comes invia mecum</TextUnit>
    <TextUnit id="6052" loc="8.513">Tartara, ni superos Acheron excluderet, isses.</TextUnit>
    <TextUnit id="6053" loc="8.514">tu patriam caelumque mihi, quis tanta relatu</TextUnit>
    <TextUnit id="6054" loc="8.515">aequet? habe totas, si mens excidere, Thebas.</TextUnit>
    <TextUnit id="6055" loc="8.516">cedo equidem veniamque precor.” sic orsus abibat.</TextUnit>
    <TextUnit id="6056" loc="8.517">Pallada mulcet honos: rediit ardore remisso</TextUnit>
    <TextUnit id="6057" loc="8.518">voltus et erecti sederunt pectoris angues.</TextUnit>
    <TextUnit id="6058" loc="8.519">Sensit abesse deum, levius Cadmeius Haemon</TextUnit>
    <TextUnit id="6059" loc="8.520">tela rotat nulloque manum cognoscit in ictu.</TextUnit>
    <TextUnit id="6060" loc="8.521">tunc magis atque magis vires animusque recedunt,</TextUnit>
    <TextUnit id="6061" loc="8.522">nec pudor ire retro; cedentem Acheloius heros</TextUnit>
    <TextUnit id="6062" loc="8.523">impetit, et librans uni sibi missile telum</TextUnit>
    <TextUnit id="6063" loc="8.524">direxit iactus, summae qua margine parmae</TextUnit>
    <TextUnit id="6064" loc="8.525">ima sedet galea et iuguli vitalia lucent.</TextUnit>
    <TextUnit id="6065" loc="8.526">nec frustrata manus, mortemque invenerat hasta;</TextUnit>
    <TextUnit id="6066" loc="8.527">sed prohibet paulumque umeri libare sinistri</TextUnit>
    <TextUnit id="6067" loc="8.528">praebuit et merito parcit Tritonia fratri,</TextUnit>
    <TextUnit id="6068" loc="8.529">ille tamen nec stare loco nec comminus ire</TextUnit>
    <TextUnit id="6069" loc="8.530">amplius aut voltus audet perferre cruenti</TextUnit>
    <TextUnit id="6070" loc="8.531">Tydeos; aegra animo vis ac fiducia cessit:</TextUnit>
    <TextUnit id="6071" loc="8.532">qualis saetigeram Lucana cuspide frontem</TextUnit>
    <TextUnit id="6072" loc="8.533">strictus aper, penitus cui non infossa cerebro</TextUnit>
    <TextUnit id="6073" loc="8.534">volnera, nec felix dextrae tenor, in latus iras</TextUnit>
    <TextUnit id="6074" loc="8.535">frangit, et expertae iam non venit obvius hastae.</TextUnit>
    <TextUnit id="6075" loc="8.536">Ecce ducem turmae certa indignatus in hostem</TextUnit>
    <TextUnit id="6076" loc="8.537">spicula felici Prothoum torquere lacerto,</TextUnit>
    <TextUnit id="6077" loc="8.538">turbidus Oenides una duo corpora pinu,</TextUnit>
    <TextUnit id="6078" loc="8.539">cornipedemque equitemque, ferit: ruit ille ruentem</TextUnit>
    <TextUnit id="6079" loc="8.540">in Prothoum lapsasque manu quaerentis habenas</TextUnit>
    <TextUnit id="6080" loc="8.541">in voltus galeam clipeumque in pectora calcat,</TextUnit>
    <TextUnit id="6081" loc="8.542">saucius extremo donec cum sanguine frenos</TextUnit>
    <TextUnit id="6082" loc="8.543">respuit et iuncta domino cervice recumbit,</TextUnit>
    <TextUnit id="6083" loc="8.544">sic ulmus vitisque, duplex iactura colenti,</TextUnit>
    <TextUnit id="6084" loc="8.545">Gaurano de monte cadunt, sed maestior ulmus</TextUnit>
    <TextUnit id="6085" loc="8.546">quaerit utrumque nemus, nec tam sua bracchia labens</TextUnit>
    <TextUnit id="6086" loc="8.547">quam gemit adsuetas invitaque proterit uvas.</TextUnit>
    <TextUnit id="6087" loc="8.548">sumpserat in Danaos Heliconius arma Corymbus,</TextUnit>
    <TextUnit id="6088" loc="8.549">ante comes Musis, Stygii cui conscia pensi</TextUnit>
    <TextUnit id="6089" loc="8.550">ipsa diu positis letum praedixerat astris</TextUnit>
    <TextUnit id="6090" loc="8.551">Uranie. cupit ille tamen pugnasque viresque,</TextUnit>
    <TextUnit id="6091" loc="8.552">forsitan ut caneret; longa iacet ipse canendus</TextUnit>
    <TextUnit id="6092" loc="8.553">laude, sed amissum mutae flevere sorores.</TextUnit>
    <TextUnit id="6093" loc="8.554">Pactus Agenoream primis Atys ibat ab annis</TextUnit>
    <TextUnit id="6094" loc="8.555">Ismenen, Tyrii iuvenis non advena belli.</TextUnit>
    <TextUnit id="6095" loc="8.556">quamvis Cirrha domus, soceros nec tristibus actis</TextUnit>
    <TextUnit id="6096" loc="8.557">aversatus erat; sponsam quin castus amanti</TextUnit>
    <TextUnit id="6097" loc="8.558">squalor et indigni commendat gratia luctus,</TextUnit>
    <TextUnit id="6098" loc="8.559">ipse quoque egregius, nec pectora virginis illi</TextUnit>
    <TextUnit id="6099" loc="8.560">diversa, inque vicem, sineret fortuna, placebant.</TextUnit>
    <TextUnit id="6100" loc="8.561">bella vetant taedas, iuvenique hinc maior in hostes</TextUnit>
    <TextUnit id="6101" loc="8.562">ira; ruit primis immixtus et agmina Lernae</TextUnit>
    <TextUnit id="6102" loc="8.563">nunc pedes ense vago, prensis nunc celsus habenis,</TextUnit>
    <TextUnit id="6103" loc="8.564">ceu spectetur, agit. triplici velaverat ostro</TextUnit>
    <TextUnit id="6104" loc="8.565">surgentes etiamnum umeros et levia mater</TextUnit>
    <TextUnit id="6105" loc="8.566">pectora; nunc auro phaleras auroque sagittas</TextUnit>
    <TextUnit id="6106" loc="8.567">cingulaque et manicas, ne coniuge vilior iret,</TextUnit>
    <TextUnit id="6107" loc="8.568">presserat et mixtum cono crispaverat aurum,</TextUnit>
    <TextUnit id="6108" loc="8.569">talibus heu! fidens vocat ultro in proelia Graios.</TextUnit>
    <TextUnit id="6109" loc="8.570">ac primum in faciles grassatus cuspide turmas</TextUnit>
    <TextUnit id="6110" loc="8.571">arma refert sociis et in agmina fida peracta</TextUnit>
    <TextUnit id="6111" loc="8.572">caede redit, sic Hyrcana leo Caspius umbra</TextUnit>
    <TextUnit id="6112" loc="8.573">nudus adhuc nulloque iubae flaventis honore</TextUnit>
    <TextUnit id="6113" loc="8.574">terribilis magnique etiamnum sanguinis insons,</TextUnit>
    <TextUnit id="6114" loc="8.575">haud procul a stabulis captat custode remoto</TextUnit>
    <TextUnit id="6115" loc="8.576">segne pecus teneraquc famem consumit in agna.</TextUnit>
    <TextUnit id="6116" loc="8.577">mox ignotum armis ac solo corpore mensus</TextUnit>
    <TextUnit id="6117" loc="8.578">Tydea non timuit, fragilique lacessere telo</TextUnit>
    <TextUnit id="6118" loc="8.579">saepius infrendentem aliis aliosque sequentem</TextUnit>
    <TextUnit id="6119" loc="8.580">ausus erat. tandem invalidos Aetolus ad ictus</TextUnit>
    <TextUnit id="6120" loc="8.581">forte refert oculos et formidabile ridens:</TextUnit>
    <TextUnit id="6121" loc="8.582">iamdudum video, magnum cupis, improbe, leti</TextUnit>
    <TextUnit id="6122" loc="8.583">nomen” ait; simul audacem non ense nec hasta</TextUnit>
    <TextUnit id="6123" loc="8.584">dignatus leviter digitis imbelle solutis</TextUnit>
    <TextUnit id="6124" loc="8.585">abiecit iaculum: latebras tamen inguinis alte</TextUnit>
    <TextUnit id="6125" loc="8.586">missile, ceu totis intortum viribus, hausit,</TextUnit>
    <TextUnit id="6126" loc="8.587">praeterit haud dubium fati et spoliare superbit</TextUnit>
    <TextUnit id="6127" loc="8.588">Oenides. neque enim has Marti aut tibi, bellica Pallas,</TextUnit>
    <TextUnit id="6128" loc="8.589">exuvias Agemus” ait, procul arceat ipsum</TextUnit>
    <TextUnit id="6129" loc="8.590">ferre pudor; vix, si bellum comitata relictis,</TextUnit>
    <TextUnit id="6130" loc="8.591">Deipyle thalamis, illi inludenda tulissent.”</TextUnit>
    <TextUnit id="6131" loc="8.592">sic ait, et belli maiora ad praemia mente</TextUnit>
    <TextUnit id="6132" loc="8.593">ducitur: innumeris veluti leo forte potitus</TextUnit>
    <TextUnit id="6133" loc="8.594">caedibus imbellis vitulos mollesque iuvencas</TextUnit>
    <TextUnit id="6134" loc="8.595">transmittit: magno furor est in sanguine mergi,</TextUnit>
    <TextUnit id="6135" loc="8.596">nec nisi regnantis cervice recumbere tauri,</TextUnit>
    <TextUnit id="6136" loc="8.597">at non semianimi clamore Menoecea lapsus</TextUnit>
    <TextUnit id="6137" loc="8.598">fallit Atys: praevertit equos curruque citato</TextUnit>
    <TextUnit id="6138" loc="8.599">desilit: instabat pubes Tegeaea iacenti,</TextUnit>
    <TextUnit id="6139" loc="8.600">nec prohibent Tyrii. pudeat, Cadmea iuventus,</TextUnit>
    <TextUnit id="6140" loc="8.601">terrigenas mentita patres! quo tenditis” inquit,</TextUnit>
    <TextUnit id="6141" loc="8.602">degeneres? meliusne iacet pro sanguine nostro</TextUnit>
    <TextUnit id="6142" loc="8.603">hospes Atys? tantum hospes adhuc et coniugis ultor</TextUnit>
    <TextUnit id="6143" loc="8.604">infelix nondum iste suae; nos pignora tanta</TextUnit>
    <TextUnit id="6144" loc="8.605">prodimus?” insurgunt iusto firmata pudore</TextUnit>
    <TextUnit id="6145" loc="8.606">agmine, cuique suae rediere in pectora curae.</TextUnit>
    <TextUnit id="6146" loc="8.607">Interea thalami secreta in parte sorores,</TextUnit>
    <TextUnit id="6147" loc="8.608">par aliud morum miserique innoxia proles</TextUnit>
    <TextUnit id="6148" loc="8.609">Oedipodae, varias miscent sermone querellas,</TextUnit>
    <TextUnit id="6149" loc="8.610">nec mala quae iuxta, sed longa ab origine fati,</TextUnit>
    <TextUnit id="6150" loc="8.611">haec matris taedas, oculos ast illa paternos,</TextUnit>
    <TextUnit id="6151" loc="8.612">altera regnantem, profugum gemit altera fratrem,</TextUnit>
    <TextUnit id="6152" loc="8.613">bella ambae, gravis hinc miseri cunctatio voti:</TextUnit>
    <TextUnit id="6153" loc="8.614">nutat utroque timor, quemnam hoc certamine victum,</TextUnit>
    <TextUnit id="6154" loc="8.615">quem vicisse velint: tacite praeponderat exsul.</TextUnit>
    <TextUnit id="6155" loc="8.616">sic Pandioniae repetunt ubi fida volucres</TextUnit>
    <TextUnit id="6156" loc="8.617">hospitia atque larem bruma pulsante relictum,</TextUnit>
    <TextUnit id="6157" loc="8.618">stantque super nidos veterisque exordia fati</TextUnit>
    <TextUnit id="6158" loc="8.619">adnarrant tectis, it truncum ac flebile murmur;</TextUnit>
    <TextUnit id="6159" loc="8.620">verba putant, voxque illa tamen non dissona verbis,</TextUnit>
    <TextUnit id="6160" loc="8.621">atque ibi post lacrimas et longa silentia rursus</TextUnit>
    <TextUnit id="6161" loc="8.622">incohat Ismene: quisnam hic mortalibus error?</TextUnit>
    <TextUnit id="6162" loc="8.623">quae decepta fides? curam invigilare quieti</TextUnit>
    <TextUnit id="6163" loc="8.624">claraque per somnos animi simulacra reverti?</TextUnit>
    <TextUnit id="6164" loc="8.625">ecce ego, quae thalamos nec si pax alta maneret,</TextUnit>
    <TextUnit id="6165" loc="8.626">tractarem sensu — pudet heu! — conubia vidi</TextUnit>
    <TextUnit id="6166" loc="8.627">nocte, soror; sponsum unde mihi sopor attulit amens</TextUnit>
    <TextUnit id="6167" loc="8.628">vix notum visu? semel his in sedibus illum,</TextUnit>
    <TextUnit id="6168" loc="8.629">dum mea nescio quo spondentur foedera pacto,</TextUnit>
    <TextUnit id="6169" loc="8.630">respexi non sponte, soror, turbata repente</TextUnit>
    <TextUnit id="6170" loc="8.631">omnia cernebam, subitusque intercidit ignis,</TextUnit>
    <TextUnit id="6171" loc="8.632">meque sequebatur rabido clamore reposcens</TextUnit>
    <TextUnit id="6172" loc="8.633">mater Atyn. quaenam haec dubiae praesagia cladis?</TextUnit>
    <TextUnit id="6173" loc="8.634">nec timeo, dum tuta domus milesque recedat</TextUnit>
    <TextUnit id="6174" loc="8.635">Doricus et tumidos liceat componere fratres.”</TextUnit>
    <TextUnit id="6175" loc="8.636">Talia nectebant, subito cum pigra tumultu</TextUnit>
    <TextUnit id="6176" loc="8.637">expavit domus, et multo sudore receptus</TextUnit>
    <TextUnit id="6177" loc="8.638">fertur Atys, servans animam iam sanguine nullo,</TextUnit>
    <TextUnit id="6178" loc="8.639">cui manus in plaga, dependet languida cervix</TextUnit>
    <TextUnit id="6179" loc="8.640">exterior clipeo, crinesque a fronte supini.</TextUnit>
    <TextUnit id="6180" loc="8.641">prima videt caramque tremens Iocasta vocabat</TextUnit>
    <TextUnit id="6181" loc="8.642">Ismenen: namque hoc solum moribunda precatur</TextUnit>
    <TextUnit id="6182" loc="8.643">vox generi, solum hoc gelidis iam nomen inerrat</TextUnit>
    <TextUnit id="6183" loc="8.644">faucibus, exclamant famulae, tollebat in ora</TextUnit>
    <TextUnit id="6184" loc="8.645">virgo manus, tenuit saevus pudor; attamen ire</TextUnit>
    <TextUnit id="6185" loc="8.646">cogitur, indulget summum hoc Iocasta iacenti,</TextUnit>
    <TextUnit id="6186" loc="8.647">ostenditque offertque. quater iam morte sub ipsa</TextUnit>
    <TextUnit id="6187" loc="8.648">ad nomen visus defcctaque fortiter ora</TextUnit>
    <TextUnit id="6188" loc="8.649">sustulit; illam unam neglecto lumine caeli</TextUnit>
    <TextUnit id="6189" loc="8.650">aspicit et vultu non exsatiatur amato.</TextUnit>
    <TextUnit id="6190" loc="8.651">tunc quia nec genetrix iuxta positusque beata</TextUnit>
    <TextUnit id="6191" loc="8.652">morte pater, sponsae munus miserabile tradunt</TextUnit>
    <TextUnit id="6192" loc="8.653">declinare genas; ibi demum teste remoto</TextUnit>
    <TextUnit id="6193" loc="8.654">fassa pios gemitus lacrimasque in lumina fudit.</TextUnit>
    <TextUnit id="6194" loc="8.655">Dumque ea per Thebas, aliis serpentibus ardens</TextUnit>
    <TextUnit id="6195" loc="8.656">et face mutata bellum integrabat Enyo.</TextUnit>
    <TextUnit id="6196" loc="8.657">arma volunt, primos veluti modo comminus ictus</TextUnit>
    <TextUnit id="6197" loc="8.658">sustulerint omnisque etiamnum luceat ensis,</TextUnit>
    <TextUnit id="6198" loc="8.659">eminet Oenides, quamvis et harundine certa</TextUnit>
    <TextUnit id="6199" loc="8.660">Parthenopaeus agat, morientumque ora furenti</TextUnit>
    <TextUnit id="6200" loc="8.661">Hippomedon proculcet equo, Capaneaque pinus</TextUnit>
    <TextUnit id="6201" loc="8.662">iam procul Aoniis volet agnoscenda catervis:</TextUnit>
    <TextUnit id="6202" loc="8.663">Tydeos illa dies, illum fugiuntque tremuntque</TextUnit>
    <TextUnit id="6203" loc="8.664">clamantem: quo terga datis? licet ecce peremptos</TextUnit>
    <TextUnit id="6204" loc="8.665">ulcisci socios maestamque rependere noctem.</TextUnit>
    <TextUnit id="6205" loc="8.666">ille ego inexpletis solus qui caedibus hausi</TextUnit>
    <TextUnit id="6206" loc="8.667">quinquaginta animas: totidem, totidem heia gregatim</TextUnit>
    <TextUnit id="6207" loc="8.668">ferte manus! nulline patres, nulline iacentum</TextUnit>
    <TextUnit id="6208" loc="8.669">unanimi fratres? quae tanta oblivio luctus?</TextUnit>
    <TextUnit id="6209" loc="8.670">quam pudet Inachias contentum abiisse Mycenas!</TextUnit>
    <TextUnit id="6210" loc="8.671">hine super Thebis? haec robora regis? ubi autem</TextUnit>
    <TextUnit id="6211" loc="8.672">egregius dux ille mihi?” simul ordine laevo</TextUnit>
    <TextUnit id="6212" loc="8.673">ipsum exhortantem cuneos capitisque superbi</TextUnit>
    <TextUnit id="6213" loc="8.674">insignem fulgore videt; nec segnius ardens</TextUnit>
    <TextUnit id="6214" loc="8.675">occurrit, niveo quam flammiger ales olori</TextUnit>
    <TextUnit id="6215" loc="8.676">imminet et magna trepidum circumligat umbra.</TextUnit>
    <TextUnit id="6216" loc="8.677">tunc prior: Aoniae rex o iustissime gentis,</TextUnit>
    <TextUnit id="6217" loc="8.678">imus in arma palam tandemque ostendimus enses,</TextUnit>
    <TextUnit id="6218" loc="8.679">an noctem et solitas placet exspectare tenebras?”</TextUnit>
    <TextUnit id="6219" loc="8.680">ille nihil contra, sed stridula cornus in hostem</TextUnit>
    <TextUnit id="6220" loc="8.681">it referens mandata ducis, quam providus heros</TextUnit>
    <TextUnit id="6221" loc="8.682">iamiam in fine viae percussam obliquat, et ipse</TextUnit>
    <TextUnit id="6222" loc="8.683">telum ingens avide et quanto non ante lacerto</TextUnit>
    <TextUnit id="6223" loc="8.684">impulit: ibat atrox finem positura duello</TextUnit>
    <TextUnit id="6224" loc="8.685">lancea, convertere oculos utrimque faventes</TextUnit>
    <TextUnit id="6225" loc="8.686">Sidonii Graique dei; crudelis Erinys</TextUnit>
    <TextUnit id="6226" loc="8.687">obstat et infando differt Eteoclea fratri:</TextUnit>
    <TextUnit id="6227" loc="8.688">cuspis in armigerum Phlegyan peccavit, ibi ingens</TextUnit>
    <TextUnit id="6228" loc="8.689">pugna virum, stricto nam saevior inruit ense</TextUnit>
    <TextUnit id="6229" loc="8.690">Aetolus, retroque datum Thebana tegebant</TextUnit>
    <TextUnit id="6230" loc="8.691">arma ducem, sic densa lupum iam nocte sub atra</TextUnit>
    <TextUnit id="6231" loc="8.692">arcet ab adprenso pastorum turba iuvenco;</TextUnit>
    <TextUnit id="6232" loc="8.693">improbus erigitur contra, nec cura vetantes</TextUnit>
    <TextUnit id="6233" loc="8.694">impetere: illum, illum, semel in quem venerat, urget.</TextUnit>
    <TextUnit id="6234" loc="8.695">non secus obiectas acies turbamque minorem</TextUnit>
    <TextUnit id="6235" loc="8.696">dissimulat transitque manu; tamen ora Thoantis,</TextUnit>
    <TextUnit id="6236" loc="8.697">pectora Deilochi, Clonii latus, ilia torvi</TextUnit>
    <TextUnit id="6237" loc="8.698">perforat Hippotadae; truncis sua membra remittit</TextUnit>
    <TextUnit id="6238" loc="8.699">interdum galeasque rotat per nubila plenas.</TextUnit>
    <TextUnit id="6239" loc="8.700">et iam corporibus sese spoliisque cadentum</TextUnit>
    <TextUnit id="6240" loc="8.701">clauserat; unum acies circum consumitur, unum</TextUnit>
    <TextUnit id="6241" loc="8.702">omnia tela vovent: summis haec ossibus haerent,</TextUnit>
    <TextUnit id="6242" loc="8.703">pars frustrata cadunt, partem Tritonia vellit,</TextUnit>
    <TextUnit id="6243" loc="8.704">multa rigent clipeo, densis iam consitus hastis</TextUnit>
    <TextUnit id="6244" loc="8.705">ferratum quatit umbo nemus, tergoque fatiscit</TextUnit>
    <TextUnit id="6245" loc="8.706">atque umeris gentilis aper; nusquam ardua coni</TextUnit>
    <TextUnit id="6246" loc="8.707">gloria, quique apicem torvae Gradivus habebat</TextUnit>
    <TextUnit id="6247" loc="8.708">cassidis, haud laetum domino ruit omen: inusta</TextUnit>
    <TextUnit id="6248" loc="8.709">temporibus nuda aera sedent, circumque sonori</TextUnit>
    <TextUnit id="6249" loc="8.710">vertice percusso volvuntur in arma molares.</TextUnit>
    <TextUnit id="6250" loc="8.711">iam cruor in galea, iam saucia proluit ater</TextUnit>
    <TextUnit id="6251" loc="8.712">pectora permixtus sudore et sanguine torrens,</TextUnit>
    <TextUnit id="6252" loc="8.713">respicit hortantes socios et Pallada fidam,</TextUnit>
    <TextUnit id="6253" loc="8.714">longius opposita celantem lumina parma:</TextUnit>
    <TextUnit id="6254" loc="8.715">ibat enim magnum lacrimis inflectere patrem.</TextUnit>
    <TextUnit id="6255" loc="8.716">Ecce secat zephyros ingentem fraxinus iram</TextUnit>
    <TextUnit id="6256" loc="8.717">fortunamque ferens, teli non eminet auctor:</TextUnit>
    <TextUnit id="6257" loc="8.718">Astacides Melanippus erat, nec prodidit ipse,</TextUnit>
    <TextUnit id="6258" loc="8.719">et vellet latuisse manum, sed gaudia turmae</TextUnit>
    <TextUnit id="6259" loc="8.720">monstrabant trepidum; nam flexus in ilia Tydeus</TextUnit>
    <TextUnit id="6260" loc="8.721">submissum latus et clipei laxaverat orbem.</TextUnit>
    <TextUnit id="6261" loc="8.722">clamorem Aonii miscent gemitumque Pelasgi,</TextUnit>
    <TextUnit id="6262" loc="8.723">obiectantque manus indignantemque tuentur.</TextUnit>
    <TextUnit id="6263" loc="8.724">ille per oppositos longe rimatus amarum</TextUnit>
    <TextUnit id="6264" loc="8.725">Astaciden, totis animae se cogit in ictum</TextUnit>
    <TextUnit id="6265" loc="8.726">relliquiis telumque iacit, quod proximus Hopleus</TextUnit>
    <TextUnit id="6266" loc="8.727">praebuerat: perit expressus conamine sanguis,</TextUnit>
    <TextUnit id="6267" loc="8.728">tunc tristes socii cupidum bellare — quis ardor! —</TextUnit>
    <TextUnit id="6268" loc="8.729">et poscentem hastas mediaque in morte negantem</TextUnit>
    <TextUnit id="6269" loc="8.730">exspirare trahunt, summique in margine campi</TextUnit>
    <TextUnit id="6270" loc="8.731">effultum gemina latera inclinantia parma</TextUnit>
    <TextUnit id="6271" loc="8.732">ponunt, ac saevi rediturum ad proelia Martis</TextUnit>
    <TextUnit id="6272" loc="8.733">promittunt flentes, sed et ipse recedere caelum</TextUnit>
    <TextUnit id="6273" loc="8.734">ingentesque animos extremo frigore labi</TextUnit>
    <TextUnit id="6274" loc="8.735">sensit, et innixus terrae miserescite” clamat,</TextUnit>
    <TextUnit id="6275" loc="8.736">Inachidae: non ossa precor referantur ut Argos</TextUnit>
    <TextUnit id="6276" loc="8.737">Aetolumve larem; nec enim mihi cura supremi</TextUnit>
    <TextUnit id="6277" loc="8.738">funeris: odi artus fragilemque hunc corporis usum,</TextUnit>
    <TextUnit id="6278" loc="8.739">desertorem animi, caput, o caput, o mihi si quis</TextUnit>
    <TextUnit id="6279" loc="8.740">adportet, Melanippe, tuum! nam volveris arvis,</TextUnit>
    <TextUnit id="6280" loc="8.741">fido equidem, nec me virtus suprema fefellit,</TextUnit>
    <TextUnit id="6281" loc="8.742">i, precor, Atrei si quid tibi sanguinis umquam,</TextUnit>
    <TextUnit id="6282" loc="8.743">Hippomedon, vade, o primis puer inclyte bellis</TextUnit>
    <TextUnit id="6283" loc="8.744">Arcas, et Argolicae Capaneu iam maxime turmae.”</TextUnit>
    <TextUnit id="6284" loc="8.745">Moti omnes, sed primus abit primusque repertum</TextUnit>
    <TextUnit id="6285" loc="8.746">Astaciden medio Capaneus e pulvere tollit</TextUnit>
    <TextUnit id="6286" loc="8.747">spirantem laevaque super cervice reportat,</TextUnit>
    <TextUnit id="6287" loc="8.748">terga cruentantem concussi vulneris unda:</TextUnit>
    <TextUnit id="6288" loc="8.749">qualis ab Arcadio rediit Tirynthius antro</TextUnit>
    <TextUnit id="6289" loc="8.750">captivumque suem clamantibus intulit Argis.</TextUnit>
    <TextUnit id="6290" loc="8.751">Erigitur Tydeus voltuque occurrit et amens</TextUnit>
    <TextUnit id="6291" loc="8.752">laetitiaque iraque, ut singultantia vidit</TextUnit>
    <TextUnit id="6292" loc="8.753">ora trahique oculos seseque adgnovit in illo,</TextUnit>
    <TextUnit id="6293" loc="8.754">imperat abscisum porgi, laevaque receptum</TextUnit>
    <TextUnit id="6294" loc="8.755">spectat atrox hostile caput, gliscitque tepentis</TextUnit>
    <TextUnit id="6295" loc="8.756">lumina torva videns et adhuc dubitantia figi.</TextUnit>
    <TextUnit id="6296" loc="8.757">infelix contentus erat: plus exigit ultrix</TextUnit>
    <TextUnit id="6297" loc="8.758">Tisiphone; iamque inflexo Tritonia patre</TextUnit>
    <TextUnit id="6298" loc="8.759">venerat et misero decus immortale ferebat,</TextUnit>
    <TextUnit id="6299" loc="8.760">atque illum effracti perfusum tabe cerebri</TextUnit>
    <TextUnit id="6300" loc="8.761">aspicit et vivo scelerantem sanguine fauces —</TextUnit>
    <TextUnit id="6301" loc="8.762">nec comites auferre valent — : stetit aspera Gorgon</TextUnit>
    <TextUnit id="6302" loc="8.763">crinibus emissis rectique 'ante ora cerastae</TextUnit>
    <TextUnit id="6303" loc="8.764">velavere deam; fugit aversata iacentem,</TextUnit>
    <TextUnit id="6304" loc="8.765">nec prius astra subit, quam mystica lampas et insons</TextUnit>
    <TextUnit id="6305" loc="8.766">Elisos multa purgavit lumina lympha.</TextUnit>
    <TextUnit id="6306" loc="9.1">Asperat Aonios rabies audita cruenti</TextUnit>
    <TextUnit id="6307" loc="9.2">Tydeos; ipsi etiam minus ingemuere iacentem</TextUnit>
    <TextUnit id="6308" loc="9.3">Inachidae, culpantque virum et rupisse queruntur</TextUnit>
    <TextUnit id="6309" loc="9.4">fas odii; quin te, divum implacidissime, quamquam</TextUnit>
    <TextUnit id="6310" loc="9.5">praecipuum tunc caedis opus, Gradive, furebas,</TextUnit>
    <TextUnit id="6311" loc="9.6">offensum virtute ferunt, nec comminus ipsum</TextUnit>
    <TextUnit id="6312" loc="9.7">ora, sed et trepidos alio torsisse iugales,</TextUnit>
    <TextUnit id="6313" loc="9.8">ergo profanatum Melanippi funus acerbo</TextUnit>
    <TextUnit id="6314" loc="9.9">volnere non aliis ultum Cadmeia pubes</TextUnit>
    <TextUnit id="6315" loc="9.10">insurgunt stimulis, quam si turbata sepulcris</TextUnit>
    <TextUnit id="6316" loc="9.11">ossa patrum monstrisque datae crudelibus urnae,</TextUnit>
    <TextUnit id="6317" loc="9.12">accendit rex ipse super: quisquamne Pelasgis</TextUnit>
    <TextUnit id="6318" loc="9.13">mitis adhuc hominemque gerit? iam morsibus uncis —</TextUnit>
    <TextUnit id="6319" loc="9.14">pro furor! usque adeo tela exsatiavimus! — artus</TextUnit>
    <TextUnit id="6320" loc="9.15">dilacerant. nonne Hyrcanis bellare putatis</TextUnit>
    <TextUnit id="6321" loc="9.16">tigribus, aut saevos Libyae contra ire leones?</TextUnit>
    <TextUnit id="6322" loc="9.17">et nunc ille iacet — pulchra o solacia leti! —</TextUnit>
    <TextUnit id="6323" loc="9.18">ore tenens hostile caput, dulcique nefandus</TextUnit>
    <TextUnit id="6324" loc="9.19">immoritur tabo; nos ferrum immite facesque,</TextUnit>
    <TextUnit id="6325" loc="9.20">illis nuda odia, et feritas iam non eget armis.</TextUnit>
    <TextUnit id="6326" loc="9.21">sic pergant rabidi claraque hac laude fruantur,</TextUnit>
    <TextUnit id="6327" loc="9.22">dum videas haec, summepater. sed enim hiscere campos</TextUnit>
    <TextUnit id="6328" loc="9.23">conquesti terraeque fugam mirantur; an istos</TextUnit>
    <TextUnit id="6329" loc="9.24">vel sua portet humus?” magno sic fatus agebat</TextUnit>
    <TextUnit id="6330" loc="9.25">procursu fremituque viros, furor omnibus idem</TextUnit>
    <TextUnit id="6331" loc="9.26">Tydeos invisi spoliis raptoque potiri</TextUnit>
    <TextUnit id="6332" loc="9.27">corpore, non aliter subtexunt astra catervae</TextUnit>
    <TextUnit id="6333" loc="9.28">incestarum avium, longe quibus aura nocentem</TextUnit>
    <TextUnit id="6334" loc="9.29">aera desertasque tulit sine funere mortes;</TextUnit>
    <TextUnit id="6335" loc="9.30">illo avidae cum voce ruunt, sonat arduus aether</TextUnit>
    <TextUnit id="6336" loc="9.31">plausibus, et caelo volucres cessere minores.</TextUnit>
    <TextUnit id="6337" loc="9.32">Fama per Aonium rapido vaga murmure campum</TextUnit>
    <TextUnit id="6338" loc="9.33">spargitur in turmas, solito pernicior index</TextUnit>
    <TextUnit id="6339" loc="9.34">cum lugenda refert, donec, cui maxima fando</TextUnit>
    <TextUnit id="6340" loc="9.35">damna vehit, trepidas lapsa est Polynicis ad aures.</TextUnit>
    <TextUnit id="6341" loc="9.36">deriguit iuvenis lacrimaeque haesere paratae,</TextUnit>
    <TextUnit id="6342" loc="9.37">et cunctata fides; nimium nam cognita virtus</TextUnit>
    <TextUnit id="6343" loc="9.38">Oenidae credi letum suadetque vetatque.</TextUnit>
    <TextUnit id="6344" loc="9.39">sed postquam haud dubio clades auctore reperta est,</TextUnit>
    <TextUnit id="6345" loc="9.40">nox oculos mentemque rapit; tum sanguine fixo</TextUnit>
    <TextUnit id="6346" loc="9.41">membra simul, simul arma ruunt: madet ardua fletu</TextUnit>
    <TextUnit id="6347" loc="9.42">iam galea atque ocreae clipeum excepere cadentem.</TextUnit>
    <TextUnit id="6348" loc="9.43">it maestus genua aegra trahens hastamque sequentem,</TextUnit>
    <TextUnit id="6349" loc="9.44">vulneribus ceu mille gravis totosque per artus</TextUnit>
    <TextUnit id="6350" loc="9.45">saucius, absistunt socii monstrantque gementes.</TextUnit>
    <TextUnit id="6351" loc="9.46">tandem ille abiectis, vix quae portaverat, armis</TextUnit>
    <TextUnit id="6352" loc="9.47">nudus in egregii vacuum iam corpus amici</TextUnit>
    <TextUnit id="6353" loc="9.48">procidit et tali lacrimas cum voce profudit:</TextUnit>
    <TextUnit id="6354" loc="9.49">hasne tibi, armorum spes o suprema meorum,</TextUnit>
    <TextUnit id="6355" loc="9.50">Oenide, grates, haec praemia digna rependi,</TextUnit>
    <TextUnit id="6356" loc="9.51">nudus ut invisa Cadmi tellure iaceres</TextUnit>
    <TextUnit id="6357" loc="9.52">sospite me? nunc exsul ego aeternumque fugatus,</TextUnit>
    <TextUnit id="6358" loc="9.53">quando alius misero ac melior mihi frater ademptus.</TextUnit>
    <TextUnit id="6359" loc="9.54">nec iam sortitus veteres regnique nocentis</TextUnit>
    <TextUnit id="6360" loc="9.55">periurum diadema peto: quo gaudia tanti</TextUnit>
    <TextUnit id="6361" loc="9.56">empta mihi aut sceptrum, quod non tua dextera tradet?</TextUnit>
    <TextUnit id="6362" loc="9.57">ite, viri, solumque fero me linquite fratri:</TextUnit>
    <TextUnit id="6363" loc="9.58">nil opus arma ultra temptare et perdere mortes;</TextUnit>
    <TextUnit id="6364" loc="9.59">ite, precor; quid iam dabitis mihi denique maius?</TextUnit>
    <TextUnit id="6365" loc="9.60">Tydea consumpsi! quanam hoc ego morte piabo?</TextUnit>
    <TextUnit id="6366" loc="9.61">o socer, o Argi! et primae bona iurgia noctis,</TextUnit>
    <TextUnit id="6367" loc="9.62">alternaeque manus et longi pignus amoris</TextUnit>
    <TextUnit id="6368" loc="9.63">ira brevis; non me ense tuo tunc, maxime Tydeu,</TextUnit>
    <TextUnit id="6369" loc="9.64">— et poteras — nostri mactatum in limine Adrasti!</TextUnit>
    <TextUnit id="6370" loc="9.65">quin etiam Thebas me propter et impia fratris</TextUnit>
    <TextUnit id="6371" loc="9.66">tecta libens, unde haud alius remeasset, adisti,</TextUnit>
    <TextUnit id="6372" loc="9.67">ceu tibimet sceptra et proprios laturus honores,</TextUnit>
    <TextUnit id="6373" loc="9.68">iam Telamona pium, iam Thesea fama tacebat —</TextUnit>
    <TextUnit id="6374" loc="9.69">qualis et ecce iaces! quae primum vulnera mirer?</TextUnit>
    <TextUnit id="6375" loc="9.70">quis tuus hic, quis ab hoste cruor? quae te agmina quive</TextUnit>
    <TextUnit id="6376" loc="9.71">innumeri stravere globi? num fallor, et ipse</TextUnit>
    <TextUnit id="6377" loc="9.72">invidit pater et tota Mars impulit hasta?”</TextUnit>
    <TextUnit id="6378" loc="9.73">sic ait, et maerens etiamnum lubrica tabo</TextUnit>
    <TextUnit id="6379" loc="9.74">ora viri terget lacrimis dextraque reponit.</TextUnit>
    <TextUnit id="6380" loc="9.75">tune meos hostes hucusque exosus, et ultra</TextUnit>
    <TextUnit id="6381" loc="9.76">sospes ego?” exuerat vagina turbidus ensem</TextUnit>
    <TextUnit id="6382" loc="9.77">aptabatque neci: comites tenuere, socerque</TextUnit>
    <TextUnit id="6383" loc="9.78">castigat bellique vices ac fata revolvens</TextUnit>
    <TextUnit id="6384" loc="9.79">solatur tumidum, longeque a corpore caro</TextUnit>
    <TextUnit id="6385" loc="9.80">paulatim, unde dolor letique animosa voluntas,</TextUnit>
    <TextUnit id="6386" loc="9.81">amovet ac tacite ferrum inter verba reponit.</TextUnit>
    <TextUnit id="6387" loc="9.82">ducitur amisso qualis consorte laborum</TextUnit>
    <TextUnit id="6388" loc="9.83">deserit inceptum media inter iugera sulcum</TextUnit>
    <TextUnit id="6389" loc="9.84">taurus iners colloque iugum deforme remisso</TextUnit>
    <TextUnit id="6390" loc="9.85">parte trahit, partem lacrimans sustentat arator.</TextUnit>
    <TextUnit id="6391" loc="9.86">Ecce autem hortatus Eteoclis et arma secuti,</TextUnit>
    <TextUnit id="6392" loc="9.87">lecta manus, iuvenes, quos nec Tritonia bello,</TextUnit>
    <TextUnit id="6393" loc="9.88">nec prope conlata sprevisset cuspide Mavors,</TextUnit>
    <TextUnit id="6394" loc="9.89">adventant; contra conlecta ut pectora parmae</TextUnit>
    <TextUnit id="6395" loc="9.90">fixerat atque hastam longe protenderat, haeret</TextUnit>
    <TextUnit id="6396" loc="9.91">arduus Hippomedon: ceu fluctibus obvia rupes,</TextUnit>
    <TextUnit id="6397" loc="9.92">cui neque de caelo metus et fracta aequora cedunt,</TextUnit>
    <TextUnit id="6398" loc="9.93">stat cunctis immota minis, fugit ipse rigentem</TextUnit>
    <TextUnit id="6399" loc="9.94">pontus et ex alto miserae novere carinae.</TextUnit>
    <TextUnit id="6400" loc="9.95">tunc prior Aonides — validam simul eligit hastam —</TextUnit>
    <TextUnit id="6401" loc="9.96">non pudet hos manes, haec infirmantia bellum</TextUnit>
    <TextUnit id="6402" loc="9.97">funera dis coram et caelo inspectante tueri?</TextUnit>
    <TextUnit id="6403" loc="9.98">scilicet egregius sudor memorandaque virtus</TextUnit>
    <TextUnit id="6404" loc="9.99">hanc tumulare feram, ne non maerentibus Argos</TextUnit>
    <TextUnit id="6405" loc="9.100">exsequiis lacrimandus eat mollique feretro</TextUnit>
    <TextUnit id="6406" loc="9.101">infandam eiectans saniem! dimittite curam;</TextUnit>
    <TextUnit id="6407" loc="9.102">nullae illum volucres, nulla impia monstra nec ipse,</TextUnit>
    <TextUnit id="6408" loc="9.103">si demus, pius ignis edat.” nec plura, sed ingens</TextUnit>
    <TextUnit id="6409" loc="9.104">intorquet iaculum, duro quod in aere moratum</TextUnit>
    <TextUnit id="6410" loc="9.105">transmissumque tamen clipei stetit orbe secundo,</TextUnit>
    <TextUnit id="6411" loc="9.106">inde Pheres acerque Lycus; sed cassa Pheretis</TextUnit>
    <TextUnit id="6412" loc="9.107">hasta redit, Lycus excelso terrore comantem</TextUnit>
    <TextUnit id="6413" loc="9.108">perstringit galeam; convulsae cuspide longe</TextUnit>
    <TextUnit id="6414" loc="9.109">diffugere iubae patuitque ingloria cassis,</TextUnit>
    <TextUnit id="6415" loc="9.110">ipse nec ire retro, nec in obvia concitus arma</TextUnit>
    <TextUnit id="6416" loc="9.111">exsilit, inque eadem sese vestigia semper</TextUnit>
    <TextUnit id="6417" loc="9.112">obversus cunctis profert recipitque, nec umquam</TextUnit>
    <TextUnit id="6418" loc="9.113">longius indulget dextrae motusque per omnes</TextUnit>
    <TextUnit id="6419" loc="9.114">corpus amat, corpus servans circumque supraque</TextUnit>
    <TextUnit id="6420" loc="9.115">vertitur, imbellem non sic amplexa iuvencum</TextUnit>
    <TextUnit id="6421" loc="9.116">infestante lupo tunc primum feta tuetur</TextUnit>
    <TextUnit id="6422" loc="9.117">mater et ancipiti circumfert cornua gyro;</TextUnit>
    <TextUnit id="6423" loc="9.118">ipsa nihil metuens sexusque oblita minoris</TextUnit>
    <TextUnit id="6424" loc="9.119">spumat et ingentes imitatur femina tauros,</TextUnit>
    <TextUnit id="6425" loc="9.120">tandem intermissa iaculantum nube potestas</TextUnit>
    <TextUnit id="6426" loc="9.121">reddere tela fuit; iamque et Sicyonius Alcon</TextUnit>
    <TextUnit id="6427" loc="9.122">venerat auxilio, Pisaeaque praepetis Idae</TextUnit>
    <TextUnit id="6428" loc="9.123">turma subit cuneumque replent, his laetus in hostes</TextUnit>
    <TextUnit id="6429" loc="9.124">Lernaeam iacit ipse trabem, volat illa sagittis</TextUnit>
    <TextUnit id="6430" loc="9.125">aequa fuga mediumque nihil cunctata Politen</TextUnit>
    <TextUnit id="6431" loc="9.126">transabit et iuncti clipeum cavat improba Mopsi.</TextUnit>
    <TextUnit id="6432" loc="9.127">Phocea tum Cydona Tanagraeumque Phalanthum</TextUnit>
    <TextUnit id="6433" loc="9.128">atque Erycem, hunc retro conversum et tela petentem,</TextUnit>
    <TextUnit id="6434" loc="9.129">dum spes nulla necis, crinito a vertice figit;</TextUnit>
    <TextUnit id="6435" loc="9.130">faucibus ille cavis hastam non ore receptam</TextUnit>
    <TextUnit id="6436" loc="9.131">miratur moriens, pariterque et murmure plenus</TextUnit>
    <TextUnit id="6437" loc="9.132">sanguis et expulsi salierunt cuspide dentes,</TextUnit>
    <TextUnit id="6438" loc="9.133">ausus erat furto dextram eiectare Leonteus,</TextUnit>
    <TextUnit id="6439" loc="9.134">pone viros atque arma latens, positumque trahebat</TextUnit>
    <TextUnit id="6440" loc="9.135">prenso crine caput: vidit, quamquam undique crebrae,</TextUnit>
    <TextUnit id="6441" loc="9.136">Hippomedon, ante ora minae, saevoque protervam</TextUnit>
    <TextUnit id="6442" loc="9.137">abstulit ense manum; simul increpat: hanc tibi Tydeus,</TextUnit>
    <TextUnit id="6443" loc="9.138">Tydeus ipse rapit; post et confecta virorum</TextUnit>
    <TextUnit id="6444" loc="9.139">fata time magnosque miser fuge tangere manes!”</TextUnit>
    <TextUnit id="6445" loc="9.140">ter Cadmea phalanx torvum abduxere cadaver,</TextUnit>
    <TextUnit id="6446" loc="9.141">ter retrahunt Danai: Siculi velut anxia puppis</TextUnit>
    <TextUnit id="6447" loc="9.142">seditione maris nequiquam obstante magistro</TextUnit>
    <TextUnit id="6448" loc="9.143">errat et averso redit in vestigia velo.</TextUnit>
    <TextUnit id="6449" loc="9.144">Non ibi Sidoniac valuissent pellere coepto</TextUnit>
    <TextUnit id="6450" loc="9.145">Hippomedonta manus, non illum impacta moverent</TextUnit>
    <TextUnit id="6451" loc="9.146">tormenta oppositum, formidatique superbis</TextUnit>
    <TextUnit id="6452" loc="9.147">turribus impulsus temptato umbone redissent.</TextUnit>
    <TextUnit id="6453" loc="9.148">sed memor Elysii regis noxasque recensens</TextUnit>
    <TextUnit id="6454" loc="9.149">Tydeos in medios astu subit impia campos</TextUnit>
    <TextUnit id="6455" loc="9.150">Tisiphone: sensere acies subitusque cucurrit</TextUnit>
    <TextUnit id="6456" loc="9.151">sudor equis sudorque viris, quamquam ore remisso</TextUnit>
    <TextUnit id="6457" loc="9.152">Inachium Angebat Halyn; nusquam impius ignis</TextUnit>
    <TextUnit id="6458" loc="9.153">verberaque, et iussi tenuere silentia crines,</TextUnit>
    <TextUnit id="6459" loc="9.154">arma gerit iuxtaque feri latus Hippomedontis</TextUnit>
    <TextUnit id="6460" loc="9.155">blanda genas vocemque venit, tamen ille loquentis</TextUnit>
    <TextUnit id="6461" loc="9.156">extimuit vultus admiraturque timorem.</TextUnit>
    <TextUnit id="6462" loc="9.157">illa autem lacrimans tu nunc” ait, inclyte, frustra</TextUnit>
    <TextUnit id="6463" loc="9.158">exanimes socios inhumataque corpora Graium —</TextUnit>
    <TextUnit id="6464" loc="9.159">scilicet is nobis metus, aut iam cura sepulcri? —</TextUnit>
    <TextUnit id="6465" loc="9.160">protegis; ipse manu Tyria tibi captus Adrastus</TextUnit>
    <TextUnit id="6466" loc="9.161">raptatur, teque ante alios, te voce manuque</TextUnit>
    <TextUnit id="6467" loc="9.162">invocat; heu qualem lapsare in sanguine vidi,</TextUnit>
    <TextUnit id="6468" loc="9.163">exutum canos lacero diademate crines!</TextUnit>
    <TextUnit id="6469" loc="9.164">nec procul hinc, adverte oculos; ubi plurimus ille</TextUnit>
    <TextUnit id="6470" loc="9.165">pulvis, ubi ille globus.” paulum stetit anxius heros</TextUnit>
    <TextUnit id="6471" loc="9.166">librabatque metus; premit aspera virgo: quid haeres?</TextUnit>
    <TextUnit id="6472" loc="9.167">imus? an hi retinent manes, et vilior ille</TextUnit>
    <TextUnit id="6473" loc="9.168">qui superest?” miserum sociis opus et sua mandat</TextUnit>
    <TextUnit id="6474" loc="9.169">proelia et unanimi vadit desertor amici,</TextUnit>
    <TextUnit id="6475" loc="9.170">respiciens tamen et revocent si forte paratus.</TextUnit>
    <TextUnit id="6476" loc="9.171">inde legens turbata trucis vestigia divae</TextUnit>
    <TextUnit id="6477" loc="9.172">huc illuc frustra ruit avius, impia donec</TextUnit>
    <TextUnit id="6478" loc="9.173">Eumenis ex oculis reiecta caerula parma</TextUnit>
    <TextUnit id="6479" loc="9.174">fugit et innumeri galeam rupere cerastae.</TextUnit>
    <TextUnit id="6480" loc="9.175">aspicit infelix discussa nube quietos</TextUnit>
    <TextUnit id="6481" loc="9.176">Inachidas currumque nihil metuentis Adrasti.</TextUnit>
    <TextUnit id="6482" loc="9.177">Et Tyrii iam corpus habent, iam gaudia magnae</TextUnit>
    <TextUnit id="6483" loc="9.178">testantur voces, victorque ululatus aderrat</TextUnit>
    <TextUnit id="6484" loc="9.179">auribus occultoque ferit praecordia luctu,</TextUnit>
    <TextUnit id="6485" loc="9.180">ducitur hostili — pro dura potentia fati! —</TextUnit>
    <TextUnit id="6486" loc="9.181">Tydeus ille solo, modo cui Thebana sequenti</TextUnit>
    <TextUnit id="6487" loc="9.182">agmina, sive gradus seu frena effunderet, ingens</TextUnit>
    <TextUnit id="6488" loc="9.183">limes utrimque datus; numquam arma manusque quiescunt,</TextUnit>
    <TextUnit id="6489" loc="9.184">nulla viri feritas: iuvat ora rigentia leto</TextUnit>
    <TextUnit id="6490" loc="9.185">et formidatos impune lacessere vultus.</TextUnit>
    <TextUnit id="6491" loc="9.186">hic amor, hoc una timidi fortesque sequuntur</TextUnit>
    <TextUnit id="6492" loc="9.187">nobilitare manus, infectaque sanguine tela</TextUnit>
    <TextUnit id="6493" loc="9.188">coniugibus servant parvisque ostendere natis,</TextUnit>
    <TextUnit id="6494" loc="9.189">sic ubi Maura diu populatum rura leonem,</TextUnit>
    <TextUnit id="6495" loc="9.190">quem propter clausique greges vigilantque magistri,</TextUnit>
    <TextUnit id="6496" loc="9.191">pastorum lassae debellavere cohortes:</TextUnit>
    <TextUnit id="6497" loc="9.192">gaudet ager, magno subeunt clamore coloni,</TextUnit>
    <TextUnit id="6498" loc="9.193">praecerpuntque iubas immaniaque ora recludunt</TextUnit>
    <TextUnit id="6499" loc="9.194">damnaque commemorant, seu iam sub culmine fixus</TextUnit>
    <TextUnit id="6500" loc="9.195">excubat, antiquo seu pendet gloria luco.</TextUnit>
    <TextUnit id="6501" loc="9.196">At ferus Hippomedon quamquam iam sentit inane</TextUnit>
    <TextUnit id="6502" loc="9.197">auxilium et seram rapto pro corpore pugnam,</TextUnit>
    <TextUnit id="6503" loc="9.198">it tamen et caecum rotat inrevocabilis ensem,</TextUnit>
    <TextUnit id="6504" loc="9.199">vix socios hostesque, nihil dum tardet euntem,</TextUnit>
    <TextUnit id="6505" loc="9.200">secernens; sed caede nova iam lubrica tellus</TextUnit>
    <TextUnit id="6506" loc="9.201">armaque seminecesque viri currusque soluti</TextUnit>
    <TextUnit id="6507" loc="9.202">impediunt laevumque femur, quod cuspide fixum</TextUnit>
    <TextUnit id="6508" loc="9.203">regis Echionii, sed dissimulaverat ardens,</TextUnit>
    <TextUnit id="6509" loc="9.204">sive ibi nescierat. maestum videt Hoplea tandem;</TextUnit>
    <TextUnit id="6510" loc="9.205">Tydeos hic magni fidus comes et modo frustra</TextUnit>
    <TextUnit id="6511" loc="9.206">armiger alipedem prona cervice tenebat</TextUnit>
    <TextUnit id="6512" loc="9.207">fatorum ignarum domini solumque frementem,</TextUnit>
    <TextUnit id="6513" loc="9.208">quod vacet inque acies audentior ille pedestres,</TextUnit>
    <TextUnit id="6514" loc="9.209">hunc aspernantem tumido nova pondera tergo —</TextUnit>
    <TextUnit id="6515" loc="9.210">unam quippe manum domitis expertus ab annis —</TextUnit>
    <TextUnit id="6516" loc="9.211">corripit adfaturque: quid o nova fata recusas,</TextUnit>
    <TextUnit id="6517" loc="9.212">infelix sonipes? numquam tibi dulce superbi</TextUnit>
    <TextUnit id="6518" loc="9.213">regis onus; non iam Aetolo satiabere campo</TextUnit>
    <TextUnit id="6519" loc="9.214">gaudentemque iubam per stagna Acheloia solves,</TextUnit>
    <TextUnit id="6520" loc="9.215">quod superest, caros, i, saltem ulciscere manes</TextUnit>
    <TextUnit id="6521" loc="9.216">aut sequere, extorrem ne tu quoque laeseris umbram</TextUnit>
    <TextUnit id="6522" loc="9.217">captivus tumidumque equitem post Tydea portes.”</TextUnit>
    <TextUnit id="6523" loc="9.218">audisse accensumque putes: hoc fulmine raptum</TextUnit>
    <TextUnit id="6524" loc="9.219">abstulit et similes minus indignatur habenas.</TextUnit>
    <TextUnit id="6525" loc="9.220">semifer aeria talis Centaurus ab Ossa</TextUnit>
    <TextUnit id="6526" loc="9.221">desilit in valles, ipsum nemora alta tremiscunt,</TextUnit>
    <TextUnit id="6527" loc="9.222">campus equum, trepidi cursu glomerantur anhelo</TextUnit>
    <TextUnit id="6528" loc="9.223">Labdacidae, premit ille super, necopinaque ferro</TextUnit>
    <TextUnit id="6529" loc="9.224">colla metens linquit truncos post terga cadentes.</TextUnit>
    <TextUnit id="6530" loc="9.225">ventum erat ad fluvium; solito tunc plenior alveo</TextUnit>
    <TextUnit id="6531" loc="9.226">— signa mali — magna se mole Ismenos agebat.</TextUnit>
    <TextUnit id="6532" loc="9.227">illa brevis requies, illo timida agmina lassam</TextUnit>
    <TextUnit id="6533" loc="9.228">de campis egere fugam; stupet hospita belli</TextUnit>
    <TextUnit id="6534" loc="9.229">unda viros claraque armorum incenditur umbra,</TextUnit>
    <TextUnit id="6535" loc="9.230">insiluere vadis, magnoque fragore solutus</TextUnit>
    <TextUnit id="6536" loc="9.231">agger et adversae latuerunt pulvere ripae,</TextUnit>
    <TextUnit id="6537" loc="9.232">ille quoque hostiles saltu maiore per undas</TextUnit>
    <TextUnit id="6538" loc="9.233">inruit attonitis — longum dimittere habenas —</TextUnit>
    <TextUnit id="6539" loc="9.234">sicut erat, tantum viridi defixa parumper</TextUnit>
    <TextUnit id="6540" loc="9.235">caespite populeo commendat spicula trunco.</TextUnit>
    <TextUnit id="6541" loc="9.236">tunc vero exanimes tradunt rapientibus ultro</TextUnit>
    <TextUnit id="6542" loc="9.237">arma vadis: alii demissa casside, quantum</TextUnit>
    <TextUnit id="6543" loc="9.238">tendere conatus animae valuere sub undis,</TextUnit>
    <TextUnit id="6544" loc="9.239">turpe latent; multi fluvium transmittere nando</TextUnit>
    <TextUnit id="6545" loc="9.240">adgressi, sed vincla tenent laterique repugnat</TextUnit>
    <TextUnit id="6546" loc="9.241">balteus et madidus deducit pectora thorax,</TextUnit>
    <TextUnit id="6547" loc="9.242">qualis caeruleis tumido sub gurgite terror</TextUnit>
    <TextUnit id="6548" loc="9.243">piscibus, arcani quotiens devexa profundi</TextUnit>
    <TextUnit id="6549" loc="9.244">scrutantem delphina vident; fugit omnis in imos</TextUnit>
    <TextUnit id="6550" loc="9.245">turba lacus viridesque metu stipantur in algas;</TextUnit>
    <TextUnit id="6551" loc="9.246">nec prius emersi, quam summa per aequora flexus</TextUnit>
    <TextUnit id="6552" loc="9.247">emicet et visis malit certare carinis:</TextUnit>
    <TextUnit id="6553" loc="9.248">talis agit sparsos mediisque in fluctibus heros</TextUnit>
    <TextUnit id="6554" loc="9.249">frena manu pariter, pariter regit arma, pedum quem</TextUnit>
    <TextUnit id="6555" loc="9.250">remigio sustentat equus2; consuetaque campo</TextUnit>
    <TextUnit id="6556" loc="9.251">fluctuat et mersas levis ungula quaerit harenas.</TextUnit>
    <TextUnit id="6557" loc="9.252">sternit Iona Chromis, Chromin Antiphos, Antiphon Hypseus,</TextUnit>
    <TextUnit id="6558" loc="9.253">Hypseus Astyagen evasurumque relicto</TextUnit>
    <TextUnit id="6559" loc="9.254">amne Linum, ni fata vetent et stamine primo</TextUnit>
    <TextUnit id="6560" loc="9.255">ablatum tellure mori. premit agmina Thebes</TextUnit>
    <TextUnit id="6561" loc="9.256">Hippomedon, turbat Danaos Asopius Hypseus:</TextUnit>
    <TextUnit id="6562" loc="9.257">amnis utrimque timet, crasso vada mutat uterque</TextUnit>
    <TextUnit id="6563" loc="9.258">sanguine, et e fluvio neutri fatale reverti,</TextUnit>
    <TextUnit id="6564" loc="9.259">iam laceri pronis volvuntur cursibus artus</TextUnit>
    <TextUnit id="6565" loc="9.260">oraque et abscisae redeunt in pectora dextrae,</TextUnit>
    <TextUnit id="6566" loc="9.261">spicula iam clipeosque leves arcusque remissos</TextUnit>
    <TextUnit id="6567" loc="9.262">unda vehit, galeasque vetant descendere cristae:</TextUnit>
    <TextUnit id="6568" loc="9.263">summa vagis late sternuntur flumina telis,</TextUnit>
    <TextUnit id="6569" loc="9.264">ima viris; illic luctantur corpora leto,</TextUnit>
    <TextUnit id="6570" loc="9.265">efflantesque animas retro premit obvius amnis.</TextUnit>
    <TextUnit id="6571" loc="9.266">Flumineam rapiente vado puer Argipus ulmum</TextUnit>
    <TextUnit id="6572" loc="9.267">prenderat, insignes umeros ferus ense Menoeceus</TextUnit>
    <TextUnit id="6573" loc="9.268">amputat; ille cadens, nondum conamine adempto,</TextUnit>
    <TextUnit id="6574" loc="9.269">truncus in excelsis spectat sua bracchia ramis.</TextUnit>
    <TextUnit id="6575" loc="9.270">Hypseos hasta Tagen ingenti vulnere mersit,</TextUnit>
    <TextUnit id="6576" loc="9.271">ille manet fundo, rediit pro corpore sanguis,</TextUnit>
    <TextUnit id="6577" loc="9.272">desiluit ripis fratrem rapturus Agenor</TextUnit>
    <TextUnit id="6578" loc="9.273">heu! miser et tenuit, sed saucius ille levantem</TextUnit>
    <TextUnit id="6579" loc="9.274">degravat amplexu: poterat resolutus Agenor</TextUnit>
    <TextUnit id="6580" loc="9.275">emersisse vadis, piguit sine fratre reverti.</TextUnit>
    <TextUnit id="6581" loc="9.276">surgentem dextra Capetum vulnusque minantem</TextUnit>
    <TextUnit id="6582" loc="9.277">sorbebat rapidus nodato gurgite vertex;</TextUnit>
    <TextUnit id="6583" loc="9.278">iam voltu, iam crine latet, iam dextera nusquam,</TextUnit>
    <TextUnit id="6584" loc="9.279">ultimus abreptas ensis descendit in undas,</TextUnit>
    <TextUnit id="6585" loc="9.280">mille modis leti miseros mors una fatigat.</TextUnit>
    <TextUnit id="6586" loc="9.281">induit a tergo Mycalesia cuspis Agyrten;</TextUnit>
    <TextUnit id="6587" loc="9.282">respexit: nusquam auctor erat, sed concita tractu</TextUnit>
    <TextUnit id="6588" loc="9.283">gurgitis effugiens invenerat hasta cruorem.</TextUnit>
    <TextUnit id="6589" loc="9.284">Figitur et validos sonipes Aetolus in armos,</TextUnit>
    <TextUnit id="6590" loc="9.285">exsiluitque alte vi mortis et aera pendens</TextUnit>
    <TextUnit id="6591" loc="9.286">verberat; haud tamen est turbatus fulmine ductor,</TextUnit>
    <TextUnit id="6592" loc="9.287">sed miseratur equum, magnoque ex volnere telum</TextUnit>
    <TextUnit id="6593" loc="9.288">exuit ipse gemens et sponte remisit habenas.</TextUnit>
    <TextUnit id="6594" loc="9.289">inde pedes repetit pugnas gressuque manuque</TextUnit>
    <TextUnit id="6595" loc="9.290">certior, et segnem Nomium fortemque Mimanta</TextUnit>
    <TextUnit id="6596" loc="9.291">Thisbaeumque Lichan Anthedoniumque Lycetum</TextUnit>
    <TextUnit id="6597" loc="9.292">continuat ferro geminasque e fratribus unum</TextUnit>
    <TextUnit id="6598" loc="9.293">Thespiaden; eadem poscenti fata Panemo:</TextUnit>
    <TextUnit id="6599" loc="9.294">vive superstes” ait, diraeque ad moenia Thebes</TextUnit>
    <TextUnit id="6600" loc="9.295">solus abi, miseros non decepture parentes.</TextUnit>
    <TextUnit id="6601" loc="9.296">di bene, quod pugnas rapidum deiecit in amnem</TextUnit>
    <TextUnit id="6602" loc="9.297">sanguinea Bellona manu: trahit unda timentes</TextUnit>
    <TextUnit id="6603" loc="9.298">gurgite gentili, nuda nee flebilis umbra</TextUnit>
    <TextUnit id="6604" loc="9.299">stridebit vestros Tydeus inhumatus ad ignes;</TextUnit>
    <TextUnit id="6605" loc="9.300">ibitis aequoreis crudelia pabula monstris,</TextUnit>
    <TextUnit id="6606" loc="9.301">illum terra vehit suaque in primordia solvet.”</TextUnit>
    <TextUnit id="6607" loc="9.302">sic premit adversos et acerbat vulnera dictis</TextUnit>
    <TextUnit id="6608" loc="9.303">ac nunc ense furit, nunc tela natantia captans</TextUnit>
    <TextUnit id="6609" loc="9.304">ingerit: innuptae comitem Therona Dianae,</TextUnit>
    <TextUnit id="6610" loc="9.305">ruricolamque Gyen cum fluetivago Ergino,</TextUnit>
    <TextUnit id="6611" loc="9.306">intonsumque Hersen contemptoremque profundi</TextUnit>
    <TextUnit id="6612" loc="9.307">Crethea, nimbosam qui saepe Caphereos arcem</TextUnit>
    <TextUnit id="6613" loc="9.308">Euboicasque hiemes parva transfugerat alno.</TextUnit>
    <TextUnit id="6614" loc="9.309">quid non fata queant? traiectus pectora ferro</TextUnit>
    <TextUnit id="6615" loc="9.310">volvitur in fluctus, heu cuius naufragus undae!</TextUnit>
    <TextUnit id="6616" loc="9.311">te quoque sublimi tranantem flumina curru,</TextUnit>
    <TextUnit id="6617" loc="9.312">dum socios, Pharsale, petis, resupinat ademptis</TextUnit>
    <TextUnit id="6618" loc="9.313">Dorica cuspis equis; illos violentia saevi</TextUnit>
    <TextUnit id="6619" loc="9.314">gurgitis infelixque iugi concordia mergit.</TextUnit>
    <TextUnit id="6620" loc="9.315">Nune age, quis tumidis magnum inclinarit in undis</TextUnit>
    <TextUnit id="6621" loc="9.316">Hippomedonta labor, cur ipse excitus in arma</TextUnit>
    <TextUnit id="6622" loc="9.317">Ismenos, doctae nosse indulgete sorores:</TextUnit>
    <TextUnit id="6623" loc="9.318">vestrum opus ire retro et senium depellere famae,</TextUnit>
    <TextUnit id="6624" loc="9.319">gaudebat Fauno Nymphaque Ismenide natus</TextUnit>
    <TextUnit id="6625" loc="9.320">maternis bellare tener Crenaeus in undis,</TextUnit>
    <TextUnit id="6626" loc="9.321">Crenaeus, cui prima dies in gurgite fido</TextUnit>
    <TextUnit id="6627" loc="9.322">et natale vadum et virides cunabula ripae,</TextUnit>
    <TextUnit id="6628" loc="9.323">ergo ratus nihil Elysias ibi posse Sorores,</TextUnit>
    <TextUnit id="6629" loc="9.324">laetus adulantem nunc hoc, nunc margine ab illo</TextUnit>
    <TextUnit id="6630" loc="9.325">transit avum: levat unda gradus, seu defluus ille,</TextUnit>
    <TextUnit id="6631" loc="9.326">sive obliquus eat; nec cum subit obvius, ullas</TextUnit>
    <TextUnit id="6632" loc="9.327">stagna dedere moras pariterque revertitur amnis,</TextUnit>
    <TextUnit id="6633" loc="9.328">non Anthedonii tegit hospitis inguina pontus</TextUnit>
    <TextUnit id="6634" loc="9.329">blandior, aestivo nec se magis aequore Triton</TextUnit>
    <TextUnit id="6635" loc="9.330">exserit, aut carae festinus ad oscula matris</TextUnit>
    <TextUnit id="6636" loc="9.331">cum remeat tardumque ferit delphina Palaemon.</TextUnit>
    <TextUnit id="6637" loc="9.332">arma decent umeros, clipeusque insignis et auro</TextUnit>
    <TextUnit id="6638" loc="9.333">lucidus Aoniae caelatur origine gentis.</TextUnit>
    <TextUnit id="6639" loc="9.334">Sidonis hic blandi per candida terga iuvenci,</TextUnit>
    <TextUnit id="6640" loc="9.335">iam secura maris, teneris iam cornua palmis</TextUnit>
    <TextUnit id="6641" loc="9.336">non tenet, extremis adludunt aequora plantis;</TextUnit>
    <TextUnit id="6642" loc="9.337">ire putes clipeo fluctusque secare iuvencum.</TextUnit>
    <TextUnit id="6643" loc="9.338">adiuvat unda fidem pelago nec discolor amnis,</TextUnit>
    <TextUnit id="6644" loc="9.339">tunc audax pariter telis et voce proterva</TextUnit>
    <TextUnit id="6645" loc="9.340">Hippomedonta petit: non haec fecunda veneno</TextUnit>
    <TextUnit id="6646" loc="9.341">Lerna. nec Herculeis haustae serpentibus undae:</TextUnit>
    <TextUnit id="6647" loc="9.342">sacrum amnem, sacrum — et miser experiere! — deumque</TextUnit>
    <TextUnit id="6648" loc="9.343">altrices inrumpis aquas.” nihil ille, sed ibat</TextUnit>
    <TextUnit id="6649" loc="9.344">comminus; opposuit cumulo se densior amnis</TextUnit>
    <TextUnit id="6650" loc="9.345">tardavitque manum, vulnus tamen illa retentum</TextUnit>
    <TextUnit id="6651" loc="9.346">pertulit atque animae tota in penetralia sedit.</TextUnit>
    <TextUnit id="6652" loc="9.347">horruit unda nefas, silvae flevistis utraeque,</TextUnit>
    <TextUnit id="6653" loc="9.348">et. graviora cavae sonuerunt murmura ripae.</TextUnit>
    <TextUnit id="6654" loc="9.349">ultimus ille sonus moribundo emersit ab ore:</TextUnit>
    <TextUnit id="6655" loc="9.350">mater!” in hanc miseri ceciderunt flumina vocem.</TextUnit>
    <TextUnit id="6656" loc="9.351">At genetrix coetu glaucarum cincta sororum</TextUnit>
    <TextUnit id="6657" loc="9.352">protinus icta malo vitrea de valle solutis</TextUnit>
    <TextUnit id="6658" loc="9.353">exsiluit furibunda comis, ac verbere crebro</TextUnit>
    <TextUnit id="6659" loc="9.354">oraque pectoraque et viridem scidit horrida vestem,</TextUnit>
    <TextUnit id="6660" loc="9.355">utque erupit aquis iterumque iterumque trementi</TextUnit>
    <TextUnit id="6661" loc="9.356">ingeminat Crenaee” sono: nusquam ille, sed index</TextUnit>
    <TextUnit id="6662" loc="9.357">desuper, a miserae nimium noscenda parenti,</TextUnit>
    <TextUnit id="6663" loc="9.358">parma natat; iacet ipse procul, qua mixta supremum</TextUnit>
    <TextUnit id="6664" loc="9.359">Ismenon primi mutant confinia ponti,</TextUnit>
    <TextUnit id="6665" loc="9.360">fluctivagam sic saepe domum madidosque penates</TextUnit>
    <TextUnit id="6666" loc="9.361">Alcyone deserta gemit, cum pignora saevus</TextUnit>
    <TextUnit id="6667" loc="9.362">Auster et algentes rapuit Thetis invida nidos,</TextUnit>
    <TextUnit id="6668" loc="9.363">mergitur orba iterum, penitusque occulta sub undis</TextUnit>
    <TextUnit id="6669" loc="9.364">limite non uno, liquidum qua subter eunti</TextUnit>
    <TextUnit id="6670" loc="9.365">lucet iter, miseri nequaquam funera nati</TextUnit>
    <TextUnit id="6671" loc="9.366">vestigat, plangitque tamen; saepe horridus amnis</TextUnit>
    <TextUnit id="6672" loc="9.367">obstat, et obducto caligant sanguine visus,</TextUnit>
    <TextUnit id="6673" loc="9.368">illa tamen praeceps in tela offendit et enses</TextUnit>
    <TextUnit id="6674" loc="9.369">scrutaturque manu galeas et prona reclinat</TextUnit>
    <TextUnit id="6675" loc="9.370">corpora; nec ponto submota intrabat amaram</TextUnit>
    <TextUnit id="6676" loc="9.371">Dorida, possessum donec iam fluctibus altis</TextUnit>
    <TextUnit id="6677" loc="9.372">Nereidum miserata cohors ad pectora matris</TextUnit>
    <TextUnit id="6678" loc="9.373">impulit, illa manu ceu vivum amplexa reportat</TextUnit>
    <TextUnit id="6679" loc="9.374">insternitque toris riparum atque umida siccat</TextUnit>
    <TextUnit id="6680" loc="9.375">mollibus ora comis, atque haec ululatibus addit:</TextUnit>
    <TextUnit id="6681" loc="9.376">hoc tibi semidei munus tribuere parentes</TextUnit>
    <TextUnit id="6682" loc="9.377">nee mortalis avus? sic nostro in gurgite regnas?</TextUnit>
    <TextUnit id="6683" loc="9.378">mitior haec misero discors alienaque tellus,</TextUnit>
    <TextUnit id="6684" loc="9.379">mitior unda maris, quae iuxta flumina corpus</TextUnit>
    <TextUnit id="6685" loc="9.380">rettulit et miseram visa exspectasse parentem.</TextUnit>
    <TextUnit id="6686" loc="9.381">hine mei vultus? haec torvi lumina patris?</TextUnit>
    <TextUnit id="6687" loc="9.382">hi crines undantis avi? tu nobile quondam</TextUnit>
    <TextUnit id="6688" loc="9.383">undarum nemorumque decus, quo sospite maior</TextUnit>
    <TextUnit id="6689" loc="9.384">diva et Nympharum longe regina ferebar.</TextUnit>
    <TextUnit id="6690" loc="9.385">heu ubinam ille frequens modo circa limina matris</TextUnit>
    <TextUnit id="6691" loc="9.386">ambitus orantesque tibi servire Napaeae?</TextUnit>
    <TextUnit id="6692" loc="9.387">cur nunc te, melius saevo mansure profundo,</TextUnit>
    <TextUnit id="6693" loc="9.388">amplexu misero tumulis, Crenaee, reporto</TextUnit>
    <TextUnit id="6694" loc="9.389">non mihi? nec tantae pudet heu miseretque ruinae,</TextUnit>
    <TextUnit id="6695" loc="9.390">dure parens? quae te alta et ineluctabilis imo</TextUnit>
    <TextUnit id="6696" loc="9.391">condidit amne palus, quo nec iam cruda nepotis</TextUnit>
    <TextUnit id="6697" loc="9.392">funera, nec nostri valeant perrumpere planctus?</TextUnit>
    <TextUnit id="6698" loc="9.393">ecce furit iactatque tuo se in gurgite maior</TextUnit>
    <TextUnit id="6699" loc="9.394">Hippomedon, illum ripaeque undaeque tremiscunt,</TextUnit>
    <TextUnit id="6700" loc="9.395">illius impulsu nostrum bibit unda cruorem:</TextUnit>
    <TextUnit id="6701" loc="9.396">tu piger et trucibus facilis servire Pelasgis.</TextUnit>
    <TextUnit id="6702" loc="9.397">ad cineres saltem supremaque iusta tuorum,</TextUnit>
    <TextUnit id="6703" loc="9.398">saeve, veni, non hic solum accensure nepotem.”</TextUnit>
    <TextUnit id="6704" loc="9.399">his miscet planctus multumque indigna cruentat</TextUnit>
    <TextUnit id="6705" loc="9.400">pectora, caeruleae referunt lamenta sorores:</TextUnit>
    <TextUnit id="6706" loc="9.401">qualiter Isthmiaco nondum Nereida portu</TextUnit>
    <TextUnit id="6707" loc="9.402">Leucothean planxisse ferunt, dum pectore anhelo</TextUnit>
    <TextUnit id="6708" loc="9.403">frigidus in matrem saevum mare respuit infans.</TextUnit>
    <TextUnit id="6709" loc="9.404">At pater arcano residens Ismenos in antro,</TextUnit>
    <TextUnit id="6710" loc="9.405">unde aurae nubesque bibunt atque imbrifer arcus</TextUnit>
    <TextUnit id="6711" loc="9.406">pascitur et Tyrios melior venit annus in agros,</TextUnit>
    <TextUnit id="6712" loc="9.407">ut lamenta procul, quamquam obstrepit ipse, novos-que</TextUnit>
    <TextUnit id="6713" loc="9.408">accepit natae gemitus, levat aspera musco</TextUnit>
    <TextUnit id="6714" loc="9.409">colla gravemque gelu crinem, ceciditque soluta</TextUnit>
    <TextUnit id="6715" loc="9.410">pinus adulta manu dimissaque volvitur urna.</TextUnit>
    <TextUnit id="6716" loc="9.411">illum per ripas annoso scrupea limo</TextUnit>
    <TextUnit id="6717" loc="9.412">ora exsertantem silvae fluviique minores</TextUnit>
    <TextUnit id="6718" loc="9.413">mirantur: tantus tumido de gurgite surgit,</TextUnit>
    <TextUnit id="6719" loc="9.414">spumosum attollens apicem lapsuque sonoro</TextUnit>
    <TextUnit id="6720" loc="9.415">pectora caerulcae rivis manantia barbae.</TextUnit>
    <TextUnit id="6721" loc="9.416">obvia cognatos gemitus casumque nepotis</TextUnit>
    <TextUnit id="6722" loc="9.417">Nympharum docet una patrem monstratque cruentum</TextUnit>
    <TextUnit id="6723" loc="9.418">auctorem dextramque premit: stetit arduus alto</TextUnit>
    <TextUnit id="6724" loc="9.419">amne, manuque genas et nexa virentibus ulvis</TextUnit>
    <TextUnit id="6725" loc="9.420">cornua concutiens sic turbidus ore profundo</TextUnit>
    <TextUnit id="6726" loc="9.421">incipit: huncne mihi, superum regnator, honorem,</TextUnit>
    <TextUnit id="6727" loc="9.422">quod totiens hospesque tuis et conscius actis —</TextUnit>
    <TextUnit id="6728" loc="9.423">nec memorare timor — falsa nunc improba fronte</TextUnit>
    <TextUnit id="6729" loc="9.424">cornua, nunc vetitam currus deiungere Phoeben,</TextUnit>
    <TextUnit id="6730" loc="9.425">dotalesque rogos deceptaque fulmina vidi</TextUnit>
    <TextUnit id="6731" loc="9.426">praecipuosque alui natorum? an vilis et illis</TextUnit>
    <TextUnit id="6732" loc="9.427">gratia? ad hunc certe repsit Tirynthius amnem,</TextUnit>
    <TextUnit id="6733" loc="9.428">hac tibi flagrantem Bromium restinximus unda.</TextUnit>
    <TextUnit id="6734" loc="9.429">aspice, quas fluvio caedes, quae funera portem,</TextUnit>
    <TextUnit id="6735" loc="9.430">continuus telis alioque adopertus acervo.</TextUnit>
    <TextUnit id="6736" loc="9.431">omne vadum belli series tenet, omnis anhelat</TextUnit>
    <TextUnit id="6737" loc="9.432">unda nefas, subterque animae supraque recentes</TextUnit>
    <TextUnit id="6738" loc="9.433">errant et geminas iungunt caligine ripas.</TextUnit>
    <TextUnit id="6739" loc="9.434">ille ego clamatus sacris ululatibus amnis,</TextUnit>
    <TextUnit id="6740" loc="9.435">qui molles thyrsos Baccheaque cornua puro</TextUnit>
    <TextUnit id="6741" loc="9.436">fonte lavare feror, stipatus caedibus artas</TextUnit>
    <TextUnit id="6742" loc="9.437">in freta quaero vias; non Strymonos impia tanto</TextUnit>
    <TextUnit id="6743" loc="9.438">stagna cruore natant, non spumifer altius Hebrus</TextUnit>
    <TextUnit id="6744" loc="9.439">Gradivo bellante rubet, nee te admonet altrix</TextUnit>
    <TextUnit id="6745" loc="9.440">unda tuasque manus, iam pridem oblite parentum</TextUnit>
    <TextUnit id="6746" loc="9.441">Liber? an Eous melius pacatur Hydaspes?</TextUnit>
    <TextUnit id="6747" loc="9.442">at tu, qui tumidus spoliis et sanguine gaudes</TextUnit>
    <TextUnit id="6748" loc="9.443">insontis pueri, non hoc ex amne potentem</TextUnit>
    <TextUnit id="6749" loc="9.444">Inachon aut saevas victor revehere Mycenas,</TextUnit>
    <TextUnit id="6750" loc="9.445">ni mortalis ego et tibi ductus ab aethere sanguis.”</TextUnit>
    <TextUnit id="6751" loc="9.446">Sic ait infrendens et sponte furentibus undis</TextUnit>
    <TextUnit id="6752" loc="9.447">signa dedit: mittit gelidus montana Cithaeron</TextUnit>
    <TextUnit id="6753" loc="9.448">auxilia antiquasque nives et pabula brumae</TextUnit>
    <TextUnit id="6754" loc="9.449">ire iubet; frater tacitas Asopos eunti</TextUnit>
    <TextUnit id="6755" loc="9.450">conciliat vires et hiulcis flumina venis</TextUnit>
    <TextUnit id="6756" loc="9.451">suggerit. ipse .cavae scrutatur viscera terrae</TextUnit>
    <TextUnit id="6757" loc="9.452">stagnaque torpentesque lacus pigrasque paludes</TextUnit>
    <TextUnit id="6758" loc="9.453">excutit, atque avidos tollens ad sidera voltus</TextUnit>
    <TextUnit id="6759" loc="9.454">umentes nebulas exhaurit et aera siccat.</TextUnit>
    <TextUnit id="6760" loc="9.455">iamque super ripas utroque exstantior ibat</TextUnit>
    <TextUnit id="6761" loc="9.456">aggere, iam medium modo qui superaverat amnem</TextUnit>
    <TextUnit id="6762" loc="9.457">Hippomedon intactus aquis umerosque manusque,</TextUnit>
    <TextUnit id="6763" loc="9.458">miratur crevisse vadum seseque minorem,</TextUnit>
    <TextUnit id="6764" loc="9.459">hinc atque hinc tumidi fluctus animosaque surgit</TextUnit>
    <TextUnit id="6765" loc="9.460">tempestas instar pelagi, cum Pliadas haurit</TextUnit>
    <TextUnit id="6766" loc="9.461">aut nigrum trepidis impingit Oriona nautis,</TextUnit>
    <TextUnit id="6767" loc="9.462">non secus aequoreo iactat Teumesius amnis</TextUnit>
    <TextUnit id="6768" loc="9.463">Hippomedonta salo, semperque umbone sinistro</TextUnit>
    <TextUnit id="6769" loc="9.464">tollitur et clipeum nigrante supervenit aestu</TextUnit>
    <TextUnit id="6770" loc="9.465">spumeus adsultans, fractaque refunditur unda</TextUnit>
    <TextUnit id="6771" loc="9.466">et cumulo maiore redit; nec mole liquenti</TextUnit>
    <TextUnit id="6772" loc="9.467">contentus carpit putres servantia ripas</TextUnit>
    <TextUnit id="6773" loc="9.468">arbusta annosasque trabes eiectaque fundo</TextUnit>
    <TextUnit id="6774" loc="9.469">saxa rotat, stat pugna impar amnisque virique,</TextUnit>
    <TextUnit id="6775" loc="9.470">indignante deo; nec enim dat terga nec ullis</TextUnit>
    <TextUnit id="6776" loc="9.471">frangitur ille minis, venientesque obvius undas</TextUnit>
    <TextUnit id="6777" loc="9.472">intrat et obiecta dispellit flumina parma,</TextUnit>
    <TextUnit id="6778" loc="9.473">stant terra fugiente gradus, et poplite tenso</TextUnit>
    <TextUnit id="6779" loc="9.474">lubrica saxa tenet, genibusque obnixus et haerens</TextUnit>
    <TextUnit id="6780" loc="9.475">subruta fallaci servat vestigia limo,</TextUnit>
    <TextUnit id="6781" loc="9.476">sic etiam increpitans: unde haec, Ismene, repente</TextUnit>
    <TextUnit id="6782" loc="9.477">ira tibi? quove has traxisti gurgite vires,</TextUnit>
    <TextUnit id="6783" loc="9.478">imbelli famulate deo solumque cruorem</TextUnit>
    <TextUnit id="6784" loc="9.479">femineis experte choris, cum Bacchica mugit</TextUnit>
    <TextUnit id="6785" loc="9.480">buxus et insanae maculant trieterida matres?”</TextUnit>
    <TextUnit id="6786" loc="9.481">dixerat; atque illi sese deus obtulit ultro</TextUnit>
    <TextUnit id="6787" loc="9.482">turbidus imbre genas et nube natantis harenae,</TextUnit>
    <TextUnit id="6788" loc="9.483">nec saevit dictis, trunca sed pectora quercu</TextUnit>
    <TextUnit id="6789" loc="9.484">ter quater oppositi, quantum ira deusque valebat,</TextUnit>
    <TextUnit id="6790" loc="9.485">impulit adsurgens: tandem vestigia flexit</TextUnit>
    <TextUnit id="6791" loc="9.486">excussumque manu tegimen, conversaque lente</TextUnit>
    <TextUnit id="6792" loc="9.487">terga refert, instant undae sequiturque labantem</TextUnit>
    <TextUnit id="6793" loc="9.488">amnis ovans; nec non saxis et grandine ferri</TextUnit>
    <TextUnit id="6794" loc="9.489">desuper infestant Tyrii geminoque repellunt</TextUnit>
    <TextUnit id="6795" loc="9.490">aggere, quid faciat bellis obsessus et undis?</TextUnit>
    <TextUnit id="6796" loc="9.491">nec fuga iam misero, nec magnae copia mortis.</TextUnit>
    <TextUnit id="6797" loc="9.492">Stabat gramineae producta crepidine ripae</TextUnit>
    <TextUnit id="6798" loc="9.493">undarum ac terrae dubio, sed amicior undis,</TextUnit>
    <TextUnit id="6799" loc="9.494">fraxinus ingentique vadum possederat umbra,</TextUnit>
    <TextUnit id="6800" loc="9.495">huius opem — nam qua terras invaderet? — unca</TextUnit>
    <TextUnit id="6801" loc="9.496">arripuit dextra: nec pertulit illa trahentem;</TextUnit>
    <TextUnit id="6802" loc="9.497">sed maiore super, quam stabat, pondere victa</TextUnit>
    <TextUnit id="6803" loc="9.498">solvitur, et qua stagna subit radice quibusque</TextUnit>
    <TextUnit id="6804" loc="9.499">arentem mordebat humum, demissa superne</TextUnit>
    <TextUnit id="6805" loc="9.500">iniecit sese trepido ripamque, nec ultra</TextUnit>
    <TextUnit id="6806" loc="9.501">passa virum subitae vallavit ponte ruinae,</TextUnit>
    <TextUnit id="6807" loc="9.502">huc undae coeunt, et ineluctabile caeno</TextUnit>
    <TextUnit id="6808" loc="9.503">verticibusque cavis sidit crescitque barathrum,</TextUnit>
    <TextUnit id="6809" loc="9.504">iamque umeros, iam colla ducis sinuosa vorago</TextUnit>
    <TextUnit id="6810" loc="9.505">circuit: hic demum victus suprema fateri</TextUnit>
    <TextUnit id="6811" loc="9.506">exclamat: fluvione — pudet! — Mars inclyte, merges</TextUnit>
    <TextUnit id="6812" loc="9.507">hanc animam, segnesque lacus et stagna subibo</TextUnit>
    <TextUnit id="6813" loc="9.508">ceu pecoris custos, subiti torrentis iniquis</TextUnit>
    <TextUnit id="6814" loc="9.509">interceptus aquis? adeone occumbere ferro</TextUnit>
    <TextUnit id="6815" loc="9.510">non merui?” tandem precibus commota Tonantem</TextUnit>
    <TextUnit id="6816" loc="9.511">Iuno subit: quonam miseros, sator inclyte divum,</TextUnit>
    <TextUnit id="6817" loc="9.512">Inachidas, quonam usque premes? iam Pallas et odit</TextUnit>
    <TextUnit id="6818" loc="9.513">Tydea, iam rapto tacuerunt augure Delphi:</TextUnit>
    <TextUnit id="6819" loc="9.514">en meus Hippomedon, cui gentis origo Mycenae</TextUnit>
    <TextUnit id="6820" loc="9.515">Argolicique lares numenque ante omnia Iuno —</TextUnit>
    <TextUnit id="6821" loc="9.516">sic ego fida meis? — pelagi crudelibus ibit</TextUnit>
    <TextUnit id="6822" loc="9.517">praeda feris? certe tumidos supremaque victis</TextUnit>
    <TextUnit id="6823" loc="9.518">iusta dabas; ubi Cecropiae post proelia flammae,</TextUnit>
    <TextUnit id="6824" loc="9.519">Theseos ignis ubi est?” non spernit coniugis aequas</TextUnit>
    <TextUnit id="6825" loc="9.520">ille preces, leviterque oculos ad moenia Cadmi</TextUnit>
    <TextUnit id="6826" loc="9.521">rettulit, et viso sederunt flumina nutu.</TextUnit>
    <TextUnit id="6827" loc="9.522">illius exsangues umeri et perfossa patescunt</TextUnit>
    <TextUnit id="6828" loc="9.523">pectora: ceu ventis alte cum elata resedit</TextUnit>
    <TextUnit id="6829" loc="9.524">tempestas, surgunt scopuli quaesitaque nautis</TextUnit>
    <TextUnit id="6830" loc="9.525">terra, et ab infestis descendunt aequora saxis.</TextUnit>
    <TextUnit id="6831" loc="9.526">quid ripas tenuisse iuvat? premit undique nimbo</TextUnit>
    <TextUnit id="6832" loc="9.527">telorum Phoenissa cohors, nec tegmina membris</TextUnit>
    <TextUnit id="6833" loc="9.528">ulla, omnisque patet leto; tunc vulnera manant,</TextUnit>
    <TextUnit id="6834" loc="9.529">quique sub amne diu stupuit cruor, aere nudo</TextUnit>
    <TextUnit id="6835" loc="9.530">solvitur et tenues venarum laxat hiatus,</TextUnit>
    <TextUnit id="6836" loc="9.531">incertique labant undarum e frigore gressus,</TextUnit>
    <TextUnit id="6837" loc="9.532">procumbit, Getico qualis procumbit in Haemo</TextUnit>
    <TextUnit id="6838" loc="9.533">seu Boreae furiis putri seu robore quercus</TextUnit>
    <TextUnit id="6839" loc="9.534">caelo mixta comas, ingentemque aera laxat:</TextUnit>
    <TextUnit id="6840" loc="9.535">illam nutantem nemus et mons ipse tremiscit,</TextUnit>
    <TextUnit id="6841" loc="9.536">qua tellure cadat, quas obruat ordine silvas,</TextUnit>
    <TextUnit id="6842" loc="9.537">non tamen aut ensem galeamve audacia cuiquam</TextUnit>
    <TextUnit id="6843" loc="9.538">tangere; vix credunt oculis ingentiaque horrent</TextUnit>
    <TextUnit id="6844" loc="9.539">funera, et adstrictis accedunt comminus armis.</TextUnit>
    <TextUnit id="6845" loc="9.540">Tandem adiit Hypseus capulumque in morte tenenti</TextUnit>
    <TextUnit id="6846" loc="9.541">extrahit et torvos laxavit casside vultus;</TextUnit>
    <TextUnit id="6847" loc="9.542">itque per Aonios alte mucrone corusco</TextUnit>
    <TextUnit id="6848" loc="9.543">suspensam ostentans galeam et clamore superbit:</TextUnit>
    <TextUnit id="6849" loc="9.544">hic ferus Hippomedon, hic formidabilis ultor</TextUnit>
    <TextUnit id="6850" loc="9.545">Tydeos infandi debellatorque cruenti</TextUnit>
    <TextUnit id="6851" loc="9.546">gurgitis!” agnovit longe pressitque dolorem</TextUnit>
    <TextUnit id="6852" loc="9.547">magnanimus Capaneus, telumque immane lacerto</TextUnit>
    <TextUnit id="6853" loc="9.548">hortatur librans: ades o mihi, dextera, tantum</TextUnit>
    <TextUnit id="6854" loc="9.549">tu praesens bellis et inevitabile numen,</TextUnit>
    <TextUnit id="6855" loc="9.550">te voco, te solam superum contemptor adoro.”</TextUnit>
    <TextUnit id="6856" loc="9.551">sic ait, et voti sese facit ipse potentem,</TextUnit>
    <TextUnit id="6857" loc="9.552">it tremibunda abies clipeum per et aerea texta</TextUnit>
    <TextUnit id="6858" loc="9.553">loricae tandemque animam sub pectore magno</TextUnit>
    <TextUnit id="6859" loc="9.554">deprendit: ruit haud alio quam celsa fragore</TextUnit>
    <TextUnit id="6860" loc="9.555">turris, ubi innumeros penitus quassata per ictus</TextUnit>
    <TextUnit id="6861" loc="9.556">labitur effractamque aperit victoribus urbem,</TextUnit>
    <TextUnit id="6862" loc="9.557">cui super adsistens non infitiamur honorem</TextUnit>
    <TextUnit id="6863" loc="9.558">mortis” ait, refer huc oculos, ego vulneris auctor;</TextUnit>
    <TextUnit id="6864" loc="9.559">laetus abi multumque aliis iactantior umbris!”</TextUnit>
    <TextUnit id="6865" loc="9.560">tunc ensem galeamque rapit clipeumque revellit</TextUnit>
    <TextUnit id="6866" loc="9.561">Hypseos 4; exanimumque tenens super Hippomedonta</TextUnit>
    <TextUnit id="6867" loc="9.562">accipe” ait, simul hostiles, dux magne, tuasque</TextUnit>
    <TextUnit id="6868" loc="9.563">exuvias, veniet cineri decus et suus ordo</TextUnit>
    <TextUnit id="6869" loc="9.564">manibus; interea iustos dum reddimus ignes,</TextUnit>
    <TextUnit id="6870" loc="9.565">hoc ultor Capaneus operit tua membra sepulcro.”</TextUnit>
    <TextUnit id="6871" loc="9.566">sic anceps dura belli vice mutua Grais</TextUnit>
    <TextUnit id="6872" loc="9.567">Sidoniisque simul nectebat vulnera Mavors:</TextUnit>
    <TextUnit id="6873" loc="9.568">hic ferus Hippomedon, illic non segnior Hypseus</TextUnit>
    <TextUnit id="6874" loc="9.569">fletur, et alterni praebent solacia luctus.</TextUnit>
    <TextUnit id="6875" loc="9.570">Tristibus interea somnum turbata figuris</TextUnit>
    <TextUnit id="6876" loc="9.571">torva sagittiferi mater Tegeatis ephebi,</TextUnit>
    <TextUnit id="6877" loc="9.572">crine dato passim plantisque ex more solutis,</TextUnit>
    <TextUnit id="6878" loc="9.573">ante diem gelidas ibat Ladonis ad undas</TextUnit>
    <TextUnit id="6879" loc="9.574">purgatura malum fluvio vivente soporem,</TextUnit>
    <TextUnit id="6880" loc="9.575">namque per attonitas curarum pondere noctes</TextUnit>
    <TextUnit id="6881" loc="9.576">saepe et delapsas adytis, quas ipsa dicarat,</TextUnit>
    <TextUnit id="6882" loc="9.577">exuvias, seque ignotis errare sepulcris</TextUnit>
    <TextUnit id="6883" loc="9.578">extorrem nemorum Dryadumque a plebe fugatam,</TextUnit>
    <TextUnit id="6884" loc="9.579">saepe novos nati bello rediisse triumphos,</TextUnit>
    <TextUnit id="6885" loc="9.580">armaque et alipedem notum comitesque videbat,</TextUnit>
    <TextUnit id="6886" loc="9.581">numquam ipsum, nunc ex umeris fluxisse pharetras,</TextUnit>
    <TextUnit id="6887" loc="9.582">effigiesque suas simulacraque nota cremari,</TextUnit>
    <TextUnit id="6888" loc="9.583">praecipuos sed enim illa metus portendere visa est</TextUnit>
    <TextUnit id="6889" loc="9.584">nox miserae totoque erexit pectore matrem,</TextUnit>
    <TextUnit id="6890" loc="9.585">nota per Arcadias felici robore silvas</TextUnit>
    <TextUnit id="6891" loc="9.586">quercus erat, Triviae quam desacraverat ipsa</TextUnit>
    <TextUnit id="6892" loc="9.587">electam turba nemorum numenque colendo</TextUnit>
    <TextUnit id="6893" loc="9.588">fecerat: hic arcus et fessa reponere tela,</TextUnit>
    <TextUnit id="6894" loc="9.589">armaque curva suum et vacuorum terga leonum</TextUnit>
    <TextUnit id="6895" loc="9.590">figere et ingentes aequantia cornua silvas.</TextUnit>
    <TextUnit id="6896" loc="9.591">vix ramis locus, agrestes adeo omnia cingunt</TextUnit>
    <TextUnit id="6897" loc="9.592">exuviae, et viridem ferri nitor impedit umbram,</TextUnit>
    <TextUnit id="6898" loc="9.593">hane, ut forte iugis longo defessa redibat</TextUnit>
    <TextUnit id="6899" loc="9.594">venatu, modo rapta ferox Erymanthidos ursae</TextUnit>
    <TextUnit id="6900" loc="9.595">ora ferens, multo proscissam vulnere cernit</TextUnit>
    <TextUnit id="6901" loc="9.596">deposuisse comam et rorantes sanguine ramos</TextUnit>
    <TextUnit id="6902" loc="9.597">exspirare solo; quaerenti Nympha cruentas</TextUnit>
    <TextUnit id="6903" loc="9.598">Maenadas atque hostem dixit saevisse Lyaeum.</TextUnit>
    <TextUnit id="6904" loc="9.599">dum gemit et planctu circumdat pectus inani,</TextUnit>
    <TextUnit id="6905" loc="9.600">abrupere oculi noctem maestoque cubili</TextUnit>
    <TextUnit id="6906" loc="9.601">exsilit et falsos quaerit per lumina fletus.</TextUnit>
    <TextUnit id="6907" loc="9.602">Ergo ut in amne nefas merso ter crine piavit</TextUnit>
    <TextUnit id="6908" loc="9.603">verbaque sollicitas matrum solantia curas</TextUnit>
    <TextUnit id="6909" loc="9.604">addidit, armatae ruit ad delubra Dianae</TextUnit>
    <TextUnit id="6910" loc="9.605">rore sub Eoo, notasque ex ordine silvas</TextUnit>
    <TextUnit id="6911" loc="9.606">et quercum gavisa videt, tunc limina divae</TextUnit>
    <TextUnit id="6912" loc="9.607">adstitit et tali nequiquam voce precatur:</TextUnit>
    <TextUnit id="6913" loc="9.608">virgo potens nemorum, cuius non mollia signa</TextUnit>
    <TextUnit id="6914" loc="9.609">militiamque trucem sexum indignata frequento</TextUnit>
    <TextUnit id="6915" loc="9.610">more nihil Graio — nec te gens aspera ritu</TextUnit>
    <TextUnit id="6916" loc="9.611">Colchis Amazoniaeve magis coluere catervae — :</TextUnit>
    <TextUnit id="6917" loc="9.612">si mihi non umquam thiasi ludusve protervae</TextUnit>
    <TextUnit id="6918" loc="9.613">noctis et, inviso quamvis temerata cubili,</TextUnit>
    <TextUnit id="6919" loc="9.614">non tamen aut teretes thyrsos aut mollia gessi</TextUnit>
    <TextUnit id="6920" loc="9.615">pensa, sed in tetricis et post conubia lustris</TextUnit>
    <TextUnit id="6921" loc="9.616">sic quoque venatrix animumque innupta remansi:</TextUnit>
    <TextUnit id="6922" loc="9.617">nec mihi secretis culpam occultare sub antris</TextUnit>
    <TextUnit id="6923" loc="9.618">cura, sed ostendi prolem posuique trementem</TextUnit>
    <TextUnit id="6924" loc="9.619">ante tuos confessa pedes; nec degener ille</TextUnit>
    <TextUnit id="6925" loc="9.620">sanguinis inque meos reptavit protinus arcus,</TextUnit>
    <TextUnit id="6926" loc="9.621">tela puer lacrimis et prima voce poposcit:</TextUnit>
    <TextUnit id="6927" loc="9.622">hunc mihi — quid trepidae noctes somnusque minantur?</TextUnit>
    <TextUnit id="6928" loc="9.623">— hunc, precor, audaci qui nunc ad proelia voto</TextUnit>
    <TextUnit id="6929" loc="9.624">heu nimium tibi fisus abit, da visere belli</TextUnit>
    <TextUnit id="6930" loc="9.625">victorem, vel, si ampla peto, da visere tantum!</TextUnit>
    <TextUnit id="6931" loc="9.626">hic sudet tuaque arma ferat, preme dira malorum</TextUnit>
    <TextUnit id="6932" loc="9.627">signa; quid in nostris, nemoralis Delia, silvis</TextUnit>
    <TextUnit id="6933" loc="9.628">Maenades hostiles Thebanaque numina regnant?</TextUnit>
    <TextUnit id="6934" loc="9.629">ei mihi! cur penitus — simque augur cassa futuri! —</TextUnit>
    <TextUnit id="6935" loc="9.630">cur penitus magnoque interpreter omine quercum?</TextUnit>
    <TextUnit id="6936" loc="9.631">quod si vera sopor miserae praesagia mittit,</TextUnit>
    <TextUnit id="6937" loc="9.632">per te maternos, mitis Dictynna, labores</TextUnit>
    <TextUnit id="6938" loc="9.633">fraternumque decus, cunctis hune Age sagittis</TextUnit>
    <TextUnit id="6939" loc="9.634">infelicem uterum; miserae sine funera matris</TextUnit>
    <TextUnit id="6940" loc="9.635">audiat ille prior!” dixit, fletuque soluto</TextUnit>
    <TextUnit id="6941" loc="9.636">aspicit et niveae saxum maduisse Dianae.</TextUnit>
    <TextUnit id="6942" loc="9.637">Illam diva ferox etiamnum in limine sacro</TextUnit>
    <TextUnit id="6943" loc="9.638">expositam et gelidas verrentem crinibus aras</TextUnit>
    <TextUnit id="6944" loc="9.639">linquit, et in mediis frondentem Maenalon astris</TextUnit>
    <TextUnit id="6945" loc="9.640">exsuperat saltu gressumque ad moenia Cadmi</TextUnit>
    <TextUnit id="6946" loc="9.641">destinat, interior caeli qua semita lueet</TextUnit>
    <TextUnit id="6947" loc="9.642">dis tantum, et cunctas iuxta videt ardua terras,</TextUnit>
    <TextUnit id="6948" loc="9.643">iamque fere medium Parnassi frondea praeter</TextUnit>
    <TextUnit id="6949" loc="9.644">colla tenebat iter, cum fratrem in nube corusca</TextUnit>
    <TextUnit id="6950" loc="9.645">aspicit haud solito visu: remeabat ab armis</TextUnit>
    <TextUnit id="6951" loc="9.646">maestus Echioniis, demersi funera lugens</TextUnit>
    <TextUnit id="6952" loc="9.647">auguris. inrubuit caeli plaga sidere mixto,</TextUnit>
    <TextUnit id="6953" loc="9.648">occursuque sacro pariter iubar arsit utrimque,</TextUnit>
    <TextUnit id="6954" loc="9.649">et coiere arcus et respondere pharetrae.</TextUnit>
    <TextUnit id="6955" loc="9.650">ille prior: scio, Labdacias, germana, cohortes</TextUnit>
    <TextUnit id="6956" loc="9.651">et nimium fortes ausum petis Arcada pugnas.</TextUnit>
    <TextUnit id="6957" loc="9.652">fida rogat genetrix: utinam indulgere precanti</TextUnit>
    <TextUnit id="6958" loc="9.653">fata darent! en ipse mei — pudet! — inritus arma</TextUnit>
    <TextUnit id="6959" loc="9.654">cultoris frondesque sacras ad inania vidi</TextUnit>
    <TextUnit id="6960" loc="9.655">Tartara et in memet versos descendere vultus;</TextUnit>
    <TextUnit id="6961" loc="9.656">nec tenui currus terraeque abrupta coegi,</TextUnit>
    <TextUnit id="6962" loc="9.657">saevus ego immeritusque coli. lugentia cernis</TextUnit>
    <TextUnit id="6963" loc="9.658">antra, soror, mutasque domos: haec sola rependo</TextUnit>
    <TextUnit id="6964" loc="9.659">dona pio comiti; nec tu peritura movere</TextUnit>
    <TextUnit id="6965" loc="9.660">auxilia et maestos in vanum perge labores.</TextUnit>
    <TextUnit id="6966" loc="9.661">finis adest iuveni, non hoc mutabile fatum,</TextUnit>
    <TextUnit id="6967" loc="9.662">nec te de dubiis fraterna oracula fallunt.”</TextUnit>
    <TextUnit id="6968" loc="9.663">sed decus extremum certe ” confusa vicissim</TextUnit>
    <TextUnit id="6969" loc="9.664">virgo refert, veraeque licet solacia morti</TextUnit>
    <TextUnit id="6970" loc="9.665">quaerere, nec fugiet poenas, quicumque nefandam</TextUnit>
    <TextUnit id="6971" loc="9.666">insontis pueri scelerarit sanguine dextram</TextUnit>
    <TextUnit id="6972" loc="9.667">impius, et nostris fas sit saevire sagittis.”</TextUnit>
    <TextUnit id="6973" loc="9.668">sic effata movet gressus libandaque fratri</TextUnit>
    <TextUnit id="6974" loc="9.669">parcius ora tulit, Thebasque infesta petivit.</TextUnit>
    <TextUnit id="6975" loc="9.670">At pugna ereptis maior crudescit utrimque</TextUnit>
    <TextUnit id="6976" loc="9.671">regibus, alternosque ciet vindicta furores.</TextUnit>
    <TextUnit id="6977" loc="9.672">Hypseos hinc turmae desolatumque magistro</TextUnit>
    <TextUnit id="6978" loc="9.673">agmen, at hinc gravius fremit Hippomedontis adempti</TextUnit>
    <TextUnit id="6979" loc="9.674">orba cohors; praebent obnixi corpora ferro,</TextUnit>
    <TextUnit id="6980" loc="9.675">idem ardor rabidis externum haurire cruorem</TextUnit>
    <TextUnit id="6981" loc="9.676">ac fudisse suum, nec se vestigia mutant:</TextUnit>
    <TextUnit id="6982" loc="9.677">stat cuneo defixa acies, hostique cruento</TextUnit>
    <TextUnit id="6983" loc="9.678">dant animas et terga negant 1: cum lapsa per auras</TextUnit>
    <TextUnit id="6984" loc="9.679">vertice Dircaei velox Latonia montis</TextUnit>
    <TextUnit id="6985" loc="9.680">adstitit; adgnoscunt colles notamque tremiscit</TextUnit>
    <TextUnit id="6986" loc="9.681">silva deam, saevis ubi quondam exserta sagittis</TextUnit>
    <TextUnit id="6987" loc="9.682">fecundam lasso Nioben consumpserat arcu.</TextUnit>
    <TextUnit id="6988" loc="9.683">Illum acies inter coepta iam caede superbum</TextUnit>
    <TextUnit id="6989" loc="9.684">nescius armorum et primas tunc passus habenas</TextUnit>
    <TextUnit id="6990" loc="9.685">venator raptabat equus, quem discolor ambit</TextUnit>
    <TextUnit id="6991" loc="9.686">tigris et auratis adverberat unguibus armos,</TextUnit>
    <TextUnit id="6992" loc="9.687">colla sedent nodis et castigata iubarum</TextUnit>
    <TextUnit id="6993" loc="9.688">libertas, nemorisque notae sub pectore primo</TextUnit>
    <TextUnit id="6994" loc="9.689">iactantur niveo lunata monilia dente,</TextUnit>
    <TextUnit id="6995" loc="9.690">ipse bis Oebalio saturatam murice pallam</TextUnit>
    <TextUnit id="6996" loc="9.691">lucentesque auro tunicas — hoc neverat unum</TextUnit>
    <TextUnit id="6997" loc="9.692">mater opus — tenui collectus in ilia vinclo,</TextUnit>
    <TextUnit id="6998" loc="9.693">cornipedis laevo clipeum demiserat armo,</TextUnit>
    <TextUnit id="6999" loc="9.694">ense gravis nimio: tereti iuvat aurea morsu</TextUnit>
    <TextUnit id="7000" loc="9.695">fibula, pendentes circum latera aspera cinctus,</TextUnit>
    <TextUnit id="7001" loc="9.696">vaginaeque sonum tremulumque audire pharetrae</TextUnit>
    <TextUnit id="7002" loc="9.697">murmur et a cono missas in terga catenas;</TextUnit>
    <TextUnit id="7003" loc="9.698">interdum cristas hilaris iactare comantis</TextUnit>
    <TextUnit id="7004" loc="9.699">et pictum gemmis galeae iubar, ast ubi pugna</TextUnit>
    <TextUnit id="7005" loc="9.700">cassis anhela calet, resoluto vertice nudus</TextUnit>
    <TextUnit id="7006" loc="9.701">exoritur1: tunc dulce comae radiisque trementes</TextUnit>
    <TextUnit id="7007" loc="9.702">dulce nitent visus et, quas dolet ipse morari,</TextUnit>
    <TextUnit id="7008" loc="9.703">nondum mutatae rosea lanugine malae,</TextUnit>
    <TextUnit id="7009" loc="9.704">nec formae sibi laude placet multumque severis</TextUnit>
    <TextUnit id="7010" loc="9.705">asperat ora minis, sed frontis servat honorem</TextUnit>
    <TextUnit id="7011" loc="9.706">ira decens. dat sponte locum Thebana iuventus,</TextUnit>
    <TextUnit id="7012" loc="9.707">natorum memores, intentaque tela retorquent,</TextUnit>
    <TextUnit id="7013" loc="9.708">sed premit et saevas miserantibus ingerit hastas,</TextUnit>
    <TextUnit id="7014" loc="9.709">illum et Sidoniae iuga per Teumesia Nymphae</TextUnit>
    <TextUnit id="7015" loc="9.710">bellantem atque ipso sudore et pulvere gratum</TextUnit>
    <TextUnit id="7016" loc="9.711">laudant, et tacito ducunt suspiria voto.</TextUnit>
    <TextUnit id="7017" loc="9.712">Talia cernenti mitis subit alta Dianae</TextUnit>
    <TextUnit id="7018" loc="9.713">corda dolor, fletuque genas violata quod” inquit,</TextUnit>
    <TextUnit id="7019" loc="9.714">nunc tibi, quod leti quaeram dea fida propinqui</TextUnit>
    <TextUnit id="7020" loc="9.715">effugium? haecne ultro properasti in proelia, saeve</TextUnit>
    <TextUnit id="7021" loc="9.716">ac miserande puer? cruda heu festinaque virtus</TextUnit>
    <TextUnit id="7022" loc="9.717">suasit et hortatrix animosi gloria leti.</TextUnit>
    <TextUnit id="7023" loc="9.718">scilicet angustum iamdudum urgentibus annis</TextUnit>
    <TextUnit id="7024" loc="9.719">Maenalium tibi, parve, nemus, perque antra ferarum</TextUnit>
    <TextUnit id="7025" loc="9.720">vix tutae sine matre viae, silvestria cuius</TextUnit>
    <TextUnit id="7026" loc="9.721">nondum tela procax arcumque implere valebas.</TextUnit>
    <TextUnit id="7027" loc="9.722">et nunc illa meas ingentem plangit ad aras</TextUnit>
    <TextUnit id="7028" loc="9.723">invidiam surdasque fores et limina lassat:</TextUnit>
    <TextUnit id="7029" loc="9.724">tu dulces lituos ululataque proelia gaudes</TextUnit>
    <TextUnit id="7030" loc="9.725">felix et miserae tantum moriture parenti.”</TextUnit>
    <TextUnit id="7031" loc="9.726">ne tamen extremo frustra morientis honori</TextUnit>
    <TextUnit id="7032" loc="9.727">adfuerit, venit in medios caligine furva</TextUnit>
    <TextUnit id="7033" loc="9.728">saepta globos, primumque leves furata sagittas</TextUnit>
    <TextUnit id="7034" loc="9.729">audacis tergo pueri caelestibus implet</TextUnit>
    <TextUnit id="7035" loc="9.730">coryton telis, quorum sine sanguine nullum</TextUnit>
    <TextUnit id="7036" loc="9.731">decidit; ambrosio tum spargit membra liquore,</TextUnit>
    <TextUnit id="7037" loc="9.732">spargit equum, ne (pio videtur vulnere corpus</TextUnit>
    <TextUnit id="7038" loc="9.733">ante necem, cantusque sacros et conscia miscet</TextUnit>
    <TextUnit id="7039" loc="9.734">murmura, secretis quae Colchidas ipsa sub antris</TextUnit>
    <TextUnit id="7040" loc="9.735">nocte docet monstratque feras quaerentibus herbas.</TextUnit>
    <TextUnit id="7041" loc="9.736">Tunc vero exserto circumvolat igneus arcu</TextUnit>
    <TextUnit id="7042" loc="9.737">nec se mente regit, patriae matrisque suique</TextUnit>
    <TextUnit id="7043" loc="9.738">immemor, et nimium caelestibus utitur armis:</TextUnit>
    <TextUnit id="7044" loc="9.739">ut leo, cui parvo mater Gaetula cruentos</TextUnit>
    <TextUnit id="7045" loc="9.740">suggerit ipsa cibos, cum primum crescere sensit</TextUnit>
    <TextUnit id="7046" loc="9.741">colla iubis torvusque novos respexit ad ungues,</TextUnit>
    <TextUnit id="7047" loc="9.742">indignatur ali, tandemque effusus apertos</TextUnit>
    <TextUnit id="7048" loc="9.743">liber amat campos et nescit in antra reverti,</TextUnit>
    <TextUnit id="7049" loc="9.744">quos, age, Parrhasio sternis, puer improbe, cornu?</TextUnit>
    <TextUnit id="7050" loc="9.745">prima Tanagraeum turbavit harundo Coroebum</TextUnit>
    <TextUnit id="7051" loc="9.746">extremo galeae primoque in margine parmae</TextUnit>
    <TextUnit id="7052" loc="9.747">angusta transmissa via, stat faucibus unda</TextUnit>
    <TextUnit id="7053" loc="9.748">sanguinis, et sacri facies rubet igne veneni,</TextUnit>
    <TextUnit id="7054" loc="9.749">saevius Eurytion, cui luminis orbe sinistro</TextUnit>
    <TextUnit id="7055" loc="9.750">callida tergeminis acies se condidit uncis.</TextUnit>
    <TextUnit id="7056" loc="9.751">ille trahens oculo plenam labente sagittam</TextUnit>
    <TextUnit id="7057" loc="9.752">ibat in auctorem: sed divum fortia quid non</TextUnit>
    <TextUnit id="7058" loc="9.753">tela queant? alio geminatum lumine volnus</TextUnit>
    <TextUnit id="7059" loc="9.754">explevit tenebras; sequitur tamen improbus hostem,</TextUnit>
    <TextUnit id="7060" loc="9.755">qua meminit, fusum donec prolapsus in Idan</TextUnit>
    <TextUnit id="7061" loc="9.756">decidit: hic saevi miser inter funera belli</TextUnit>
    <TextUnit id="7062" loc="9.757">palpitat et mortem sociosque hostesque precatur.</TextUnit>
    <TextUnit id="7063" loc="9.758">addit Abantiadas, insignem crinibus Argum</TextUnit>
    <TextUnit id="7064" loc="9.759">et male dilectum miserae Cydona sorori.</TextUnit>
    <TextUnit id="7065" loc="9.761">huic geminum obliqua traiecit harundine tempus,</TextUnit>
    <TextUnit id="7066" loc="9.762">exsilit hac ferrum, velox hac pinna remansit:</TextUnit>
    <TextUnit id="7067" loc="9.763">fluxit utrimque cruor, nulli tela aspera mortis</TextUnit>
    <TextUnit id="7068" loc="9.764">dant veniam, non forma Lamum, non infula Lygdum,</TextUnit>
    <TextUnit id="7069" loc="9.765">non pubescentes texerunt Aeolon anni:</TextUnit>
    <TextUnit id="7070" loc="9.766">Agitur ora Lamus, fiet saucius inguina Lygdus,</TextUnit>
    <TextUnit id="7071" loc="9.767">perfossus telo niveam gemis, Aeole, frontem,</TextUnit>
    <TextUnit id="7072" loc="9.768">te praeceps Euboea tulit, te candida Thisbe</TextUnit>
    <TextUnit id="7073" loc="9.769">miserat, hunc virides non excipietis Erythrae.</TextUnit>
    <TextUnit id="7074" loc="9.770">numquam cassa manus, nullum sine numine fugit</TextUnit>
    <TextUnit id="7075" loc="9.771">missile, nec requies dextrae, sonitumque priori</TextUnit>
    <TextUnit id="7076" loc="9.772">iungit harundo sequens, unum quis crederet arcum</TextUnit>
    <TextUnit id="7077" loc="9.773">aut unam saevire manum? modo derigit ictus,</TextUnit>
    <TextUnit id="7078" loc="9.774">nunc latere alterno dubius conamina mutat,</TextUnit>
    <TextUnit id="7079" loc="9.775">nunc fugit instantes et solo respicit arcu.</TextUnit>
    <TextUnit id="7080" loc="9.776">Et iam mirantes indignantesque coibant</TextUnit>
    <TextUnit id="7081" loc="9.777">Labdacidae, primusque Iovis de sanguine claro</TextUnit>
    <TextUnit id="7082" loc="9.778">Amphion ignarus adhuc, quae funera campis</TextUnit>
    <TextUnit id="7083" loc="9.779">ille daret: quonam usque moram lucrabere fati,</TextUnit>
    <TextUnit id="7084" loc="9.780">o multum meritos puer orbature parentes?</TextUnit>
    <TextUnit id="7085" loc="9.781">quin etiam menti tumor atque audacia gliscit,</TextUnit>
    <TextUnit id="7086" loc="9.782">congressus dum nemo tuos pugnamque minorem</TextUnit>
    <TextUnit id="7087" loc="9.783">dignatur bellis, iramque relinqueris infra,</TextUnit>
    <TextUnit id="7088" loc="9.784">i, repete Arcadiam mixtusque aequalibus illic,</TextUnit>
    <TextUnit id="7089" loc="9.785">dum ferus hic vero desaevit pulvere Mavors,</TextUnit>
    <TextUnit id="7090" loc="9.786">proelia lude domi: quodsi te maesta sepulcri</TextUnit>
    <TextUnit id="7091" loc="9.787">fama movet, dabimus leto moriare virorum!”</TextUnit>
    <TextUnit id="7092" loc="9.788">iamdudum hune contra stimulis gravioribus ardet</TextUnit>
    <TextUnit id="7093" loc="9.789">trux Atalantiades — necdum ille quierat — et infit:</TextUnit>
    <TextUnit id="7094" loc="9.790">sera etiam in Thebas, quarum hic exercitus, arma</TextUnit>
    <TextUnit id="7095" loc="9.791">profero; quisnam adeo puer, ut bellare recuset</TextUnit>
    <TextUnit id="7096" loc="9.792">talibus? Arcadiae stirpem et fera semina gentis,</TextUnit>
    <TextUnit id="7097" loc="9.793">non Thebana vides: non me sub nocte silenti</TextUnit>
    <TextUnit id="7098" loc="9.794">Thyias Echionio genetrix famulata Lyaeo</TextUnit>
    <TextUnit id="7099" loc="9.795">edidit, haud umquam deformis vertice mitras</TextUnit>
    <TextUnit id="7100" loc="9.796">induimus turpemque manu iactavimus hastam,</TextUnit>
    <TextUnit id="7101" loc="9.797">protinus adstrictos didici reptare per amnes</TextUnit>
    <TextUnit id="7102" loc="9.798">horrendasque domos magnarum intrare ferarum</TextUnit>
    <TextUnit id="7103" loc="9.799">et — quid plura loquar? ferrum mea semper et arcus</TextUnit>
    <TextUnit id="7104" loc="9.800">mater habet, vestri feriunt cava tympana patres.”</TextUnit>
    <TextUnit id="7105" loc="9.801">non tulit Amphion vultumque et in ora loquentis</TextUnit>
    <TextUnit id="7106" loc="9.802">telum immane rotat; sed ferri lumine diro</TextUnit>
    <TextUnit id="7107" loc="9.803">turbatus sonipes sese dominumque retorsit</TextUnit>
    <TextUnit id="7108" loc="9.804">in latus atque avidam transmisit devius hastam,</TextUnit>
    <TextUnit id="7109" loc="9.805">acrior hoc iuvenem stricto mucrone petebat</TextUnit>
    <TextUnit id="7110" loc="9.806">Amphion, cum se medio Latonia campo</TextUnit>
    <TextUnit id="7111" loc="9.807">iecit et ante oculos omnis stetit obvia vultu.</TextUnit>
    <TextUnit id="7112" loc="9.808">Haerebat iuveni devinctus amore pudico</TextUnit>
    <TextUnit id="7113" loc="9.809">Maenalius Dorceus, cui bella suumque timorem</TextUnit>
    <TextUnit id="7114" loc="9.810">mater et audaces pueri mandaverat annos.</TextUnit>
    <TextUnit id="7115" loc="9.811">huius tum vultu dea dissimulata profatur:</TextUnit>
    <TextUnit id="7116" loc="9.812">hactenus Ogygias satis infestasse catervas,</TextUnit>
    <TextUnit id="7117" loc="9.813">Parthenopaee, satis; miserae iam parce parenti,</TextUnit>
    <TextUnit id="7118" loc="9.814">parce deis, quicumque favent.” nec territus ille:</TextUnit>
    <TextUnit id="7119" loc="9.815">hunc sine me — non plura petam — fidissime Dorceu,</TextUnit>
    <TextUnit id="7120" loc="9.816">sternere humi, qui tela meis gerit aemula telis</TextUnit>
    <TextUnit id="7121" loc="9.817">et similes cultus et frena sonantia iactat.</TextUnit>
    <TextUnit id="7122" loc="9.818">frena regam, cultus Triviae pendebitis alto</TextUnit>
    <TextUnit id="7123" loc="9.819">limine,, captivis matrem donabo pharetris.”</TextUnit>
    <TextUnit id="7124" loc="9.820">audiit et mixto risit Latonia fletu.</TextUnit>
    <TextUnit id="7125" loc="9.821">viderat hanc caeli iamdudum in parte remota</TextUnit>
    <TextUnit id="7126" loc="9.822">Gradivum complexa venus, dumque anxia Thebas</TextUnit>
    <TextUnit id="7127" loc="9.823">commemorat Cadmumque viro caraeque nepotes</TextUnit>
    <TextUnit id="7128" loc="9.824">Harmoniae, pressum tacito sub corde dolorem</TextUnit>
    <TextUnit id="7129" loc="9.825">tempestiva movet: nonne hanc,Gradive, protervam</TextUnit>
    <TextUnit id="7130" loc="9.826">virginitate vides mediam se ferre virorum</TextUnit>
    <TextUnit id="7131" loc="9.827">coetibus? utque acies audax et Martia signa</TextUnit>
    <TextUnit id="7132" loc="9.828">temperet? en etiam donat praebetque necandos</TextUnit>
    <TextUnit id="7133" loc="9.829">tot nostra de gente viros, huic tradita virtus,</TextUnit>
    <TextUnit id="7134" loc="9.830">huic furor? agrestes superest tibi figere dammas.”</TextUnit>
    <TextUnit id="7135" loc="9.831">desiluit iustis commotus in arma querellis</TextUnit>
    <TextUnit id="7136" loc="9.832">Bellipotens, cui sola vagum per inane ruenti</TextUnit>
    <TextUnit id="7137" loc="9.833">Ira comes, reliqui sudant ad bella Furores,</TextUnit>
    <TextUnit id="7138" loc="9.834">nec mora, cum maestam monitu Letoida duro</TextUnit>
    <TextUnit id="7139" loc="9.835">increpat adsistens: non haec tibi proelia divum</TextUnit>
    <TextUnit id="7140" loc="9.836">dat pater; armiferum ni protinus improba campum</TextUnit>
    <TextUnit id="7141" loc="9.837">deseris, huic aequam nosces nec Pallada dextrae.”</TextUnit>
    <TextUnit id="7142" loc="9.838">quid faciat contra? premit hinc Mavortia cuspis,</TextUnit>
    <TextUnit id="7143" loc="9.839">hinc plenae tibi, parve, colus, Iovis inde severi</TextUnit>
    <TextUnit id="7144" loc="9.840">vultus: abit solo post haec evicta pudore.</TextUnit>
    <TextUnit id="7145" loc="9.841">At pater Ogygias Mavors circumspicit alas</TextUnit>
    <TextUnit id="7146" loc="9.842">horrendumque Dryanta movet, cui sanguinis auctor</TextUnit>
    <TextUnit id="7147" loc="9.843">turbidus Orion, comitesque odisse Dianae (</TextUnit>
    <TextUnit id="7148" loc="9.844">inde furit) patrium, hic turbatos arripit ense</TextUnit>
    <TextUnit id="7149" loc="9.845">Arcadas exarmatque ducem; cadit agmine longo</TextUnit>
    <TextUnit id="7150" loc="9.846">Cyllenes populus Tegeesque habitator opacae,</TextUnit>
    <TextUnit id="7151" loc="9.847">Aepytiique duces Telphusiacaeque phalanges,</TextUnit>
    <TextUnit id="7152" loc="9.848">ipsum autem et lassa fidit prosternere dextra,</TextUnit>
    <TextUnit id="7153" loc="9.849">nec servat vires: etenim huc iam fessus et illuc</TextUnit>
    <TextUnit id="7154" loc="9.850">mutabat turmas; urgent praesagia mille</TextUnit>
    <TextUnit id="7155" loc="9.851">funeris, et nigrae praecedunt nubila mortis,</TextUnit>
    <TextUnit id="7156" loc="9.852">iamque miser raros comites verumque videbat</TextUnit>
    <TextUnit id="7157" loc="9.853">Dorcea, iam vires paulatim abscedere sensit,</TextUnit>
    <TextUnit id="7158" loc="9.854">sensit et exhaustas umero leviore pharetras;</TextUnit>
    <TextUnit id="7159" loc="9.855">iam minus atque minus fert arma puerque videtur</TextUnit>
    <TextUnit id="7160" loc="9.856">et sibi, cum torva clipei metuendus obarsit</TextUnit>
    <TextUnit id="7161" loc="9.857">luce Dryas: tremor ora repens ac viscera torsit</TextUnit>
    <TextUnit id="7162" loc="9.858">Arcados; utque feri vectorem fulminis albus</TextUnit>
    <TextUnit id="7163" loc="9.859">cum supra respexit olor, cupit hiscere ripam</TextUnit>
    <TextUnit id="7164" loc="9.860">Strymonos et trepidas in pectora contrahit alas:</TextUnit>
    <TextUnit id="7165" loc="9.861">sic iuvenem saevi conspecta mole Dryantos</TextUnit>
    <TextUnit id="7166" loc="9.862">iam non ira subit, sed leti nuntius horror,</TextUnit>
    <TextUnit id="7167" loc="9.863">arma tamen, frustra superos Triviamque precatus,</TextUnit>
    <TextUnit id="7168" loc="9.864">molitur pallens et surdos expedit arcus,</TextUnit>
    <TextUnit id="7169" loc="9.865">iamque instat telis et utramque obliquus in ulnam</TextUnit>
    <TextUnit id="7170" loc="9.866">cornua contingit mucrone et pectora nervo,</TextUnit>
    <TextUnit id="7171" loc="9.867">cum ducis Aonii magno cita turbine cuspis</TextUnit>
    <TextUnit id="7172" loc="9.868">fertur in adversum nervique obliqua sonori</TextUnit>
    <TextUnit id="7173" loc="9.869">vincla secat: pereunt ictus manibusque remissis</TextUnit>
    <TextUnit id="7174" loc="9.870">vana supinato ceciderunt spicula cornu.</TextUnit>
    <TextUnit id="7175" loc="9.871">tunc miser et frenos turbatus et arma remisit,</TextUnit>
    <TextUnit id="7176" loc="9.872">vulneris impatiens, umeri quod tegmine dextri</TextUnit>
    <TextUnit id="7177" loc="9.873">intrarat facilemque cutem: subit altera cuspis</TextUnit>
    <TextUnit id="7178" loc="9.874">cornipedisque fugam succiso poplite sistit,</TextUnit>
    <TextUnit id="7179" loc="9.875">tunc cadit ipse Dryas — mirum — nec vulneris umquam</TextUnit>
    <TextUnit id="7180" loc="9.876">conscius: olim auctor teli causaeque patebunt.</TextUnit>
    <TextUnit id="7181" loc="9.877">At puer infusus sociis in devia campi</TextUnit>
    <TextUnit id="7182" loc="9.878">tollitur — heu simplex aetas! — moriensque iacentem</TextUnit>
    <TextUnit id="7183" loc="9.879">flebat equum; cecidit laxata casside vultus,</TextUnit>
    <TextUnit id="7184" loc="9.880">aegraque per trepidos exspirat gratia visus,</TextUnit>
    <TextUnit id="7185" loc="9.881">et prensis concussa comis ter colla quaterque</TextUnit>
    <TextUnit id="7186" loc="9.882">stare negant, ipsisque nefas lacrimabile Thebis,</TextUnit>
    <TextUnit id="7187" loc="9.883">ibat purpureus niveo de pectore sanguis,</TextUnit>
    <TextUnit id="7188" loc="9.884">tandem haec singultu verba incidente profatur:</TextUnit>
    <TextUnit id="7189" loc="9.885">labimur, i, miseram, Dorceu, solare parentem.</TextUnit>
    <TextUnit id="7190" loc="9.886">illa quidem, si vera ferunt praesagia curae,</TextUnit>
    <TextUnit id="7191" loc="9.887">aut somno iam triste nefas aut omine vidit,</TextUnit>
    <TextUnit id="7192" loc="9.888">tu tamen arte pia trepidam suspende diuque</TextUnit>
    <TextUnit id="7193" loc="9.889">decipito; neu tu subitus neve arma tenenti</TextUnit>
    <TextUnit id="7194" loc="9.890">veneris, et tandem, cum iam cogere fateri,</TextUnit>
    <TextUnit id="7195" loc="9.891">dic: merui, genetrix, poenas invita capesse;</TextUnit>
    <TextUnit id="7196" loc="9.892">arma puer rapui, nec te retinente quievi,</TextUnit>
    <TextUnit id="7197" loc="9.893">nec tibi sollicitae tandem inter bella peperci,</TextUnit>
    <TextUnit id="7198" loc="9.894">vive igitur potiusque animis irascere nostris,</TextUnit>
    <TextUnit id="7199" loc="9.895">et iam pone metus, frustra de colle Lycaei</TextUnit>
    <TextUnit id="7200" loc="9.896">anxia prospectas, si quis per nubila longe</TextUnit>
    <TextUnit id="7201" loc="9.897">aut sonus aut nostro sublatus ab agmine pulvis:</TextUnit>
    <TextUnit id="7202" loc="9.898">frigidus et nuda iaceo tellure, nec usquam</TextUnit>
    <TextUnit id="7203" loc="9.899">tu prope, quae voltus efflantiaque ora teneres.</TextUnit>
    <TextUnit id="7204" loc="9.900">hunc tamen, orba parens, crinem” dextraque secandum</TextUnit>
    <TextUnit id="7205" loc="9.901">praebuit hunc toto capies pro corpore crinem,</TextUnit>
    <TextUnit id="7206" loc="9.902">comere quem frustra me dedignante solebas,</TextUnit>
    <TextUnit id="7207" loc="9.903">huic dabis exsequias, atque inter iusta memento,</TextUnit>
    <TextUnit id="7208" loc="9.904">ne quis inexpertis hebetet mea tela lacertis</TextUnit>
    <TextUnit id="7209" loc="9.905">dilectosque canes ullis agat amplius antris.</TextUnit>
    <TextUnit id="7210" loc="9.906">haec autem primis arma infelicia castris</TextUnit>
    <TextUnit id="7211" loc="9.907">ure, vel ingratae crimen suspende Dianae.”</TextUnit>
    <TextUnit id="7212" loc="10.1">Obruit Hesperia Phoebum nox umida porta,</TextUnit>
    <TextUnit id="7213" loc="10.2">imperiis properata Iovis; nec castra Pelasgum</TextUnit>
    <TextUnit id="7214" loc="10.3">aut Tyrias miseratus opes, sed triste, tot extra</TextUnit>
    <TextUnit id="7215" loc="10.4">agmina et immeritas ferro decrescere gentes,</TextUnit>
    <TextUnit id="7216" loc="10.5">panditur immenso deformis sanguine campus:</TextUnit>
    <TextUnit id="7217" loc="10.6">illic arma et equos, ibant quibus ante superbi,</TextUnit>
    <TextUnit id="7218" loc="10.7">funeraque orba rogis neglectaque membra relinquunt.</TextUnit>
    <TextUnit id="7219" loc="10.8">tunc inhonora cohors laceris insignibus aegras</TextUnit>
    <TextUnit id="7220" loc="10.9">secernunt acies, portaeque, ineuntibus arma</TextUnit>
    <TextUnit id="7221" loc="10.10">angustae populis, latae cepere reversos.</TextUnit>
    <TextUnit id="7222" loc="10.11">par utrimque dolor; sed dant solacia Thebis</TextUnit>
    <TextUnit id="7223" loc="10.12">quattuor errantes Danaum sine praeside turmae:</TextUnit>
    <TextUnit id="7224" loc="10.13">ceu mare per tumidum viduae moderantibus alni,</TextUnit>
    <TextUnit id="7225" loc="10.14">quas deus et casus tempestatesque gubernant.</TextUnit>
    <TextUnit id="7226" loc="10.15">inde animus Tyriis non iam sua castra, sed ultro</TextUnit>
    <TextUnit id="7227" loc="10.16">hostilem servare fugam, ne forte Mycenas</TextUnit>
    <TextUnit id="7228" loc="10.17">contenti rediisse petant: dat tessera signum</TextUnit>
    <TextUnit id="7229" loc="10.18">excubiis, positaeque vices; dux noctis opertae</TextUnit>
    <TextUnit id="7230" loc="10.19">sorte Meges ultroque Lycus, iamque ordine iusso</TextUnit>
    <TextUnit id="7231" loc="10.20">arma, dapes ignemque ferunt; rex firmat euntes:</TextUnit>
    <TextUnit id="7232" loc="10.21">victores Danaum — nec enim lux crastina longe,</TextUnit>
    <TextUnit id="7233" loc="10.22">nec quae pro timidis intercessere tenebrae</TextUnit>
    <TextUnit id="7234" loc="10.23">semper erunt — augete animos et digna secundis</TextUnit>
    <TextUnit id="7235" loc="10.24">pectora ferte deis. iacet omnis gloria Lernae</TextUnit>
    <TextUnit id="7236" loc="10.25">praecipuaeque manus: subiit ultricia Tydeus</TextUnit>
    <TextUnit id="7237" loc="10.26">Tartara, Mors subitam nigri stupet auguris umbram,</TextUnit>
    <TextUnit id="7238" loc="10.27">Ismenos raptis tumet Hippomedontis opimis,</TextUnit>
    <TextUnit id="7239" loc="10.28">Arcada belligeris pudet adnumerare tropaeis.</TextUnit>
    <TextUnit id="7240" loc="10.29">in manibus merces, nusquam capita ardua belli</TextUnit>
    <TextUnit id="7241" loc="10.30">monstrataeque ducum septena per agmina cristae;</TextUnit>
    <TextUnit id="7242" loc="10.31">scilicet Adrasti senium fraterque iuventa</TextUnit>
    <TextUnit id="7243" loc="10.32">peior et insanis Capaneus metuendus in armis.</TextUnit>
    <TextUnit id="7244" loc="10.33">ite age et obsessis vigilem circumdate flammam!</TextUnit>
    <TextUnit id="7245" loc="10.34">nulli ex hoste metus: praedam adservatis opesque</TextUnit>
    <TextUnit id="7246" loc="10.35">iam vestras.” sic ille truces hortatibus implet</TextUnit>
    <TextUnit id="7247" loc="10.36">Labdacidas, iuvat exhaustos iterare labores:</TextUnit>
    <TextUnit id="7248" loc="10.37">sicut erant — pulvis sudorque cruorque per artus</TextUnit>
    <TextUnit id="7249" loc="10.38">mixtus adhuc — vertere gradum; vix obvia passi</TextUnit>
    <TextUnit id="7250" loc="10.39">conloquia, amplexus etiam dextrasque suorum</TextUnit>
    <TextUnit id="7251" loc="10.40">excussere umeris, tum frontem aversaque terga</TextUnit>
    <TextUnit id="7252" loc="10.41">partiti laterumque sinus, vallum undique cingunt</TextUnit>
    <TextUnit id="7253" loc="10.42">ignibus infestis, rabidi sic agmine multo</TextUnit>
    <TextUnit id="7254" loc="10.43">sub noctem coiere lupi, quos omnibus agris</TextUnit>
    <TextUnit id="7255" loc="10.44">nil non ausa fames longo tenuavit hiatu:</TextUnit>
    <TextUnit id="7256" loc="10.45">iam stabula ipsa premunt, torquet spes inrita fauces,</TextUnit>
    <TextUnit id="7257" loc="10.46">balatusque tremens pinguesque ab ovilibus aurae 3;</TextUnit>
    <TextUnit id="7258" loc="10.47">quod superest, duris adfrangunt postibus ungues,</TextUnit>
    <TextUnit id="7259" loc="10.48">pectoraque et siccos minuunt in limine dentes.</TextUnit>
    <TextUnit id="7260" loc="10.49">At procul Argolici supplex in margine templi</TextUnit>
    <TextUnit id="7261" loc="10.50">coetus et ad patrias fusae Pelopeides aras</TextUnit>
    <TextUnit id="7262" loc="10.51">sceptrifcrae Iunonis opem reditumque suorum</TextUnit>
    <TextUnit id="7263" loc="10.52">exposcunt, pictasque fores et frigida voltu</TextUnit>
    <TextUnit id="7264" loc="10.53">saxa terunt parvosque docent procumbere natos,</TextUnit>
    <TextUnit id="7265" loc="10.54">condiderant iam vota diem; nox addita curas</TextUnit>
    <TextUnit id="7266" loc="10.55">iungit, et ingestis vigilant altaria flammis.</TextUnit>
    <TextUnit id="7267" loc="10.56">peplum etiam dono, cuius mirabile textum</TextUnit>
    <TextUnit id="7268" loc="10.57">nulla manu sterilis nec dissociata marito</TextUnit>
    <TextUnit id="7269" loc="10.58">versarat, calathis castae velamina divae</TextUnit>
    <TextUnit id="7270" loc="10.59">haud spernenda ferunt, variis ubi plurima floret</TextUnit>
    <TextUnit id="7271" loc="10.60">purpura picta modis mixtoque incenditur auro.</TextUnit>
    <TextUnit id="7272" loc="10.61">ipsa illic magni thalamo desponsa Tonantis,</TextUnit>
    <TextUnit id="7273" loc="10.62">expers conubii et timide positura sororem,</TextUnit>
    <TextUnit id="7274" loc="10.63">lumine demisso pueri Iovis oscula libat</TextUnit>
    <TextUnit id="7275" loc="10.64">simplex et nondum furtis offensa mariti,</TextUnit>
    <TextUnit id="7276" loc="10.65">hoc tunc Argolicae sanctum velamine matres</TextUnit>
    <TextUnit id="7277" loc="10.66">induerant ebur, et lacrimis questuque rogabant:</TextUnit>
    <TextUnit id="7278" loc="10.67">aspice sacrilegas Cadmeae paelicis arces,</TextUnit>
    <TextUnit id="7279" loc="10.68">siderei regina poli, tumulumque rebellem</TextUnit>
    <TextUnit id="7280" loc="10.69">disice et in Thebas aliud — potes — excute fulmen.”</TextUnit>
    <TextUnit id="7281" loc="10.70">quid faciat? scit Fata suis contraria Grais</TextUnit>
    <TextUnit id="7282" loc="10.71">aversumque Iovem, sed nec periisse precatus</TextUnit>
    <TextUnit id="7283" loc="10.72">tantaque dona velit; tempus tamen obvia magni</TextUnit>
    <TextUnit id="7284" loc="10.73">fors dedit auxilii, videt alto ex aethere elusa</TextUnit>
    <TextUnit id="7285" loc="10.74">moenia et insomni vallum statione teneri:</TextUnit>
    <TextUnit id="7286" loc="10.75">horruit irarum stimulis motaque verendum</TextUnit>
    <TextUnit id="7287" loc="10.76">turbavit diadema coma: non saevius arsit</TextUnit>
    <TextUnit id="7288" loc="10.77">Herculeae cum matris onus geminosque Tonantis</TextUnit>
    <TextUnit id="7289" loc="10.78">secubitus vacuis indignaretur in astris.</TextUnit>
    <TextUnit id="7290" loc="10.79">ergo intempesta somni dulcedine captos</TextUnit>
    <TextUnit id="7291" loc="10.80">destinat Aonios leto praebere, suamque</TextUnit>
    <TextUnit id="7292" loc="10.81">orbibus accingi solitis iubet Irin et omne</TextUnit>
    <TextUnit id="7293" loc="10.82">mandat opus. paret iussis dea clara polumque</TextUnit>
    <TextUnit id="7294" loc="10.83">linquit et in terras longo suspenditur arcu.</TextUnit>
    <TextUnit id="7295" loc="10.84">Stat super occiduae nebulosa cubilia noctis</TextUnit>
    <TextUnit id="7296" loc="10.85">Aethiopasque alios, nulli penetrabilis astro,</TextUnit>
    <TextUnit id="7297" loc="10.86">lucus iners, subterque cavis grave rupibus antrum</TextUnit>
    <TextUnit id="7298" loc="10.87">it vacuum in montem, qua desidis atria Somni</TextUnit>
    <TextUnit id="7299" loc="10.88">securumque larem segnis Natura locavit,</TextUnit>
    <TextUnit id="7300" loc="10.89">limen opaca Quies et pigra Oblivio servant</TextUnit>
    <TextUnit id="7301" loc="10.90">et numquam vigili torpens Ignavia voltu.</TextUnit>
    <TextUnit id="7302" loc="10.91">Otia vestibulo pressisque Silentia pinnis</TextUnit>
    <TextUnit id="7303" loc="10.92">muta sedent abiguntque truces a culmine ventos</TextUnit>
    <TextUnit id="7304" loc="10.93">et ramos errare vetant et murmura demunt</TextUnit>
    <TextUnit id="7305" loc="10.94">alitibus, non hic pelagi, licet omnia clament</TextUnit>
    <TextUnit id="7306" loc="10.95">litora, non ullus caeli fragor; ipse profundis</TextUnit>
    <TextUnit id="7307" loc="10.96">vallibus effugiens speluncae proximus amnis</TextUnit>
    <TextUnit id="7308" loc="10.97">saxa inter scopulosque tacet 1: nigrantia circum</TextUnit>
    <TextUnit id="7309" loc="10.98">armenta, omne solo recubat pecus, et nova marcent</TextUnit>
    <TextUnit id="7310" loc="10.99">germina, terrarumque inclinat spiritus herbas,</TextUnit>
    <TextUnit id="7311" loc="10.100">mille intus simulacra dei caelaverat ardens</TextUnit>
    <TextUnit id="7312" loc="10.101">Mulciber: hic haeret lateri redimita voluptas,</TextUnit>
    <TextUnit id="7313" loc="10.102">hic comes in requiem vergens Labor, est ubi Baccho,</TextUnit>
    <TextUnit id="7314" loc="10.103">est ubi Martigenae socium pulvinar Amori</TextUnit>
    <TextUnit id="7315" loc="10.104">obtinet, interius tecti in penetralibus altis</TextUnit>
    <TextUnit id="7316" loc="10.105">et cum Morte iacet, nullique ea tristis imago</TextUnit>
    <TextUnit id="7317" loc="10.106">cernitur, hae species, ipse autem umentia subter</TextUnit>
    <TextUnit id="7318" loc="10.107">antra soporifero stipatos flore tapetas</TextUnit>
    <TextUnit id="7319" loc="10.108">incubat; exhalant vestes et corpore pigro</TextUnit>
    <TextUnit id="7320" loc="10.109">strata calent, supraque torum niger efflat anhelo</TextUnit>
    <TextUnit id="7321" loc="10.110">ore vapor; manus haec fusos a tempore laevo</TextUnit>
    <TextUnit id="7322" loc="10.111">sustentat crinis, haec cornu oblita remisit,</TextUnit>
    <TextUnit id="7323" loc="10.112">adsunt innumero circum vaga Somnia vultu,</TextUnit>
    <TextUnit id="7324" loc="10.113">vera simul falsis permixtaque tristia blandis,</TextUnit>
    <TextUnit id="7325" loc="10.114">noctis opaca cohors, trabibusque aut postibus haerent,</TextUnit>
    <TextUnit id="7326" loc="10.115">aut tellure iacent, tenuis, qua circuit aulam,</TextUnit>
    <TextUnit id="7327" loc="10.116">invalidusque nitor, primosque hortantia somnos</TextUnit>
    <TextUnit id="7328" loc="10.117">languida succiduis exspirant lumina flammis.</TextUnit>
    <TextUnit id="7329" loc="10.118">Huc se caeruleo libravit ab aethere virgo</TextUnit>
    <TextUnit id="7330" loc="10.119">discolor: effulgent silvae, tenebrosaque Tempe</TextUnit>
    <TextUnit id="7331" loc="10.120">adrisere deae, et zonis lucentibus icta</TextUnit>
    <TextUnit id="7332" loc="10.121">evigilat domus; ipse autem nec lampade clara</TextUnit>
    <TextUnit id="7333" loc="10.122">nec sonitu nec voce deae perculsus eodem</TextUnit>
    <TextUnit id="7334" loc="10.123">more iacet, donec radios Thaumantias omnis</TextUnit>
    <TextUnit id="7335" loc="10.124">impulit inque oculos penitus descendit inertes.</TextUnit>
    <TextUnit id="7336" loc="10.125">tunc sic orsa loqui nimborum fulva creatrix:</TextUnit>
    <TextUnit id="7337" loc="10.126">Sidonios te Iuno duces, mitissime divum</TextUnit>
    <TextUnit id="7338" loc="10.127">Somne, iubet populumque trucis defigere Cadmi,</TextUnit>
    <TextUnit id="7339" loc="10.128">qui nunc eventu belli tumefactus Achaeum</TextUnit>
    <TextUnit id="7340" loc="10.129">pervigil adservat vallum et tua iura recusat,</TextUnit>
    <TextUnit id="7341" loc="10.130">da precibus tantis, rara est hoc posse facultas</TextUnit>
    <TextUnit id="7342" loc="10.131">placatumque Iovem dextra Iunone mereri.</TextUnit>
    <TextUnit id="7343" loc="10.132">dixit, et increpitans languentia pectora dextra,</TextUnit>
    <TextUnit id="7344" loc="10.133">ne pereant voces, iterumque iterumque monebat,</TextUnit>
    <TextUnit id="7345" loc="10.134">ille deae iussis vultu, quo nutat, eodem</TextUnit>
    <TextUnit id="7346" loc="10.135">adnuit; excedit gravior nigrantibus antris</TextUnit>
    <TextUnit id="7347" loc="10.136">Iris et obtusum multo iubar excitat imbri.</TextUnit>
    <TextUnit id="7348" loc="10.137">Ipse quoque et volucrem gressum et ventosa citavit</TextUnit>
    <TextUnit id="7349" loc="10.138">tempora, et obscuri sinuatam frigore caeli</TextUnit>
    <TextUnit id="7350" loc="10.139">implevit chlamydem, tacitoque per aethera cursu</TextUnit>
    <TextUnit id="7351" loc="10.140">fertur et Aoniis longe gravis imminet arvis.</TextUnit>
    <TextUnit id="7352" loc="10.141">illius aura solo volucres pecudesque ferasque</TextUnit>
    <TextUnit id="7353" loc="10.142">explicat, et penitus, quemcumque supervolat orbem,</TextUnit>
    <TextUnit id="7354" loc="10.143">languida de scopulis sidunt freta, pignus haerent</TextUnit>
    <TextUnit id="7355" loc="10.144">nubila, demittunt extrema cacumina silvae,</TextUnit>
    <TextUnit id="7356" loc="10.145">pluraque laxato ceciderunt sidera caelo.</TextUnit>
    <TextUnit id="7357" loc="10.146">primus adesse deum subita caligine sensit</TextUnit>
    <TextUnit id="7358" loc="10.147">campus, et innumerae voces fremitusque virorum</TextUnit>
    <TextUnit id="7359" loc="10.148">submisere sonum; cum vero umentibus alis</TextUnit>
    <TextUnit id="7360" loc="10.149">incubuit piceaque haud umquam densior umbra</TextUnit>
    <TextUnit id="7361" loc="10.150">castra subit, errare oculi resolutaque colla,</TextUnit>
    <TextUnit id="7362" loc="10.151">et medio adfatu verba imperfecta relinqui,</TextUnit>
    <TextUnit id="7363" loc="10.152">mox et fulgentes clipeos et saeva remittunt</TextUnit>
    <TextUnit id="7364" loc="10.153">pila manu, lassique cadunt in pectora voltus,</TextUnit>
    <TextUnit id="7365" loc="10.154">et iam cuncta silent: ipsi iam stare recusant</TextUnit>
    <TextUnit id="7366" loc="10.155">cornipedes, ipsos subitus cinis abstulit ignes.</TextUnit>
    <TextUnit id="7367" loc="10.156">At non et trepidis eadem sopor otia Grais</TextUnit>
    <TextUnit id="7368" loc="10.157">suadet, et adiunctis arcet sua nubila castris</TextUnit>
    <TextUnit id="7369" loc="10.158">noctivagi vis blanda dei: stant undique in armis</TextUnit>
    <TextUnit id="7370" loc="10.159">foedam indignantes noctem vigilesque superbos,</TextUnit>
    <TextUnit id="7371" loc="10.160">ecce repens superis animum lymphantibus horror</TextUnit>
    <TextUnit id="7372" loc="10.161">Thiodamanta subit formidandoque tumultu</TextUnit>
    <TextUnit id="7373" loc="10.162">pandere fata iubet, sive hanc Saturnia mentem,</TextUnit>
    <TextUnit id="7374" loc="10.163">sive novum comitem bonus instigabat Apollo,</TextUnit>
    <TextUnit id="7375" loc="10.164">prosilit in medios, visu audituque tremendus</TextUnit>
    <TextUnit id="7376" loc="10.165">impatiensque dei, fragili quem mente receptum</TextUnit>
    <TextUnit id="7377" loc="10.166">non capit: exundant stimuli, nudusque per ora</TextUnit>
    <TextUnit id="7378" loc="10.167">stat furor, et trepidas incerto sanguine tendit</TextUnit>
    <TextUnit id="7379" loc="10.168">exhauritque genas — acies huc errat et illuc —</TextUnit>
    <TextUnit id="7380" loc="10.169">sertaque mixta comis sparsa cervice flagellat,</TextUnit>
    <TextUnit id="7381" loc="10.170">sic Phryga terrificis genetrix Idaea cruentum</TextUnit>
    <TextUnit id="7382" loc="10.171">elicit ex adytis consumptaque bracchia ferro</TextUnit>
    <TextUnit id="7383" loc="10.172">scire vetat; quatit ille sacras in pectora pinus</TextUnit>
    <TextUnit id="7384" loc="10.173">sanguineosque rotat crines et vulnera cursu</TextUnit>
    <TextUnit id="7385" loc="10.174">exanimat: pavet omnis ager respersaque cultrix</TextUnit>
    <TextUnit id="7386" loc="10.175">arbor, et attoniti currum erexere leones.</TextUnit>
    <TextUnit id="7387" loc="10.176">ventum ad consilii penetrale domumque verendam</TextUnit>
    <TextUnit id="7388" loc="10.177">signorum, magnis ubi dudum cladibus aeger,</TextUnit>
    <TextUnit id="7389" loc="10.178">rerum extrema movens, frustra consultat Adrastus.</TextUnit>
    <TextUnit id="7390" loc="10.179">stant circum subiti proceres, ut quisque perempto</TextUnit>
    <TextUnit id="7391" loc="10.180">proximus, et magnis loca desolata tuentur</TextUnit>
    <TextUnit id="7392" loc="10.181">regibus haud laeti seque huc crevisse dolentes,</TextUnit>
    <TextUnit id="7393" loc="10.182">non secus amisso medium cum praeside puppis</TextUnit>
    <TextUnit id="7394" loc="10.183">fregit iter, subit ad vidui moderamina clavi</TextUnit>
    <TextUnit id="7395" loc="10.184">aut laterum custos, aut quem penes obvia ponto</TextUnit>
    <TextUnit id="7396" loc="10.185">prora fuit: stupet ipsa ratis tardeque sequuntur</TextUnit>
    <TextUnit id="7397" loc="10.186">arma, nec accedit domino tutela minori.</TextUnit>
    <TextUnit id="7398" loc="10.187">ergo alacer trepidos sic erigit augur Achivos:</TextUnit>
    <TextUnit id="7399" loc="10.188">magna deum mandata, duces, monitusque verendos</TextUnit>
    <TextUnit id="7400" loc="10.189">advehimus, non hae nostro de pectore voces:</TextUnit>
    <TextUnit id="7401" loc="10.190">ille canit, cui me famulari et sumere vittas</TextUnit>
    <TextUnit id="7402" loc="10.191">vestra fides, ipso non discordante, subegit.</TextUnit>
    <TextUnit id="7403" loc="10.192">nox fecunda operum pulchraeque accommoda fraudi</TextUnit>
    <TextUnit id="7404" loc="10.193">panditur augurio divom; vocat obvia virtus,</TextUnit>
    <TextUnit id="7405" loc="10.194">et poscit Fortuna manus, stupet obruta somno</TextUnit>
    <TextUnit id="7406" loc="10.195">Aonidum legio: tempus nunc funera regum</TextUnit>
    <TextUnit id="7407" loc="10.196">ulcisci miserumque diem; rapite arma morasque</TextUnit>
    <TextUnit id="7408" loc="10.197">frangite portarum: sociis hoc subdere flammas,</TextUnit>
    <TextUnit id="7409" loc="10.198">hoc tumulare suos. equidem haec et Marte diurno</TextUnit>
    <TextUnit id="7410" loc="10.199">dum res infractae pulsique in terga redimus —</TextUnit>
    <TextUnit id="7411" loc="10.200">per tripodas iuro et rapti nova fata magistri —</TextUnit>
    <TextUnit id="7412" loc="10.201">vidi, et me volucres circum plausere secundae.</TextUnit>
    <TextUnit id="7413" loc="10.202">sed nunc certa fides, modo me sub nocte silenti</TextUnit>
    <TextUnit id="7414" loc="10.203">ipse, ipse adsurgens iterum tellure soluta,</TextUnit>
    <TextUnit id="7415" loc="10.204">qualis erat — solos infecerat umbra iugales — ,</TextUnit>
    <TextUnit id="7416" loc="10.205">Amphiaraus adit: non vanae monstra quietis,</TextUnit>
    <TextUnit id="7417" loc="10.206">nec somno comperta loquor, 'tune' inquit, 'inertes Inachidas —</TextUnit>
    <TextUnit id="7418" loc="10.207">redde haec Parnassia serta meosque</TextUnit>
    <TextUnit id="7419" loc="10.208">redde deos — tantam patiere amittere noctem,</TextUnit>
    <TextUnit id="7420" loc="10.209">degener? haec egomet caeli secreta vagosque</TextUnit>
    <TextUnit id="7421" loc="10.210">edocui lapsus? vade heia, ulciscere ferro</TextUnit>
    <TextUnit id="7422" loc="10.211">nos saltem! ' dixit, meque haec ad limina visus</TextUnit>
    <TextUnit id="7423" loc="10.212">cuspide sublata totoque impellere curru.</TextUnit>
    <TextUnit id="7424" loc="10.213">quare agite, utendum superis; non comminus hostes</TextUnit>
    <TextUnit id="7425" loc="10.214">sternendi: bellum iacet, et saevire potestas,</TextUnit>
    <TextUnit id="7426" loc="10.215">ecqui aderunt, quos ingenti se adtollere fama</TextUnit>
    <TextUnit id="7427" loc="10.216">non pigeat, dum fata sinunt? iterum ecce benignae</TextUnit>
    <TextUnit id="7428" loc="10.217">noctis aves; sequor, et comitum licet agmina cessent,</TextUnit>
    <TextUnit id="7429" loc="10.218">solus eo! atque adeo venit ille et quassat habenas.”</TextUnit>
    <TextUnit id="7430" loc="10.219">Talia vociferans noctem exturbabat, euntque</TextUnit>
    <TextUnit id="7431" loc="10.220">non secus accensi proceres, quam si omnibus idem</TextUnit>
    <TextUnit id="7432" loc="10.221">corde deus: flagrant comitari et iungere casus,</TextUnit>
    <TextUnit id="7433" loc="10.222">ter denos numero, turmarum robora, iussus</TextUnit>
    <TextUnit id="7434" loc="10.223">ipse legit; circa fremit indignata iuventus</TextUnit>
    <TextUnit id="7435" loc="10.224">cetera, cur maneant castris ignavaque servent</TextUnit>
    <TextUnit id="7436" loc="10.225">otia: pars sublime genus, pars facta suorum,</TextUnit>
    <TextUnit id="7437" loc="10.226">pars sua, sortem alii clamant, sortem undique poscunt,</TextUnit>
    <TextUnit id="7438" loc="10.227">gaudet in adversis animoque adsurgit Adrastus.</TextUnit>
    <TextUnit id="7439" loc="10.228">vertice sic Pholoes volucrum nutritor equorum,</TextUnit>
    <TextUnit id="7440" loc="10.229">cum fetura gregem pecoroso vere novavit,</TextUnit>
    <TextUnit id="7441" loc="10.230">laetatur cernens hos montis in ardua niti,</TextUnit>
    <TextUnit id="7442" loc="10.231">hos innare vadis, certare parentibus illos;</TextUnit>
    <TextUnit id="7443" loc="10.232">tunc vacuo sub corde movet, qui molle domandi</TextUnit>
    <TextUnit id="7444" loc="10.233">ferre iugum, qui terga boni, quis in arma tubasque</TextUnit>
    <TextUnit id="7445" loc="10.234">natus, ad Eleas melior quis surgere palmas:</TextUnit>
    <TextUnit id="7446" loc="10.235">talis erat turmae ductor longaevus Achivae.</TextUnit>
    <TextUnit id="7447" loc="10.236">nec deest inceptis 2: unde haec tam sera repente</TextUnit>
    <TextUnit id="7448" loc="10.237">numina? qui fractos superi rediistis ad Argos?</TextUnit>
    <TextUnit id="7449" loc="10.238">estne hic infelix virtus? gentique superstes</TextUnit>
    <TextUnit id="7450" loc="10.239">sanguis, et in miseris animorum semina durant?</TextUnit>
    <TextUnit id="7451" loc="10.240">laudo equidem, egregii iuvenes, pulchraque meorum</TextUnit>
    <TextUnit id="7452" loc="10.241">seditione fruor; sed fraudem et operta paramus</TextUnit>
    <TextUnit id="7453" loc="10.242">proelia, celandi motus: numquam apta latenti</TextUnit>
    <TextUnit id="7454" loc="10.243">turba dolo. servate animos, venit ultor in hostes</TextUnit>
    <TextUnit id="7455" loc="10.244">ecce dies; tunc arma palam, tunc ibimus omnes.”</TextUnit>
    <TextUnit id="7456" loc="10.245">his tandem virtus iuvenum frenata quievit:</TextUnit>
    <TextUnit id="7457" loc="10.246">non aliter moto quam si pater Aeolus antro</TextUnit>
    <TextUnit id="7458" loc="10.247">portam iterum saxo premat imperiosus et omne</TextUnit>
    <TextUnit id="7459" loc="10.248">claudat iter, iamiam sperantibus aequora ventis.</TextUnit>
    <TextUnit id="7460" loc="10.249">Insuper Herculeum sibi iungit Agyllea vates</TextUnit>
    <TextUnit id="7461" loc="10.250">Actoraque: hic aptus suadere, hic robore iactat</TextUnit>
    <TextUnit id="7462" loc="10.251">non cessisse patri; comites tribus ordine deni,</TextUnit>
    <TextUnit id="7463" loc="10.252">horrendum Aoniis et contra stantibus agmen,</TextUnit>
    <TextUnit id="7464" loc="10.253">ipse novi gradiens furta ad Mavortia belli</TextUnit>
    <TextUnit id="7465" loc="10.254">ponit adoratas, Phoebea insignia, frondes,</TextUnit>
    <TextUnit id="7466" loc="10.255">longaevique ducis gremio commendat honorem</TextUnit>
    <TextUnit id="7467" loc="10.256">frontis, et oblatam Polynicis munere grato</TextUnit>
    <TextUnit id="7468" loc="10.257">loricam galeamque subit, ferus Actora magno</TextUnit>
    <TextUnit id="7469" loc="10.258">ense gravat Capaneus, ipse haud dignatus in hostem</TextUnit>
    <TextUnit id="7470" loc="10.259">ire dolo superosque sequi, permutat Agylleus</TextUnit>
    <TextUnit id="7471" loc="10.260">arma trucis Nomii: quid enim fallentibus umbris</TextUnit>
    <TextUnit id="7472" loc="10.261">arcus et Herculeae iuvissent bella sagittae?</TextUnit>
    <TextUnit id="7473" loc="10.262">Inde per abruptas castrorum ex aggere pinnas,</TextUnit>
    <TextUnit id="7474" loc="10.263">ne gravis exclamet portae mugitus aenae,</TextUnit>
    <TextUnit id="7475" loc="10.264">praecipitant saltu; nec longum, et protinus ingens</TextUnit>
    <TextUnit id="7476" loc="10.265">praeda solo ceu iam exanimes multoque peracti</TextUnit>
    <TextUnit id="7477" loc="10.266">ense iacent.” ite, o socii, quacumque voluptas</TextUnit>
    <TextUnit id="7478" loc="10.267">caedis inexhaustae, superisque faventibus, oro,</TextUnit>
    <TextUnit id="7479" loc="10.268">sufficite!” hortatur clara iam voce sacerdos,</TextUnit>
    <TextUnit id="7480" loc="10.269">cernitis expositas turpi marcore cohortes?</TextUnit>
    <TextUnit id="7481" loc="10.270">pro pudor! Argolicas hine ausi obsidere portas,</TextUnit>
    <TextUnit id="7482" loc="10.271">hi servare viros?” sic fatus, et exuit ensem</TextUnit>
    <TextUnit id="7483" loc="10.272">fulmineum rapidaque manu morientia transit</TextUnit>
    <TextUnit id="7484" loc="10.273">agmina, quis numeret caedes, aut nomine turbam</TextUnit>
    <TextUnit id="7485" loc="10.274">exanimem signare queat? subit ordine nullo</TextUnit>
    <TextUnit id="7486" loc="10.275">tergaque pectoraque et galeis inclusa relinquit</TextUnit>
    <TextUnit id="7487" loc="10.276">murmura permiscetque vagos in sanguine manes:</TextUnit>
    <TextUnit id="7488" loc="10.277">hunc temere explicitum stratis, hunc sero remissis</TextUnit>
    <TextUnit id="7489" loc="10.278">gressibus inlapsum clipeo et male tela tenentem,</TextUnit>
    <TextUnit id="7490" loc="10.279">coetibus hos mediis vina inter et arma iacentes,</TextUnit>
    <TextUnit id="7491" loc="10.280">adclines clipeis alios, ut quemque ligatum</TextUnit>
    <TextUnit id="7492" loc="10.281">infelix tellure sopor supremaque nubes</TextUnit>
    <TextUnit id="7493" loc="10.282">obruerat. nec numen abest, armataque Iuno</TextUnit>
    <TextUnit id="7494" loc="10.283">lunarem quatiens exserta lampada dextra</TextUnit>
    <TextUnit id="7495" loc="10.284">pandit iter firmatque animos et corpora monstrat,</TextUnit>
    <TextUnit id="7496" loc="10.285">sentit adesse deam, tacitus sed gaudia celat</TextUnit>
    <TextUnit id="7497" loc="10.286">Thiodamas; iam tarda manus, iam debile ferrum</TextUnit>
    <TextUnit id="7498" loc="10.287">et caligantes nimiis successibus irae.</TextUnit>
    <TextUnit id="7499" loc="10.288">Caspia non aliter magnorum in strage iuvencum</TextUnit>
    <TextUnit id="7500" loc="10.289">tigris, ubi immenso rabies placata cruore</TextUnit>
    <TextUnit id="7501" loc="10.290">lassavitque genas et crasso sordida tabo</TextUnit>
    <TextUnit id="7502" loc="10.291">confudit maculas, spectat sua facta doletque</TextUnit>
    <TextUnit id="7503" loc="10.292">defecisse famem: victus sic augur inerrat</TextUnit>
    <TextUnit id="7504" loc="10.293">caedibus Aoniis; optet nunc bracchia centum</TextUnit>
    <TextUnit id="7505" loc="10.294">centenasque in bella manus; iam taedet inanes</TextUnit>
    <TextUnit id="7506" loc="10.295">exhaurire minas, hostemque adsurgere mallet.</TextUnit>
    <TextUnit id="7507" loc="10.296">Parte alia segnes magno satus Hercule vastat</TextUnit>
    <TextUnit id="7508" loc="10.297">Sidonios Actorque alia, sua quemque cruento</TextUnit>
    <TextUnit id="7509" loc="10.298">limite turba subit: stagnant nigrantia tabo</TextUnit>
    <TextUnit id="7510" loc="10.299">gramina, sanguineis nutant tentoria rivis;</TextUnit>
    <TextUnit id="7511" loc="10.300">fumat humus, somnique et mortis anhelitus una</TextUnit>
    <TextUnit id="7512" loc="10.301">volvitur; haud quisquam visus aut ora iacentum</TextUnit>
    <TextUnit id="7513" loc="10.302">erexit: tali miseris deus aliger umbra</TextUnit>
    <TextUnit id="7514" loc="10.303">incubat et tantum morientia lumina solvit.</TextUnit>
    <TextUnit id="7515" loc="10.304">traxerat insomnis cithara ludoque suprema</TextUnit>
    <TextUnit id="7516" loc="10.305">sidera iam nullos visurus Ialmenus ortus,</TextUnit>
    <TextUnit id="7517" loc="10.306">Sidonium paeana canens; huic languida cervix</TextUnit>
    <TextUnit id="7518" loc="10.307">in laevum cogente deo mediaque iacebant</TextUnit>
    <TextUnit id="7519" loc="10.308">colla replicta lyra: ferrum per pectus Agylleus</TextUnit>
    <TextUnit id="7520" loc="10.309">exigit aptatamque cava testudine dextram</TextUnit>
    <TextUnit id="7521" loc="10.310">percutit et digitos inter sua fila trementes.</TextUnit>
    <TextUnit id="7522" loc="10.311">proturbat mensas dirus liquor: undique manant</TextUnit>
    <TextUnit id="7523" loc="10.312">sanguine permixti latices et Bacchus in altos</TextUnit>
    <TextUnit id="7524" loc="10.313">crateras paterasque redit, ferus occupat Actor</TextUnit>
    <TextUnit id="7525" loc="10.314">implicitum fratri Thamyrin, Tagus haurit Echetli</TextUnit>
    <TextUnit id="7526" loc="10.315">terga coronati, Danaus caput amputat Hebri:</TextUnit>
    <TextUnit id="7527" loc="10.316">nescius heu rapitur fatis, hilarisque sub umbras</TextUnit>
    <TextUnit id="7528" loc="10.317">vita fugit mortisque ferae lucrata dolores.</TextUnit>
    <TextUnit id="7529" loc="10.318">stratus humo gelida subter iuga fida rotasque</TextUnit>
    <TextUnit id="7530" loc="10.319">Calpetus Aonios gramen gentile metentes</TextUnit>
    <TextUnit id="7531" loc="10.320">proflatu terrebat equos: madida ora redundant</TextUnit>
    <TextUnit id="7532" loc="10.321">accensusque mero sopor aestuat; ecce iacentis</TextUnit>
    <TextUnit id="7533" loc="10.322">Inachius vates iugulum fodit, expulit ingens</TextUnit>
    <TextUnit id="7534" loc="10.323">vina cruor fractumque perit in sanguine murmur.</TextUnit>
    <TextUnit id="7535" loc="10.324">fors illi praesaga quies, nigrasque gravatus</TextUnit>
    <TextUnit id="7536" loc="10.325">per somnum Thebas et Thiodamanta videbat.</TextUnit>
    <TextUnit id="7537" loc="10.326">Quarta soporiferae superabant tempora nocti,</TextUnit>
    <TextUnit id="7538" loc="10.327">cum vacuae nubes et honor non omnibus astris,</TextUnit>
    <TextUnit id="7539" loc="10.328">adflatusque fugit curru maiore Bootes,</TextUnit>
    <TextUnit id="7540" loc="10.329">iamque ipsum defecit opus, cum providus Actor</TextUnit>
    <TextUnit id="7541" loc="10.330">Thiodamanta vocat: satis haec inopina Pelasgis</TextUnit>
    <TextUnit id="7542" loc="10.331">gaudia: vix ullos tanto reor agmine saevam</TextUnit>
    <TextUnit id="7543" loc="10.332">effugisse necem, ni quos deformis in alto</TextUnit>
    <TextUnit id="7544" loc="10.333">sanguine degeneres occultat vita; secundis</TextUnit>
    <TextUnit id="7545" loc="10.334">pone modum: sunt et diris sua numina Thebis.</TextUnit>
    <TextUnit id="7546" loc="10.335">forsitan et nobis modo quae favere, recedunt.”</TextUnit>
    <TextUnit id="7547" loc="10.336">paruit, et madidas tollens ad sidera palmas:</TextUnit>
    <TextUnit id="7548" loc="10.337">Phoebe, tibi exuvias monstratae praemia noctis</TextUnit>
    <TextUnit id="7549" loc="10.338">nondum ablutus aquis — tibi enim haec ego sacra litavi —</TextUnit>
    <TextUnit id="7550" loc="10.339">trado ferus miles tripodum fidusque sacerdos,</TextUnit>
    <TextUnit id="7551" loc="10.340">si non dedecui tua iussa tulique prementem,</TextUnit>
    <TextUnit id="7552" loc="10.341">saepe veni, saepe hanc dignare inrumpere mentem,</TextUnit>
    <TextUnit id="7553" loc="10.342">nunc tibi crudus honos, trunca arma cruorque virorum:</TextUnit>
    <TextUnit id="7554" loc="10.343">at patrias si quando domos optataque, Paean,</TextUnit>
    <TextUnit id="7555" loc="10.344">templa, Lycie, dabis, tot ditia dona sacratis</TextUnit>
    <TextUnit id="7556" loc="10.345">postibus et totidem voti memor exige tauros.”</TextUnit>
    <TextUnit id="7557" loc="10.346">dixerat, et laetis socios revocabat ab armis.</TextUnit>
    <TextUnit id="7558" loc="10.347">venerat hos inter fato Calydonius Hopleus</TextUnit>
    <TextUnit id="7559" loc="10.348">Maenaliusque Dymas, dilecti regibus ambo,</TextUnit>
    <TextUnit id="7560" loc="10.349">regum ambo comites, quorum post funera maesti</TextUnit>
    <TextUnit id="7561" loc="10.350">vitam indignantur. prior Arcada concitat Hopleus:</TextUnit>
    <TextUnit id="7562" loc="10.351">nullane post manes regis tibi cura perempti,</TextUnit>
    <TextUnit id="7563" loc="10.352">clare Dyma, teneant quem iam fortasse volucres</TextUnit>
    <TextUnit id="7564" loc="10.353">Thebanique canes? patriae quid deinde feretis,</TextUnit>
    <TextUnit id="7565" loc="10.354">Arcades? en reduces contra venit aspera mater:</TextUnit>
    <TextUnit id="7566" loc="10.355">funus ubi? at nostro semper sub pectore Tydeus</TextUnit>
    <TextUnit id="7567" loc="10.356">saevit inops tumuli, quamvis patientior artus</TextUnit>
    <TextUnit id="7568" loc="10.357">ille nec abruptis adeo lacrimabilis annis,</TextUnit>
    <TextUnit id="7569" loc="10.358">ire tamen saevumque libet nullo ordine passim</TextUnit>
    <TextUnit id="7570" loc="10.359">scrutari campum, mediasve inrumpere Thebas,”</TextUnit>
    <TextUnit id="7571" loc="10.360">excipit orsa Dymas; per ego haec vaga sidera iuro,</TextUnit>
    <TextUnit id="7572" loc="10.361">per ducis errantes instar mihi numinis umbras,</TextUnit>
    <TextUnit id="7573" loc="10.362">idem animus misero; comitem circumspicit olim</TextUnit>
    <TextUnit id="7574" loc="10.363">mens humilis luctu, sed nunc prior ibo” — viamque</TextUnit>
    <TextUnit id="7575" loc="10.364">incohat et maesto conversus ad aethera voltu</TextUnit>
    <TextUnit id="7576" loc="10.365">sic ait: arcanae moderatrix Cynthia noctis,</TextUnit>
    <TextUnit id="7577" loc="10.366">si te tergeminis perhibent variare figuris</TextUnit>
    <TextUnit id="7578" loc="10.367">numen et in silvas alio descendere voltu,</TextUnit>
    <TextUnit id="7579" loc="10.368">ille comes nuper nemorumque insignis alumnus,</TextUnit>
    <TextUnit id="7580" loc="10.369">ille tuus, Diana, puer — nunc respice saltem</TextUnit>
    <TextUnit id="7581" loc="10.370">— quaeritur,” incendit pronis dea cornibus almum</TextUnit>
    <TextUnit id="7582" loc="10.371">sidus et admoto monstravit funera curru.</TextUnit>
    <TextUnit id="7583" loc="10.372">apparent campi Thebaeque altusque Cithaeron:</TextUnit>
    <TextUnit id="7584" loc="10.373">sic ubi nocturnum tonitru malus aethera frangit</TextUnit>
    <TextUnit id="7585" loc="10.374">Iuppiter, absiliunt nubes et fulgure claro</TextUnit>
    <TextUnit id="7586" loc="10.375">astra patent, subitusque oculis ostenditur orbis.</TextUnit>
    <TextUnit id="7587" loc="10.376">accepit radios et eadem percitus Hopleus</TextUnit>
    <TextUnit id="7588" loc="10.377">Tydea luce videt; longe dant signa per umbras</TextUnit>
    <TextUnit id="7589" loc="10.378">mutua laetantes, et amicum pondus uterque,</TextUnit>
    <TextUnit id="7590" loc="10.379">ceu reduces vitae saevaque a morte remissos,</TextUnit>
    <TextUnit id="7591" loc="10.380">subiecta cervice levant; nec verba, nec ausi</TextUnit>
    <TextUnit id="7592" loc="10.381">flere diu: prope saeva dies iudexque minatur</TextUnit>
    <TextUnit id="7593" loc="10.382">ortus, eunt taciti per maesta silentia magnis</TextUnit>
    <TextUnit id="7594" loc="10.383">passibus exhaustasque dolent pallere tenebras.</TextUnit>
    <TextUnit id="7595" loc="10.384">Invida fata piis et fors ingentibus ausis</TextUnit>
    <TextUnit id="7596" loc="10.385">rara comes, iam castra vident animisque propinquant,</TextUnit>
    <TextUnit id="7597" loc="10.386">et decrescit onus, subiti cum pulveris umbra</TextUnit>
    <TextUnit id="7598" loc="10.387">et sonus a tergo, monitu ducis acer agebat</TextUnit>
    <TextUnit id="7599" loc="10.388">Amphion equites, noctem vigilataque castra</TextUnit>
    <TextUnit id="7600" loc="10.389">explorare datus, primusque per avia campi</TextUnit>
    <TextUnit id="7601" loc="10.390">usque procul — necdum totas lux solverat umbras —</TextUnit>
    <TextUnit id="7602" loc="10.391">nescio quid visu dubium incensumque moveri</TextUnit>
    <TextUnit id="7603" loc="10.392">corporaque ire videt; subitus mox fraude reperta</TextUnit>
    <TextUnit id="7604" loc="10.393">exclamat: cohibete gradum quicumque!” sed hostes</TextUnit>
    <TextUnit id="7605" loc="10.394">esse patet: miseri pergunt anteire timentque</TextUnit>
    <TextUnit id="7606" loc="10.395">non sibi; tunc mortem trepidis minitatur et hastam</TextUnit>
    <TextUnit id="7607" loc="10.396">expulit, ac vanos alte levat eminus ictus,</TextUnit>
    <TextUnit id="7608" loc="10.397">adfectans errare manum, stetit illa Dymantis</TextUnit>
    <TextUnit id="7609" loc="10.398">ante oculos, qui forte prior gressumque repressit.</TextUnit>
    <TextUnit id="7610" loc="10.399">at non magnanimus curavit perdere iactus</TextUnit>
    <TextUnit id="7611" loc="10.400">Aepytus, et fixo transverberat Hoplea tergo</TextUnit>
    <TextUnit id="7612" loc="10.401">pendentisque etiam perstrinxit Tydeos armos,</TextUnit>
    <TextUnit id="7613" loc="10.402">labitur egregii nondum ducis immemor Hopleus,</TextUnit>
    <TextUnit id="7614" loc="10.403">exspiratque tenens — felix, si corpus ademptum</TextUnit>
    <TextUnit id="7615" loc="10.404">neseiat — et saevas talis descendit ad umbras.</TextUnit>
    <TextUnit id="7616" loc="10.405">viderat hoc retro conversus et agmina sentit</TextUnit>
    <TextUnit id="7617" loc="10.406">iuncta Dymas, dubius precibusne subiret an armis</TextUnit>
    <TextUnit id="7618" loc="10.407">instantes; arma ira dabat, fortuna precari,</TextUnit>
    <TextUnit id="7619" loc="10.408">non audere iubet: neutri fiducia coepto,</TextUnit>
    <TextUnit id="7620" loc="10.409">distulit ira preces; ponit miserabile corpus</TextUnit>
    <TextUnit id="7621" loc="10.410">ante pedes, tergoque graves, quas forte ferebat,</TextUnit>
    <TextUnit id="7622" loc="10.411">tigridis exuvias, in laevam torquet et obstat</TextUnit>
    <TextUnit id="7623" loc="10.412">exsertum obiectans mucronem, inque omnia tela</TextUnit>
    <TextUnit id="7624" loc="10.413">versus et ad caedem iuxta mortemque paratus:</TextUnit>
    <TextUnit id="7625" loc="10.414">ut lea, quam saevo fetam pressere cubili</TextUnit>
    <TextUnit id="7626" loc="10.415">venantes Numidae, natos erecta superstat</TextUnit>
    <TextUnit id="7627" loc="10.416">mente sed incerta, torvum ac miserabile frendens;</TextUnit>
    <TextUnit id="7628" loc="10.417">illa quidem turbare globos et frangere morsu</TextUnit>
    <TextUnit id="7629" loc="10.418">tela queat, sed prolis amor crudelia vincit</TextUnit>
    <TextUnit id="7630" loc="10.419">pectora, et a media catulos circumspicit ira.</TextUnit>
    <TextUnit id="7631" loc="10.420">et iam laeva viro, quamvis saevire vetaret</TextUnit>
    <TextUnit id="7632" loc="10.421">Amphion, erepta manus, puerique trahuntur</TextUnit>
    <TextUnit id="7633" loc="10.422">ora supina comis, serus tunc denique supplex</TextUnit>
    <TextUnit id="7634" loc="10.423">demisso mucrone rogat: moderatius, oro,</TextUnit>
    <TextUnit id="7635" loc="10.424">ducite, fulminei per vos cunabula Bacchi</TextUnit>
    <TextUnit id="7636" loc="10.425">Inoamque fugam vestrique Palaemonis annos!</TextUnit>
    <TextUnit id="7637" loc="10.426">si cui forte domi natorum gaudia, si quis</TextUnit>
    <TextUnit id="7638" loc="10.427">hic pater, angusti puero date pulveris haustus</TextUnit>
    <TextUnit id="7639" loc="10.428">exiguamque facem! rogat, en rogat ipse tacentis</TextUnit>
    <TextUnit id="7640" loc="10.429">voltus: ego infandas potior satiare volucres,</TextUnit>
    <TextUnit id="7641" loc="10.430">me praebete feris, ego bella audere coegi.”</TextUnit>
    <TextUnit id="7642" loc="10.431">immo” ait Amphion, regem si tanta cupido</TextUnit>
    <TextUnit id="7643" loc="10.432">condere, quae timidis belli mens, ede, Pelasgis,</TextUnit>
    <TextUnit id="7644" loc="10.433">quid fracti exsanguesque parent; cuncta ocius effer,</TextUnit>
    <TextUnit id="7645" loc="10.434">et vita tumuloque ducis donatus abito.”</TextUnit>
    <TextUnit id="7646" loc="10.435">horruit et toto praecordia protinus Arcas</TextUnit>
    <TextUnit id="7647" loc="10.436">implevit capulo. summumne hoc cladibus” inquit,</TextUnit>
    <TextUnit id="7648" loc="10.437">deerat, ut adflictos turparem ego proditor Argos?</TextUnit>
    <TextUnit id="7649" loc="10.438">nil emimus tanti, nec sic velit ipse cremari.”</TextUnit>
    <TextUnit id="7650" loc="10.439">sic ait. et magno proscissum volnere pectus</TextUnit>
    <TextUnit id="7651" loc="10.440">iniecit puero, supremaque murmura volvens:</TextUnit>
    <TextUnit id="7652" loc="10.441">hoc tamen interea mecum potiare sepulcro.”</TextUnit>
    <TextUnit id="7653" loc="10.442">tales optatis regum in complexibus ambo,</TextUnit>
    <TextUnit id="7654" loc="10.443">par insigne animis, Aetolus et inclytus Arcas,</TextUnit>
    <TextUnit id="7655" loc="10.444">egregias efflant animas letoque fruuntur.</TextUnit>
    <TextUnit id="7656" loc="10.445">vos quoque sacrati, quamvis mea carmina surgant</TextUnit>
    <TextUnit id="7657" loc="10.446">inferiore lyra, memores superabitis annos.</TextUnit>
    <TextUnit id="7658" loc="10.447">forsitan et comites non aspernabitur umbras</TextUnit>
    <TextUnit id="7659" loc="10.448">Euryalus Phrygiique admittet gloria Nisi.</TextUnit>
    <TextUnit id="7660" loc="10.449">At ferus Amphion, regi qui facta reportent</TextUnit>
    <TextUnit id="7661" loc="10.450">edoceantque dolum captivaque corpora reddant,</TextUnit>
    <TextUnit id="7662" loc="10.451">mittit ovans; clusis ipse insultare Pelasgis</TextUnit>
    <TextUnit id="7663" loc="10.452">tendit et abscisos sociorum ostendere voltus,</TextUnit>
    <TextUnit id="7664" loc="10.453">interea reducem murorum e culmine Grai</TextUnit>
    <TextUnit id="7665" loc="10.454">Thiodamanta vident nec iam erumpentia celant</TextUnit>
    <TextUnit id="7666" loc="10.455">gaudia, ut exsertos enses et caede recenti</TextUnit>
    <TextUnit id="7667" loc="10.456">arma rubere notant, novus adsilit aethera magnum</TextUnit>
    <TextUnit id="7668" loc="10.457">clamor, et e summo pendent cupida agmina vallo</TextUnit>
    <TextUnit id="7669" loc="10.458">noscere quisque suos. volucrum sic turba recentum,</TextUnit>
    <TextUnit id="7670" loc="10.459">cum reducem longo prospexit in aere matrem,</TextUnit>
    <TextUnit id="7671" loc="10.460">ire cupit contra summique e margine nidi</TextUnit>
    <TextUnit id="7672" loc="10.461">exstat hians, iamiamque cadat, ni pectore toto</TextUnit>
    <TextUnit id="7673" loc="10.462">obstet aperta parens et amantibus increpet alis.</TextUnit>
    <TextUnit id="7674" loc="10.463">dumque opus arcanum et taciti compendia Martis</TextUnit>
    <TextUnit id="7675" loc="10.464">enumerant laetisque suos complexibus implent</TextUnit>
    <TextUnit id="7676" loc="10.465">Hopleaque exquirunt tardumque Dymanta queruntur:</TextUnit>
    <TextUnit id="7677" loc="10.466">ecce et Dircaeae iuxta dux concitus alae</TextUnit>
    <TextUnit id="7678" loc="10.467">venerat Amphion; non longum caede recenti</TextUnit>
    <TextUnit id="7679" loc="10.468">laetatus videt innumeris fervere catervis</TextUnit>
    <TextUnit id="7680" loc="10.469">tellurem atque una gentem exspirare ruina,</TextUnit>
    <TextUnit id="7681" loc="10.470">qui tremor elicita caeli de lampade tactis,</TextUnit>
    <TextUnit id="7682" loc="10.471">hic fixit iuvenem, pariterque horrore sub uno</TextUnit>
    <TextUnit id="7683" loc="10.472">vox, acies sanguisque perit, gemitusque parantem</TextUnit>
    <TextUnit id="7684" loc="10.473">ipse ultro convertit equus; fugit ala retorto</TextUnit>
    <TextUnit id="7685" loc="10.474">pulvere, nondum illi Thebarum claustra subibant,</TextUnit>
    <TextUnit id="7686" loc="10.475">et iam Argiva cohors nocturno freta triumpho</TextUnit>
    <TextUnit id="7687" loc="10.476">prosilit in campos; per et arma et membra iacentum</TextUnit>
    <TextUnit id="7688" loc="10.477">taetraque congerie sola semianimumque cruorem</TextUnit>
    <TextUnit id="7689" loc="10.478">cornipedes ipsique ruunt: gravis exterit artus</TextUnit>
    <TextUnit id="7690" loc="10.479">ungula, sanguineus lavat imber et impedit axes.</TextUnit>
    <TextUnit id="7691" loc="10.480">dulce viris hac ire via, ceu tecta superbi</TextUnit>
    <TextUnit id="7692" loc="10.481">Sidonia atque ipsas calcent in sanguine Thebas.</TextUnit>
    <TextUnit id="7693" loc="10.482">hortatur Capaneus: satis occultata, Pelasgi,</TextUnit>
    <TextUnit id="7694" loc="10.483">delituit virtus: nunc, nunc mihi vincere pulchrum</TextUnit>
    <TextUnit id="7695" loc="10.484">teste die; mecum clamore et pulvere aperto</TextUnit>
    <TextUnit id="7696" loc="10.485">ite palam, iuvenes: sunt et mihi provida dextrae</TextUnit>
    <TextUnit id="7697" loc="10.486">omina et horrendi stricto mucrone furores.”</TextUnit>
    <TextUnit id="7698" loc="10.487">sic ait; ardentes alacer succendit Adrastus</TextUnit>
    <TextUnit id="7699" loc="10.488">Argolicusque gener, sequitur iam tristior augur,</TextUnit>
    <TextUnit id="7700" loc="10.489">iamque premunt muros — et adhuc nova funera narrat</TextUnit>
    <TextUnit id="7701" loc="10.490">Amphion — miseramque intrarant protinus urbem,</TextUnit>
    <TextUnit id="7702" loc="10.491">ni Megareus specula citus exclamasset ab alta:</TextUnit>
    <TextUnit id="7703" loc="10.492">claude, vigil,subeunt hostes,claude undique portas!”</TextUnit>
    <TextUnit id="7704" loc="10.493">Est ubi dat vires nimius timor: ocius omnis</TextUnit>
    <TextUnit id="7705" loc="10.494">porta coit; solas dum tardius artat Echion</TextUnit>
    <TextUnit id="7706" loc="10.495">Ogygias, audax animis Spartana iuventus</TextUnit>
    <TextUnit id="7707" loc="10.496">inrupit, caesique ruunt in limine primo</TextUnit>
    <TextUnit id="7708" loc="10.497">incola Taygeti Panopeus rigidique natator</TextUnit>
    <TextUnit id="7709" loc="10.498">Oebalus Eurotae; tuque, o spectate palaestris</TextUnit>
    <TextUnit id="7710" loc="10.499">omnibus et nuper Nemeaeo in pulvere felix,</TextUnit>
    <TextUnit id="7711" loc="10.500">Alcidama, primis quem caestibus ipse ligarat</TextUnit>
    <TextUnit id="7712" loc="10.501">Tyndarides, nitidi moriens convexa magistri</TextUnit>
    <TextUnit id="7713" loc="10.502">respicis: averso pariter deus occidit astro,</TextUnit>
    <TextUnit id="7714" loc="10.503">te nemus Oebalium, te lubrica ripa Lacaenae</TextUnit>
    <TextUnit id="7715" loc="10.504">virginis et falso gurges cantatus olori</TextUnit>
    <TextUnit id="7716" loc="10.505">flebit, Amyclaeis Triviae lugebere Nymphis,</TextUnit>
    <TextUnit id="7717" loc="10.506">et quae te leges praeceptaque fortia belli</TextUnit>
    <TextUnit id="7718" loc="10.507">erudiit genetrix, nimium didicisse queretur.</TextUnit>
    <TextUnit id="7719" loc="10.508">talis Echionio Mavors in limine saevit.</TextUnit>
    <TextUnit id="7720" loc="10.509">Tandem umeris obnixus Acron et pectore toto</TextUnit>
    <TextUnit id="7721" loc="10.510">pronus Ialmenides aeratae robora portae</TextUnit>
    <TextUnit id="7722" loc="10.511">torserunt: quanta pariter cervice gementes</TextUnit>
    <TextUnit id="7723" loc="10.512">profringunt inarata diu Pangaea iuvenci.</TextUnit>
    <TextUnit id="7724" loc="10.513">par operis iactura lucro, quippe hoste retento</TextUnit>
    <TextUnit id="7725" loc="10.514">exclusere suos; cadit intra moenia Graius</TextUnit>
    <TextUnit id="7726" loc="10.515">Ormenus, et pronas tendentis Amyntoris ulnas</TextUnit>
    <TextUnit id="7727" loc="10.516">fundentisque preces penitus cervice remissa</TextUnit>
    <TextUnit id="7728" loc="10.517">verba solo voltusque cadunt, colloque decorus</TextUnit>
    <TextUnit id="7729" loc="10.518">torques in hostiles cecidit per vulnus harenas.</TextUnit>
    <TextUnit id="7730" loc="10.519">solvitur interea vallum, primaeque recusant</TextUnit>
    <TextUnit id="7731" loc="10.520">stare morae; iam se peditum iunxere catervae</TextUnit>
    <TextUnit id="7732" loc="10.521">moenibus: at patulas saltu transmittere fossas</TextUnit>
    <TextUnit id="7733" loc="10.522">horror equis, haerent trepidi atque immane paventes</TextUnit>
    <TextUnit id="7734" loc="10.523">abruptum mirantur agi 2; nunc impetus ire</TextUnit>
    <TextUnit id="7735" loc="10.524">margine ab extremo, nunc sponte in frena recedunt.</TextUnit>
    <TextUnit id="7736" loc="10.525">hi praefixa solo vellunt munimina, at illi</TextUnit>
    <TextUnit id="7737" loc="10.526">portarum obiectus minuunt et ferrea sudant</TextUnit>
    <TextUnit id="7738" loc="10.527">claustra remoliri, trabibusque atque aere sonoro</TextUnit>
    <TextUnit id="7739" loc="10.528">pellunt saxa loco; pars ad fastigia missas</TextUnit>
    <TextUnit id="7740" loc="10.529">exsultant haesisse faces, pars ima lacessunt</TextUnit>
    <TextUnit id="7741" loc="10.530">scrutanturque cavas caeca testudine turres.</TextUnit>
    <TextUnit id="7742" loc="10.531">At Tyrii, quae sola salus, caput omne coronant</TextUnit>
    <TextUnit id="7743" loc="10.532">murorum, nigrasque sudes et lucida ferro</TextUnit>
    <TextUnit id="7744" loc="10.533">spicula et arsuras caeli per inania glandes</TextUnit>
    <TextUnit id="7745" loc="10.534">saxaque in adversos ipsis avolsa rotabant</TextUnit>
    <TextUnit id="7746" loc="10.535">moenibus: exundant saevo fastigia nimbo,</TextUnit>
    <TextUnit id="7747" loc="10.536">armataeque vomunt stridentia tela fenestrae,</TextUnit>
    <TextUnit id="7748" loc="10.537">qualiter aut Malean aut alta Ceraunia supra</TextUnit>
    <TextUnit id="7749" loc="10.538">cessantes in nube sedent nigrisque locantur</TextUnit>
    <TextUnit id="7750" loc="10.539">collibus et subitae saliunt in vela procellae:</TextUnit>
    <TextUnit id="7751" loc="10.540">talis Agenoreis Argivom exercitus armis</TextUnit>
    <TextUnit id="7752" loc="10.541">obruitur; non ora virum, non pectora flectit</TextUnit>
    <TextUnit id="7753" loc="10.542">imber atrox, rectosque tenent in moenia voltus</TextUnit>
    <TextUnit id="7754" loc="10.543">immemores leti et tantum sua tela videntes.</TextUnit>
    <TextUnit id="7755" loc="10.544">Anthea falcato lustrantem moenia curru</TextUnit>
    <TextUnit id="7756" loc="10.545">desuper Ogygiae pepulit gravis impetus hastae;</TextUnit>
    <TextUnit id="7757" loc="10.546">lora excussa manu, retroque in terga volutus</TextUnit>
    <TextUnit id="7758" loc="10.547">semianimos artus ocreis retinentibus haeret;</TextUnit>
    <TextUnit id="7759" loc="10.548">mirandum visu belli scelus: arma trahuntur,</TextUnit>
    <TextUnit id="7760" loc="10.549">fumantesque rotae tellurem et tertius hastae</TextUnit>
    <TextUnit id="7761" loc="10.550">sulcus arat; longo sequitur vaga pulvere cervix,</TextUnit>
    <TextUnit id="7762" loc="10.551">et resupinarum patet orbita lata comarum.</TextUnit>
    <TextUnit id="7763" loc="10.552">At tuba luctificis pulsat clangoribus urbem</TextUnit>
    <TextUnit id="7764" loc="10.553">obsaeptasque fores sonitu perfringit amaro,</TextUnit>
    <TextUnit id="7765" loc="10.554">divisere aditus, omnique in limine saevus</TextUnit>
    <TextUnit id="7766" loc="10.555">signifer, ante omnes sua damna et gaudia portans,</TextUnit>
    <TextUnit id="7767" loc="10.556">dira intus facies, vix Mavors ipse videndo</TextUnit>
    <TextUnit id="7768" loc="10.557">gaudeat; insanis lymphatam horroribus urbem</TextUnit>
    <TextUnit id="7769" loc="10.558">scindunt dissensu vario Luctusque Furorque</TextUnit>
    <TextUnit id="7770" loc="10.559">et Pavor et caecis Fuga circumfusa tenebris,</TextUnit>
    <TextUnit id="7771" loc="10.560">bellum intrasse putes: fervent discursibus arces,</TextUnit>
    <TextUnit id="7772" loc="10.561">miscentur clamore viae, ferrum undique et ignes</TextUnit>
    <TextUnit id="7773" loc="10.562">mente vident, saevas mente accepere catenas,</TextUnit>
    <TextUnit id="7774" loc="10.563">consumpsit ventura timor: iam tecta replerunt</TextUnit>
    <TextUnit id="7775" loc="10.564">templaque et ingratae vallantur planctibus arae.</TextUnit>
    <TextUnit id="7776" loc="10.565">una omnes eademque subit formido per annos:</TextUnit>
    <TextUnit id="7777" loc="10.566">poscunt fata senes, ardet palletque iuventus,</TextUnit>
    <TextUnit id="7778" loc="10.567">atria femineis trepidant ululata querellis,</TextUnit>
    <TextUnit id="7779" loc="10.568">flent pueri et flendi nequeunt cognoscere causas</TextUnit>
    <TextUnit id="7780" loc="10.569">attoniti et tantum matrum lamenta trementes,</TextUnit>
    <TextUnit id="7781" loc="10.570">illas cogit amor, nec habent extrema pudorem:</TextUnit>
    <TextUnit id="7782" loc="10.571">ipsae tela viris, ipsae iram animosque ministrant,</TextUnit>
    <TextUnit id="7783" loc="10.572">hortanturque unaque ruunt, nec avita gementes</TextUnit>
    <TextUnit id="7784" loc="10.573">limina nec parvos cessant ostendere natos:</TextUnit>
    <TextUnit id="7785" loc="10.574">sic ubi pumiceo pastor rapturus ab antro</TextUnit>
    <TextUnit id="7786" loc="10.575">armatas erexit apes, fremit aspera nubes,</TextUnit>
    <TextUnit id="7787" loc="10.576">inque vicem sese stridore hortantur et omnes</TextUnit>
    <TextUnit id="7788" loc="10.577">hostis in ora volant, mox deficientibus alis</TextUnit>
    <TextUnit id="7789" loc="10.578">amplexae flavamque domum captivaque plangunt</TextUnit>
    <TextUnit id="7790" loc="10.579">mella laboratasque premunt ad pectora ceras.</TextUnit>
    <TextUnit id="7791" loc="10.580">Nee non ancipitis pugnat sententia volgi</TextUnit>
    <TextUnit id="7792" loc="10.581">discordesque serit motus: hi reddere fratrem 1 —</TextUnit>
    <TextUnit id="7793" loc="10.582">nec mussant, sed voce palam claroque tumultu — ,</TextUnit>
    <TextUnit id="7794" loc="10.583">reddere regna iubent; periit reverentia regis</TextUnit>
    <TextUnit id="7795" loc="10.584">sollicitis: veniat pactumque hic computet annum,</TextUnit>
    <TextUnit id="7796" loc="10.585">Cadmeosque lares exsul patriasque salutet</TextUnit>
    <TextUnit id="7797" loc="10.586">infelix tenebras; cur autem ego sanguine fraudes</TextUnit>
    <TextUnit id="7798" loc="10.587">et periura luam regalis crimina noxae?”</TextUnit>
    <TextUnit id="7799" loc="10.588">inde alii: sera ista fides, iam vincere mavult.”</TextUnit>
    <TextUnit id="7800" loc="10.589">Tiresian alii lacrimis et supplice coetu</TextUnit>
    <TextUnit id="7801" loc="10.590">orant, quodque unum rebus solamen in artis,</TextUnit>
    <TextUnit id="7802" loc="10.591">nosse futura rogant, tenet ille inclusa premitque</TextUnit>
    <TextUnit id="7803" loc="10.592">fata deum: quiane ante duci bene credita nostro</TextUnit>
    <TextUnit id="7804" loc="10.593">consilia et monitus, cum perfida bella vetarem?</TextUnit>
    <TextUnit id="7805" loc="10.594">te tamen, infelix,” inquit, perituraque Thebe,</TextUnit>
    <TextUnit id="7806" loc="10.595">si taceam, nequeo miser exaudire cadentem</TextUnit>
    <TextUnit id="7807" loc="10.596">Argolicumque oculis haurire vacantibus ignem,</TextUnit>
    <TextUnit id="7808" loc="10.597">vincamur, Pietas; pone heia altaria, virgo,</TextUnit>
    <TextUnit id="7809" loc="10.598">quaeramus superos.” facit illa, acieque sagaci</TextUnit>
    <TextUnit id="7810" loc="10.599">sanguineos flammarum apices geminumque per aras</TextUnit>
    <TextUnit id="7811" loc="10.600">ignem et clara tamen mediae fastigia lucis</TextUnit>
    <TextUnit id="7812" loc="10.601">orta docet; tunc in speciem serpentis inanem</TextUnit>
    <TextUnit id="7813" loc="10.602">ancipiti gyro volvi frangique ruborem</TextUnit>
    <TextUnit id="7814" loc="10.603">demonstrat dubio, patriasque inluminat umbras,</TextUnit>
    <TextUnit id="7815" loc="10.604">ille coronatos iamdudum amplectitur ignes,</TextUnit>
    <TextUnit id="7816" loc="10.605">fatidicum sorbens vultu flagrante vaporem.</TextUnit>
    <TextUnit id="7817" loc="10.606">stant tristes horrore comae, vittasque prementes</TextUnit>
    <TextUnit id="7818" loc="10.607">caesaries insana levat: diducta putares</TextUnit>
    <TextUnit id="7819" loc="10.608">lumina consumptumque genis rediisse nitorem.</TextUnit>
    <TextUnit id="7820" loc="10.609">tandem exundanti permisit verba furori:</TextUnit>
    <TextUnit id="7821" loc="10.610">audite, o sontes, extrema litamina divum,</TextUnit>
    <TextUnit id="7822" loc="10.611">Labdacidae: venit alma salus, sed limite duro.</TextUnit>
    <TextUnit id="7823" loc="10.612">Martius inferias et saeva efflagitat anguis</TextUnit>
    <TextUnit id="7824" loc="10.613">sacra: cadat generis quicumque novissimus exstat</TextUnit>
    <TextUnit id="7825" loc="10.614">viperei, datur hoc tantum victoria pacto.</TextUnit>
    <TextUnit id="7826" loc="10.615">felix, qui tanta lucem mercede relinquet.”</TextUnit>
    <TextUnit id="7827" loc="10.616">Stabat fatidici prope saeva altaria vatis</TextUnit>
    <TextUnit id="7828" loc="10.617">maestus, adhuc patriae et tantum communia lugens</TextUnit>
    <TextUnit id="7829" loc="10.618">fata, Creon: grandem subiti cum fulminis ictum,</TextUnit>
    <TextUnit id="7830" loc="10.619">non secus ac torta traiectus cuspide pectus,</TextUnit>
    <TextUnit id="7831" loc="10.620">accipit exanimis sentitque Menoecea posci.</TextUnit>
    <TextUnit id="7832" loc="10.621">monstrat enim suadetque timor; stupet anxius alto</TextUnit>
    <TextUnit id="7833" loc="10.622">corda metu glaciante pater: Trinacria qualis</TextUnit>
    <TextUnit id="7834" loc="10.623">ora repercussum Libyco mare sumit ab aestu,</TextUnit>
    <TextUnit id="7835" loc="10.624">mox plenum Phoebo vatem et celerare iubentem</TextUnit>
    <TextUnit id="7836" loc="10.625">nunc humilis genua amplectens, nunc ora canentis</TextUnit>
    <TextUnit id="7837" loc="10.626">nequiquam reticere rogat; iam fama sacratam</TextUnit>
    <TextUnit id="7838" loc="10.627">vocem amplexa volat, clamavitque oracula Thebae.</TextUnit>
    <TextUnit id="7839" loc="10.628">Nunc, age, quis stimulos et pulchrae gaudia mortis</TextUnit>
    <TextUnit id="7840" loc="10.629">addiderit iuveni — neque enim haec absentibus umquam</TextUnit>
    <TextUnit id="7841" loc="10.630">mens homini transmissa deis — memor incipe Clio,</TextUnit>
    <TextUnit id="7842" loc="10.631">saecula te quoniam penes et digesta vetustas.</TextUnit>
    <TextUnit id="7843" loc="10.632">Diva Iovis solio iuxta comes, unde per orbem</TextUnit>
    <TextUnit id="7844" loc="10.633">rara dari terrisque solet contingere, virtus,</TextUnit>
    <TextUnit id="7845" loc="10.634">seu pater omnipotens tribuit, sive ipsa capacis</TextUnit>
    <TextUnit id="7846" loc="10.635">elegit penetrare viros, caelestibus ut tunc</TextUnit>
    <TextUnit id="7847" loc="10.636">desiluit gavisa plagis! dant clara meanti</TextUnit>
    <TextUnit id="7848" loc="10.637">astra locum quosque ipsa polis adfixerat ignes.</TextUnit>
    <TextUnit id="7849" loc="10.638">iamque premit terras, nec vultus ab aethere longe;</TextUnit>
    <TextUnit id="7850" loc="10.639">sed placuit mutare genas, fit provida Manto,</TextUnit>
    <TextUnit id="7851" loc="10.640">responsis ut plena fides, et fraude priores</TextUnit>
    <TextUnit id="7852" loc="10.641">exuitur voltus, abiit horrorque vigorque</TextUnit>
    <TextUnit id="7853" loc="10.642">ex oculis, paulum decoris permansit honosque</TextUnit>
    <TextUnit id="7854" loc="10.643">mollior, et posito vatum gestamina ferro</TextUnit>
    <TextUnit id="7855" loc="10.644">subdita; descendunt vestes, torvisque ligatur</TextUnit>
    <TextUnit id="7856" loc="10.645">vitta comis — nam laurus erat — tamen aspera produnt</TextUnit>
    <TextUnit id="7857" loc="10.646">ora deam nimiique gradus, sic Lydia coniunx</TextUnit>
    <TextUnit id="7858" loc="10.647">Amphitryoniaden exutum horrentia terga</TextUnit>
    <TextUnit id="7859" loc="10.648">perdere Sidonios umeris ridebat amictus</TextUnit>
    <TextUnit id="7860" loc="10.649">et turbare colus et tympana rumpere dextra.</TextUnit>
    <TextUnit id="7861" loc="10.650">Sed neque te indecorem sacris dignumque iuberi</TextUnit>
    <TextUnit id="7862" loc="10.651">talia Dircaea stantem pro turre, Menoeceu,</TextUnit>
    <TextUnit id="7863" loc="10.652">invenit; immensae reserato limine portae</TextUnit>
    <TextUnit id="7864" loc="10.653">sternebas Danaos, pariter Mavortius Haemon.</TextUnit>
    <TextUnit id="7865" loc="10.654">sed consanguinei quamvis atque omnia fratres,</TextUnit>
    <TextUnit id="7866" loc="10.655">tu prior: exanimes circum cumulantur acervi;</TextUnit>
    <TextUnit id="7867" loc="10.656">omne sedet telum, nulli sine caedibus ictus —</TextUnit>
    <TextUnit id="7868" loc="10.657">necdum aderat virtus — non mens, non dextra quiescit,</TextUnit>
    <TextUnit id="7869" loc="10.658">non avida arma vacant, ipsa insanire videtur</TextUnit>
    <TextUnit id="7870" loc="10.659">Sphinx galeae custos, visoque animata cruore</TextUnit>
    <TextUnit id="7871" loc="10.660">emicat effigies et sparsa orichalca renident:</TextUnit>
    <TextUnit id="7872" loc="10.661">cum dea pugnantis capulum dextramque repressit:</TextUnit>
    <TextUnit id="7873" loc="10.662">magnanime o iuvenis, quo non agnoverit ullum</TextUnit>
    <TextUnit id="7874" loc="10.663">certius armifero Cadmi de semine Mavors,</TextUnit>
    <TextUnit id="7875" loc="10.664">linque humiles pugnas, non haec tibi debita virtus:</TextUnit>
    <TextUnit id="7876" loc="10.665">astra vocant, caeloque animam, plus concipe, mittes,</TextUnit>
    <TextUnit id="7877" loc="10.666">iamdudum hoc hilares genitor baechatur ad aras,</TextUnit>
    <TextUnit id="7878" loc="10.667">hoc ignes fibraeque volunt, hoc urget Apollo:</TextUnit>
    <TextUnit id="7879" loc="10.668">terrigenam cuncto patriae pro sanguine poscunt,</TextUnit>
    <TextUnit id="7880" loc="10.669">fama canit monitus, gaudet Cadmeia plebes</TextUnit>
    <TextUnit id="7881" loc="10.670">certa tui 1; rape mente deos, rape nobile fatum.</TextUnit>
    <TextUnit id="7882" loc="10.671">i, precor, adcelera, ne proximus occupet Haemon.”</TextUnit>
    <TextUnit id="7883" loc="10.672">sic ait, et magna cunctantis pectora dextra</TextUnit>
    <TextUnit id="7884" loc="10.673">permulsit tacite seseque in corde reliquit,</TextUnit>
    <TextUnit id="7885" loc="10.674">fulminis haud citius radiis adflata cupressus</TextUnit>
    <TextUnit id="7886" loc="10.675">combibit infestas et stirpe et vertice flammas,</TextUnit>
    <TextUnit id="7887" loc="10.676">quam iuvenis multo possessus numine pectus</TextUnit>
    <TextUnit id="7888" loc="10.677">erexit sensus letique invasit amorem,</TextUnit>
    <TextUnit id="7889" loc="10.678">ut vero aversae gressumque habitumque notavit</TextUnit>
    <TextUnit id="7890" loc="10.679">et subitam a terris in nubila crescere Manto,</TextUnit>
    <TextUnit id="7891" loc="10.680">obstipuit. sequimur, divum quaecumque vocasti,</TextUnit>
    <TextUnit id="7892" loc="10.681">nec tarde paremus,” ait; iamiamque recedens</TextUnit>
    <TextUnit id="7893" loc="10.682">instantem vallo Pylium tamen Agrea fixit,</TextUnit>
    <TextUnit id="7894" loc="10.683">armigeri fessum excipiunt; tum vulgus euntem</TextUnit>
    <TextUnit id="7895" loc="10.684">auctorem pacis servatoremque deumque</TextUnit>
    <TextUnit id="7896" loc="10.685">conclamat gaudens atque ignibus implet honestis,</TextUnit>
    <TextUnit id="7897" loc="10.686">iamque iter ad muros cursu festinus anhelo</TextUnit>
    <TextUnit id="7898" loc="10.687">obtinet et miseros gaudet vitasse parentes,</TextUnit>
    <TextUnit id="7899" loc="10.688">eum genitor — steteruntque ambo et vox haesit utrique,</TextUnit>
    <TextUnit id="7900" loc="10.689">deiectaeque genae, tandem pater ante profatus:</TextUnit>
    <TextUnit id="7901" loc="10.690">quis novus inceptis rapuit te casus ab armis?</TextUnit>
    <TextUnit id="7902" loc="10.691">quae bello graviora paras? dic, nate, precanti,</TextUnit>
    <TextUnit id="7903" loc="10.692">cur tibi torva acies? cur hic truculentus in ore</TextUnit>
    <TextUnit id="7904" loc="10.693">pallor, et ad patrios non stant tua lumina voltus?</TextUnit>
    <TextUnit id="7905" loc="10.694">audisti responsa, palam est. per ego oro tuosque,</TextUnit>
    <TextUnit id="7906" loc="10.695">nate, meosque annos miseraeque per ubera matris,</TextUnit>
    <TextUnit id="7907" loc="10.696">ne vati, ne crede, puer! superine profanum</TextUnit>
    <TextUnit id="7908" loc="10.697">dignantur stimulare senem, cui vultus inanis</TextUnit>
    <TextUnit id="7909" loc="10.698">exstinctique orbes et poena simillima diro</TextUnit>
    <TextUnit id="7910" loc="10.699">Oedipodae? quid si insidiis et fraude dolosa</TextUnit>
    <TextUnit id="7911" loc="10.700">rex agit, extrema est cui nostra in sorte timori</TextUnit>
    <TextUnit id="7912" loc="10.701">nobilitas tuaque ante duces notissima virtus?</TextUnit>
    <TextUnit id="7913" loc="10.702">illius haec forsan, remur quae verba deorum;</TextUnit>
    <TextUnit id="7914" loc="10.703">ille monet! ne frena animo permitte calenti,</TextUnit>
    <TextUnit id="7915" loc="10.704">da spatium tenuemque moram, male cuncta ministrat</TextUnit>
    <TextUnit id="7916" loc="10.705">impetus; hoc, oro, munus concede parenti.</TextUnit>
    <TextUnit id="7917" loc="10.706">sic tua maturis signentur tempora canis,</TextUnit>
    <TextUnit id="7918" loc="10.707">et sis ipse parens et ad hunc, animose, timorem</TextUnit>
    <TextUnit id="7919" loc="10.708">pervenias: ne perge meos orbare penates,</TextUnit>
    <TextUnit id="7920" loc="10.709">externi te nempe patres alienaque tangunt</TextUnit>
    <TextUnit id="7921" loc="10.710">pignora? si pudor est,primum miserere tuorum.</TextUnit>
    <TextUnit id="7922" loc="10.711">haec pietas, hic verus honos; ibi gloria tantum</TextUnit>
    <TextUnit id="7923" loc="10.712">ventosumque decus titulique in morte latentes,</TextUnit>
    <TextUnit id="7924" loc="10.713">nec timidus te flecto parens: i, proelia misce,</TextUnit>
    <TextUnit id="7925" loc="10.714">i Danaas acies mediosque per obvius enses;</TextUnit>
    <TextUnit id="7926" loc="10.715">non teneo: liceat misero tremibunda lavare</TextUnit>
    <TextUnit id="7927" loc="10.716">vulnera et undantem lacrimis siccare cruorem,</TextUnit>
    <TextUnit id="7928" loc="10.717">teque iterum saevis iterumque remittere bellis,</TextUnit>
    <TextUnit id="7929" loc="10.718">hoc malunt Thebae.” sic colla manusque tenebat</TextUnit>
    <TextUnit id="7930" loc="10.719">implicitus; sed nee lacrimae nec verba movebant</TextUnit>
    <TextUnit id="7931" loc="10.720">dis votum iuvenem; quin et monstrantibus illis</TextUnit>
    <TextUnit id="7932" loc="10.721">fraude patrem tacita subit avertitque timorem:</TextUnit>
    <TextUnit id="7933" loc="10.722">falleris heu verosque metus, pater optime, nescis,</TextUnit>
    <TextUnit id="7934" loc="10.723">non me ulli monitus, nec vatum exorsa furentum</TextUnit>
    <TextUnit id="7935" loc="10.724">sollicitant vanisque movent: sibi callidus ista</TextUnit>
    <TextUnit id="7936" loc="10.725">Tiresias nataeque canat; non si ipse reclusis</TextUnit>
    <TextUnit id="7937" loc="10.726">comminus ex adytis in me insaniret Apollo,</TextUnit>
    <TextUnit id="7938" loc="10.727">sed gravis unanimi casus me fratris ad urbem</TextUnit>
    <TextUnit id="7939" loc="10.728">sponte refert: gemit Inachia mihi saucius Haemon</TextUnit>
    <TextUnit id="7940" loc="10.729">cuspide; vix illum medio de pulvere belli</TextUnit>
    <TextUnit id="7941" loc="10.730">inter utrasque acies, iamiamque tenentibus Argis —</TextUnit>
    <TextUnit id="7942" loc="10.731">sed moror; i, refove dubium turbaeve ferenti</TextUnit>
    <TextUnit id="7943" loc="10.732">dic, pareant leviterque vehant; ego vulnera doctum</TextUnit>
    <TextUnit id="7944" loc="10.733">iungere supremique fugam revocare cruoris</TextUnit>
    <TextUnit id="7945" loc="10.734">Aetiona petam.” sic imperfecta locutus</TextUnit>
    <TextUnit id="7946" loc="10.735">effugit; illi atra mersum caligine pectus</TextUnit>
    <TextUnit id="7947" loc="10.736">confudit sensus; pietas incerta vagatur</TextUnit>
    <TextUnit id="7948" loc="10.737">discordantque metus, impellunt credere Parcae.</TextUnit>
    <TextUnit id="7949" loc="10.738">Turbidus interea ruptis venientia portis</TextUnit>
    <TextUnit id="7950" loc="10.739">agmina belligeri Capaneus agit aequore campi,</TextUnit>
    <TextUnit id="7951" loc="10.740">cornua nunc equitum, cuneos nunc ille pedestres,</TextUnit>
    <TextUnit id="7952" loc="10.741">et proculcantes moderantum funera currus;</TextUnit>
    <TextUnit id="7953" loc="10.742">idem altas turres saxis et turbine crebro</TextUnit>
    <TextUnit id="7954" loc="10.743">laxat, agit turmas idem atque in sanguine fumat,</TextUnit>
    <TextUnit id="7955" loc="10.744">nunc spargit torquens volucri nova vulnera plumbo,</TextUnit>
    <TextUnit id="7956" loc="10.745">nunc iaculum excusso rotat in sublime lacerto,</TextUnit>
    <TextUnit id="7957" loc="10.746">nullaque tectorum subit ad fastigia, quae non</TextUnit>
    <TextUnit id="7958" loc="10.747">deferat hasta virum perfusaque caede recurrat.</TextUnit>
    <TextUnit id="7959" loc="10.748">nee iam aut Oeniden aut Hippomedonta peremptos</TextUnit>
    <TextUnit id="7960" loc="10.749">aut vatem Pelopea phalanx aut Areada credunt:</TextUnit>
    <TextUnit id="7961" loc="10.750">quin socium coiisse animas et corpore in uno</TextUnit>
    <TextUnit id="7962" loc="10.751">stare omnes, ita cuncta replet, non ullius aetas,</TextUnit>
    <TextUnit id="7963" loc="10.752">non cultus, non forma movet; pugnantibus idem</TextUnit>
    <TextUnit id="7964" loc="10.753">supplicibusque furit; non quisquam obsistere contra,</TextUnit>
    <TextUnit id="7965" loc="10.754">non belli temptare vices: procul arma furentis</TextUnit>
    <TextUnit id="7966" loc="10.755">terribilesque iubas et frontem cassidis horrent.</TextUnit>
    <TextUnit id="7967" loc="10.756">At pius electa murorum in parte Menoeceus</TextUnit>
    <TextUnit id="7968" loc="10.757">iam sacer aspectu solitoque augustior ore,</TextUnit>
    <TextUnit id="7969" loc="10.758">ceu subito in terras supero demissus ab axe,</TextUnit>
    <TextUnit id="7970" loc="10.759">constitit, exempta manifestus casside nosci,</TextUnit>
    <TextUnit id="7971" loc="10.760">despexitque acies hominum et clamore profundo</TextUnit>
    <TextUnit id="7972" loc="10.761">convertit campum iussitque silentia bello.</TextUnit>
    <TextUnit id="7973" loc="10.762">armorum superi, tuque o qui funere tanto</TextUnit>
    <TextUnit id="7974" loc="10.763">indulges mihi, Phoebe, mori, date gaudia Thebis,</TextUnit>
    <TextUnit id="7975" loc="10.764">quae pepigi et toto quae sanguine prodigus emi.</TextUnit>
    <TextUnit id="7976" loc="10.765">ferte retro bellum captaeque impingite Lernae</TextUnit>
    <TextUnit id="7977" loc="10.766">relliquias turpes, confixaque terga foventes</TextUnit>
    <TextUnit id="7978" loc="10.767">Inachus indecores pater aversetur alumnos.</TextUnit>
    <TextUnit id="7979" loc="10.768">at Tyriis templa, arva, domos, conubia, natos</TextUnit>
    <TextUnit id="7980" loc="10.769">reddite morte mea: si vos placita hostia iuvi,</TextUnit>
    <TextUnit id="7981" loc="10.770">si non attonitis vatis consulta recepi</TextUnit>
    <TextUnit id="7982" loc="10.771">auribus et Thebis nondum credentibus hausi,</TextUnit>
    <TextUnit id="7983" loc="10.772">haec Amphioniis pro me persolvite tectis</TextUnit>
    <TextUnit id="7984" loc="10.773">ac mihi deceptum, precor, exorate parentem.”</TextUnit>
    <TextUnit id="7985" loc="10.774">sic ait, insignemque animam mucrone corusco</TextUnit>
    <TextUnit id="7986" loc="10.775">dedignantem artus pridem maestamque teneri</TextUnit>
    <TextUnit id="7987" loc="10.776">arripit atque uno quaesitam vulnere rumpit,</TextUnit>
    <TextUnit id="7988" loc="10.777">sanguine tunc spargit turres et moenia lustrat,</TextUnit>
    <TextUnit id="7989" loc="10.778">seque super medias acies, nondum ense remisso,</TextUnit>
    <TextUnit id="7990" loc="10.779">iecit et in saevos cadere est conatus Achivos.</TextUnit>
    <TextUnit id="7991" loc="10.780">ast illum amplexae Pietas virtusque ferebant</TextUnit>
    <TextUnit id="7992" loc="10.781">leniter ad terras corpus; nam spiritus olim</TextUnit>
    <TextUnit id="7993" loc="10.782">ante Iovem et summis apicem sibi poscit in astris.</TextUnit>
    <TextUnit id="7994" loc="10.783">Iamque intra muros nullo sudore receptum</TextUnit>
    <TextUnit id="7995" loc="10.784">gaudentes heroa ferunt: abscesserat ultro</TextUnit>
    <TextUnit id="7996" loc="10.785">Tantalidum venerata cohors; subit agmine longo</TextUnit>
    <TextUnit id="7997" loc="10.786">colla inter iuvenum, laetisque favoribus omni</TextUnit>
    <TextUnit id="7998" loc="10.787">concinitur vulgo Cadmum atque Amphiona supra</TextUnit>
    <TextUnit id="7999" loc="10.788">conditor; hi sertis, hi veris honore solutos</TextUnit>
    <TextUnit id="8000" loc="10.789">adcumulant artus patriaque in sede reponunt</TextUnit>
    <TextUnit id="8001" loc="10.790">corpus adoratum. repetunt mox bella peractis</TextUnit>
    <TextUnit id="8002" loc="10.791">laudibus; hic victa genitor lacrimabilis ira</TextUnit>
    <TextUnit id="8003" loc="10.792">congemit, et tandem matri data flere potestas:</TextUnit>
    <TextUnit id="8004" loc="10.793">lustralemne feris ego te, puer inclyte, Thebis</TextUnit>
    <TextUnit id="8005" loc="10.794">devotumque caput vilis ceu mater alebam?</TextUnit>
    <TextUnit id="8006" loc="10.795">quod molita nefas, cui tantum invisa deorum?</TextUnit>
    <TextUnit id="8007" loc="10.796">non ego monstrifero coitu revoluta novavi</TextUnit>
    <TextUnit id="8008" loc="10.797">pignora, nec nato peperi funesta nepotes,</TextUnit>
    <TextUnit id="8009" loc="10.798">quid refert? potitur natis Iocasta ducesque</TextUnit>
    <TextUnit id="8010" loc="10.799">regnantesque videt: nos saeva piacula bello</TextUnit>
    <TextUnit id="8011" loc="10.800">demus, ut alterni — placet hoc tibi, fulminis auctor —</TextUnit>
    <TextUnit id="8012" loc="10.801">Oedipodionii mutent diademata fratres!</TextUnit>
    <TextUnit id="8013" loc="10.802">quid superos hominesve queror? tu, saeve Menoeceu,</TextUnit>
    <TextUnit id="8014" loc="10.803">tu miseram ante omnes properasti exstinguere matrem,</TextUnit>
    <TextUnit id="8015" loc="10.804">unde hic mortis amor? quae sacra insania menti?</TextUnit>
    <TextUnit id="8016" loc="10.805">quosve ego conceptus aut quae male pignora fudi</TextUnit>
    <TextUnit id="8017" loc="10.806">tam diversa mihi? nimirum Martius anguis,</TextUnit>
    <TextUnit id="8018" loc="10.807">quaeque novis proavum tellus effloruit armis —</TextUnit>
    <TextUnit id="8019" loc="10.808">hinc animi tristes nimiusque in pectore Mavors,</TextUnit>
    <TextUnit id="8020" loc="10.809">et de matre nihil, sponte en ultroque peremptus</TextUnit>
    <TextUnit id="8021" loc="10.810">inrumpis maestas Fatis nolentibus umbras.</TextUnit>
    <TextUnit id="8022" loc="10.811">ast egomet Danaos Capaneaque tela verebar:</TextUnit>
    <TextUnit id="8023" loc="10.812">haec erat, haec metuenda manus ferrumque, quod amens</TextUnit>
    <TextUnit id="8024" loc="10.813">ipsa dedi. viden ut iugulo consumpserit ensem?</TextUnit>
    <TextUnit id="8025" loc="10.814">altius haud quisquam Danaum mucrone subisset.”</TextUnit>
    <TextUnit id="8026" loc="10.815">Diceret infelix etiamnum et cuncta repleret</TextUnit>
    <TextUnit id="8027" loc="10.816">questibus: abducunt comites famulaeque perosam</TextUnit>
    <TextUnit id="8028" loc="10.817">solantes thalamoque tenent, sedet eruta multo</TextUnit>
    <TextUnit id="8029" loc="10.818">ungue genas; non illa diem, non verba precantum</TextUnit>
    <TextUnit id="8030" loc="10.819">respicit aut visus flectit tellure relictos,</TextUnit>
    <TextUnit id="8031" loc="10.820">iam vocis, iam mentis inops, sic aspera tigris</TextUnit>
    <TextUnit id="8032" loc="10.821">fetibus abreptis Scythico deserta sub antro</TextUnit>
    <TextUnit id="8033" loc="10.822">accubat et tepidi lambit vestigia saxi;</TextUnit>
    <TextUnit id="8034" loc="10.823">nusquam irae, sedit rabidi feritasque famesque</TextUnit>
    <TextUnit id="8035" loc="10.824">oris, eunt praeter secura armenta gregesque:</TextUnit>
    <TextUnit id="8036" loc="10.825">aspicit illa iacens; ubi enim, quibus ubera pascat</TextUnit>
    <TextUnit id="8037" loc="10.826">aut quos ingenti premat exspectata rapina?</TextUnit>
    <TextUnit id="8038" loc="10.827">Hactenus arma, tubae, ferrumque et vulnera: sed nunc</TextUnit>
    <TextUnit id="8039" loc="10.828">comminus astrigeros Capaneus tollendus in axis.</TextUnit>
    <TextUnit id="8040" loc="10.829">non mihi iam solito vatum de more canendum;</TextUnit>
    <TextUnit id="8041" loc="10.830">maior ab Aoniis poscenda amentia lucis:</TextUnit>
    <TextUnit id="8042" loc="10.831">mecum omnes audete deae! sive ille profunda</TextUnit>
    <TextUnit id="8043" loc="10.832">missus nocte furor, Capaneaque signa secutae</TextUnit>
    <TextUnit id="8044" loc="10.833">arma Iovem contra Stygiae rapuere sorores,</TextUnit>
    <TextUnit id="8045" loc="10.834">seu virtus egressa modum, seu gloria praeceps,</TextUnit>
    <TextUnit id="8046" loc="10.835">seu magnae data fata neci, seu laeta malorum</TextUnit>
    <TextUnit id="8047" loc="10.836">principia et blandae superum mortalibus irae.</TextUnit>
    <TextUnit id="8048" loc="10.837">Iam sordent terrena viro taedetque profundae</TextUnit>
    <TextUnit id="8049" loc="10.838">caedis, et exhaustis olim Graiumque suisque</TextUnit>
    <TextUnit id="8050" loc="10.839">missilibus lassa respexit in aethera dextra,</TextUnit>
    <TextUnit id="8051" loc="10.840">ardua mox torvo metitur culmina visu,</TextUnit>
    <TextUnit id="8052" loc="10.841">innumerosque gradus, gemina latus arbore clusos,</TextUnit>
    <TextUnit id="8053" loc="10.842">aerium sibi portat iter, longeque timendus</TextUnit>
    <TextUnit id="8054" loc="10.843">multifidam quercum flagranti lumine vibrat;</TextUnit>
    <TextUnit id="8055" loc="10.844">arma rubent una clipeoque incenditur ignis.</TextUnit>
    <TextUnit id="8056" loc="10.845">hac” ait, in Thebas, hac me iubet ardua virtus</TextUnit>
    <TextUnit id="8057" loc="10.846">ire, Menoeceo qua lubrica sanguine turris,</TextUnit>
    <TextUnit id="8058" loc="10.847">experiar, quid sacra iuvent, an falsus Apollo.”</TextUnit>
    <TextUnit id="8059" loc="10.848">dicit, et alterno captiva in moenia gressu</TextUnit>
    <TextUnit id="8060" loc="10.849">surgit ovans: qualis mediis in nubibus aether</TextUnit>
    <TextUnit id="8061" loc="10.850">vidit Aloidas, cum cresceret impia tellus</TextUnit>
    <TextUnit id="8062" loc="10.851">despectura deos nec adhuc immane veniret</TextUnit>
    <TextUnit id="8063" loc="10.852">Pelion et trepidum iam tangeret Ossa Tonantem.</TextUnit>
    <TextUnit id="8064" loc="10.853">Tunc vero attoniti fatorum in cardine summo,</TextUnit>
    <TextUnit id="8065" loc="10.854">ceu suprema lues urbi facibusque cruentis</TextUnit>
    <TextUnit id="8066" loc="10.855">aequatura solo turres Bellona subiret,</TextUnit>
    <TextUnit id="8067" loc="10.856">omnibus e tectis certatim ingentia saxa</TextUnit>
    <TextUnit id="8068" loc="10.857">roboraque et validas fundae Balearis habenas —</TextUnit>
    <TextUnit id="8069" loc="10.858">nam iaculis caeloque vagis spes unde sagittis? —</TextUnit>
    <TextUnit id="8070" loc="10.859">verum avidi et tormenta rotant et molibus urgent.</TextUnit>
    <TextUnit id="8071" loc="10.860">ille nec ingestis nec terga sequentibus umquam</TextUnit>
    <TextUnit id="8072" loc="10.861">detrahitur telis, vacuoque sub aere pendens '</TextUnit>
    <TextUnit id="8073" loc="10.862">plana velut terra certus vestigia Agat,</TextUnit>
    <TextUnit id="8074" loc="10.863">tendit et ingenti subit oecurrente ruina:</TextUnit>
    <TextUnit id="8075" loc="10.864">amnis ut incumbens longaevi robora pontis</TextUnit>
    <TextUnit id="8076" loc="10.865">adsiduis oppugnat aquis, iam saxa fatiscunt</TextUnit>
    <TextUnit id="8077" loc="10.866">emotaeque trabes; tanto violentior ille</TextUnit>
    <TextUnit id="8078" loc="10.867">— sentit enim — maiore salo quassatque trahitque</TextUnit>
    <TextUnit id="8079" loc="10.868">molem aegram, nexus donec celer alveus omnis</TextUnit>
    <TextUnit id="8080" loc="10.869">abscidit et cursu victor respirat aperto,</TextUnit>
    <TextUnit id="8081" loc="10.870">utque petita diu celsus fastigia supra</TextUnit>
    <TextUnit id="8082" loc="10.871">eminuit trepidamque adsurgens desuper urbem</TextUnit>
    <TextUnit id="8083" loc="10.872">vidit et ingenti Thebas exterruit umbra,</TextUnit>
    <TextUnit id="8084" loc="10.873">increpat attonitos: humilesne Amphionis arces,</TextUnit>
    <TextUnit id="8085" loc="10.874">pro pudor! hi faciles carmenque imbelle secuti,</TextUnit>
    <TextUnit id="8086" loc="10.875">hi, mentita diu Thebarum fabula, muri?</TextUnit>
    <TextUnit id="8087" loc="10.876">et quidnam egregium prosternere moenia molli</TextUnit>
    <TextUnit id="8088" loc="10.877">structa lyra?” simul insultans gressuque manuque</TextUnit>
    <TextUnit id="8089" loc="10.878">molibus obstantes cuneos tabulataque saevus</TextUnit>
    <TextUnit id="8090" loc="10.879">restruit 2: absiliunt pontes, tectique prementis</TextUnit>
    <TextUnit id="8091" loc="10.880">saxea frena labant, dissaeptoque aggere rursus</TextUnit>
    <TextUnit id="8092" loc="10.881">utitur et truncas rupes in templa domosque</TextUnit>
    <TextUnit id="8093" loc="10.882">praecipitat frangitque suis iam moenibus urbem.</TextUnit>
    <TextUnit id="8094" loc="10.883">Iamque Iovem circa studiis diversa fremebant</TextUnit>
    <TextUnit id="8095" loc="10.884">Argolici Tyriique dei; pater aequus utrisque</TextUnit>
    <TextUnit id="8096" loc="10.885">aspicit ingentes ardentum comminus iras</TextUnit>
    <TextUnit id="8097" loc="10.886">seque obstare videt, gemit inservante noverca</TextUnit>
    <TextUnit id="8098" loc="10.887">Liber et obliquo respectans lumine patrem:</TextUnit>
    <TextUnit id="8099" loc="10.888">nunc ubi saeva manus, meaque heu cunabula flammae,</TextUnit>
    <TextUnit id="8100" loc="10.889">fulmen, io ubi fulmen?” ait. gemit auctor Apollo,</TextUnit>
    <TextUnit id="8101" loc="10.890">quas dedit ipse, domos; Lernam Thebasque rependit</TextUnit>
    <TextUnit id="8102" loc="10.891">maestus et intento dubitat Tirynthius arcu;</TextUnit>
    <TextUnit id="8103" loc="10.892">maternos plangit volucer Danaeius Argos;</TextUnit>
    <TextUnit id="8104" loc="10.893">fiet venus Harmoniae populos metuensque mariti</TextUnit>
    <TextUnit id="8105" loc="10.894">stat procul et tacita Gradivum respicit ira.</TextUnit>
    <TextUnit id="8106" loc="10.895">increpat Aonios audax Tritonia divos,</TextUnit>
    <TextUnit id="8107" loc="10.896">Iunonem tacitam furibunda silentia torquent.</TextUnit>
    <TextUnit id="8108" loc="10.897">non tamen haec turbant pacem Iovis: ecce quierunt</TextUnit>
    <TextUnit id="8109" loc="10.898">iurgia, cum mediis Capaneus auditus in astris.</TextUnit>
    <TextUnit id="8110" loc="10.899">nullane pro trepidis” clamabat, numina Thebis</TextUnit>
    <TextUnit id="8111" loc="10.900">statis? ubi infandae segnes telluris alumni,</TextUnit>
    <TextUnit id="8112" loc="10.901">Bacchus et Alcides? pudet instigare minores.</TextUnit>
    <TextUnit id="8113" loc="10.902">tu potius venias — quis enim concurrere nobis</TextUnit>
    <TextUnit id="8114" loc="10.903">dignior? en cineres Semcleaque busta tenentur — ,</TextUnit>
    <TextUnit id="8115" loc="10.904">nunc age, nunc totis in me conitere flammis,</TextUnit>
    <TextUnit id="8116" loc="10.905">Iuppiter! an pavidas tonitru turbare puellas</TextUnit>
    <TextUnit id="8117" loc="10.906">fortior et soceri turres exscindere Cadmi?”</TextUnit>
    <TextUnit id="8118" loc="10.907">Ingemuit dictis superum dolor; ipse furentem</TextUnit>
    <TextUnit id="8119" loc="10.908">risit et incussa sanctarum mole comarum,</TextUnit>
    <TextUnit id="8120" loc="10.909">quaenam spes hominum tumidae post proelia Phlegrae!</TextUnit>
    <TextUnit id="8121" loc="10.910">tune etiam feriendus?” ait. premit undique lentum</TextUnit>
    <TextUnit id="8122" loc="10.911">turba deum frendens et tela ultricia poscit,</TextUnit>
    <TextUnit id="8123" loc="10.912">nec iam audet fatis turbata obsistere coniunx,</TextUnit>
    <TextUnit id="8124" loc="10.913">ipsa dato nondum caelestis regia signo</TextUnit>
    <TextUnit id="8125" loc="10.914">sponte tonat, coeunt ipsae sine flamine nubes</TextUnit>
    <TextUnit id="8126" loc="10.915">adcurruntque imbres: Stygias rupisse catenas</TextUnit>
    <TextUnit id="8127" loc="10.916">Iapetum aut vinctam supera ad convexa levari</TextUnit>
    <TextUnit id="8128" loc="10.917">Inarimen Aetnamve putes, pudet ista timere</TextUnit>
    <TextUnit id="8129" loc="10.918">caelicolas; sed cum in media vertigine mundi</TextUnit>
    <TextUnit id="8130" loc="10.919">stare virum insanasque vident deposcere pugnas,</TextUnit>
    <TextUnit id="8131" loc="10.920">mirantur taciti et dubio pro fulmine pallent.</TextUnit>
    <TextUnit id="8132" loc="10.921">coeperat Ogygiae supra fastigia turris</TextUnit>
    <TextUnit id="8133" loc="10.922">arcanum mugire polus caelumque tenebris</TextUnit>
    <TextUnit id="8134" loc="10.923">auferri: tenet ille tamen, quas non videt, arces,</TextUnit>
    <TextUnit id="8135" loc="10.924">fulguraque attritis quotiens micuere procellis,</TextUnit>
    <TextUnit id="8136" loc="10.925">his” ait, in Thebas, his iam decet ignibus uti,</TextUnit>
    <TextUnit id="8137" loc="10.926">hinc renovare faces lassamque accendere quercum.”</TextUnit>
    <TextUnit id="8138" loc="10.927">talia dicentem toto Iove fulmen adactum</TextUnit>
    <TextUnit id="8139" loc="10.928">corripuit: primae fugere in nubila cristae,</TextUnit>
    <TextUnit id="8140" loc="10.929">et clipei niger umbo cadit, iamque omnia lucent</TextUnit>
    <TextUnit id="8141" loc="10.930">membra viri. cedunt acies, et terror utrimque,</TextUnit>
    <TextUnit id="8142" loc="10.931">quo ruat, ardenti feriat quas corpore turmas,</TextUnit>
    <TextUnit id="8143" loc="10.932">intra se stridere facem galeamque comasque</TextUnit>
    <TextUnit id="8144" loc="10.933">sentit, et urentem thoraca repellere dextra</TextUnit>
    <TextUnit id="8145" loc="10.934">conatus ferri cinerem sub pectore tractat.</TextUnit>
    <TextUnit id="8146" loc="10.935">stat tamen, extremumque in sidera versus anhelat,</TextUnit>
    <TextUnit id="8147" loc="10.936">pectoraque invisis obicit fumantia muris,</TextUnit>
    <TextUnit id="8148" loc="10.937">ne caderet: sed membra virum terrena relinquunt,</TextUnit>
    <TextUnit id="8149" loc="10.938">exuiturque animus; paulum si tardius artus</TextUnit>
    <TextUnit id="8150" loc="10.939">cessissent, potuit fulmen sperare secundum.</TextUnit>
    <TextUnit id="8151" loc="11.1">Postquam magnanimus furias virtutis iniquae</TextUnit>
    <TextUnit id="8152" loc="11.2">consumpsit Capaneus exspiravitque receptum</TextUnit>
    <TextUnit id="8153" loc="11.3">fulmen, et ad terras longe comitata cadentem</TextUnit>
    <TextUnit id="8154" loc="11.4">signavit muros ultricis semita flammae:</TextUnit>
    <TextUnit id="8155" loc="11.5">componit dextra victor concussa plagarum</TextUnit>
    <TextUnit id="8156" loc="11.6">Iuppiter et vultu caelumque diemque reducit.</TextUnit>
    <TextUnit id="8157" loc="11.7">gratantur superi, Phlegrae ceu fessus anhelet</TextUnit>
    <TextUnit id="8158" loc="11.8">proelia et Encelado fumantem impresserit Aetnen.</TextUnit>
    <TextUnit id="8159" loc="11.9">ille iacet lacerae complexus fragmina turris,</TextUnit>
    <TextUnit id="8160" loc="11.10">torvus adhuc visu memorandaque facta relinquens</TextUnit>
    <TextUnit id="8161" loc="11.11">gentibus atque ipsi non inlaudata Tonanti.</TextUnit>
    <TextUnit id="8162" loc="11.12">quantus Apollineae temerator matris Averno</TextUnit>
    <TextUnit id="8163" loc="11.13">tenditur; ipsae horrent, si quando pectore ab alto</TextUnit>
    <TextUnit id="8164" loc="11.14">emergunt, volucres immensaque membra iacentis</TextUnit>
    <TextUnit id="8165" loc="11.15">spectant, dum miserae crescunt in pabula fibrae:</TextUnit>
    <TextUnit id="8166" loc="11.16">sic gravat iniectus terras hostiliaque urit</TextUnit>
    <TextUnit id="8167" loc="11.17">arva et anhelantem caelesti sulpure campum,</TextUnit>
    <TextUnit id="8168" loc="11.18">respirant Thebae, templisque iacentia surgunt</TextUnit>
    <TextUnit id="8169" loc="11.19">agmina; iam finis votis finisque supremis</TextUnit>
    <TextUnit id="8170" loc="11.20">planctibus, et natos ausae deponere matres.</TextUnit>
    <TextUnit id="8171" loc="11.21">At vaga palantes campo fuga volvit Achivos.</TextUnit>
    <TextUnit id="8172" loc="11.22">nec iam hostes turmae aut ferrum mortale timetur:</TextUnit>
    <TextUnit id="8173" loc="11.23">omnibus ante oculos irae Iovis, omnibus ardent</TextUnit>
    <TextUnit id="8174" loc="11.24">arma metu galeaeque tonant, visusque paventes</TextUnit>
    <TextUnit id="8175" loc="11.25">ipse sequi et profugis opponere Iuppiter ignes.</TextUnit>
    <TextUnit id="8176" loc="11.26">instat Agenoreus miles caelique tumultu</TextUnit>
    <TextUnit id="8177" loc="11.27">utitur: indomitos ut cum Massyla per arva</TextUnit>
    <TextUnit id="8178" loc="11.28">armenti reges magno leo fregit hiatu</TextUnit>
    <TextUnit id="8179" loc="11.29">et contentus abit; rauci tunc comminus ursi,</TextUnit>
    <TextUnit id="8180" loc="11.30">tunc avidi venere lupi, rabieque remissa</TextUnit>
    <TextUnit id="8181" loc="11.31">lambunt degeneres alienae vulnera praedae.</TextUnit>
    <TextUnit id="8182" loc="11.32">hinc premit Eurymedon, cui rusticus horror in armis,</TextUnit>
    <TextUnit id="8183" loc="11.33">rustica tela manu, patriumque agitare tumultus:</TextUnit>
    <TextUnit id="8184" loc="11.34">Pan illi genitor; tener hinc conatibus annos</TextUnit>
    <TextUnit id="8185" loc="11.35">egreditur iuvenemque patrem puer aequat Alatreus:</TextUnit>
    <TextUnit id="8186" loc="11.36">felices ambo, sed fortunatior ille,</TextUnit>
    <TextUnit id="8187" loc="11.37">quem genuisse iuvat; nec iam dignoscere promptum,</TextUnit>
    <TextUnit id="8188" loc="11.38">quae magis arma sonent, quo plus eat hasta lacerto.</TextUnit>
    <TextUnit id="8189" loc="11.39">Artatur denso fugientum examine vallum,</TextUnit>
    <TextUnit id="8190" loc="11.40">quas volvis, Gradive, vices? modo moenia Cadmi</TextUnit>
    <TextUnit id="8191" loc="11.41">scandebant: sua nunc defendunt tecta Pelasgi!</TextUnit>
    <TextUnit id="8192" loc="11.42">ceu redeunt nubes, ceu circumflantibus austris</TextUnit>
    <TextUnit id="8193" loc="11.43">alternus procumbit ager, ceu gurgite cano</TextUnit>
    <TextUnit id="8194" loc="11.44">nunc retegit bibulas, nunc induit aestus harenas.</TextUnit>
    <TextUnit id="8195" loc="11.45">exspirat late pubes Tirynthia, alumni</TextUnit>
    <TextUnit id="8196" loc="11.46">exuvias imitata dei; trux maeret ab astris</TextUnit>
    <TextUnit id="8197" loc="11.47">Amphitryoniades Nemeaea in sanguine terga</TextUnit>
    <TextUnit id="8198" loc="11.48">et similes ramos similesque videre pharetras.</TextUnit>
    <TextUnit id="8199" loc="11.49">stabat in Argolicae ferrato culmine turris</TextUnit>
    <TextUnit id="8200" loc="11.50">egregius lituo dextri Mavortis Enyeus</TextUnit>
    <TextUnit id="8201" loc="11.51">hortator; sed tunc miseris dabat utile signum</TextUnit>
    <TextUnit id="8202" loc="11.52">suadebatque fugam et tutos in castra receptus:</TextUnit>
    <TextUnit id="8203" loc="11.53">cum subitum obliquo descendit ab aere vulnus,</TextUnit>
    <TextUnit id="8204" loc="11.54">urgentisque sonum laeva manus aure retenta est,</TextUnit>
    <TextUnit id="8205" loc="11.55">sicut erat; fugit in vacuas iam spiritus auras,</TextUnit>
    <TextUnit id="8206" loc="11.56">iam gelida ora tacent, carmen tuba sola peregit.</TextUnit>
    <TextUnit id="8207" loc="11.57">Iamque potens scelerum geminaeque exercita gentis</TextUnit>
    <TextUnit id="8208" loc="11.58">sanguine Tisiphone fraterna eludere quaerit</TextUnit>
    <TextUnit id="8209" loc="11.59">bella acie 2: nec se tanta in certamina fidit</TextUnit>
    <TextUnit id="8210" loc="11.60">sufficere, inferna comitem ni sede Megaeram</TextUnit>
    <TextUnit id="8211" loc="11.61">et consanguineos in proelia suscitet angues,</TextUnit>
    <TextUnit id="8212" loc="11.62">ergo procul vacua concedit valle solumque</TextUnit>
    <TextUnit id="8213" loc="11.63">ense fodit Stygio terraeque immurmurat absens</TextUnit>
    <TextUnit id="8214" loc="11.64">nomen et — Elysiis signum indubitabile regnis —</TextUnit>
    <TextUnit id="8215" loc="11.65">crinalem attollit longo stridore cerasten:</TextUnit>
    <TextUnit id="8216" loc="11.66">caeruleae dux ille comae, quo protinus omnis</TextUnit>
    <TextUnit id="8217" loc="11.67">horruit audito tellus pontusque polusque,</TextUnit>
    <TextUnit id="8218" loc="11.68">et pater Aetnaeos iterum respexit ad ignes,</TextUnit>
    <TextUnit id="8219" loc="11.69">accipit illa sonum; stabat tunc forte parenti</TextUnit>
    <TextUnit id="8220" loc="11.70">proxima, dum coetu Capaneus laudatur ab omni</TextUnit>
    <TextUnit id="8221" loc="11.71">Ditis et insignem Stygiis fovet amnibus umbram,</TextUnit>
    <TextUnit id="8222" loc="11.72">protinus abrupta terrarum mole sub astris</TextUnit>
    <TextUnit id="8223" loc="11.73">constitit, exsultant manes, quantumque profundae</TextUnit>
    <TextUnit id="8224" loc="11.74">rarescunt tenebrae, tantum de luce recessit,</TextUnit>
    <TextUnit id="8225" loc="11.75">excipit atra soror dextraeque innexa profatur:</TextUnit>
    <TextUnit id="8226" loc="11.76">hac, germana, tenus Stygii metuenda parentis</TextUnit>
    <TextUnit id="8227" loc="11.77">imperia et iussos potui tolerare furores,</TextUnit>
    <TextUnit id="8228" loc="11.78">sola super terras hostiaque obvia mundo,</TextUnit>
    <TextUnit id="8229" loc="11.79">dum vos Elysium et faciles compescitis umbras.</TextUnit>
    <TextUnit id="8230" loc="11.80">nec pretium deforme morae cassique labores:</TextUnit>
    <TextUnit id="8231" loc="11.81">hoc quodcumque madent campi, quod sanguine fumant i</TextUnit>
    <TextUnit id="8232" loc="11.82">stagna, quod innumero Lethaea examine gaudet</TextUnit>
    <TextUnit id="8233" loc="11.83">ripa, meae vires, mea laeta insignia, sed quid</TextUnit>
    <TextUnit id="8234" loc="11.84">haec ego? Mars habeat, volgataque iactet Enyo.</TextUnit>
    <TextUnit id="8235" loc="11.85">vidisti — Stygiis certe manifestus in umbris —</TextUnit>
    <TextUnit id="8236" loc="11.86">sanguine foedatum rictus atroque madentem</TextUnit>
    <TextUnit id="8237" loc="11.87">ora ducem tabo: miseri insatiabilis edit</TextUnit>
    <TextUnit id="8238" loc="11.88">me tradente caput, modo nempe horrendus ab astris</TextUnit>
    <TextUnit id="8239" loc="11.89">descendit vos usque fragor: me sacra premebat</TextUnit>
    <TextUnit id="8240" loc="11.90">tempestas, ego mixta viri furialibus armis</TextUnit>
    <TextUnit id="8241" loc="11.91">bella deum et magnas videbam fulminis iras.</TextUnit>
    <TextUnit id="8242" loc="11.92">sed iam — effabor enim — longo sudore fatiscunt</TextUnit>
    <TextUnit id="8243" loc="11.93">corda, soror, tardaeque manus; hebet infera caelo</TextUnit>
    <TextUnit id="8244" loc="11.94">taxus et insuetos angues nimia astra soporant.</TextUnit>
    <TextUnit id="8245" loc="11.95">tu, cui totus adhuc furor exsultantque recentes</TextUnit>
    <TextUnit id="8246" loc="11.96">Cocyti de fonte comae, da iungere vires,</TextUnit>
    <TextUnit id="8247" loc="11.97">non solitas acies nec Martia bella paramus,</TextUnit>
    <TextUnit id="8248" loc="11.98">sed fratrum — licet alma Fides Pietasque repugnent,</TextUnit>
    <TextUnit id="8249" loc="11.99">vincentur — fratrum stringendi comminus enses,</TextUnit>
    <TextUnit id="8250" loc="11.100">grande opus! ipsae odiis, ipsae discordibus armis</TextUnit>
    <TextUnit id="8251" loc="11.101">aptemur. quid lenta venis? agedum elige, cuius</TextUnit>
    <TextUnit id="8252" loc="11.102">signa feras, ambo faciles nostrique; sed anceps</TextUnit>
    <TextUnit id="8253" loc="11.103">volgus et adfatus matris blandamque precatu</TextUnit>
    <TextUnit id="8254" loc="11.104">Antigonen timeo, paulum ne nostra retardent</TextUnit>
    <TextUnit id="8255" loc="11.105">consilia, ipse etiam, qui nos lassare precando</TextUnit>
    <TextUnit id="8256" loc="11.106">suetus et ultrices oculorum exposcere Diras,</TextUnit>
    <TextUnit id="8257" loc="11.107">iam pater est: coetu fertur iam solus ab omni</TextUnit>
    <TextUnit id="8258" loc="11.108">flere sibi. atque adeo moror ipsa inrumpere Thebas</TextUnit>
    <TextUnit id="8259" loc="11.109">adsuetumque larem, tibi pareat impius exsul,</TextUnit>
    <TextUnit id="8260" loc="11.110">Argolicumque impelle nefas; neu mitis Adrastus</TextUnit>
    <TextUnit id="8261" loc="11.111">praevaleat plebesque, cave, Lernaea moretur,</TextUnit>
    <TextUnit id="8262" loc="11.112">vade, et in alternas inimica revertere pugnas.”</TextUnit>
    <TextUnit id="8263" loc="11.113">Talia partitae diversum abiere sorores:</TextUnit>
    <TextUnit id="8264" loc="11.114">ut Notus et Boreas gemino de cardine mundi,</TextUnit>
    <TextUnit id="8265" loc="11.115">hic nive Rhipaea, Libycis hic pastus harenis,</TextUnit>
    <TextUnit id="8266" loc="11.116">bella cient: clamant amnes, freta, nubila, silvae,</TextUnit>
    <TextUnit id="8267" loc="11.117">iamque patent strages; plangunt sua damna coloni,</TextUnit>
    <TextUnit id="8268" loc="11.118">et tamen oppressos miserantur in aequore nautas,</TextUnit>
    <TextUnit id="8269" loc="11.119">illas ut summo vidit pater altus Olympo</TextUnit>
    <TextUnit id="8270" loc="11.120">incestare diem, trepidumque Hyperionis orbem</TextUnit>
    <TextUnit id="8271" loc="11.121">subfundi maculis, torvo sic incohat ore:</TextUnit>
    <TextUnit id="8272" loc="11.122">vidimus armiferos, quo fas erat usque, furores,</TextUnit>
    <TextUnit id="8273" loc="11.123">caelicolae, licitasque acies, etsi impia bella</TextUnit>
    <TextUnit id="8274" loc="11.124">unus init aususque mea procumbere dextra,</TextUnit>
    <TextUnit id="8275" loc="11.125">nunc par infandum miserisque incognita terris</TextUnit>
    <TextUnit id="8276" loc="11.126">pugna subest: auferte oculos! absentibus ausint</TextUnit>
    <TextUnit id="8277" loc="11.127">ista deis lateantque Iovem; sat funera mensae</TextUnit>
    <TextUnit id="8278" loc="11.128">Tantaleae et sontes vidisse Lycaonis aras</TextUnit>
    <TextUnit id="8279" loc="11.129">et festina polo ducentes astra Mycenas.</TextUnit>
    <TextUnit id="8280" loc="11.130">nunc etiam turbanda dies: mala nubila, tellus,</TextUnit>
    <TextUnit id="8281" loc="11.131">accipe, secedantque poli: stat parcere mundo</TextUnit>
    <TextUnit id="8282" loc="11.132">caelitibusque meis; saltem ne virginis almae</TextUnit>
    <TextUnit id="8283" loc="11.133">sidera, Ledaei videant neu talia fratres.”</TextUnit>
    <TextUnit id="8284" loc="11.134">sic pater omnipotens, visusque nocentibus arvis</TextUnit>
    <TextUnit id="8285" loc="11.135">abstulit, et dulci terrae caruere sereno.</TextUnit>
    <TextUnit id="8286" loc="11.136">Iamque per Argolicas Erebo sata virgo cohortis</TextUnit>
    <TextUnit id="8287" loc="11.137">vestigat Polynicis iter portisque sub ipsis</TextUnit>
    <TextUnit id="8288" loc="11.138">invenit, incertum leto tot iniqua fugane</TextUnit>
    <TextUnit id="8289" loc="11.139">exeat, et dubios turbarant omina sensus:</TextUnit>
    <TextUnit id="8290" loc="11.140">viderat, obseura vallum dum nocte pererrat</TextUnit>
    <TextUnit id="8291" loc="11.141">aeger consilii curisque novissima volvens,</TextUnit>
    <TextUnit id="8292" loc="11.142">coniugis Argiae laceram cum lampade maesta</TextUnit>
    <TextUnit id="8293" loc="11.143">effigiem — sunt monstra deum, sic ire parabat,</TextUnit>
    <TextUnit id="8294" loc="11.144">has latura viro taedas erat! — : ergo roganti,</TextUnit>
    <TextUnit id="8295" loc="11.145">quae via quisve dolor, cur maesta insignia, tantum</TextUnit>
    <TextUnit id="8296" loc="11.146">fleverat atque manu tacitos averterat ignes,</TextUnit>
    <TextUnit id="8297" loc="11.147">scit mentem vidisse nefas; etenim unde Mycenis</TextUnit>
    <TextUnit id="8298" loc="11.148">adforet et vallum coniunx inopina subiret?</TextUnit>
    <TextUnit id="8299" loc="11.149">sed fati monitus vicinaque funera sentit,</TextUnit>
    <TextUnit id="8300" loc="11.150">ac sentire timet, eum vero Acherontis aperti</TextUnit>
    <TextUnit id="8301" loc="11.151">Dira ter admoto tetigit thoraca flagello,</TextUnit>
    <TextUnit id="8302" loc="11.152">ardet inops animi, nee tam considere regno,</TextUnit>
    <TextUnit id="8303" loc="11.153">quam scelus et caedem et perfossi in sanguine fratris</TextUnit>
    <TextUnit id="8304" loc="11.154">exspirare cupit, subitusque adfatur Adrastum:</TextUnit>
    <TextUnit id="8305" loc="11.155">sera quidem, extremus socium gentisque superstes</TextUnit>
    <TextUnit id="8306" loc="11.156">Argolicae, consulta, pater, iam rebus in artis</TextUnit>
    <TextUnit id="8307" loc="11.157">adgredior; tunc tempus erat, cum sanguis Achivum</TextUnit>
    <TextUnit id="8308" loc="11.158">integer, ire ultro propriamque capessere pugnam,</TextUnit>
    <TextUnit id="8309" loc="11.159">non plebis Danaae florem regumque verendas</TextUnit>
    <TextUnit id="8310" loc="11.160">obiectare animas, ut lamentabile tantis</TextUnit>
    <TextUnit id="8311" loc="11.161">urbibus induerem capiti decus, aspera quando</TextUnit>
    <TextUnit id="8312" loc="11.162">praeteriit virtus, nunc saltem exsolvere fas sit,</TextUnit>
    <TextUnit id="8313" loc="11.163">quae merui, scis namque, socer, licet alta recondas</TextUnit>
    <TextUnit id="8314" loc="11.164">volnera et adflictum generi vereare pudorem:</TextUnit>
    <TextUnit id="8315" loc="11.165">ille ego sum, qui te pacem et pia iura regentem —</TextUnit>
    <TextUnit id="8316" loc="11.166">infelix utinamque aliis datus urbibus hospes! —</TextUnit>
    <TextUnit id="8317" loc="11.167">extorrem patria regnoque — sed exige tandem</TextUnit>
    <TextUnit id="8318" loc="11.168">supplicium: fratrem suprema in bella — quid horres?</TextUnit>
    <TextUnit id="8319" loc="11.169">decretum est fixumque — voco; desiste morari,</TextUnit>
    <TextUnit id="8320" loc="11.170">nec poteris, non si atra parens miseraeque sorores</TextUnit>
    <TextUnit id="8321" loc="11.171">in media arma cadant, non si ipse ad bella ruenti</TextUnit>
    <TextUnit id="8322" loc="11.172">obstet et exstinctos galeae pater ingerat orbes,</TextUnit>
    <TextUnit id="8323" loc="11.173">deficiam, anne bibam superest quodcumque cruoris</TextUnit>
    <TextUnit id="8324" loc="11.174">Inachii et vestris etiamnum mortibus utar?</TextUnit>
    <TextUnit id="8325" loc="11.175">vidi ego me propter ruptos telluris hiatus,</TextUnit>
    <TextUnit id="8326" loc="11.176">nec subii; vidi exanimum fecique nocentem</TextUnit>
    <TextUnit id="8327" loc="11.177">Tydea; me Tegea regem indefensa reposcit,</TextUnit>
    <TextUnit id="8328" loc="11.178">orbaque Parrhasiis ululat mihi mater in antris,</TextUnit>
    <TextUnit id="8329" loc="11.179">ipse nec Ismeni ripas, dum stagna cruentat</TextUnit>
    <TextUnit id="8330" loc="11.180">Hippomedon, Tyrias potui nec scandere turres,</TextUnit>
    <TextUnit id="8331" loc="11.181">dum tonat, et tecum, Capaneu, miscere furores,</TextUnit>
    <TextUnit id="8332" loc="11.182">quis tantus pro luce timor? sed digna rependam.</TextUnit>
    <TextUnit id="8333" loc="11.183">conveniant ubi quaeque nurus matresque Pelasgae</TextUnit>
    <TextUnit id="8334" loc="11.184">longaevique patres, quorum tot gaudia carpsi</TextUnit>
    <TextUnit id="8335" loc="11.185">orbavique domos: fratri concurro, quid ultra est?</TextUnit>
    <TextUnit id="8336" loc="11.186">spectent et votis victorem Eteoclea poscant.</TextUnit>
    <TextUnit id="8337" loc="11.187">iamque vale, coniunx, dulcesque valete Mycenae!</TextUnit>
    <TextUnit id="8338" loc="11.188">at tu, care socer — nec enim omnis culpa malorum</TextUnit>
    <TextUnit id="8339" loc="11.189">me penes, et superi mecum Parcaeque nocentes — ,</TextUnit>
    <TextUnit id="8340" loc="11.190">sis lenis cineri, meque haec post proelia raptum</TextUnit>
    <TextUnit id="8341" loc="11.191">alitibus fratrique tegas urnamque reportes</TextUnit>
    <TextUnit id="8342" loc="11.192">— hoc tantum — et natae melius conubia iungas.”</TextUnit>
    <TextUnit id="8343" loc="11.193">Ibant in lacrimas, veluti cum vere reverso</TextUnit>
    <TextUnit id="8344" loc="11.194">Bistoniae tepuere nives, submittitur ingens</TextUnit>
    <TextUnit id="8345" loc="11.195">Haemus et angustos Rhodope descendit in amnes,</TextUnit>
    <TextUnit id="8346" loc="11.196">coeperat et leni senior mulcere furentem</TextUnit>
    <TextUnit id="8347" loc="11.197">adloquio: scidit orsa novo terrore cruenta</TextUnit>
    <TextUnit id="8348" loc="11.198">Eumenis, alipedemque citum fataliaque arma</TextUnit>
    <TextUnit id="8349" loc="11.199">protinus, Inachii voltus expressa Pherecli,</TextUnit>
    <TextUnit id="8350" loc="11.200">obtulit ac fidas exclusit casside voces.</TextUnit>
    <TextUnit id="8351" loc="11.201">ac super haec: abrumpe moras, celeremus! et illum</TextUnit>
    <TextUnit id="8352" loc="11.202">adventare ferunt portis.” sic omnia vicit,</TextUnit>
    <TextUnit id="8353" loc="11.203">conreptumque iniecit equo; volat aequore aperto</TextUnit>
    <TextUnit id="8354" loc="11.204">pallidus instantemque deae circumspicit umbram.</TextUnit>
    <TextUnit id="8355" loc="11.205">Sacra Iovi merito Tyrius pro fulmine ductor</TextUnit>
    <TextUnit id="8356" loc="11.206">nequiquam Danaos ratus exarmasse ferebat,</TextUnit>
    <TextUnit id="8357" loc="11.207">nec pater aetherius divomque has ullus ad aras,</TextUnit>
    <TextUnit id="8358" loc="11.208">sed mala Tisiphone trepidis inserta ministris</TextUnit>
    <TextUnit id="8359" loc="11.209">adstat et inferno praevertit vota Tonanti.</TextUnit>
    <TextUnit id="8360" loc="11.210">summe deum, tibi namque meae primordia Thebae —</TextUnit>
    <TextUnit id="8361" loc="11.211">liveat infandum licet Argos et aspera Iuno —</TextUnit>
    <TextUnit id="8362" loc="11.212">debent, Sidonios ex quo per litora raptor</TextUnit>
    <TextUnit id="8363" loc="11.213">turbasti thiasos, dignatus virgine nostra</TextUnit>
    <TextUnit id="8364" loc="11.214">terga premi et placidas falsum mugire per undas!</TextUnit>
    <TextUnit id="8365" loc="11.215">nec te vana fides iterum Cadmeia adeptum</TextUnit>
    <TextUnit id="8366" loc="11.216">conubia et Tyrios nimium inrupisse penates:</TextUnit>
    <TextUnit id="8367" loc="11.217">tandem, inquam, soceros dilectaque moenia gratus</TextUnit>
    <TextUnit id="8368" loc="11.218">respicis adsertorque tonas; ceu regia caeli</TextUnit>
    <TextUnit id="8369" loc="11.219">adtemptata tui, sic te pro turribus altis</TextUnit>
    <TextUnit id="8370" loc="11.220">vidimus urgentem nubes, laetique benignum</TextUnit>
    <TextUnit id="8371" loc="11.221">fulmen et auditos proavis adgnoscimus ignes,</TextUnit>
    <TextUnit id="8372" loc="11.222">accipe nunc pecudes et magni turis acervos</TextUnit>
    <TextUnit id="8373" loc="11.223">votivumque marem; dignas sed pendere grates</TextUnit>
    <TextUnit id="8374" loc="11.224">haud mortale opus est; certent tibi reddere Bacchus</TextUnit>
    <TextUnit id="8375" loc="11.225">noster et Alcides, illis haec moenia servas.”</TextUnit>
    <TextUnit id="8376" loc="11.226">dixerat: ast illi niger ignis in ora genasque</TextUnit>
    <TextUnit id="8377" loc="11.227">prosiluit raptumque comis diadema cremavit.</TextUnit>
    <TextUnit id="8378" loc="11.228">tunc ferus ante ictum spumis delubra cruentat</TextUnit>
    <TextUnit id="8379" loc="11.229">taurus et obstantum mediis e coetibus exit</TextUnit>
    <TextUnit id="8380" loc="11.230">turbidus insanoque ferens altaria cornu.</TextUnit>
    <TextUnit id="8381" loc="11.231">diffugiunt famuli, et regem solatur haruspex,</TextUnit>
    <TextUnit id="8382" loc="11.232">ipse instaurari sacrum male fortis agique</TextUnit>
    <TextUnit id="8383" loc="11.233">imperat, et magnos ficto premit ore timores,</TextUnit>
    <TextUnit id="8384" loc="11.234">qualis ubi implicitum Tirynthius ossibus ignem</TextUnit>
    <TextUnit id="8385" loc="11.235">sensit et Oetaeas membris accedere vestes,</TextUnit>
    <TextUnit id="8386" loc="11.236">vota incepta tamen libataque tura ferebat</TextUnit>
    <TextUnit id="8387" loc="11.237">durus adhuc patiensque mali; mox grande coactus</TextUnit>
    <TextUnit id="8388" loc="11.238">ingemuit, victorque furit per viscera Nessus.</TextUnit>
    <TextUnit id="8389" loc="11.239">Nuntius exanimi suspensus pectora cursu</TextUnit>
    <TextUnit id="8390" loc="11.240">Aepytus ad regem portae statione relicta</TextUnit>
    <TextUnit id="8391" loc="11.241">tendit et haec trepido vix intellectus anhelat:</TextUnit>
    <TextUnit id="8392" loc="11.242">rumpe pios cultus intempestivaque, rector,</TextUnit>
    <TextUnit id="8393" loc="11.243">sacra deum: frater muris circum omnibus instat</TextUnit>
    <TextUnit id="8394" loc="11.244">portarumque moras frenis adsultat et hastis,</TextUnit>
    <TextUnit id="8395" loc="11.245">nomine te crebro, te solum in proelia poscens.”</TextUnit>
    <TextUnit id="8396" loc="11.246">flent maesti retro comites, et uterque loquenti</TextUnit>
    <TextUnit id="8397" loc="11.247">adgemit et pulsis exercitus obstrepit armis,</TextUnit>
    <TextUnit id="8398" loc="11.248">ille vocat: nunc tempus erat, sator optime divom!</TextUnit>
    <TextUnit id="8399" loc="11.249">quid meruit Capaneus?” turbatus inhorruit altis</TextUnit>
    <TextUnit id="8400" loc="11.250">rex odiis, mediaque tamen gavisus in ira est.</TextUnit>
    <TextUnit id="8401" loc="11.251">sic ubi regnator post exsulis otia tauri</TextUnit>
    <TextUnit id="8402" loc="11.252">mugitum hostilem summa tulit aure iuvencus</TextUnit>
    <TextUnit id="8403" loc="11.253">adgnovitque minas, magna stat fervidus ira</TextUnit>
    <TextUnit id="8404" loc="11.254">ante gregem spumisque animos ardentibus efflat,</TextUnit>
    <TextUnit id="8405" loc="11.255">nunc pede torvus humum, nunc cornibus aera findens;</TextUnit>
    <TextUnit id="8406" loc="11.256">horret ager, trepidaeque exspectant proelia valles.</TextUnit>
    <TextUnit id="8407" loc="11.257">Nec desunt regni comites: sine, moenia pulset</TextUnit>
    <TextUnit id="8408" loc="11.258">inritus.” ille autem fractis huc audeat usque</TextUnit>
    <TextUnit id="8409" loc="11.259">viribus?” hic miseris furor est instare periclo,</TextUnit>
    <TextUnit id="8410" loc="11.260">nec librare metus et tuta odisse.” resiste</TextUnit>
    <TextUnit id="8411" loc="11.261">hic fretus solio, nos propulsabimus hostem,</TextUnit>
    <TextUnit id="8412" loc="11.262">nos bellare iube.” sic proxima turba, sed ardens</TextUnit>
    <TextUnit id="8413" loc="11.263">ecce aderat luctu dicturusque omnia belli</TextUnit>
    <TextUnit id="8414" loc="11.264">libertate Creon: urit fera corda Menoeceus;</TextUnit>
    <TextUnit id="8415" loc="11.265">nulla patri requies, illum quaeritque tenetque;</TextUnit>
    <TextUnit id="8416" loc="11.266">illum sanguineos proflantem pectore rivos</TextUnit>
    <TextUnit id="8417" loc="11.267">aspicit et saeva semper de turre cadentem.</TextUnit>
    <TextUnit id="8418" loc="11.268">ut dubium et pugnas cunctantem Eteoclea vidit:</TextUnit>
    <TextUnit id="8419" loc="11.269">ibis,” ait, neque te ulterius fratremque ducemque,</TextUnit>
    <TextUnit id="8420" loc="11.270">pessime, funeribus patriae lacrimisque potentem,</TextUnit>
    <TextUnit id="8421" loc="11.271">Eumenidum bellique reum, patiemur inulti.</TextUnit>
    <TextUnit id="8422" loc="11.272">sat tua non aequis luimus periuria divis.</TextUnit>
    <TextUnit id="8423" loc="11.273">urbem armis opibusque gravem et modo civibus artam,</TextUnit>
    <TextUnit id="8424" loc="11.274">ceu caelo deiecta lues inimicave tellus,</TextUnit>
    <TextUnit id="8425" loc="11.275">hausisti vacuamque tamen sublimis obumbras?</TextUnit>
    <TextUnit id="8426" loc="11.276">deest tibi servitio plebes: hos ignis egentes</TextUnit>
    <TextUnit id="8427" loc="11.277">fert humus, hos pelago patrius iam detulit amnis;</TextUnit>
    <TextUnit id="8428" loc="11.278">hi quaerunt artus, illi anxia vulnera curant,</TextUnit>
    <TextUnit id="8429" loc="11.279">redde agedum miseris fratres natosque patresque,</TextUnit>
    <TextUnit id="8430" loc="11.280">redde arvis domibusque viros! ubi maximus Hypseus</TextUnit>
    <TextUnit id="8431" loc="11.281">finitimusque Dryas, ubi Phocidos arma sonorae</TextUnit>
    <TextUnit id="8432" loc="11.282">Euboicique duces? illos tamen aequa duelli</TextUnit>
    <TextUnit id="8433" loc="11.283">fors tulit ad manes: at tu, pudet! hostia regni,</TextUnit>
    <TextUnit id="8434" loc="11.284">hostia, nate, iaces, ceu mutus et e grege sanguis,</TextUnit>
    <TextUnit id="8435" loc="11.285">ei mihi! primitiis ararum et rite nefasto</TextUnit>
    <TextUnit id="8436" loc="11.286">libatus iussusque mori: et cunctabitur ultra</TextUnit>
    <TextUnit id="8437" loc="11.287">iste nec adverso nunc saltem Marte vocatus</TextUnit>
    <TextUnit id="8438" loc="11.288">stabit? an in pugnas alium iubet ire profanus</TextUnit>
    <TextUnit id="8439" loc="11.289">Tiresias iterumque meos oracula nectit</TextUnit>
    <TextUnit id="8440" loc="11.290">in gemitus? quid enim misero super unicus Haemon?</TextUnit>
    <TextUnit id="8441" loc="11.291">ille iube subeat, tuque hinc spectator ab alta</TextUnit>
    <TextUnit id="8442" loc="11.292">turre sede! quid saeva fremis famulamque cohortem</TextUnit>
    <TextUnit id="8443" loc="11.293">respectas? hi te ire volunt, hi pendere poenas;</TextUnit>
    <TextUnit id="8444" loc="11.294">ipsa etiam genetrix ipsaeque odere sorores.</TextUnit>
    <TextUnit id="8445" loc="11.295">in te ardens frater ferrum mortemque minatur</TextUnit>
    <TextUnit id="8446" loc="11.296">saevaque portarum convenit claustra, nec audis</TextUnit>
    <TextUnit id="8447" loc="11.297">1?” Sic pater infrendens, miseraque exaestuat ira.</TextUnit>
    <TextUnit id="8448" loc="11.298">ille sub haec non fallis,” ait, nec te inclyta nati</TextUnit>
    <TextUnit id="8449" loc="11.299">fata movent: canere illa patrem et iactare decebat,</TextUnit>
    <TextUnit id="8450" loc="11.300">sed spes sub lacrimis, spes atque occulta cupido</TextUnit>
    <TextUnit id="8451" loc="11.301">his latet: insano praetendis funera voto,</TextUnit>
    <TextUnit id="8452" loc="11.302">meque premis frustra vacuae ceu proximus aulae,</TextUnit>
    <TextUnit id="8453" loc="11.303">non ita Sidoniam Fortuna reliquerit urbem,</TextUnit>
    <TextUnit id="8454" loc="11.304">in te ut sceptra cadant, tanto indignissime nato.</TextUnit>
    <TextUnit id="8455" loc="11.305">nec mihi difficilis praesens vindicta; sed arma,</TextUnit>
    <TextUnit id="8456" loc="11.306">arma prius, famuli! coeant in proelia fratres,</TextUnit>
    <TextUnit id="8457" loc="11.307">vult gemitus lenire Creon: lucrare furorem;</TextUnit>
    <TextUnit id="8458" loc="11.308">victori mihi cuncta lues.” sic iurgia paulum</TextUnit>
    <TextUnit id="8459" loc="11.309">distulit atque ensem, quem iam dabat ira, repressit.</TextUnit>
    <TextUnit id="8460" loc="11.310">ictus ut incerto pastoris vulnere serpens</TextUnit>
    <TextUnit id="8461" loc="11.311">erigitur gyro longumque e corpore toto</TextUnit>
    <TextUnit id="8462" loc="11.312">virus in ora legit; paulum si devius hostis</TextUnit>
    <TextUnit id="8463" loc="11.313">torsit iter, cecidere minae tumefactaque frustra</TextUnit>
    <TextUnit id="8464" loc="11.314">colla sedent, irasque sui bibit ipse veneni.</TextUnit>
    <TextUnit id="8465" loc="11.315">At genetrix primam funestae sortis ut amens</TextUnit>
    <TextUnit id="8466" loc="11.316">expavit famam — nec tarde credidit — ibat</TextUnit>
    <TextUnit id="8467" loc="11.317">scissa comam voltusque et pectore nuda cruento,</TextUnit>
    <TextUnit id="8468" loc="11.318">non sexus decorisve memor: Pentheia qualis</TextUnit>
    <TextUnit id="8469" loc="11.319">mater ad insani scandebat culmina montis,</TextUnit>
    <TextUnit id="8470" loc="11.320">promissum saevo caput adlatura Lyaeo.</TextUnit>
    <TextUnit id="8471" loc="11.321">non comites, non ferre piae vestigia natae</TextUnit>
    <TextUnit id="8472" loc="11.322">aeque valent: tantum miserae dolor ultimus addit</TextUnit>
    <TextUnit id="8473" loc="11.323">robur, et exsangues crudescunt luctibus anni.</TextUnit>
    <TextUnit id="8474" loc="11.324">iamque decus galeae, iam spicula saeva ligabat</TextUnit>
    <TextUnit id="8475" loc="11.325">ductor et ad lituos hilarem intrepidumque tubarum</TextUnit>
    <TextUnit id="8476" loc="11.326">prospiciebat equum, subito cum apparuit ingens</TextUnit>
    <TextUnit id="8477" loc="11.327">mater, et ipse metu famulumque expalluit omnis</TextUnit>
    <TextUnit id="8478" loc="11.328">coetus, et oblatam retro dedit armiger hastam.</TextUnit>
    <TextUnit id="8479" loc="11.329">quis furor? unde iterum regni integrata resurgit</TextUnit>
    <TextUnit id="8480" loc="11.330">Eumenis? ipsi etiam post omnia, comminus ipsi</TextUnit>
    <TextUnit id="8481" loc="11.331">stabitis? usque adeo geminas duxisse cohortes</TextUnit>
    <TextUnit id="8482" loc="11.332">et facinus mandasse parum est? quo deinde redibit</TextUnit>
    <TextUnit id="8483" loc="11.333">victor? in hosne sinus? o diri coniugis olim</TextUnit>
    <TextUnit id="8484" loc="11.334">felices tenebrae! datis, improba lumina, poenas,</TextUnit>
    <TextUnit id="8485" loc="11.335">haec spectanda dies? quo, saeve, minantia flectis</TextUnit>
    <TextUnit id="8486" loc="11.336">ora? quid alternus voltus pallorque ruborque</TextUnit>
    <TextUnit id="8487" loc="11.337">mutat, et obnixi frangunt mala murmura dentes?</TextUnit>
    <TextUnit id="8488" loc="11.338">me miseram, vinces! prius haec tamen arma necesse est</TextUnit>
    <TextUnit id="8489" loc="11.339">experiare domi: stabo ipso in limine portae</TextUnit>
    <TextUnit id="8490" loc="11.340">auspicium infelix scelerumque immanis imago.</TextUnit>
    <TextUnit id="8491" loc="11.341">haec tibi canities, haec sunt calcanda, nefande,</TextUnit>
    <TextUnit id="8492" loc="11.342">ubera, perque uterum sonipes hic matris agendus,</TextUnit>
    <TextUnit id="8493" loc="11.343">parce: quid oppositam capulo parmaque repellis?</TextUnit>
    <TextUnit id="8494" loc="11.344">non ego te contra Stygiis feralia sanxi</TextUnit>
    <TextUnit id="8495" loc="11.345">vota deis, caeco nec Erinyas ore rogavi.</TextUnit>
    <TextUnit id="8496" loc="11.346">exaudi miseram: genetrix te, saeve, precatur,</TextUnit>
    <TextUnit id="8497" loc="11.347">non pater; adde moram sceleri et metire, quod audes,</TextUnit>
    <TextUnit id="8498" loc="11.348">sed pulsat muros germanus et impia contra</TextUnit>
    <TextUnit id="8499" loc="11.349">bella ciet. non mater enim, non obstat eunti</TextUnit>
    <TextUnit id="8500" loc="11.350">ulla soror; te cuncta rogant, hic plangimus omnes,</TextUnit>
    <TextUnit id="8501" loc="11.351">ast ibi vix unus pugnas dissuadet Adrastus,</TextUnit>
    <TextUnit id="8502" loc="11.352">aut fortasse iubet: tu limina avita deosque</TextUnit>
    <TextUnit id="8503" loc="11.353">linquis et a nostris in fratrem amplexibus exis?”</TextUnit>
    <TextUnit id="8504" loc="11.354">At parte ex alia taeitos obstante tumultu</TextUnit>
    <TextUnit id="8505" loc="11.355">Antigone furata gradus — nee easta retardat</TextUnit>
    <TextUnit id="8506" loc="11.356">virginitas — volat Ogygii fastigia muri</TextUnit>
    <TextUnit id="8507" loc="11.357">exsuperare furens; senior comes haeret eunti</TextUnit>
    <TextUnit id="8508" loc="11.358">Actor, et hic summas non duraturus ad arces,</TextUnit>
    <TextUnit id="8509" loc="11.359">utque procul visis paulum dubitavit in armis,</TextUnit>
    <TextUnit id="8510" loc="11.360">adgnovitque — nefas! — iaculis et voce superba</TextUnit>
    <TextUnit id="8511" loc="11.361">tecta incessentem, magno prius omnia planetu</TextUnit>
    <TextUnit id="8512" loc="11.362">implet et ex muris ceu descensura profatur:</TextUnit>
    <TextUnit id="8513" loc="11.363">comprime tela manu paulumque hancrespice turrem,</TextUnit>
    <TextUnit id="8514" loc="11.364">frater, et horrentes refer in mea lumina cristas i</TextUnit>
    <TextUnit id="8515" loc="11.365">agnoscisne hostes? sic annua pacta fidemque</TextUnit>
    <TextUnit id="8516" loc="11.366">poscimus? hi questus, haec est bona causa modesti</TextUnit>
    <TextUnit id="8517" loc="11.367">exsulis? Argolicos per te, germane, penates —</TextUnit>
    <TextUnit id="8518" loc="11.368">nam Tyriis iam nullus honos — per si quid in illa</TextUnit>
    <TextUnit id="8519" loc="11.369">dulce domo, submitte animos: en utraque gentis</TextUnit>
    <TextUnit id="8520" loc="11.370">turba rogant ambaeque acies; rogat illa suorum</TextUnit>
    <TextUnit id="8521" loc="11.371">Antigone devota malis suspectaque regi,</TextUnit>
    <TextUnit id="8522" loc="11.372">et tantum tua, dure, soror, saltem ora trucesque</TextUnit>
    <TextUnit id="8523" loc="11.373">solve genas; liceat voltus fortasse supremum</TextUnit>
    <TextUnit id="8524" loc="11.374">noscere dilectos et ad haec lamenta videre,</TextUnit>
    <TextUnit id="8525" loc="11.375">anne fleas, illum gemitu iam supplice mater</TextUnit>
    <TextUnit id="8526" loc="11.376">frangit et exsertum dimittere dicitur ensem:</TextUnit>
    <TextUnit id="8527" loc="11.377">tu mihi fortis adhuc? mihi, quae tua nocte dieque</TextUnit>
    <TextUnit id="8528" loc="11.378">exsilia erroresque fleo, iamiamque tumentem</TextUnit>
    <TextUnit id="8529" loc="11.379">placavi tibi saepe patrem? quid crimine solvis</TextUnit>
    <TextUnit id="8530" loc="11.380">germanum? nempe ille fidem et stata foedera rupit,</TextUnit>
    <TextUnit id="8531" loc="11.381">ille nocens saevusque suis; tamen ecce vocatus</TextUnit>
    <TextUnit id="8532" loc="11.382">non venit.” his paulum furor elanguescere dictis</TextUnit>
    <TextUnit id="8533" loc="11.383">coeperat, obstreperet quamquam atque obstaret Erinys;</TextUnit>
    <TextUnit id="8534" loc="11.384">iam submissa manus, lente iam flectit habenas,</TextUnit>
    <TextUnit id="8535" loc="11.385">iam tacet; erumpunt gemitus, lacrimasque fatetur</TextUnit>
    <TextUnit id="8536" loc="11.386">cassis; hebent irae, pariterque et abire nocentem</TextUnit>
    <TextUnit id="8537" loc="11.387">et venisse pudet: subito cum matre repulsa</TextUnit>
    <TextUnit id="8538" loc="11.388">Eumenis eiecit fractis Eteoclea portis</TextUnit>
    <TextUnit id="8539" loc="11.389">clamantem: venio solumque, quod ante vocasti,</TextUnit>
    <TextUnit id="8540" loc="11.390">invideo; ne incesse moras, gravis arma tenebat</TextUnit>
    <TextUnit id="8541" loc="11.391">mater; io patria, o regum incertissima tellus,</TextUnit>
    <TextUnit id="8542" loc="11.392">nunc certe victoris eris!” nec mitior ille</TextUnit>
    <TextUnit id="8543" loc="11.393">tandem” inquit, scis, saeve, fidem et descendis in aequum?</TextUnit>
    <TextUnit id="8544" loc="11.394">o mihi nunc primum longo post tempore, frater,</TextUnit>
    <TextUnit id="8545" loc="11.395">congredere: hae leges, haec foedera sola supersunt.”</TextUnit>
    <TextUnit id="8546" loc="11.396">sic hostile tuens fratrem; namque uritur alto</TextUnit>
    <TextUnit id="8547" loc="11.397">corde, quod innumeri comites, quod regia cassis</TextUnit>
    <TextUnit id="8548" loc="11.398">instratusque ostro sonipes, quod fulva metallo</TextUnit>
    <TextUnit id="8549" loc="11.399">parma micet, quamquam haud armis inhonorus et ipse</TextUnit>
    <TextUnit id="8550" loc="11.400">nec palla volgare nitens: opus ipsa novarat</TextUnit>
    <TextUnit id="8551" loc="11.401">Maeoniis Argia modis ac pollice docto</TextUnit>
    <TextUnit id="8552" loc="11.402">stamina purpureae sociaverat aurea telae.</TextUnit>
    <TextUnit id="8553" loc="11.403">Iamque in pulvereum Furiis hortantibus aequor</TextUnit>
    <TextUnit id="8554" loc="11.404">prosiliunt, sua quemque comes stimulatque monetque.</TextUnit>
    <TextUnit id="8555" loc="11.405">frena tenent ipsae phalerasque et lucida comunt</TextUnit>
    <TextUnit id="8556" loc="11.406">arma manu mixtisque iubas serpentibus augent.</TextUnit>
    <TextUnit id="8557" loc="11.407">stat consanguineum campo scelus, unius ingens</TextUnit>
    <TextUnit id="8558" loc="11.408">bellum uteri, coeuntque pares sub casside voltus,</TextUnit>
    <TextUnit id="8559" loc="11.409">signa pavent, siluere tubae, stupefactaque Martis</TextUnit>
    <TextUnit id="8560" loc="11.410">cornua; ter nigris avidus regnator ab oris</TextUnit>
    <TextUnit id="8561" loc="11.411">intonuit terque ima soli concussit, et ipsi</TextUnit>
    <TextUnit id="8562" loc="11.412">armorum fugere dei: nusquam inclyta Virtus,</TextUnit>
    <TextUnit id="8563" loc="11.413">restinxit Bellona faces, longeque paventes</TextUnit>
    <TextUnit id="8564" loc="11.414">Mars rapuit currus, et Gorgone cruda virago</TextUnit>
    <TextUnit id="8565" loc="11.415">abstitit, inque vicem Stygiae subiere sorores.</TextUnit>
    <TextUnit id="8566" loc="11.416">prominet excelsis volgus miserabile tectis,</TextUnit>
    <TextUnit id="8567" loc="11.417">cuncta madent lacrimis et ab omni plangitur arce.</TextUnit>
    <TextUnit id="8568" loc="11.418">hinc questi vixisse senes, hinc pectore nudo</TextUnit>
    <TextUnit id="8569" loc="11.419">stant matres parvosque vetant adtendere natos,</TextUnit>
    <TextUnit id="8570" loc="11.420">ipse quoque Ogygios monstra ad gentilia manes</TextUnit>
    <TextUnit id="8571" loc="11.421">Tartareus rector porta iubet ire reclusa.</TextUnit>
    <TextUnit id="8572" loc="11.422">montibus insidunt patriis tristique corona</TextUnit>
    <TextUnit id="8573" loc="11.423">infecere diem et vinci sua crimina gaudent.</TextUnit>
    <TextUnit id="8574" loc="11.424">Illos ut stimulis ire in discrimen apertis</TextUnit>
    <TextUnit id="8575" loc="11.425">audiit et sceleri nullum iam obstare pudorem,</TextUnit>
    <TextUnit id="8576" loc="11.426">advolat et medias immittit Adrastus habenas,</TextUnit>
    <TextUnit id="8577" loc="11.427">ipse quidem et regnis multum et venerabilis aevo.</TextUnit>
    <TextUnit id="8578" loc="11.428">sed quid apud tales, quis nec sua pignora curae,</TextUnit>
    <TextUnit id="8579" loc="11.429">exter honos 3? tamen ille rogat: spectabimus ergo hoc,</TextUnit>
    <TextUnit id="8580" loc="11.430">Inachidae Tyriique, nefas? ubi iura deique,</TextUnit>
    <TextUnit id="8581" loc="11.431">bella ubi? ne perstate animis, te deprecor, hostis —</TextUnit>
    <TextUnit id="8582" loc="11.432">quamquam, haec ira sinat, nec tu mihi sanguine longe — ,</TextUnit>
    <TextUnit id="8583" loc="11.433">te, gener, et iubeo; sceptri si tanta cupido est,</TextUnit>
    <TextUnit id="8584" loc="11.434">exuo regales habitus, i, Lernan et Argos</TextUnit>
    <TextUnit id="8585" loc="11.435">solus habe!” non verba magis suadentia frangunt</TextUnit>
    <TextUnit id="8586" loc="11.436">accensos, sumptisque semel conatibus obstant,</TextUnit>
    <TextUnit id="8587" loc="11.437">quam Scytha curvatis erectus fluctibus umquam</TextUnit>
    <TextUnit id="8588" loc="11.438">Pontus Cyaneos vetuit concurrere montes,</TextUnit>
    <TextUnit id="8589" loc="11.439">ut periisse preces geminoque ad proelia fusos</TextUnit>
    <TextUnit id="8590" loc="11.440">pulvere cornipedes explorarique furentum</TextUnit>
    <TextUnit id="8591" loc="11.441">in digitis amenta videt, fugit omnia linquens,</TextUnit>
    <TextUnit id="8592" loc="11.442">castra, viros, generum, Thebas, ac fata monentem</TextUnit>
    <TextUnit id="8593" loc="11.443">conversumque iugo propellit Ariona: qualis</TextUnit>
    <TextUnit id="8594" loc="11.444">demissus curru laevae post praemia sortis</TextUnit>
    <TextUnit id="8595" loc="11.445">umbrarum custos mundique novissimus heres</TextUnit>
    <TextUnit id="8596" loc="11.446">palluit, amisso veniens in Tartara caelo.</TextUnit>
    <TextUnit id="8597" loc="11.447">Non tamen indulsit pugnae cunctataque primo</TextUnit>
    <TextUnit id="8598" loc="11.448">substitit in scelere et paulum Fortuna morata est.</TextUnit>
    <TextUnit id="8599" loc="11.449">bis cassae periere viae, bis comminus actos</TextUnit>
    <TextUnit id="8600" loc="11.450">avertit bonus error equos, puraeque nefandi</TextUnit>
    <TextUnit id="8601" loc="11.451">sanguinis obliquis ceciderunt ictibus hastae,</TextUnit>
    <TextUnit id="8602" loc="11.452">tendunt frena manu, saevis calcaribus urgent</TextUnit>
    <TextUnit id="8603" loc="11.453">immeritos; movet et geminas venerabile divom</TextUnit>
    <TextUnit id="8604" loc="11.454">prodigium turmas, alternaque murmura volvont</TextUnit>
    <TextUnit id="8605" loc="11.455">mussantes: iterare acies, procurrere saepe</TextUnit>
    <TextUnit id="8606" loc="11.456">impetus et totum miseris opponere bellum.</TextUnit>
    <TextUnit id="8607" loc="11.457">Iamdudum terris coetuque offensa deorum</TextUnit>
    <TextUnit id="8608" loc="11.458">aversa caeli Pietas in parte sedebat,</TextUnit>
    <TextUnit id="8609" loc="11.459">non habitu, quo nota prius, non ore sereno,</TextUnit>
    <TextUnit id="8610" loc="11.460">sed vittis exuta comam, fraternaque bella,</TextUnit>
    <TextUnit id="8611" loc="11.461">ceu soror infelix pugnantum aut anxia mater,</TextUnit>
    <TextUnit id="8612" loc="11.462">deflebat, saevumque Iovem Parcasque nocentes</TextUnit>
    <TextUnit id="8613" loc="11.463">vociferans, seseque polis et luce relicta</TextUnit>
    <TextUnit id="8614" loc="11.464">descensuram Erebo et Stygios iam malle penates,</TextUnit>
    <TextUnit id="8615" loc="11.465">quid me,” ait, ut saevis animantum ac saepe deorum</TextUnit>
    <TextUnit id="8616" loc="11.466">obstaturam animis, princeps Natura, creabas?</TextUnit>
    <TextUnit id="8617" loc="11.467">nil iam ego per populos, nusquam reverentia nostri,</TextUnit>
    <TextUnit id="8618" loc="11.468">o furor, o homines diraeque Prometheos artes!</TextUnit>
    <TextUnit id="8619" loc="11.469">quam bene post Pyrrham tellus pontusque vacabant 1!</TextUnit>
    <TextUnit id="8620" loc="11.470">en mortale genus!” dixit, speculataque tempus</TextUnit>
    <TextUnit id="8621" loc="11.471">auxilio temptemus,” ait, licet inrita coner.”</TextUnit>
    <TextUnit id="8622" loc="11.472">desiluitque polo, niveus sub nubibus atris</TextUnit>
    <TextUnit id="8623" loc="11.473">quamquam maesta deae sequitur vestigia limes,</TextUnit>
    <TextUnit id="8624" loc="11.474">vix steterat campo, subita mansuescere pace</TextUnit>
    <TextUnit id="8625" loc="11.475">agmina sentirique nefas; tunc ora madescunt</TextUnit>
    <TextUnit id="8626" loc="11.476">pectoraque, et tacitus subrepsit fratribus horror,</TextUnit>
    <TextUnit id="8627" loc="11.477">arma etiam simulata gerens cultusque viriles,</TextUnit>
    <TextUnit id="8628" loc="11.478">nunc his, nunc illis agite, ite, obsistite,” clamat,</TextUnit>
    <TextUnit id="8629" loc="11.479">qius nati fratresque domi, quis pignora tanta</TextUnit>
    <TextUnit id="8630" loc="11.480">! hic quoque — nonne palam est ultro miserescere divos? —</TextUnit>
    <TextUnit id="8631" loc="11.481">tela cadunt, cunctantur equi, Fors ipsa repugnat.”</TextUnit>
    <TextUnit id="8632" loc="11.482">Nonnihil impulerat dubios, ni torva notasset</TextUnit>
    <TextUnit id="8633" loc="11.483">Tisiphone fraudes caelestique ocior igne</TextUnit>
    <TextUnit id="8634" loc="11.484">adforet increpitans: quid belli obverteris ausis,</TextUnit>
    <TextUnit id="8635" loc="11.485">numen iners pacique datum? cede, improba: noster</TextUnit>
    <TextUnit id="8636" loc="11.486">hic campus nosterque dies; nunc sera nocentes</TextUnit>
    <TextUnit id="8637" loc="11.487">defendis Thebas. ubi tunc, cum bella cieret</TextUnit>
    <TextUnit id="8638" loc="11.488">Bacchus et armatas furiarent orgia matres?</TextUnit>
    <TextUnit id="8639" loc="11.489">aut ubi segnis eras, dum Martius impia serpens</TextUnit>
    <TextUnit id="8640" loc="11.490">stagna bibit, dum Cadmus arat, dum victa cadit Sphinx,</TextUnit>
    <TextUnit id="8641" loc="11.491">dum rogat Oedipoden genitor, dum lampade nostra</TextUnit>
    <TextUnit id="8642" loc="11.492">in thalamos Iocasta venit?” sic urget, et ultro</TextUnit>
    <TextUnit id="8643" loc="11.493">vitantem aspectus etiam pudibundaque longe</TextUnit>
    <TextUnit id="8644" loc="11.494">ora reducentem premit adstridentibus hydris</TextUnit>
    <TextUnit id="8645" loc="11.495">intentatque faces; deiectam in lumina pallam</TextUnit>
    <TextUnit id="8646" loc="11.496">diva trahit magnoque fugit questura Tonanti.</TextUnit>
    <TextUnit id="8647" loc="11.497">Tunc vero accensae stimulis maioribus irae:</TextUnit>
    <TextUnit id="8648" loc="11.498">arma placent, versaeque volunt spectare cohortes,</TextUnit>
    <TextUnit id="8649" loc="11.499">instaurant crudele nefas; rex impius aptat</TextUnit>
    <TextUnit id="8650" loc="11.500">tela et funestae casum prior occupat hastae.</TextUnit>
    <TextUnit id="8651" loc="11.501">illa viam medium clipei conata per orbem</TextUnit>
    <TextUnit id="8652" loc="11.502">non perfert ictus atque alto vincitur auro.</TextUnit>
    <TextUnit id="8653" loc="11.503">tunc exsul subit et clare funesta precatur:</TextUnit>
    <TextUnit id="8654" loc="11.504">di, quos effosso non inritus ore rogavit</TextUnit>
    <TextUnit id="8655" loc="11.505">Oedipodes flammare nefas, non improba posco</TextUnit>
    <TextUnit id="8656" loc="11.506">vota: piabo manus et eodem pectora ferro</TextUnit>
    <TextUnit id="8657" loc="11.507">rescindam, dum me moriens hic sceptra tenentem</TextUnit>
    <TextUnit id="8658" loc="11.508">linquat et hunc secum portet minor umbra dolorem.”</TextUnit>
    <TextUnit id="8659" loc="11.509">hasta subit velox equitis femur inter equique ilia,</TextUnit>
    <TextUnit id="8660" loc="11.510">letum utrique volens 4; sed plaga sedentis</TextUnit>
    <TextUnit id="8661" loc="11.511">laxato vitata genu, tamen inrita voti</TextUnit>
    <TextUnit id="8662" loc="11.512">cuspis in obliquis invenit volnera costis.</TextUnit>
    <TextUnit id="8663" loc="11.513">it praeceps sonipes strictae contemptor habenae</TextUnit>
    <TextUnit id="8664" loc="11.514">arvaque sanguineo scribit rutilantia gyro.</TextUnit>
    <TextUnit id="8665" loc="11.515">exsultat fratris credens hunc ille cruorem:</TextUnit>
    <TextUnit id="8666" loc="11.516">credit et ipse metu; totis iamque exsul habenis</TextUnit>
    <TextUnit id="8667" loc="11.517">indulget, caecusque avidos inlidit in aegrum</TextUnit>
    <TextUnit id="8668" loc="11.518">cornipedem cursus, miscentur frena manusque</TextUnit>
    <TextUnit id="8669" loc="11.519">telaque, et ad terram turbatis gressibus ambo</TextUnit>
    <TextUnit id="8670" loc="11.520">praecipiant, ut nocte rates, quas nubilus auster</TextUnit>
    <TextUnit id="8671" loc="11.521">implicuit, frangunt tonsas mutantque rudentes,</TextUnit>
    <TextUnit id="8672" loc="11.522">luctataeque diu tenebris hiemique sibique,</TextUnit>
    <TextUnit id="8673" loc="11.523">sicut erant, imo pariter sedere profundo:</TextUnit>
    <TextUnit id="8674" loc="11.524">haec pugnae facies, coeunt sine more, sine arte,</TextUnit>
    <TextUnit id="8675" loc="11.525">tantum animis iraque, atque ignescentia cernunt</TextUnit>
    <TextUnit id="8676" loc="11.526">per galeas odia et voltus rimantur acerbo</TextUnit>
    <TextUnit id="8677" loc="11.527">lumine: nil adeo mediae telluris, et enses</TextUnit>
    <TextUnit id="8678" loc="11.528">impliciti innexaeque manus, alternaque saevi</TextUnit>
    <TextUnit id="8679" loc="11.529">murmura ceu lituos rapiunt aut signa tubarum.</TextUnit>
    <TextUnit id="8680" loc="11.530">fulmineos veluti praeceps cum comminus egit</TextUnit>
    <TextUnit id="8681" loc="11.531">ira sues strictisque erexit tergora saetis:</TextUnit>
    <TextUnit id="8682" loc="11.532">igne tremunt oculi, lunataque dentibus uncis</TextUnit>
    <TextUnit id="8683" loc="11.533">ora sonant; spectat pugnas de rupe propinqua</TextUnit>
    <TextUnit id="8684" loc="11.534">venator patiens canibusque silentia suadet:</TextUnit>
    <TextUnit id="8685" loc="11.535">sic avidi incurrunt; necdum letalia miscent</TextUnit>
    <TextUnit id="8686" loc="11.536">volnera, sed coeptus sanguis, facinusque peractum est.</TextUnit>
    <TextUnit id="8687" loc="11.537">nec iam opus est Furiis; tantum mirantur et adstant</TextUnit>
    <TextUnit id="8688" loc="11.538">laudantes, hominumque dolent plus posse furores.</TextUnit>
    <TextUnit id="8689" loc="11.539">fratris uterque furens cupit adfectatque cruorem</TextUnit>
    <TextUnit id="8690" loc="11.540">et nescit manare suum; tandem inruit exsul,</TextUnit>
    <TextUnit id="8691" loc="11.541">hortatusque manum, cui fortior ira nefasque</TextUnit>
    <TextUnit id="8692" loc="11.542">iustius, alte ensem germani in corpore pressit,</TextUnit>
    <TextUnit id="8693" loc="11.543">qua male iam plumis imus tegit inguina thorax,</TextUnit>
    <TextUnit id="8694" loc="11.544">ille dolens nondum, sed ferri frigore primo</TextUnit>
    <TextUnit id="8695" loc="11.545">territus in clipeum turbatos colligit artus;</TextUnit>
    <TextUnit id="8696" loc="11.546">mox intellecto magis ac magis aeger anhelat</TextUnit>
    <TextUnit id="8697" loc="11.547">volnere, nec parcit cedenti atque increpat hostis:</TextUnit>
    <TextUnit id="8698" loc="11.548">quo retrahis, germane, gradus? hoc languida somno,</TextUnit>
    <TextUnit id="8699" loc="11.549">hoc regnis effeta quies, hoc longa sub umbra</TextUnit>
    <TextUnit id="8700" loc="11.550">imperia! exsilio rebusque exercita egenis</TextUnit>
    <TextUnit id="8701" loc="11.551">membra vides; disce arma pati nec fidere laetis.”</TextUnit>
    <TextUnit id="8702" loc="11.552">Sic pugnant miseri; restabat lassa nefando</TextUnit>
    <TextUnit id="8703" loc="11.553">vita duci summusque cruor, poterantque parumper</TextUnit>
    <TextUnit id="8704" loc="11.554">stare gradus; sed sponte ruit fraudemque supremam</TextUnit>
    <TextUnit id="8705" loc="11.555">in media iam morte parat, clamore Cithaeron</TextUnit>
    <TextUnit id="8706" loc="11.556">erigitur, fraterque ratus vicisse levavit</TextUnit>
    <TextUnit id="8707" loc="11.557">ad caelum palmas: bene habet! non inrita vovi,</TextUnit>
    <TextUnit id="8708" loc="11.558">cerno graves oculos atque ora natantia leto.</TextUnit>
    <TextUnit id="8709" loc="11.559">huc aliquis propere sceptrum atque insigne comarum,</TextUnit>
    <TextUnit id="8710" loc="11.560">dum videt.” haec dicens gressus admovit et arma,</TextUnit>
    <TextUnit id="8711" loc="11.561">ceu templis decus et patriae laturus ovanti,</TextUnit>
    <TextUnit id="8712" loc="11.562">arma etiam spoliare cupit; nondum ille peractis</TextUnit>
    <TextUnit id="8713" loc="11.563">manibus ultrices animam servabat in iras.</TextUnit>
    <TextUnit id="8714" loc="11.564">utque superstantem pronumque in pectora sensit,</TextUnit>
    <TextUnit id="8715" loc="11.565">erigit occulte ferrum vitaeque labantis</TextUnit>
    <TextUnit id="8716" loc="11.566">relliquias tenues odio supplevit, et ensem</TextUnit>
    <TextUnit id="8717" loc="11.567">iam laetus fati fraterno in corde reliquit.</TextUnit>
    <TextUnit id="8718" loc="11.568">ille autem: vivisne an adhuc manet ira superstes,</TextUnit>
    <TextUnit id="8719" loc="11.569">perfide, nec sedes umquam meriture quietas?</TextUnit>
    <TextUnit id="8720" loc="11.570">huc mecum ad manes! illic quoque pacta reposcam,</TextUnit>
    <TextUnit id="8721" loc="11.571">si modo Agenorei stat Gnosia iudicis urna,</TextUnit>
    <TextUnit id="8722" loc="11.572">qua reges punire datur.” nec plura locutus</TextUnit>
    <TextUnit id="8723" loc="11.573">concidit et totis fratrem gravis obruit armis.</TextUnit>
    <TextUnit id="8724" loc="11.574">Ite truces animae funestaque Tartara leto</TextUnit>
    <TextUnit id="8725" loc="11.575">polluite et cunctas Erebi consumite poenas!</TextUnit>
    <TextUnit id="8726" loc="11.576">vosque malis hominum, Stygiae, iam parcite, divae:</TextUnit>
    <TextUnit id="8727" loc="11.577">omnibus in terris scelus hoc omnique sub aevo</TextUnit>
    <TextUnit id="8728" loc="11.578">viderit una dies, monstrumque infame futuris</TextUnit>
    <TextUnit id="8729" loc="11.579">excidat, et soli memorent haec proelia reges.</TextUnit>
    <TextUnit id="8730" loc="11.580">At genitor sceleris comperto fine profundis</TextUnit>
    <TextUnit id="8731" loc="11.581">erupit tenebris, saevoque in limine profert</TextUnit>
    <TextUnit id="8732" loc="11.582">mortem imperfectam: veteri stat sordida tabo</TextUnit>
    <TextUnit id="8733" loc="11.583">utraque canities, et durus sanguine crinis</TextUnit>
    <TextUnit id="8734" loc="11.584">obnubit furiale caput; procul ora genaeque</TextUnit>
    <TextUnit id="8735" loc="11.585">intus et effossae squalent vestigia lucis.</TextUnit>
    <TextUnit id="8736" loc="11.586">virgo autem impositae sustentat pondera laevae,</TextUnit>
    <TextUnit id="8737" loc="11.587">dextra sedet baculo, qualis si puppe relicta</TextUnit>
    <TextUnit id="8738" loc="11.588">exosus manes pigri sulcator Averni</TextUnit>
    <TextUnit id="8739" loc="11.589">exeat ad superos solemque et pallida turbet</TextUnit>
    <TextUnit id="8740" loc="11.590">astra, nec ipse diu fortis patiensque superni</TextUnit>
    <TextUnit id="8741" loc="11.591">aeris; interea longum cessante magistro</TextUnit>
    <TextUnit id="8742" loc="11.592">crescat opus, totisque exspectent saecula ripis:</TextUnit>
    <TextUnit id="8743" loc="11.593">talis init campum, comitique extrema gementi</TextUnit>
    <TextUnit id="8744" loc="11.594">duc,” ait, ad natos patremque recentibus, oro,</TextUnit>
    <TextUnit id="8745" loc="11.595">inice funeribus!” cunctatur nescia virgo,</TextUnit>
    <TextUnit id="8746" loc="11.596">quid paret; impediunt iter implicitosque morantur</TextUnit>
    <TextUnit id="8747" loc="11.597">arma, viri, currus, altaque in strage seniles</TextUnit>
    <TextUnit id="8748" loc="11.598">deficiunt gressus et dux miseranda laborat,</TextUnit>
    <TextUnit id="8749" loc="11.599">ut quaesita diu monstravit corpora clamor</TextUnit>
    <TextUnit id="8750" loc="11.600">virginis, insternit totos frigentibus artus.</TextUnit>
    <TextUnit id="8751" loc="11.601">nec vox ulla seni: iacet immugitque cruentis</TextUnit>
    <TextUnit id="8752" loc="11.602">vulneribus, nec verba diu temptata sequuntur,</TextUnit>
    <TextUnit id="8753" loc="11.603">dum tractat galeas atque ora latentia quaerit,</TextUnit>
    <TextUnit id="8754" loc="11.604">tandem muta diu genitor suspiria solvit:</TextUnit>
    <TextUnit id="8755" loc="11.605">tarda meam, pietas, longo post tempore mentem</TextUnit>
    <TextUnit id="8756" loc="11.606">percutis? estne sub hoc hominis clementia corde?</TextUnit>
    <TextUnit id="8757" loc="11.607">vineis io miserum, vineis, Natura, parentem!</TextUnit>
    <TextUnit id="8758" loc="11.608">en habeo gemitus lacrimaeque per arida serpunt</TextUnit>
    <TextUnit id="8759" loc="11.609">volnera et in molles sequitur manus impia planctus,</TextUnit>
    <TextUnit id="8760" loc="11.610">accipite infandae iusta exsequialia mortis,</TextUnit>
    <TextUnit id="8761" loc="11.611">crudeles, nimiumque mei! nec noscere natos</TextUnit>
    <TextUnit id="8762" loc="11.612">adloquiumque aptare licet; dic, virgo, precanti,</TextUnit>
    <TextUnit id="8763" loc="11.613">quem teneo? quo nunc vestras ego saevus honore</TextUnit>
    <TextUnit id="8764" loc="11.614">prosequar inferias? o si fodienda redirent</TextUnit>
    <TextUnit id="8765" loc="11.615">lumina et in voltus saevire ex more potestas!</TextUnit>
    <TextUnit id="8766" loc="11.616">heu dolor, heu iusto magis exaudita parentis</TextUnit>
    <TextUnit id="8767" loc="11.617">vota malaeque preces! quisnam fuit ille deorum,</TextUnit>
    <TextUnit id="8768" loc="11.618">qui stetit orantem iuxta praereptaque verba</TextUnit>
    <TextUnit id="8769" loc="11.619">dictavit Fatis? furor illa et movit Erinys</TextUnit>
    <TextUnit id="8770" loc="11.620">et pater et genetrix et regna oculique cadentes;</TextUnit>
    <TextUnit id="8771" loc="11.621">nil ego: per Ditem iuro dulcesque tenebras</TextUnit>
    <TextUnit id="8772" loc="11.622">immeritamque ducem, subeam sic Tartara digna</TextUnit>
    <TextUnit id="8773" loc="11.623">morte, nec irata fugiat me Laius umbra,</TextUnit>
    <TextUnit id="8774" loc="11.624">ei mihi, quos nexus fratrum, quae volnera tracto!</TextUnit>
    <TextUnit id="8775" loc="11.625">solvite quaeso manus infestaque vincula tandem</TextUnit>
    <TextUnit id="8776" loc="11.626">dividite, et medium nunc saltem admittite patrem.”</TextUnit>
    <TextUnit id="8777" loc="11.627">talia dequestus paulatim insumpserat iras</TextUnit>
    <TextUnit id="8778" loc="11.628">mortis, et occulte telum, ni nata vetaret,</TextUnit>
    <TextUnit id="8779" loc="11.629">quaerebat; sed cauta manu subtraxerat enses</TextUnit>
    <TextUnit id="8780" loc="11.630">Antigone, furit inde senex: ubi noxia tela?</TextUnit>
    <TextUnit id="8781" loc="11.631">heu Furiae! num totum abiit in corpora ferrum?”</TextUnit>
    <TextUnit id="8782" loc="11.632">dicentem comes aegra levat mutumque dolorem</TextUnit>
    <TextUnit id="8783" loc="11.633">ipsa premit, saevum gaudens planxisse parentem.</TextUnit>
    <TextUnit id="8784" loc="11.634">Olim autem inceptae clamore exterrita pugnae</TextUnit>
    <TextUnit id="8785" loc="11.635">regina extulerat notum penetralibus ensem,</TextUnit>
    <TextUnit id="8786" loc="11.636">ensem sceptriferi spolium lacrimabile Lai.</TextUnit>
    <TextUnit id="8787" loc="11.637">multaque cum superis et diro questa cubili</TextUnit>
    <TextUnit id="8788" loc="11.638">et nati furiis et primi coniugis umbris,</TextUnit>
    <TextUnit id="8789" loc="11.639">luctata est dextra, et prono vix pectore ferrum</TextUnit>
    <TextUnit id="8790" loc="11.640">intravit tandem: venas perrumpit aniles</TextUnit>
    <TextUnit id="8791" loc="11.641">volnus et infelix lustratur sanguine lectus,</TextUnit>
    <TextUnit id="8792" loc="11.642">illius exili stridentem in pectore plagam</TextUnit>
    <TextUnit id="8793" loc="11.643">Ismene conlapsa super lacrimisque comisque</TextUnit>
    <TextUnit id="8794" loc="11.644">siccabat plangens: qualis Marathonide silva</TextUnit>
    <TextUnit id="8795" loc="11.645">flebilis Erigone caesi prope funera patris</TextUnit>
    <TextUnit id="8796" loc="11.646">questibus absumptis tristem iam solvere nodum</TextUnit>
    <TextUnit id="8797" loc="11.647">coeperat et fortes ramos moritura ligabat.</TextUnit>
    <TextUnit id="8798" loc="11.648">Et iam laeta ducum spes elusisse duorum</TextUnit>
    <TextUnit id="8799" loc="11.649">res Amphionias alio sceptrumque maligna</TextUnit>
    <TextUnit id="8800" loc="11.650">transtulerat Fortuna manu, Cadmique tenebat</TextUnit>
    <TextUnit id="8801" loc="11.651">iura Creon. miser heu bellorum terminus! illi</TextUnit>
    <TextUnit id="8802" loc="11.652">pugnarant fratres, hunc et Mavortia clamant</TextUnit>
    <TextUnit id="8803" loc="11.653">semina, et impensus patriae paulo ante Menoeceus</TextUnit>
    <TextUnit id="8804" loc="11.654">conciliat populis, scandit fatale tyrannis</TextUnit>
    <TextUnit id="8805" loc="11.655">flebilis Aoniae solium: pro blanda potestas</TextUnit>
    <TextUnit id="8806" loc="11.656">et sceptri malesuadus amor! numquamne priorum</TextUnit>
    <TextUnit id="8807" loc="11.657">haerebunt documenta novis? iuvat ecce nefasto</TextUnit>
    <TextUnit id="8808" loc="11.658">stare loco Tegimenque manu tractare cruentum!</TextUnit>
    <TextUnit id="8809" loc="11.659">quid, melior Fortuna, potes? iam flectere patrem</TextUnit>
    <TextUnit id="8810" loc="11.660">incipit atque datis abolere Menoecea regnis.</TextUnit>
    <TextUnit id="8811" loc="11.661">primum adeo saevis imbutus moribus aulae</TextUnit>
    <TextUnit id="8812" loc="11.662">indicium specimenque sui iubet igne supremo</TextUnit>
    <TextUnit id="8813" loc="11.663">arceri Danaos, nudoque sub axe relinqui</TextUnit>
    <TextUnit id="8814" loc="11.664">infelix bellum et tristes sine sedibus umbras,</TextUnit>
    <TextUnit id="8815" loc="11.665">mox reducem Ogygiae congressus limine portae</TextUnit>
    <TextUnit id="8816" loc="11.666">Oedipodem extimuit paulum, seseque minorem</TextUnit>
    <TextUnit id="8817" loc="11.667">confessus tacite, promptamque coercuit iram;</TextUnit>
    <TextUnit id="8818" loc="11.668">sed redit in regem caecumque audentius hostem</TextUnit>
    <TextUnit id="8819" loc="11.669">increpitans procul,” inquit, abi, victoribus omen</TextUnit>
    <TextUnit id="8820" loc="11.670">invisum, et Furias averte ac moenia lustra</TextUnit>
    <TextUnit id="8821" loc="11.671">discessu Thebana tuo! spes longa peracta est:</TextUnit>
    <TextUnit id="8822" loc="11.672">vade, iacent nati. quae iam tibi vota supersunt?</TextUnit>
    <TextUnit id="8823" loc="11.673">Horruit instinctu rabido, steteruntque trementes</TextUnit>
    <TextUnit id="8824" loc="11.674">ceu visu squalore genae, seniumque recessit,</TextUnit>
    <TextUnit id="8825" loc="11.675">tunc natam baculumque manu dimisit, et irae</TextUnit>
    <TextUnit id="8826" loc="11.676">innixus tumido vocem de pectore rumpit:</TextUnit>
    <TextUnit id="8827" loc="11.677">iamne vacat saevire, Creon? modo perfida regna</TextUnit>
    <TextUnit id="8828" loc="11.678">fortunaeque locum nostrae, miserande, subisti,</TextUnit>
    <TextUnit id="8829" loc="11.679">et tibi iam fas est regum calcare ruinas?</TextUnit>
    <TextUnit id="8830" loc="11.680">iam tumulis victos, socios iam moenibus arces?</TextUnit>
    <TextUnit id="8831" loc="11.681">macte, potes digne Thebarum sceptra tueri.</TextUnit>
    <TextUnit id="8832" loc="11.682">haec tua prima dies, sed cur nova contrariis amens</TextUnit>
    <TextUnit id="8833" loc="11.683">iura? quid anguste tantos metiris honores?</TextUnit>
    <TextUnit id="8834" loc="11.684">exsilium intendis. timida inclementia regum</TextUnit>
    <TextUnit id="8835" loc="11.685">ista! feros avidus quin protinus imbuis enses?</TextUnit>
    <TextUnit id="8836" loc="11.686">crede, licet, veniat cupidus parere satelles</TextUnit>
    <TextUnit id="8837" loc="11.687">intrepidusque secet non evitantia colla.</TextUnit>
    <TextUnit id="8838" loc="11.688">incipe! an exspectas, ut pronus supplice dextra</TextUnit>
    <TextUnit id="8839" loc="11.689">sternar et immitis domini vestigia quaeram?</TextUnit>
    <TextUnit id="8840" loc="11.690">finge autem temptare, sines? mihine ulla minaris</TextUnit>
    <TextUnit id="8841" loc="11.691">supplicia, aut ullos reris superesse timores?</TextUnit>
    <TextUnit id="8842" loc="11.692">linquere tecta iubes? caelum terramque reliqui</TextUnit>
    <TextUnit id="8843" loc="11.693">sponte, atque ultricem crudelis in ora retorsi</TextUnit>
    <TextUnit id="8844" loc="11.694">non ullo cogente manum: quid tale iubere,</TextUnit>
    <TextUnit id="8845" loc="11.695">rex inimice, potes? fugio excedoque nefandis</TextUnit>
    <TextUnit id="8846" loc="11.696">sedibus; an refert, quo funera longa measque</TextUnit>
    <TextUnit id="8847" loc="11.697">transportem tenebras? ne non gens cuncta precanti</TextUnit>
    <TextUnit id="8848" loc="11.698">concedat, patriae quantum miser incubo terrae?</TextUnit>
    <TextUnit id="8849" loc="11.699">sed dulces Thebae, nimirum hic clarior ortus,</TextUnit>
    <TextUnit id="8850" loc="11.700">et meliora meos permulcent sidera voltus,</TextUnit>
    <TextUnit id="8851" loc="11.701">hic genetrix natique, habeas Thebana regasque</TextUnit>
    <TextUnit id="8852" loc="11.702">moenia, quo Cadmus, quo Laius omine rexit</TextUnit>
    <TextUnit id="8853" loc="11.703">quoque ego; sic thalamos, sic pignora fida capessas,</TextUnit>
    <TextUnit id="8854" loc="11.704">nec tibi sit virtus fortunam evadere dextra,</TextUnit>
    <TextUnit id="8855" loc="11.705">sed lucem deprensus ames. satis omina sanxi,</TextUnit>
    <TextUnit id="8856" loc="11.706">duc, age, nata procul, quid te autem luctibus addo?</TextUnit>
    <TextUnit id="8857" loc="11.707">da, rex magne, ducem.” timuit miseranda relinqui</TextUnit>
    <TextUnit id="8858" loc="11.708">Antigone mutatque preces: felicia per te</TextUnit>
    <TextUnit id="8859" loc="11.709">regna, verende Creon, sanctasque Menoeceos umbras:</TextUnit>
    <TextUnit id="8860" loc="11.710">da veniam adflicto dictisque ignosce superbis.</TextUnit>
    <TextUnit id="8861" loc="11.711">hunc morem fandi longae fecere querellae;</TextUnit>
    <TextUnit id="8862" loc="11.712">nec soli ferus iste tibi: sic fata deosque</TextUnit>
    <TextUnit id="8863" loc="11.713">adloquitur, durus luctu, facilisque nec ipsi</TextUnit>
    <TextUnit id="8864" loc="11.714">saepe mihi; pridem indomito sub pectore vivit</TextUnit>
    <TextUnit id="8865" loc="11.715">libertas misera et saevae spes aspera mortis.</TextUnit>
    <TextUnit id="8866" loc="11.716">et nunc ecce tuas inritat callidus iras</TextUnit>
    <TextUnit id="8867" loc="11.717">suppliciumque cupit; sed tu maioribus, oro,</TextUnit>
    <TextUnit id="8868" loc="11.718">imperii potiare bonis, altusque iacentes</TextUnit>
    <TextUnit id="8869" loc="11.719">praetereas, et magna ducum vereare priorum</TextUnit>
    <TextUnit id="8870" loc="11.720">funera, et hic quondam solio sublimis et armis</TextUnit>
    <TextUnit id="8871" loc="11.721">saeptus opem miseris et iura, potentibus aequus</TextUnit>
    <TextUnit id="8872" loc="11.722">supplicibusque, dabat, cui nunc ex agmine tanto</TextUnit>
    <TextUnit id="8873" loc="11.723">una comes, necdum exsul erat. felicibus hicne</TextUnit>
    <TextUnit id="8874" loc="11.724">obstat? in hunc odiis et regni viribus exis,</TextUnit>
    <TextUnit id="8875" loc="11.725">hunc abigis tectis? an ne prope limina clarum</TextUnit>
    <TextUnit id="8876" loc="11.726">ingemat et votis intempestivus oberret?</TextUnit>
    <TextUnit id="8877" loc="11.727">pone metum, procul usque tua submotus ab aula</TextUnit>
    <TextUnit id="8878" loc="11.728">flebit; ego erectum subigam et servire docebo,</TextUnit>
    <TextUnit id="8879" loc="11.729">coetibus abducam solaque in sede recondam.</TextUnit>
    <TextUnit id="8880" loc="11.730">exsul erit. nam quae migranti externa patebunt</TextUnit>
    <TextUnit id="8881" loc="11.731">moenia? vis Argos eat hostilesque Mycenas</TextUnit>
    <TextUnit id="8882" loc="11.732">squalidus inreptet, victique ad limen Adrasti</TextUnit>
    <TextUnit id="8883" loc="11.733">Aonias referat clades, tenuemque precetur</TextUnit>
    <TextUnit id="8884" loc="11.734">rex Thebanus opem? miserae quid crimina gentis</TextUnit>
    <TextUnit id="8885" loc="11.735">pandere, quid casus iuvat ostentare pudendos?</TextUnit>
    <TextUnit id="8886" loc="11.736">conde, precor, quodcumque sumus, nec longa precamur</TextUnit>
    <TextUnit id="8887" loc="11.737">dona, Creon: miserere senis, maestosque parentis</TextUnit>
    <TextUnit id="8888" loc="11.738">hic, precor, hic manes indulge ponere: certe</TextUnit>
    <TextUnit id="8889" loc="11.739">Thebanos sepelire licet.” sic orat humique</TextUnit>
    <TextUnit id="8890" loc="11.740">volvitur; abducit genitor saevumque minatur</TextUnit>
    <TextUnit id="8891" loc="11.741">indignans veniam, qualis leo rupe sub alta,</TextUnit>
    <TextUnit id="8892" loc="11.742">quem viridem quondam silvae montesque tremebant,</TextUnit>
    <TextUnit id="8893" loc="11.743">iam piger et longo iacet exarmatus ab aevo,</TextUnit>
    <TextUnit id="8894" loc="11.744">magna tamen facies et non adeunda senectus;</TextUnit>
    <TextUnit id="8895" loc="11.745">et si demissas veniat mugitus ad aures,</TextUnit>
    <TextUnit id="8896" loc="11.746">erigitur meminitque sui, viresque solutas</TextUnit>
    <TextUnit id="8897" loc="11.747">ingemit et campis alios regnare leones.</TextUnit>
    <TextUnit id="8898" loc="11.748">Flectitur adfatu, sed non tamen omnia rector</TextUnit>
    <TextUnit id="8899" loc="11.749">supplicis indulget lacrimis partemque recidit</TextUnit>
    <TextUnit id="8900" loc="11.750">muneris.”haud,” inquit, patriis prohibebere longe</TextUnit>
    <TextUnit id="8901" loc="11.751">finibus, occursu dum non pia templa domosque</TextUnit>
    <TextUnit id="8902" loc="11.752">commacules. habeant te lustra tuusque Cithaeron;</TextUnit>
    <TextUnit id="8903" loc="11.753">atque haec ecce tuis tellus habitabilis umbris,</TextUnit>
    <TextUnit id="8904" loc="11.754">qua bellum geminaeque iacent in sanguine gentes.”</TextUnit>
    <TextUnit id="8905" loc="11.755">sic ait, et ficto comitum volgique gementis</TextUnit>
    <TextUnit id="8906" loc="11.756">adsensu limen tumidus regale petebat.</TextUnit>
    <TextUnit id="8907" loc="11.757">Interea pulsi vallum exitiale Pelasgi</TextUnit>
    <TextUnit id="8908" loc="11.758">destituunt furto; nulli sua signa suusque</TextUnit>
    <TextUnit id="8909" loc="11.759">ductor: eunt taciti passim et pro funere pulchro</TextUnit>
    <TextUnit id="8910" loc="11.760">dedecorem amplexi vitam reditusque pudendos.</TextUnit>
    <TextUnit id="8911" loc="11.761">nox favet et grata profugos amplectitur umbra.</TextUnit>
    <TextUnit id="8912" loc="12.1">Nondum cuncta polo vigil inclinaverat astra</TextUnit>
    <TextUnit id="8913" loc="12.2">ortus et instantem cornu tenuiore videbat</TextUnit>
    <TextUnit id="8914" loc="12.3">Luna diem, trepidas ubi iam Tithonia nubes</TextUnit>
    <TextUnit id="8915" loc="12.4">discutit ac reduci magnum parat aethera Phoebo:</TextUnit>
    <TextUnit id="8916" loc="12.5">agmina iam raris Dircaea penatibus errant,</TextUnit>
    <TextUnit id="8917" loc="12.6">noctis questa moras; quamvis tunc otia tandem</TextUnit>
    <TextUnit id="8918" loc="12.7">et primus post bella sopor, tamen aegra quietem</TextUnit>
    <TextUnit id="8919" loc="12.8">pax fugat et saevi meminit victoria belli,</TextUnit>
    <TextUnit id="8920" loc="12.9">vix primo proferre gradum et munimina valli</TextUnit>
    <TextUnit id="8921" loc="12.10">solvere, vix totas reserare audacia portas;</TextUnit>
    <TextUnit id="8922" loc="12.11">stant veteres ante ora metus campique vacantis</TextUnit>
    <TextUnit id="8923" loc="12.12">horror: ut adsiduo iactatis aequore tellus</TextUnit>
    <TextUnit id="8924" loc="12.13">prima labat, sic attoniti nil comminus ire</TextUnit>
    <TextUnit id="8925" loc="12.14">mirantur fusasque putant adsurgere turmas,</TextUnit>
    <TextUnit id="8926" loc="12.15">sic ubi perspicuae scandentem limina turris</TextUnit>
    <TextUnit id="8927" loc="12.16">Idaliae volucres fulvum aspexere draconem,</TextUnit>
    <TextUnit id="8928" loc="12.17">intus agunt natos et feta cubilia vallant</TextUnit>
    <TextUnit id="8929" loc="12.18">unguibus imbellesque citant ad proelia pinnas;</TextUnit>
    <TextUnit id="8930" loc="12.19">mox ruerit licet ille retro, tamen aera nudum</TextUnit>
    <TextUnit id="8931" loc="12.20">candida turba timet, tandemque ingressa volatus</TextUnit>
    <TextUnit id="8932" loc="12.21">horret et a mediis etiamnum respicit astris.</TextUnit>
    <TextUnit id="8933" loc="12.22">Itur in exsanguem populum bellique iacentis</TextUnit>
    <TextUnit id="8934" loc="12.23">relliquias, quacumque dolor luctusque cruenti</TextUnit>
    <TextUnit id="8935" loc="12.24">exegere duces; hi tela, hi corpora, at illi</TextUnit>
    <TextUnit id="8936" loc="12.25">caesorum tantum ora vident alienaque iuxta</TextUnit>
    <TextUnit id="8937" loc="12.26">pectora; pars currus deflent viduisque loquuntur,</TextUnit>
    <TextUnit id="8938" loc="12.27">hoc solum quia restat, equis; pars oscula Agunt</TextUnit>
    <TextUnit id="8939" loc="12.28">vulneribus magnis et de virtute queruntur.,</TextUnit>
    <TextUnit id="8940" loc="12.29">frigida digeritur strages: patuere recisae</TextUnit>
    <TextUnit id="8941" loc="12.30">cum capulis hastisque manus mediisque sagittae</TextUnit>
    <TextUnit id="8942" loc="12.31">luminibus stantes; multis vestigia caedis</TextUnit>
    <TextUnit id="8943" loc="12.32">nulla, ruunt planctu pendente et ubique parato,</TextUnit>
    <TextUnit id="8944" loc="12.33">at circum informes truncos miserabile surgit</TextUnit>
    <TextUnit id="8945" loc="12.34">certamen, qui iusta ferant, qui funera ducant.</TextUnit>
    <TextUnit id="8946" loc="12.35">saepe etiam hostiles — lusit Fortuna parumper —</TextUnit>
    <TextUnit id="8947" loc="12.36">decepti flevere viros; nec certa facultas</TextUnit>
    <TextUnit id="8948" loc="12.37">noscere, quem miseri vitent calcentve cruorem,</TextUnit>
    <TextUnit id="8949" loc="12.38">at quibus est inlaesa domus vacuique doloris,</TextUnit>
    <TextUnit id="8950" loc="12.39">aut deserta vagi Danaum tentoria lustrant</TextUnit>
    <TextUnit id="8951" loc="12.40">immittuntque faces, aut — quae post bella facultas 3 —</TextUnit>
    <TextUnit id="8952" loc="12.41">quaerunt, dispersus iaceat quo pulvere Tydeus,</TextUnit>
    <TextUnit id="8953" loc="12.42">an rapti pateat specus auguris, aut ubi divum</TextUnit>
    <TextUnit id="8954" loc="12.43">hostis, an aetheriae vivant per membra favillae.</TextUnit>
    <TextUnit id="8955" loc="12.44">iam lacrimis exempta dies, nec serus abegit</TextUnit>
    <TextUnit id="8956" loc="12.45">vesper: amant miseri lamenta malisque fruuntur.</TextUnit>
    <TextUnit id="8957" loc="12.46">nec subiere domos, sed circum funera pernox</TextUnit>
    <TextUnit id="8958" loc="12.47">turba sedet, vicibusque datis alterna gementes</TextUnit>
    <TextUnit id="8959" loc="12.48">igne feras planctuque fugant; nec dulcibus astris</TextUnit>
    <TextUnit id="8960" loc="12.49">victa, nec adsiduo coierunt lumina fletu,</TextUnit>
    <TextUnit id="8961" loc="12.50">tertius Aurorae pugnabat Lucifer, et iam</TextUnit>
    <TextUnit id="8962" loc="12.51">montibus orbatis, lucorum gloria, magnae</TextUnit>
    <TextUnit id="8963" loc="12.52">Teumesi venere trabes et amica Cithaeron</TextUnit>
    <TextUnit id="8964" loc="12.53">silva rogis; ardent excisae viscera gentis</TextUnit>
    <TextUnit id="8965" loc="12.54">molibus exstructis: supremo munere gaudent</TextUnit>
    <TextUnit id="8966" loc="12.55">Ogygii manes; queritur miserabile Graium</TextUnit>
    <TextUnit id="8967" loc="12.56">nuda cohors vetitumque gemens circumvolat ignem,</TextUnit>
    <TextUnit id="8968" loc="12.57">accipit et saevi manes Eteoclis iniquos</TextUnit>
    <TextUnit id="8969" loc="12.58">haudquaquam regalis honos, Argivus haberi</TextUnit>
    <TextUnit id="8970" loc="12.59">frater iussus adhuc atque exsul pellitur umbra.</TextUnit>
    <TextUnit id="8971" loc="12.60">At non plebeio fumare Menoecea busto</TextUnit>
    <TextUnit id="8972" loc="12.61">rex genitor Thebaeque sinunt, nec robora vilem</TextUnit>
    <TextUnit id="8973" loc="12.62">struxerunt de more rogum; sed bellicus agger</TextUnit>
    <TextUnit id="8974" loc="12.63">curribus et clipeis Graiorumque omnibus armis</TextUnit>
    <TextUnit id="8975" loc="12.64">sternitur; hostiles super ipse, ut victor, acervos,</TextUnit>
    <TextUnit id="8976" loc="12.65">pacifera lauro crinem vittisque decorus</TextUnit>
    <TextUnit id="8977" loc="12.66">accubat: haud aliter, quam cum poscentibus astris</TextUnit>
    <TextUnit id="8978" loc="12.67">laetus in accensa iacuit Tirynthius Oeta.</TextUnit>
    <TextUnit id="8979" loc="12.68">spirantes super inferias captiva Pelasgum</TextUnit>
    <TextUnit id="8980" loc="12.69">corpora frenatosque pater, solacia forti</TextUnit>
    <TextUnit id="8981" loc="12.70">bellorum, mactabat equos; his arduus ignis</TextUnit>
    <TextUnit id="8982" loc="12.71">palpitat, et gemitus tandem erupere paterni:</TextUnit>
    <TextUnit id="8983" loc="12.72">o nisi magnanimae nimius te laudis inisset</TextUnit>
    <TextUnit id="8984" loc="12.73">ardor, Echionios mecum venerande penates</TextUnit>
    <TextUnit id="8985" loc="12.74">atque ultra recture puer, venientia qui nunc</TextUnit>
    <TextUnit id="8986" loc="12.75">gaudia et ingratum regni mihi munus acerbas!</TextUnit>
    <TextUnit id="8987" loc="12.76">tu superum convexa licet coetusque perenni</TextUnit>
    <TextUnit id="8988" loc="12.77">— credo equidem — virtute colas, mihi flebile semper</TextUnit>
    <TextUnit id="8989" loc="12.78">numen eris: ponant aras excelsaque Thebae</TextUnit>
    <TextUnit id="8990" loc="12.79">templa dicent; uni fas sit lugere parenti,</TextUnit>
    <TextUnit id="8991" loc="12.80">et nunc heu quae digna tibi sollemnia quasve</TextUnit>
    <TextUnit id="8992" loc="12.81">largiar exsequias? nec si fatale potestas</TextUnit>
    <TextUnit id="8993" loc="12.82">Argos et impulsas cineri miscere Mycenas,</TextUnit>
    <TextUnit id="8994" loc="12.83">meque super, cui vita — nefas! — et sanguine nati</TextUnit>
    <TextUnit id="8995" loc="12.84">partus honos, eademne dies, eadem impia bella</TextUnit>
    <TextUnit id="8996" loc="12.85">te, puer, et diros misere in Tartara fratres?</TextUnit>
    <TextUnit id="8997" loc="12.86">et nunc Oedipodi par est fortuna doloris</TextUnit>
    <TextUnit id="8998" loc="12.87">ac mihi? quam similes gemimus, bone Iuppiter, umbras!</TextUnit>
    <TextUnit id="8999" loc="12.88">accipe, nate, tui nova libamenta triumphi,</TextUnit>
    <TextUnit id="9000" loc="12.89">accipe et hoc regimen dextrae frontisque superbae</TextUnit>
    <TextUnit id="9001" loc="12.90">vincula, quae patri minimum laetanda dedisti.</TextUnit>
    <TextUnit id="9002" loc="12.91">regem te, regem tristes Eteocleos umbrae</TextUnit>
    <TextUnit id="9003" loc="12.92">aspiciant.” simul haec dicens crinemque manumque</TextUnit>
    <TextUnit id="9004" loc="12.93">destruit, accensaque iterat violentius ira:</TextUnit>
    <TextUnit id="9005" loc="12.94">saevum agedum immitemque vocent, si funera Lernae</TextUnit>
    <TextUnit id="9006" loc="12.95">tecum ardere veto; longos utinam addere sensus</TextUnit>
    <TextUnit id="9007" loc="12.96">corporibus caeloque animas Ereboque nocentes</TextUnit>
    <TextUnit id="9008" loc="12.97">pellere fas, ipsumque feras, ipsum unca volucrum</TextUnit>
    <TextUnit id="9009" loc="12.98">ora sequi atque artus regum monstrare nefandos!</TextUnit>
    <TextUnit id="9010" loc="12.99">ei mihi, quod positos humus alma diesque resolvet.</TextUnit>
    <TextUnit id="9011" loc="12.100">quare iterum repetens iterumque edico: suprema</TextUnit>
    <TextUnit id="9012" loc="12.101">ne quis ope et flammis ausit iuvisse Pelasgos;</TextUnit>
    <TextUnit id="9013" loc="12.102">aut nece facta luet numeroque explebit adempta</TextUnit>
    <TextUnit id="9014" loc="12.103">corpora; per superos magnumque Menoecea iuro.”</TextUnit>
    <TextUnit id="9015" loc="12.104">dixit, et abreptum comites in tecta ferebant.</TextUnit>
    <TextUnit id="9016" loc="12.105">Flebilis interea vacuis comitatus ab Argis —</TextUnit>
    <TextUnit id="9017" loc="12.106">fama trahit miseras — orbae viduaeque ruebant</TextUnit>
    <TextUnit id="9018" loc="12.107">Inachides ceu capta manus; sua volnera cuique,</TextUnit>
    <TextUnit id="9019" loc="12.108">par habitus cunctis, deiecti in pectora crines</TextUnit>
    <TextUnit id="9020" loc="12.109">accinctique sinus; manant lacera ora cruentis</TextUnit>
    <TextUnit id="9021" loc="12.110">unguibus, et molles planctu crevere lacerti.</TextUnit>
    <TextUnit id="9022" loc="12.111">prima per attonitas nigrae regina catervae,</TextUnit>
    <TextUnit id="9023" loc="12.112">tristibus inlabens familiis iterumque resurgens,</TextUnit>
    <TextUnit id="9024" loc="12.113">quaerit inops Argia vias; non regia cordi,</TextUnit>
    <TextUnit id="9025" loc="12.114">non pater: una fides, unum Polynicis amati</TextUnit>
    <TextUnit id="9026" loc="12.115">nomen in ore sedet; Dircen infaustaque Cadmi</TextUnit>
    <TextUnit id="9027" loc="12.116">moenia posthabitis velit incoluisse Mycenis.</TextUnit>
    <TextUnit id="9028" loc="12.117">proxima Lernaeo Calydonidas agmine mixtas</TextUnit>
    <TextUnit id="9029" loc="12.118">Tydeos exsequiis trahit haud cessura sorori</TextUnit>
    <TextUnit id="9030" loc="12.119">Deipyle; scelus illa quidem morsusque profanos</TextUnit>
    <TextUnit id="9031" loc="12.120">audierat miseranda viri, sed cuncta iacenti</TextUnit>
    <TextUnit id="9032" loc="12.121">infelix ignoscit amor. post aspera visu,</TextUnit>
    <TextUnit id="9033" loc="12.122">ac deflenda tamen, digno plangore Nealce</TextUnit>
    <TextUnit id="9034" loc="12.123">Hippomedonta ciens, vatis mox impia coniunx</TextUnit>
    <TextUnit id="9035" loc="12.124">heu vacuos positura rogos. postrema gementum</TextUnit>
    <TextUnit id="9036" loc="12.125">agmina Maenaliae ducit comes orba Dianae,</TextUnit>
    <TextUnit id="9037" loc="12.126">et gravis Euadne: dolet haec queriturque labores</TextUnit>
    <TextUnit id="9038" loc="12.127">audacis pueri, magni memor illa mariti</TextUnit>
    <TextUnit id="9039" loc="12.128">it torvum lacrimans summisque irascitur astris.</TextUnit>
    <TextUnit id="9040" loc="12.129">illas et lucis Hecate speculata Lycaeis</TextUnit>
    <TextUnit id="9041" loc="12.130">prosequitur gemitu, duplexque ad litus euntes</TextUnit>
    <TextUnit id="9042" loc="12.131">planxit ab Isthmiaco genetrix Thebana sepulcro,</TextUnit>
    <TextUnit id="9043" loc="12.132">noctivagumque gregem, quamvis sibi luget, Eleusin</TextUnit>
    <TextUnit id="9044" loc="12.133">flevit et arcanos errantibus extulit ignes,</TextUnit>
    <TextUnit id="9045" loc="12.134">ipsa per aversos ducit Saturnia calles</TextUnit>
    <TextUnit id="9046" loc="12.135">occultatque vias, ne plebs congressa suorum</TextUnit>
    <TextUnit id="9047" loc="12.136">ire vetet pereatque ingentis gloria coepti,</TextUnit>
    <TextUnit id="9048" loc="12.137">nec non functa ducum refovendi corpora curam</TextUnit>
    <TextUnit id="9049" loc="12.138">Iris habet, putresque arcanis roribus artus</TextUnit>
    <TextUnit id="9050" loc="12.139">ambrosiaeque rigat sucis, ut longius obstent</TextUnit>
    <TextUnit id="9051" loc="12.140">exspectentque rogum et flammas non ante fatiscant.</TextUnit>
    <TextUnit id="9052" loc="12.141">Squalidus ecce genas et inani vulnere pallens</TextUnit>
    <TextUnit id="9053" loc="12.142">Ornytus — hic socio desertus ab agmine, tardat</TextUnit>
    <TextUnit id="9054" loc="12.143">plaga recens — timido secreta per avia furto</TextUnit>
    <TextUnit id="9055" loc="12.144">debile carpit iter fractaeque innititur hastae,</TextUnit>
    <TextUnit id="9056" loc="12.145">isque ubi mota novo stupuit loca sola tumultu</TextUnit>
    <TextUnit id="9057" loc="12.146">femineumque gregem, quae iam super agmina Lernae</TextUnit>
    <TextUnit id="9058" loc="12.147">sola videt, non ille viam causasve requirit,</TextUnit>
    <TextUnit id="9059" loc="12.148">quippe patent, maesto sed sic prior occupat ore:</TextUnit>
    <TextUnit id="9060" loc="12.149">quo, miserae, quo fertis iter? funusne peremptis</TextUnit>
    <TextUnit id="9061" loc="12.150">speratis cineremque viris? stat pervigil illic</TextUnit>
    <TextUnit id="9062" loc="12.151">umbrarum custos inhumataque corpora regi</TextUnit>
    <TextUnit id="9063" loc="12.152">adnumerat. nusquam lacrimae, procul usque fugati</TextUnit>
    <TextUnit id="9064" loc="12.153">accessus hominum: solis avibusque ferisque</TextUnit>
    <TextUnit id="9065" loc="12.154">ire licet, vestrisne Creon dabit aequus honorem</TextUnit>
    <TextUnit id="9066" loc="12.155">luctibus? immitis citius Busiridos aras</TextUnit>
    <TextUnit id="9067" loc="12.156">Odrysiique famem stabuli Siculosque licebit</TextUnit>
    <TextUnit id="9068" loc="12.157">exorare deos; rapiet fortasse precantes,</TextUnit>
    <TextUnit id="9069" loc="12.158">si mens nota mihi, nec coniugialia supra</TextUnit>
    <TextUnit id="9070" loc="12.159">funera, sed caris longe mactabit ab umbris.</TextUnit>
    <TextUnit id="9071" loc="12.160">quin fugitis, dum tuta via est, Lernamque reversae</TextUnit>
    <TextUnit id="9072" loc="12.161">nomina, quod superest, vacuis datis orba sepulcris</TextUnit>
    <TextUnit id="9073" loc="12.162">absentesque animas ad inania busta vocatis?</TextUnit>
    <TextUnit id="9074" loc="12.163">aut vos Cecropiam — prope namque et Thesea fama est</TextUnit>
    <TextUnit id="9075" loc="12.164">Thermodontiaco laetum remeare triumpho —</TextUnit>
    <TextUnit id="9076" loc="12.165">imploratis opem? bello cogendus et armis</TextUnit>
    <TextUnit id="9077" loc="12.166">in mores hominemque Creon.” sic fatus, at illis</TextUnit>
    <TextUnit id="9078" loc="12.167">horruerunt lacrimae, stupuitque immanis eundi</TextUnit>
    <TextUnit id="9079" loc="12.168">impetus, atque uno voltus pallore gelati.</TextUnit>
    <TextUnit id="9080" loc="12.169">non secus adflavit molles si quando iuvencas</TextUnit>
    <TextUnit id="9081" loc="12.170">tigridis Hyrcanae ieiunum murmur, et ipse</TextUnit>
    <TextUnit id="9082" loc="12.171">auditu turbatus ager, timor omnibus ingens,</TextUnit>
    <TextUnit id="9083" loc="12.172">quae placeat, quos illa fames escendat in armos.</TextUnit>
    <TextUnit id="9084" loc="12.173">Continuo discors vario sententia motu</TextUnit>
    <TextUnit id="9085" loc="12.174">scinditur: his Thebas tumidumque ambire Creonta,</TextUnit>
    <TextUnit id="9086" loc="12.175">his placet Actaeae si quid clementia gentis</TextUnit>
    <TextUnit id="9087" loc="12.176">adnuat; extremum curarum ac turpe reverti,</TextUnit>
    <TextUnit id="9088" loc="12.177">hic non femineae subitum virtutis amorem</TextUnit>
    <TextUnit id="9089" loc="12.178">colligit Argia, sexuque immane relicto</TextUnit>
    <TextUnit id="9090" loc="12.179">tractat opus: placet — egregii spes dura pericli! —</TextUnit>
    <TextUnit id="9091" loc="12.180">comminus infandi leges accedere regni,</TextUnit>
    <TextUnit id="9092" loc="12.181">quo Rhodopes non ulla nurus nec alumna nivosi</TextUnit>
    <TextUnit id="9093" loc="12.182">Phasidis innuptis vallata cohortibus iret.</TextUnit>
    <TextUnit id="9094" loc="12.183">tunc movet arte dolum, quo semet ab agmine fido</TextUnit>
    <TextUnit id="9095" loc="12.184">degreget, immitesque deos regemque cruentum</TextUnit>
    <TextUnit id="9096" loc="12.185">contemptrix animae et magno temeraria luctu</TextUnit>
    <TextUnit id="9097" loc="12.186">provocet; hortantur pietas ignesque pudici.</TextUnit>
    <TextUnit id="9098" loc="12.187">ipse etiam ante oculos omni manifestus in actu,</TextUnit>
    <TextUnit id="9099" loc="12.188">nunc hospes miserae, primas nunc sponsus ad aras,</TextUnit>
    <TextUnit id="9100" loc="12.189">nunc mitis coniunx, nunc iam sub casside torva</TextUnit>
    <TextUnit id="9101" loc="12.190">maestus in amplexu multumque a limine summo</TextUnit>
    <TextUnit id="9102" loc="12.191">respiciens: sed nulla animo versatur imago</TextUnit>
    <TextUnit id="9103" loc="12.192">crebrior, Aonii quam quae de sanguine campi</TextUnit>
    <TextUnit id="9104" loc="12.193">nuda venit poscitque rogos. his anxia mentem</TextUnit>
    <TextUnit id="9105" loc="12.194">aegrescit furiis et. qui castissimus ardor,</TextUnit>
    <TextUnit id="9106" loc="12.195">funus amat: tunc ad comites conversa Pelasgas:</TextUnit>
    <TextUnit id="9107" loc="12.196">vos,” ait, Actaeas acies Marathoniaque arma</TextUnit>
    <TextUnit id="9108" loc="12.197">dicite, adspiretque pio Fortuna labori:</TextUnit>
    <TextUnit id="9109" loc="12.198">me sinite Ogygias, tantae quae sola ruinae</TextUnit>
    <TextUnit id="9110" loc="12.199">causa fui, penetrare domos et fulmina regni</TextUnit>
    <TextUnit id="9111" loc="12.200">prima pati; nec surda ferae pulsabimus urbis</TextUnit>
    <TextUnit id="9112" loc="12.201">limina: sunt illic soceri mihi suntque sorores</TextUnit>
    <TextUnit id="9113" loc="12.202">coniugis, et Thebas haud ignoranda subibo.</TextUnit>
    <TextUnit id="9114" loc="12.203">ne tantum revocate gradus: illo impetus ingens</TextUnit>
    <TextUnit id="9115" loc="12.204">auguriumque animi.” nec plura, unumque Menoeten —</TextUnit>
    <TextUnit id="9116" loc="12.205">olim hic virginei custos monitorque pudoris —</TextUnit>
    <TextUnit id="9117" loc="12.206">eligit et, quamquam rudis atque ignara locorum,</TextUnit>
    <TextUnit id="9118" loc="12.207">praecipites gressus, qua venerat Ornytus, aufert.</TextUnit>
    <TextUnit id="9119" loc="12.208">atque ubi visa procul socias liquisse malorum,</TextUnit>
    <TextUnit id="9120" loc="12.209">anne,” ait, hostiles ego te tabente per agros</TextUnit>
    <TextUnit id="9121" loc="12.210">— heu dolor! — exspectem, quaenam sententia lenti</TextUnit>
    <TextUnit id="9122" loc="12.211">Theseos? an bello proceres, an dexter haruspex</TextUnit>
    <TextUnit id="9123" loc="12.212">adnuat? interea funus decrescit. et uncis</TextUnit>
    <TextUnit id="9124" loc="12.213">alitibus non hos potius supponimus artus?</TextUnit>
    <TextUnit id="9125" loc="12.214">et nunc me duram, si quis tibi sensus ad umbras,</TextUnit>
    <TextUnit id="9126" loc="12.215">me tardam Stygiis quereris, fidissime, divis.</TextUnit>
    <TextUnit id="9127" loc="12.216">heu si nudus adhuc, heu si iam forte sepultus:</TextUnit>
    <TextUnit id="9128" loc="12.217">nostrum utrumque nefas; adeo vis nulla dolenti,</TextUnit>
    <TextUnit id="9129" loc="12.218">Mors nusquam saevusve Creon? hortaris euntem,</TextUnit>
    <TextUnit id="9130" loc="12.219">Ornyte!” sic dicens magno Megareia praeceps</TextUnit>
    <TextUnit id="9131" loc="12.220">arva rapit passu, demonstrat proxima quisque</TextUnit>
    <TextUnit id="9132" loc="12.221">obvius horrescitque habitus miseramque veretur.</TextUnit>
    <TextUnit id="9133" loc="12.222">vadit atrox visu, nil corde nec aure pavescens,</TextUnit>
    <TextUnit id="9134" loc="12.223">et nimiis confisa malis propiorque timeri:</TextUnit>
    <TextUnit id="9135" loc="12.224">nocte velut Phrygia cum lamentata resultant</TextUnit>
    <TextUnit id="9136" loc="12.225">Dindyma, pinigeri rapitur Simoentis ad amnem</TextUnit>
    <TextUnit id="9137" loc="12.226">dux vesana chori, cuius dea sanguine lecto</TextUnit>
    <TextUnit id="9138" loc="12.227">ipsa dedit ferrum et vittata fronde notavit.</TextUnit>
    <TextUnit id="9139" loc="12.228">Iam pater Hesperio flagrantem gurgite currum</TextUnit>
    <TextUnit id="9140" loc="12.229">abdiderat Titan, aliis rediturus ab undis,</TextUnit>
    <TextUnit id="9141" loc="12.230">cum tamen illa gravem luctu fallente laborem</TextUnit>
    <TextUnit id="9142" loc="12.231">nescit abisse diem: nec caligantibus arvis</TextUnit>
    <TextUnit id="9143" loc="12.232">ferretur, nec frangit iter per et invia saxa</TextUnit>
    <TextUnit id="9144" loc="12.233">lapsurasque trabes nemorumque arcana, sereno</TextUnit>
    <TextUnit id="9145" loc="12.234">nigra die, caecisque incisa novalia fossis,</TextUnit>
    <TextUnit id="9146" loc="12.235">per fluvios secura vadi somnosque ferarum</TextUnit>
    <TextUnit id="9147" loc="12.236">praeter et horrendas infesta cubilia monstris,</TextUnit>
    <TextUnit id="9148" loc="12.237">tantum animi luctusque valent! pudet ire Menoeten</TextUnit>
    <TextUnit id="9149" loc="12.238">tardius, invalidaeque gradum miratur alumnae,</TextUnit>
    <TextUnit id="9150" loc="12.239">quas non illa domos pecudumque hominumque molesto</TextUnit>
    <TextUnit id="9151" loc="12.240">pulsavit gemitu! quotiens amissus eunti</TextUnit>
    <TextUnit id="9152" loc="12.241">limes, et errantem comitis solacia flammae</TextUnit>
    <TextUnit id="9153" loc="12.242">destituunt gelidaequa facem vicere tenebrae!</TextUnit>
    <TextUnit id="9154" loc="12.243">iamque supinantur fessis lateque fatiscunt</TextUnit>
    <TextUnit id="9155" loc="12.244">Penthei devexa iugi, cum pectore anhelo</TextUnit>
    <TextUnit id="9156" loc="12.245">iam prope deficiens sic incipit orsa Menoetes:</TextUnit>
    <TextUnit id="9157" loc="12.246">haud procul, exacti si spes non blanda laboris,</TextUnit>
    <TextUnit id="9158" loc="12.247">Ogygias, Argia, domos et egena sepulcri</TextUnit>
    <TextUnit id="9159" loc="12.248">busta iacere reor; grave comminus aestuat aer</TextUnit>
    <TextUnit id="9160" loc="12.249">sordidus, et magnae redeunt per inane volucres,</TextUnit>
    <TextUnit id="9161" loc="12.250">haec illa est crudelis humus, nec moenia longe.</TextUnit>
    <TextUnit id="9162" loc="12.251">cernis, ut ingentes murorum porrigat umbras</TextUnit>
    <TextUnit id="9163" loc="12.252">campus, et e speculis moriens intermicet ignis?</TextUnit>
    <TextUnit id="9164" loc="12.253">moenia sunt iuxta; modo nox magis ipsa tacebat,</TextUnit>
    <TextUnit id="9165" loc="12.254">solaque nigrantes laxabant astra tenebras.”</TextUnit>
    <TextUnit id="9166" loc="12.255">horruit Argia, dextramque ad moenia tendens:</TextUnit>
    <TextUnit id="9167" loc="12.256">urbs optata prius, nunc tecta hostilia Thebae,</TextUnit>
    <TextUnit id="9168" loc="12.257">et tamen, inlaesas si reddis coniugis umbras,</TextUnit>
    <TextUnit id="9169" loc="12.258">sic quoque dulce solum, cernis, quo praedita cultu,</TextUnit>
    <TextUnit id="9170" loc="12.259">qua stipata manu, iuxta tua limina primum</TextUnit>
    <TextUnit id="9171" loc="12.260">Oedipodis magni venio nurus? improba non sunt</TextUnit>
    <TextUnit id="9172" loc="12.261">vota: rogos hospes planctumque et funera posco,</TextUnit>
    <TextUnit id="9173" loc="12.262">illum, oro, extorrem regni belloque fugatum,</TextUnit>
    <TextUnit id="9174" loc="12.263">illum, quem solio non es dignata paterno,</TextUnit>
    <TextUnit id="9175" loc="12.264">redde mihi! tuque, oro, veni, si manibus ulla</TextUnit>
    <TextUnit id="9176" loc="12.265">effigies errantque animae post membra solutae,</TextUnit>
    <TextUnit id="9177" loc="12.266">tu mihi pande vias, tuaque ipse ad funera deduc,</TextUnit>
    <TextUnit id="9178" loc="12.267">si merui!” dixit, tectumque adgressa propinquae</TextUnit>
    <TextUnit id="9179" loc="12.268">pastorale casae reficit spiramina fessi</TextUnit>
    <TextUnit id="9180" loc="12.269">ignis, et horrendos inrumpit turbida campos,</TextUnit>
    <TextUnit id="9181" loc="12.270">qualis ab Aetnaeis accensa lampade saxis</TextUnit>
    <TextUnit id="9182" loc="12.271">orba Ceres magnae variabat imagine flammae</TextUnit>
    <TextUnit id="9183" loc="12.272">Ausonium Siculumque latus, vestigia nigri</TextUnit>
    <TextUnit id="9184" loc="12.273">raptoris vastosque legens in pulvere sulcos;</TextUnit>
    <TextUnit id="9185" loc="12.274">illius insanis ululatibus ipse remugit</TextUnit>
    <TextUnit id="9186" loc="12.275">Enceladus ruptoque vias inluminat igni:</TextUnit>
    <TextUnit id="9187" loc="12.276">Persephonen amnes silvae freta nubila clamant,</TextUnit>
    <TextUnit id="9188" loc="12.277">Persephonen tantum Stygii tacet aula mariti.</TextUnit>
    <TextUnit id="9189" loc="12.278">Admonet adtonitam fidus meminisse Creontis</TextUnit>
    <TextUnit id="9190" loc="12.279">altor et occulto submittere lampada furto,</TextUnit>
    <TextUnit id="9191" loc="12.280">regina Argolicas modo formidata per urbes,</TextUnit>
    <TextUnit id="9192" loc="12.281">votum immane procis spesque augustissima gentis,</TextUnit>
    <TextUnit id="9193" loc="12.282">nocte sub infesta, nullo duce et hoste propinquo,</TextUnit>
    <TextUnit id="9194" loc="12.283">sola per offensus armorum et lubrica tabo</TextUnit>
    <TextUnit id="9195" loc="12.284">gramina, non tenebras, non circumfusa tremiscens</TextUnit>
    <TextUnit id="9196" loc="12.285">concilia umbrarum atque animas sua membra gementes</TextUnit>
    <TextUnit id="9197" loc="12.286">saepe gradu caeco ferrum calcataque tela</TextUnit>
    <TextUnit id="9198" loc="12.287">dissimulat, solusque labor vitasse iacentes,</TextUnit>
    <TextUnit id="9199" loc="12.288">dum funus putat omne suum, visuque sagaci</TextUnit>
    <TextUnit id="9200" loc="12.289">rimatur positos et corpora prona supinat</TextUnit>
    <TextUnit id="9201" loc="12.290">incumbens, queriturque parum lucentibus astris.</TextUnit>
    <TextUnit id="9202" loc="12.291">Forte soporiferas caeli secreta per umbras</TextUnit>
    <TextUnit id="9203" loc="12.292">Iuno, sinu magni semet furata mariti,</TextUnit>
    <TextUnit id="9204" loc="12.293">Theseos ad muros, ut Pallada flecteret, ibat,</TextUnit>
    <TextUnit id="9205" loc="12.294">supplicibusque piis faciles aperiret Athenas,</TextUnit>
    <TextUnit id="9206" loc="12.295">atque ubi per campos errore fatiscere vano</TextUnit>
    <TextUnit id="9207" loc="12.296">immeritam Argian supero respexit ab axe,</TextUnit>
    <TextUnit id="9208" loc="12.297">indoluit visu, et lunaribus obvia bigis</TextUnit>
    <TextUnit id="9209" loc="12.298">advertit vultum placidaque ita voce locuta est:</TextUnit>
    <TextUnit id="9210" loc="12.299">da mihi poscenti munus breve, Cynthia, si quis</TextUnit>
    <TextUnit id="9211" loc="12.300">est Iunonis honos 2; certe Iovis improba iussu</TextUnit>
    <TextUnit id="9212" loc="12.301">ter noctem Herculeam — veteres sed mitto querellas:</TextUnit>
    <TextUnit id="9213" loc="12.302">en locus officio, cultrix placitissima nostri</TextUnit>
    <TextUnit id="9214" loc="12.303">Inachis Argia cernis qua nocte vagetur</TextUnit>
    <TextUnit id="9215" loc="12.304">nec reperire virum densis queat aegra tenebris?</TextUnit>
    <TextUnit id="9216" loc="12.305">et tibi nimbosum languet iubar: exsere quaeso</TextUnit>
    <TextUnit id="9217" loc="12.306">cornua, et adsueto propior premat orbita terras,</TextUnit>
    <TextUnit id="9218" loc="12.307">hunc quoque, qui curru madidas tibi pronus habenas</TextUnit>
    <TextUnit id="9219" loc="12.308">ducit, in Aonios vigiles demitte Soporem.”</TextUnit>
    <TextUnit id="9220" loc="12.309">vix ea, cum scissis magnum dea nubibus orbem</TextUnit>
    <TextUnit id="9221" loc="12.310">protulit; expavere umbrae, fulgorque recisus</TextUnit>
    <TextUnit id="9222" loc="12.311">sideribus; vix ipsa tulit Saturnia flammas.</TextUnit>
    <TextUnit id="9223" loc="12.312">Primum per campos infuso lumine pallam</TextUnit>
    <TextUnit id="9224" loc="12.313">coniugis ipsa suos noscit miseranda labores,</TextUnit>
    <TextUnit id="9225" loc="12.314">quamquam texta latent suffusaque sanguine maeret</TextUnit>
    <TextUnit id="9226" loc="12.315">purpura; dumque deos vocat et de funere caro</TextUnit>
    <TextUnit id="9227" loc="12.316">hoc superesse putat, videt ipsum in pulvere paene</TextUnit>
    <TextUnit id="9228" loc="12.317">calcatum. fugere animus visusque sonusque,</TextUnit>
    <TextUnit id="9229" loc="12.318">inclusitque dolor lacrimas; tum corpore toto</TextUnit>
    <TextUnit id="9230" loc="12.319">sternitur in voltus animamque per oscula quaerit</TextUnit>
    <TextUnit id="9231" loc="12.320">absentem, pressumque comis ac veste cruorem</TextUnit>
    <TextUnit id="9232" loc="12.321">servatura legit, mox tandem voce reversa:</TextUnit>
    <TextUnit id="9233" loc="12.322">hunc ego te, coniunx, ad debita regna profectum</TextUnit>
    <TextUnit id="9234" loc="12.323">ductorem belli generumque potentis Adrasti</TextUnit>
    <TextUnit id="9235" loc="12.324">aspicio, talisque tuis occurro triumphis?</TextUnit>
    <TextUnit id="9236" loc="12.325">huc adtolle genas defectaque lumina: venit</TextUnit>
    <TextUnit id="9237" loc="12.326">ad Thebas Argia tuas; age, moenibus indue</TextUnit>
    <TextUnit id="9238" loc="12.327">et patrios ostende lares et mutua redde</TextUnit>
    <TextUnit id="9239" loc="12.328">hospitia, heu quid ago? proiectus caespite nudo</TextUnit>
    <TextUnit id="9240" loc="12.329">hoc patriae telluris habes, quae iurgia? certe</TextUnit>
    <TextUnit id="9241" loc="12.330">imperium non frater habet, nullasne tuorum</TextUnit>
    <TextUnit id="9242" loc="12.331">movisti lacrimas? ubi mater, ubi inclyta fama</TextUnit>
    <TextUnit id="9243" loc="12.332">Antigone? mihi nempe iaces, mihi victus es uni</TextUnit>
    <TextUnit id="9244" loc="12.333">! dicebam: quo tendis iter? quid sceptra negata</TextUnit>
    <TextUnit id="9245" loc="12.334">poscis? habes Argos, soceri regnabis in aula;</TextUnit>
    <TextUnit id="9246" loc="12.335">hic tibi longus honos, hic indivisa potestas.</TextUnit>
    <TextUnit id="9247" loc="12.336">quid queror? ipsa dedi bellum maestumque rogavi</TextUnit>
    <TextUnit id="9248" loc="12.337">ipsa patrem, ut talem nunc te complexa tenerem,</TextUnit>
    <TextUnit id="9249" loc="12.338">sed bene habet, superi, gratum est, Fortuna; peracta</TextUnit>
    <TextUnit id="9250" loc="12.339">spes longinqua viae: totos invenimus artus,</TextUnit>
    <TextUnit id="9251" loc="12.340">ei mihi, sed quanto descendit vulnus hiatu!</TextUnit>
    <TextUnit id="9252" loc="12.341">hoc frater? qua parte, precor, iacet ille nefandus</TextUnit>
    <TextUnit id="9253" loc="12.342">praedator? vincam volucres — sit adire potestas —</TextUnit>
    <TextUnit id="9254" loc="12.343">excludamque feras; an habet funestus et ignes?</TextUnit>
    <TextUnit id="9255" loc="12.344">sed nec te flammis inopem tua terra videbit:</TextUnit>
    <TextUnit id="9256" loc="12.345">ardebis lacrimasque feres, quas ferre negatum</TextUnit>
    <TextUnit id="9257" loc="12.346">regibus, aeternumque tuo famulata sepulcro</TextUnit>
    <TextUnit id="9258" loc="12.347">durabit deserta fides, festisque dolorum</TextUnit>
    <TextUnit id="9259" loc="12.348">natus erit, parvoque torum Polynice fovebo.”</TextUnit>
    <TextUnit id="9260" loc="12.349">Ecce alios gemitus aliamque ad busta ferebat</TextUnit>
    <TextUnit id="9261" loc="12.350">Antigone miseranda facem, vix nacta petitos</TextUnit>
    <TextUnit id="9262" loc="12.351">moenibus egressus; illam nam tempore in omni</TextUnit>
    <TextUnit id="9263" loc="12.352">adtendunt vigiles et rex iubet ipse teneri,</TextUnit>
    <TextUnit id="9264" loc="12.353">contractaeque vices et crebrior excubat ignis,</TextUnit>
    <TextUnit id="9265" loc="12.354">ergo deis fratrique moras excusat et amens,</TextUnit>
    <TextUnit id="9266" loc="12.355">ut paulum immisso cessit statio horrida somno,</TextUnit>
    <TextUnit id="9267" loc="12.356">erumpit muris: fremitu quo territat agros</TextUnit>
    <TextUnit id="9268" loc="12.357">virginis ira leae, rabies cui libera tandem</TextUnit>
    <TextUnit id="9269" loc="12.358">et primus sine matre furor, nec longa morata est,</TextUnit>
    <TextUnit id="9270" loc="12.359">quippe trucem campum et, positus quo pulvere frater,</TextUnit>
    <TextUnit id="9271" loc="12.360">noverat: atque illam contra videt ire Menoetes,</TextUnit>
    <TextUnit id="9272" loc="12.361">cui vacat, et carae gemitus compescit alumnae,</TextUnit>
    <TextUnit id="9273" loc="12.362">cum tamen erectas extremus virginis aures</TextUnit>
    <TextUnit id="9274" loc="12.363">accessit sonus, utque atra sub veste comisque</TextUnit>
    <TextUnit id="9275" loc="12.364">squalentem et crasso foedatam sanguine vultus</TextUnit>
    <TextUnit id="9276" loc="12.365">astrorum radiis et utraque a lampade vidit:</TextUnit>
    <TextUnit id="9277" loc="12.366">cuius,” ait, manes, aut quae temeraria quaeris</TextUnit>
    <TextUnit id="9278" loc="12.367">nocte mea?” nihil illa diu, sed in ora mariti</TextUnit>
    <TextUnit id="9279" loc="12.368">deicit inque suos pariter velamina vultus,</TextUnit>
    <TextUnit id="9280" loc="12.369">capta metu subito paulumque oblita doloris,</TextUnit>
    <TextUnit id="9281" loc="12.370">hoc magis increpitans suspecta silentia perstat</TextUnit>
    <TextUnit id="9282" loc="12.371">Antigone, comitemque premens ipsamque; sed ambo</TextUnit>
    <TextUnit id="9283" loc="12.372">deficiunt fixique silent, tandem ora retexit</TextUnit>
    <TextUnit id="9284" loc="12.373">Argia, corpusque tamen complexa profatur:</TextUnit>
    <TextUnit id="9285" loc="12.374">si quid in hoc veteri bellorum sanguine mecum</TextUnit>
    <TextUnit id="9286" loc="12.375">quaesitura venis, si tu quoque dura Creontis</TextUnit>
    <TextUnit id="9287" loc="12.376">iussa times, possum tibi me confisa fateri,</TextUnit>
    <TextUnit id="9288" loc="12.377">si misera es — certe lacrimas lamentaque cerno — ,</TextUnit>
    <TextUnit id="9289" loc="12.378">iunge, age, iunge fidem: proles ego regia Adrasti —</TextUnit>
    <TextUnit id="9290" loc="12.379">ei mihi! num quis adest? — cari Polynicis ad ignes,</TextUnit>
    <TextUnit id="9291" loc="12.380">etsi regna vetant — .” stupuit Cadmeia virgo</TextUnit>
    <TextUnit id="9292" loc="12.381">intremuitque simul, dicentemque occupat ultro:</TextUnit>
    <TextUnit id="9293" loc="12.382">mene igitur sociam — pro fors ignara! — malorum,</TextUnit>
    <TextUnit id="9294" loc="12.383">mene times? mea membra tenes, mea funera plangis.</TextUnit>
    <TextUnit id="9295" loc="12.384">cedo, tene, pudet heu! pietas ignava sororis!</TextUnit>
    <TextUnit id="9296" loc="12.385">haec prior — !” hic pariter lapsae iunctoque per ipsum</TextUnit>
    <TextUnit id="9297" loc="12.386">amplexu miscent avidae lacrimasque comasque,</TextUnit>
    <TextUnit id="9298" loc="12.387">partitaeque artus redeunt alterna gementes</TextUnit>
    <TextUnit id="9299" loc="12.388">ad vultum et cara vicibus cervice fruuntur.</TextUnit>
    <TextUnit id="9300" loc="12.389">dumque modo haec fratrem memorat, nunc illa maritum,</TextUnit>
    <TextUnit id="9301" loc="12.390">mutuaque exorsae Thebas Argosque renarrant,</TextUnit>
    <TextUnit id="9302" loc="12.391">longius Argia miseros reminiscitur actus:</TextUnit>
    <TextUnit id="9303" loc="12.392">per tibi furtivi sacrum commune doloris,</TextUnit>
    <TextUnit id="9304" loc="12.393">per socios manes et conscia sidera iuro:</TextUnit>
    <TextUnit id="9305" loc="12.394">non hic amissos, quamquam vagus exsul, honores,</TextUnit>
    <TextUnit id="9306" loc="12.395">non gentile solum, carae non pectora matris,</TextUnit>
    <TextUnit id="9307" loc="12.396">te cupiit unam noctesque diesque locutus</TextUnit>
    <TextUnit id="9308" loc="12.397">Antigonen; ego cura minor facilisque relinqui.</TextUnit>
    <TextUnit id="9309" loc="12.398">tu tamen ex celsa sublimem forsitan arce</TextUnit>
    <TextUnit id="9310" loc="12.399">ante nefas Grais dantem vexilla maniplis</TextUnit>
    <TextUnit id="9311" loc="12.400">vidisti, teque ille acie respexit ab ipsa</TextUnit>
    <TextUnit id="9312" loc="12.401">ense salutatam et nutantis vertice coni:</TextUnit>
    <TextUnit id="9313" loc="12.402">nos procul, extremas sed quis deus egit in iras?</TextUnit>
    <TextUnit id="9314" loc="12.403">nil vestrae valuere preces? tibine iste negavit</TextUnit>
    <TextUnit id="9315" loc="12.404">oranti?” causas ac tristia reddere fata</TextUnit>
    <TextUnit id="9316" loc="12.405">coeperat Antigone; fidus comes admonet ambas:</TextUnit>
    <TextUnit id="9317" loc="12.406">heia agite inceptum potius! iam sidera pallent</TextUnit>
    <TextUnit id="9318" loc="12.407">vicino turbata die, perferte laborem,</TextUnit>
    <TextUnit id="9319" loc="12.408">tempus erit lacrimis, accenso flebitis igne.”</TextUnit>
    <TextUnit id="9320" loc="12.409">Haud procul Ismeni monstrabant murmura ripas,</TextUnit>
    <TextUnit id="9321" loc="12.410">qua turbatus adhuc et sanguine decolor ibat.</TextUnit>
    <TextUnit id="9322" loc="12.411">huc laceros artus socio conamine portant</TextUnit>
    <TextUnit id="9323" loc="12.412">invalidae, iungitque comes non fortior ulnas.</TextUnit>
    <TextUnit id="9324" loc="12.413">sic Hyperionium tepido Phaethonta sorores</TextUnit>
    <TextUnit id="9325" loc="12.414">fumantem lavere Pado; vixdum ille sepulcro</TextUnit>
    <TextUnit id="9326" loc="12.415">conditus, et flentes stabant ad flumina silvae.</TextUnit>
    <TextUnit id="9327" loc="12.416">ut sanies purgata vado membrisque reversus</TextUnit>
    <TextUnit id="9328" loc="12.417">mortis honos, ignem miserae post ultima quaerunt</TextUnit>
    <TextUnit id="9329" loc="12.418">oscula; sed gelidae circum exanimesque favillae</TextUnit>
    <TextUnit id="9330" loc="12.419">putribus in foveis, atque omnia busta quiescunt.</TextUnit>
    <TextUnit id="9331" loc="12.420">stabat adhuc seu forte rogus, seu numine divum,</TextUnit>
    <TextUnit id="9332" loc="12.421">cui torrere datum saevos Eteocleos artus,</TextUnit>
    <TextUnit id="9333" loc="12.422">sive locum monstris iterum Fortuna parabat,</TextUnit>
    <TextUnit id="9334" loc="12.423">seu dissensuros servaverat Eumenis ignes,</TextUnit>
    <TextUnit id="9335" loc="12.424">hic tenuem nigris etiamnum advivere lucem</TextUnit>
    <TextUnit id="9336" loc="12.425">roboribus pariter cupidae videre, simulque</TextUnit>
    <TextUnit id="9337" loc="12.426">flebile gavisae; nec adhuc, quae busta, repertum,</TextUnit>
    <TextUnit id="9338" loc="12.427">sed placidus quemcumque rogant mitisque supremi</TextUnit>
    <TextUnit id="9339" loc="12.428">admittat cineris consortem et misceat umbras.</TextUnit>
    <TextUnit id="9340" loc="12.429">Ecce iterum fratres: primos ut contigit artus</TextUnit>
    <TextUnit id="9341" loc="12.430">ignis edax, tremuere rogi et novus advena busto</TextUnit>
    <TextUnit id="9342" loc="12.431">pellitur; exundant diviso vertice flammae</TextUnit>
    <TextUnit id="9343" loc="12.432">alternosque apices abrupta luce coruscant.</TextUnit>
    <TextUnit id="9344" loc="12.433">pallidus Eumenidum veluti commiserit ignes</TextUnit>
    <TextUnit id="9345" loc="12.434">Orcus, uterque minax globus et conatur uterque</TextUnit>
    <TextUnit id="9346" loc="12.435">longius; ipsae etiam commoto pondere paulum</TextUnit>
    <TextUnit id="9347" loc="12.436">secessere trabes, conclamat territa virgo:</TextUnit>
    <TextUnit id="9348" loc="12.437">occidimus, functasque manu stimulavimus iras.</TextUnit>
    <TextUnit id="9349" loc="12.438">frater erat: quis enim accessus ferus hospitis umbrae</TextUnit>
    <TextUnit id="9350" loc="12.439">pelleret? en clipei fragmen semiustaque nosco</TextUnit>
    <TextUnit id="9351" loc="12.440">cingula, frater erat! cernisne, ut flamma recedat</TextUnit>
    <TextUnit id="9352" loc="12.441">concurratque tamen? vivunt odia improba, vivunt,</TextUnit>
    <TextUnit id="9353" loc="12.442">nil actum bello; miseri, sic, dum arma movetis,</TextUnit>
    <TextUnit id="9354" loc="12.443">vicit nempe Creon! nusquam iam regna, quis ardor?</TextUnit>
    <TextUnit id="9355" loc="12.444">cui furitis? sedate minas; tuque exsul ubique</TextUnit>
    <TextUnit id="9356" loc="12.445">semper inops aequi, iam cede: hoc nupta precatur,</TextUnit>
    <TextUnit id="9357" loc="12.446">hoc soror, aut saevos mediae veniemus in ignes.”</TextUnit>
    <TextUnit id="9358" loc="12.447">Vix ea, cum subitus campos tremor altaque tecta</TextUnit>
    <TextUnit id="9359" loc="12.448">impulit adiuvitque rogi discordis hiatus,</TextUnit>
    <TextUnit id="9360" loc="12.449">et vigilum turbata quies, quibus ipse malorum</TextUnit>
    <TextUnit id="9361" loc="12.450">Angebat simulacra sopor: ruit dicet, omnem</TextUnit>
    <TextUnit id="9362" loc="12.451">prospectum lustrans armata indagine miles,</TextUnit>
    <TextUnit id="9363" loc="12.452">illos instantes senior timet unus; at ipsae</TextUnit>
    <TextUnit id="9364" loc="12.453">ante rogum saevique palam sprevisse Creontis</TextUnit>
    <TextUnit id="9365" loc="12.454">imperia et furtum claro plangore fatentur</TextUnit>
    <TextUnit id="9366" loc="12.455">securae, quippe omne vident duxisse cadaver.</TextUnit>
    <TextUnit id="9367" loc="12.456">ambitur saeva de morte animosaque leti</TextUnit>
    <TextUnit id="9368" loc="12.457">spes furit: haec fratris rapuisse, haec coniugis artus</TextUnit>
    <TextUnit id="9369" loc="12.458">contendunt vicibusque probant: ego corpus,” ego ignes,”</TextUnit>
    <TextUnit id="9370" loc="12.459">me pietas,” me duxit amor.” deposcere saeva</TextUnit>
    <TextUnit id="9371" loc="12.460">supplicia et dextras iuvat insertare catenis.</TextUnit>
    <TextUnit id="9372" loc="12.461">nusquam illa alternis modo quae reverentia verbis,</TextUnit>
    <TextUnit id="9373" loc="12.462">iram odiumque putes; tantus discordat utrimque</TextUnit>
    <TextUnit id="9374" loc="12.463">clamor, et ad regem, qui deprendere, trahuntur.</TextUnit>
    <TextUnit id="9375" loc="12.464">At procul Actaeis dextra iam Pallade muris</TextUnit>
    <TextUnit id="9376" loc="12.465">Iuno Phoroneas inducit praevia matres</TextUnit>
    <TextUnit id="9377" loc="12.466">attonitas, non ipsa minus, coetumque gementem</TextUnit>
    <TextUnit id="9378" loc="12.467">conciliat populis et Actibus addit honorem.</TextUnit>
    <TextUnit id="9379" loc="12.468">ipsa manu ramosque oleae vittasque precantes</TextUnit>
    <TextUnit id="9380" loc="12.469">tradit, et obtenta submittere lumina palla</TextUnit>
    <TextUnit id="9381" loc="12.470">et praeferre docet vacuas sine manibus urnas.</TextUnit>
    <TextUnit id="9382" loc="12.471">omnis Erechtheis effusa penatibus aetas</TextUnit>
    <TextUnit id="9383" loc="12.472">tecta viasque replent: unde hoc examen et una</TextUnit>
    <TextUnit id="9384" loc="12.473">tot miserae? necdum causas novere malorum,</TextUnit>
    <TextUnit id="9385" loc="12.474">iamque gemunt. dea conciliis se miscet utrisque</TextUnit>
    <TextUnit id="9386" loc="12.475">cuncta docens, qua gente satae, quae funera plangant</TextUnit>
    <TextUnit id="9387" loc="12.476">quidve petant; variis nec non adfatibus ipsae</TextUnit>
    <TextUnit id="9388" loc="12.477">Ogygias leges immansuetumque Creonta</TextUnit>
    <TextUnit id="9389" loc="12.478">multum et ubique fremunt. Geticae non plura queruntur</TextUnit>
    <TextUnit id="9390" loc="12.479">hospitibus tectis trunco sermone volucres,</TextUnit>
    <TextUnit id="9391" loc="12.480">cum duplices thalamos et iniquum Terea clamant.</TextUnit>
    <TextUnit id="9392" loc="12.481">Urbe fuit media nulli concessa potentum</TextUnit>
    <TextUnit id="9393" loc="12.482">ara deum; mitis posuit Clementia sedem,</TextUnit>
    <TextUnit id="9394" loc="12.483">et miseri fecere sacram; sine supplice numquam</TextUnit>
    <TextUnit id="9395" loc="12.484">illa novo, nulla damnavit vota repulsa,</TextUnit>
    <TextUnit id="9396" loc="12.485">auditi quicumque rogant, noctesque diesque</TextUnit>
    <TextUnit id="9397" loc="12.486">ire datum et solis numen placare querellis,</TextUnit>
    <TextUnit id="9398" loc="12.487">parca superstitio: non turea flamma, nec altus</TextUnit>
    <TextUnit id="9399" loc="12.488">accipitur sanguis: lacrimis altaria sudant,</TextUnit>
    <TextUnit id="9400" loc="12.489">maestarumque super libamina secta comarum</TextUnit>
    <TextUnit id="9401" loc="12.490">pendent et vestes mutata sorte relictae.</TextUnit>
    <TextUnit id="9402" loc="12.491">mite nemus circa, cultuque insigne verendo</TextUnit>
    <TextUnit id="9403" loc="12.492">vittatae laurus et supplicis arbor olivae.</TextUnit>
    <TextUnit id="9404" loc="12.493">nulla autem effigies, nulli commissa metallo</TextUnit>
    <TextUnit id="9405" loc="12.494">forma dei, mentes habitare et pectora gaudet,</TextUnit>
    <TextUnit id="9406" loc="12.495">semper habet trepidos, semper locus horret egenis</TextUnit>
    <TextUnit id="9407" loc="12.496">coetibus, ignotae tantum felicibus arae.</TextUnit>
    <TextUnit id="9408" loc="12.497">fama est, defensos acie post busta paterni</TextUnit>
    <TextUnit id="9409" loc="12.498">numinis Herculeos sedem fundasse nepotes,</TextUnit>
    <TextUnit id="9410" loc="12.499">fama minor factis: ipsos nam credere dignum</TextUnit>
    <TextUnit id="9411" loc="12.500">caelicolas, tellus quibus hospita semper Athenae,</TextUnit>
    <TextUnit id="9412" loc="12.501">ceu leges hominemque novum ritusque sacrorum</TextUnit>
    <TextUnit id="9413" loc="12.502">seminaque in vacuas hinc descendentia terras,</TextUnit>
    <TextUnit id="9414" loc="12.503">sic sacrasse loco commune animantibus aegris</TextUnit>
    <TextUnit id="9415" loc="12.504">confugium, unde procul starent iraeque minaeque</TextUnit>
    <TextUnit id="9416" loc="12.505">regnaque, et a iustis Fortuna recederet aris.</TextUnit>
    <TextUnit id="9417" loc="12.506">iam tunc innumerae norant altaria gentes:</TextUnit>
    <TextUnit id="9418" loc="12.507">huc victi bellis patriaque a sede fugati,</TextUnit>
    <TextUnit id="9419" loc="12.508">regnorumque inopes scelerumque errore nocentes</TextUnit>
    <TextUnit id="9420" loc="12.509">conveniunt pacemque rogant; mox hospita sedes</TextUnit>
    <TextUnit id="9421" loc="12.510">vicit et Oedipodae Furias et funus Olynthi</TextUnit>
    <TextUnit id="9422" loc="12.511">texit et a misero matrem submovit Oreste.</TextUnit>
    <TextUnit id="9423" loc="12.512">huc volgo monstrante locum manus anxia Lernae</TextUnit>
    <TextUnit id="9424" loc="12.513">deveniunt, cedunt miserorum turba priorum,</TextUnit>
    <TextUnit id="9425" loc="12.514">vix ibi, sedatis requierunt pectora curis:</TextUnit>
    <TextUnit id="9426" loc="12.515">ceu patrio super alta grues Aquilone fugatae</TextUnit>
    <TextUnit id="9427" loc="12.516">cum videre Pharon; tunc aethera latius implent,</TextUnit>
    <TextUnit id="9428" loc="12.517">tunc hilari clangore sonant; iuvat orbe sereno</TextUnit>
    <TextUnit id="9429" loc="12.518">contempsisse nives et frigora solvere Nilo.</TextUnit>
    <TextUnit id="9430" loc="12.519">Iamque domos patrias Scythicae post aspera gentis</TextUnit>
    <TextUnit id="9431" loc="12.520">proelia laurigero subeuntem Thesea curru</TextUnit>
    <TextUnit id="9432" loc="12.521">laetifici plausus missusque ad sidera vulgi</TextUnit>
    <TextUnit id="9433" loc="12.522">clamor et emeritis hilaris tuba nuntiat armis,</TextUnit>
    <TextUnit id="9434" loc="12.523">ante ducem spolia et, duri Mavortis imago,</TextUnit>
    <TextUnit id="9435" loc="12.524">virginei currus cumulataque fercula cristis</TextUnit>
    <TextUnit id="9436" loc="12.525">et tristes ducuntur equi truncaeque bipennes,</TextUnit>
    <TextUnit id="9437" loc="12.526">quis nemora et solidam Maeotida caedere suetae,</TextUnit>
    <TextUnit id="9438" loc="12.527">corytique leves portantur et ignea gemmis</TextUnit>
    <TextUnit id="9439" loc="12.528">cingula et informes dominarum sanguine peltae.</TextUnit>
    <TextUnit id="9440" loc="12.529">ipsae autem nondum trepidae sexumve fatentur,</TextUnit>
    <TextUnit id="9441" loc="12.530">nec vulgare gemunt aspernanturque precari,</TextUnit>
    <TextUnit id="9442" loc="12.531">et tantum innuptae quaerunt delubra Minervae,</TextUnit>
    <TextUnit id="9443" loc="12.532">primus amor niveis victorem cernere vectum</TextUnit>
    <TextUnit id="9444" loc="12.533">quadriiugis; nec non populos in semet agebat</TextUnit>
    <TextUnit id="9445" loc="12.534">Hippolyte, iam blanda genas patiensque mariti</TextUnit>
    <TextUnit id="9446" loc="12.535">foederis, hanc patriae ritus fregisse severos</TextUnit>
    <TextUnit id="9447" loc="12.536">Atthides oblique secum mirantur operto</TextUnit>
    <TextUnit id="9448" loc="12.537">murmure, quod nitidi crines, quod pectora palla</TextUnit>
    <TextUnit id="9449" loc="12.538">tota latent, magnis quod barbara semet Athenis</TextUnit>
    <TextUnit id="9450" loc="12.539">misceat atque hosti veniat paritura marito.</TextUnit>
    <TextUnit id="9451" loc="12.540">Paulum et ab insessis maestae Pelopeides aris</TextUnit>
    <TextUnit id="9452" loc="12.541">promovere gradum seriemque et dona triumphi</TextUnit>
    <TextUnit id="9453" loc="12.542">mirantur, victique animo rediere mariti,</TextUnit>
    <TextUnit id="9454" loc="12.543">atque ubi tardavit currus et ab axe superbo</TextUnit>
    <TextUnit id="9455" loc="12.544">explorat causas victor poscitque benigna</TextUnit>
    <TextUnit id="9456" loc="12.545">aure preces, ausa ante alias Capaneia coniunx:</TextUnit>
    <TextUnit id="9457" loc="12.546">belliger Aegide, subitae cui maxima laudis</TextUnit>
    <TextUnit id="9458" loc="12.547">semina de nostris aperit Fortuna ruinis,</TextUnit>
    <TextUnit id="9459" loc="12.548">non externa genus, dirae nec conscia noxae</TextUnit>
    <TextUnit id="9460" loc="12.549">turba sumus: domus Argos erat regesque mariti,</TextUnit>
    <TextUnit id="9461" loc="12.550">non utinam et fortes! quid enim septena movere</TextUnit>
    <TextUnit id="9462" loc="12.551">castra et Agenoreos opus emendare penates?</TextUnit>
    <TextUnit id="9463" loc="12.552">nec querimur caesos: haec bellica iura vicesque</TextUnit>
    <TextUnit id="9464" loc="12.553">armorum; sed non Siculis exorta sub antris</TextUnit>
    <TextUnit id="9465" loc="12.554">monstra nec Ossaei bello cecidere bimembres.</TextUnit>
    <TextUnit id="9466" loc="12.555">mitto genus clarosque patres: hominum, inclyte Theseu,</TextUnit>
    <TextUnit id="9467" loc="12.556">sanguis erant, homines, eademque in sidera, eosdem</TextUnit>
    <TextUnit id="9468" loc="12.557">sortitus animarum alimentaque vestra creati,</TextUnit>
    <TextUnit id="9469" loc="12.558">quos vetat igne Creon Stygiaeque a limine portae,</TextUnit>
    <TextUnit id="9470" loc="12.559">ceu sator Eumenidum aut Lethaei portitor amnis,</TextUnit>
    <TextUnit id="9471" loc="12.560">submovet ac dubio caelique Erebique sub axe</TextUnit>
    <TextUnit id="9472" loc="12.561">detinet, heu princeps Natura! ubi numina, ubi illest</TextUnit>
    <TextUnit id="9473" loc="12.562">fulminis iniusti iaculator? ubi estis, Athenae?</TextUnit>
    <TextUnit id="9474" loc="12.563">septima iam surgens trepidis Aurora iacentes</TextUnit>
    <TextUnit id="9475" loc="12.564">aversatur equis; radios declinat et horret</TextUnit>
    <TextUnit id="9476" loc="12.565">stelligeri iubar omne poli; iam comminus ipsae</TextUnit>
    <TextUnit id="9477" loc="12.566">pabula dira ferae campumque odere volucres</TextUnit>
    <TextUnit id="9478" loc="12.567">spirantem tabo et caelum ventosque gravantem.</TextUnit>
    <TextUnit id="9479" loc="12.568">quantum etenim superesse rear? nuda ossa putremque</TextUnit>
    <TextUnit id="9480" loc="12.569">verrere permittat saniem, properate, verendi</TextUnit>
    <TextUnit id="9481" loc="12.570">Cecropidae; vos ista decet vindicta, priusquam</TextUnit>
    <TextUnit id="9482" loc="12.571">Emathii Thracesque dolent, quaeque exstat ubique</TextUnit>
    <TextUnit id="9483" loc="12.572">gens arsura rogis manesque habitura supremos,</TextUnit>
    <TextUnit id="9484" loc="12.573">nam quis erit saevire modus? bellavimus, esto;</TextUnit>
    <TextUnit id="9485" loc="12.574">sed cecidere odia et tristes mors obruit iras.</TextUnit>
    <TextUnit id="9486" loc="12.575">tu quoque, ut egregios fama cognovimus actus,</TextUnit>
    <TextUnit id="9487" loc="12.576">non trucibus monstris Sinin infandumque dedisti</TextUnit>
    <TextUnit id="9488" loc="12.577">Cercyona, et saevum velles Scirona crematum.</TextUnit>
    <TextUnit id="9489" loc="12.578">credo et Amazoniis Tanain fumasse sepulcris,</TextUnit>
    <TextUnit id="9490" loc="12.579">unde haec arma refers,sed et hunc dignare triumphum,</TextUnit>
    <TextUnit id="9491" loc="12.580">da terris unum caeloque Ereboque laborem,</TextUnit>
    <TextUnit id="9492" loc="12.581">si patrium Marathona metu, si tecta levasti</TextUnit>
    <TextUnit id="9493" loc="12.582">Cressia, nec fudit vanos anus hospita fletus,</TextUnit>
    <TextUnit id="9494" loc="12.583">sic tibi non ullae socia sine Pallade pugnae,</TextUnit>
    <TextUnit id="9495" loc="12.584">nec sacer invideat paribus Tirynthius actis,</TextUnit>
    <TextUnit id="9496" loc="12.585">semper et in curru, semper te mater ovantem</TextUnit>
    <TextUnit id="9497" loc="12.586">cernat, et invictae nil tale precentur Athenae.”</TextUnit>
    <TextUnit id="9498" loc="12.587">Dixerat; excipiunt cunctae tenduntque precantes</TextUnit>
    <TextUnit id="9499" loc="12.588">cum clamore manus; rubuit Neptunius heros</TextUnit>
    <TextUnit id="9500" loc="12.589">permotus lacrimis; iusta mox concitus ira</TextUnit>
    <TextUnit id="9501" loc="12.590">exclamat: quaenam ista novos induxit Erinys</TextUnit>
    <TextUnit id="9502" loc="12.591">regnorum mores? non haec ego pectora liqui</TextUnit>
    <TextUnit id="9503" loc="12.592">Graiorum abscedens, Scythiam Pontumque nivalem</TextUnit>
    <TextUnit id="9504" loc="12.593">cum peterem; novus unde furor? victumne putasti</TextUnit>
    <TextUnit id="9505" loc="12.594">Thesea, dire Creon? adsum, nec sanguine fessum</TextUnit>
    <TextUnit id="9506" loc="12.595">crede; sitit meritos etiamnum haec hasta cruores.</TextUnit>
    <TextUnit id="9507" loc="12.596">nulla mora est; verte hunc adeo, fidissime Phegeu,</TextUnit>
    <TextUnit id="9508" loc="12.597">cornipedem, et Tyrias invectus protinus arces</TextUnit>
    <TextUnit id="9509" loc="12.598">aut Danais edice rogos aut proelia Thebis.”</TextUnit>
    <TextUnit id="9510" loc="12.599">sic ait oblitus bellique viaeque laborum,</TextUnit>
    <TextUnit id="9511" loc="12.600">hortaturque suos viresque instaurat anhelas:</TextUnit>
    <TextUnit id="9512" loc="12.601">ut modo conubiis taurus saltuque recepto</TextUnit>
    <TextUnit id="9513" loc="12.602">cum posuit pugnas, alio si forte remugit</TextUnit>
    <TextUnit id="9514" loc="12.603">bellatore nemus, quamquam ora et colla cruento</TextUnit>
    <TextUnit id="9515" loc="12.604">imbre madent,novus arma parat campumque lacessens</TextUnit>
    <TextUnit id="9516" loc="12.605">dissimulat gemitus et vulnera pulvere celat.</TextUnit>
    <TextUnit id="9517" loc="12.606">ipsa metus Libycos servatricemque Medusam</TextUnit>
    <TextUnit id="9518" loc="12.607">pectoris incussa movit Tritonia parma,</TextUnit>
    <TextUnit id="9519" loc="12.608">protinus erecti toto simul agmine Thebas</TextUnit>
    <TextUnit id="9520" loc="12.609">respexere angues; necdum Atticus ire parabat</TextUnit>
    <TextUnit id="9521" loc="12.610">miles, et infelix expavit classica Dirce.</TextUnit>
    <TextUnit id="9522" loc="12.611">Continuo in pugnas haud solum accensa iuventus,</TextUnit>
    <TextUnit id="9523" loc="12.612">qui modo Caucasei comites rediere triumphi:</TextUnit>
    <TextUnit id="9524" loc="12.613">omnis ad arma rudes ager exstimulavit alumnos.</TextUnit>
    <TextUnit id="9525" loc="12.614">conveniunt ultroque ducis vexilla sequuntur,</TextUnit>
    <TextUnit id="9526" loc="12.615">qui gelidum Braurona viri, qui rura lacessunt</TextUnit>
    <TextUnit id="9527" loc="12.616">Monychia et trepidis stabilem Piraeea nautis</TextUnit>
    <TextUnit id="9528" loc="12.617">et nondum Eoo clarum Marathona triumpho,</TextUnit>
    <TextUnit id="9529" loc="12.618">mittit in arma manus gentilibus hospita divis</TextUnit>
    <TextUnit id="9530" loc="12.619">Icarii Celeique domus viridesque Melaenae,</TextUnit>
    <TextUnit id="9531" loc="12.620">dives et Aegaleos nemorum Parnesque benignus</TextUnit>
    <TextUnit id="9532" loc="12.621">vitibus et pinguis melior Lycabessos olivae,</TextUnit>
    <TextUnit id="9533" loc="12.622">venit atrox Alaeus et olentis arator Hymetti,</TextUnit>
    <TextUnit id="9534" loc="12.623">quaeque rudes thyrsos hederis vestistis, Acharnae.</TextUnit>
    <TextUnit id="9535" loc="12.624">linquitur Eois longe speculabile proris</TextUnit>
    <TextUnit id="9536" loc="12.625">Sunion, unde vagi casurum in nomina ponti</TextUnit>
    <TextUnit id="9537" loc="12.626">Cressia decepit falso ratis Aegea velo.</TextUnit>
    <TextUnit id="9538" loc="12.627">hos Salamin populos, illos Cerealis Eleusin</TextUnit>
    <TextUnit id="9539" loc="12.628">horrida suspensis ad proelia misit aratris,</TextUnit>
    <TextUnit id="9540" loc="12.629">et quos Callirhoe noviens errantibus undis</TextUnit>
    <TextUnit id="9541" loc="12.630">implicat, et raptae qui conscius Orithyiae</TextUnit>
    <TextUnit id="9542" loc="12.631">celavit ripis Geticos Elisos amores,</TextUnit>
    <TextUnit id="9543" loc="12.632">ipse quoque in pugnas vacuatur collis, ubi ingens</TextUnit>
    <TextUnit id="9544" loc="12.633">lis superum, dubiis donec nova surgeret arbor</TextUnit>
    <TextUnit id="9545" loc="12.634">rupibus et longa refugum mare frangeret umbra,</TextUnit>
    <TextUnit id="9546" loc="12.635">isset et Arctoas Cadmea ad moenia ducens</TextUnit>
    <TextUnit id="9547" loc="12.636">Hippolyte turmas: retinet iam certa tumentis</TextUnit>
    <TextUnit id="9548" loc="12.637">spes uteri, coniunxque rogat dimittere curas</TextUnit>
    <TextUnit id="9549" loc="12.638">Martis et emeritas thalamo sacrare pharetras.</TextUnit>
    <TextUnit id="9550" loc="12.639">Hos ubi velle acies et dulci gliscere ferro</TextUnit>
    <TextUnit id="9551" loc="12.640">dux videt, utque piis raptim dent oscula natis</TextUnit>
    <TextUnit id="9552" loc="12.641">amplexusque breves, curru sic fatur ab alto:</TextUnit>
    <TextUnit id="9553" loc="12.642">terrarum leges et mundi foedera mecum</TextUnit>
    <TextUnit id="9554" loc="12.643">defensura cohors, dignas insumite mentes</TextUnit>
    <TextUnit id="9555" loc="12.644">coeptibus: hac omnem divumque hominumque favor em</TextUnit>
    <TextUnit id="9556" loc="12.645">Naturamque ducem coetusque silentis Averni</TextUnit>
    <TextUnit id="9557" loc="12.646">stare palam est; illic Poenarum exercita Thebis</TextUnit>
    <TextUnit id="9558" loc="12.647">agmina et anguicomae ducunt vexilla sorores,</TextUnit>
    <TextUnit id="9559" loc="12.648">ite alacres tantaeque, precor, confidite causae.”</TextUnit>
    <TextUnit id="9560" loc="12.649">dixit, et emissa praeceps iter incohat hasta:</TextUnit>
    <TextUnit id="9561" loc="12.650">qualis Hyperboreos ubi nubilus institit axes</TextUnit>
    <TextUnit id="9562" loc="12.651">Iuppiter et prima tremefecit sidera bruma,</TextUnit>
    <TextUnit id="9563" loc="12.652">rumpitur Aeolia et longam indignata quietem</TextUnit>
    <TextUnit id="9564" loc="12.653">tollit hiemps animos ventosaque sibilat Arctos;</TextUnit>
    <TextUnit id="9565" loc="12.654">tunc montes undaeque fremunt, tunc proelia caecis</TextUnit>
    <TextUnit id="9566" loc="12.655">nubibus et tonitrus insanaque fulmina gaudent.</TextUnit>
    <TextUnit id="9567" loc="12.656">Icta gemit tellus, virides gravis ungula campos</TextUnit>
    <TextUnit id="9568" loc="12.657">mutat, et innumeris peditumque equitumque catervis</TextUnit>
    <TextUnit id="9569" loc="12.658">exspirat protritus ager, nec pulvere crasso</TextUnit>
    <TextUnit id="9570" loc="12.659">armorum lux victa perit, sed in aethera longum</TextUnit>
    <TextUnit id="9571" loc="12.660">frangitur, et mediis ardent in nubibus hastae.</TextUnit>
    <TextUnit id="9572" loc="12.661">noctem adeo placidasque operi iunxere tenebras,</TextUnit>
    <TextUnit id="9573" loc="12.662">certamenque immane viris, quo concita tendant</TextUnit>
    <TextUnit id="9574" loc="12.663">agmina, quis visas proclamet ab aggere Thebas,</TextUnit>
    <TextUnit id="9575" loc="12.664">cuius in Ogygio stet princeps lancea muro.</TextUnit>
    <TextUnit id="9576" loc="12.665">at procul ingenti Neptunius agmina Theseus</TextUnit>
    <TextUnit id="9577" loc="12.666">angustat clipeo, propriaeque exordia laudis</TextUnit>
    <TextUnit id="9578" loc="12.667">centum urbes umbone gerit centenaque Cretae</TextUnit>
    <TextUnit id="9579" loc="12.668">moenia, seque ipsum monstrosi ambagibus antri</TextUnit>
    <TextUnit id="9580" loc="12.669">hispida torquentem luctantis colla iuvenci</TextUnit>
    <TextUnit id="9581" loc="12.670">alternasque manus circum et nodosa ligantem</TextUnit>
    <TextUnit id="9582" loc="12.671">bracchia et abducto vitantem cornua vultu,</TextUnit>
    <TextUnit id="9583" loc="12.672">terror habet populos, cum saeptus imagine torva</TextUnit>
    <TextUnit id="9584" loc="12.673">ingreditur pugnas: bis Thesea bisque cruentas</TextUnit>
    <TextUnit id="9585" loc="12.674">caede videre manus; veteres reminiscitur actus</TextUnit>
    <TextUnit id="9586" loc="12.675">ipse tuens sociumque gregem metuendaque quondam</TextUnit>
    <TextUnit id="9587" loc="12.676">limina, et absumpto pallentem Gnosida filo.</TextUnit>
    <TextUnit id="9588" loc="12.677">Saevus at interea ferro post terga revinctas</TextUnit>
    <TextUnit id="9589" loc="12.678">Antigonen viduamque Creon Adrastida leto</TextUnit>
    <TextUnit id="9590" loc="12.679">admovet; ambae hilares et mortis amore superbae</TextUnit>
    <TextUnit id="9591" loc="12.680">ensibus intentant iugulos regemque cruentum</TextUnit>
    <TextUnit id="9592" loc="12.681">destituunt: eum dicta ferens Theseia Phegeus</TextUnit>
    <TextUnit id="9593" loc="12.682">adstitit, ille quidem ramis insontis olivae</TextUnit>
    <TextUnit id="9594" loc="12.683">pacificus, sed bella ciet bellumque minatur,</TextUnit>
    <TextUnit id="9595" loc="12.684">grande fremens,nimiumque memor mandantis et ipsum</TextUnit>
    <TextUnit id="9596" loc="12.685">iam prope, iam medios operire cohortibus agros</TextUnit>
    <TextUnit id="9597" loc="12.686">ingeminans, stetit ambiguo Thebanus in aestu</TextUnit>
    <TextUnit id="9598" loc="12.687">curarum, nutantque minae et prior ira tepescit.</TextUnit>
    <TextUnit id="9599" loc="12.688">tune firmat sese, fletumque ac triste renidens:</TextUnit>
    <TextUnit id="9600" loc="12.689">parvane prostratis” inquit, documenta Mycenis</TextUnit>
    <TextUnit id="9601" loc="12.690">sanximus? en iterum, qui moenia nostra lacessant.</TextUnit>
    <TextUnit id="9602" loc="12.691">accipimus, veniant; sed ne post bella querantur:</TextUnit>
    <TextUnit id="9603" loc="12.692">lex eadem victis.” dicit; sed pulvere crasso</TextUnit>
    <TextUnit id="9604" loc="12.693">caligare diem et Tyrios iuga perdere montes</TextUnit>
    <TextUnit id="9605" loc="12.694">aspicit; armari populos tamen armaque ferri</TextUnit>
    <TextUnit id="9606" loc="12.695">ipse iubet pallens, mediaeque in sedibus aulae</TextUnit>
    <TextUnit id="9607" loc="12.696">Eumenidas subitas flentemque Menoecea cernit</TextUnit>
    <TextUnit id="9608" loc="12.697">turbidus impositosque rogis gaudere Pelasgos.</TextUnit>
    <TextUnit id="9609" loc="12.698">quis fuit ille dies? tanto cum sanguine Thebis</TextUnit>
    <TextUnit id="9610" loc="12.699">pax inventa perit? patriis modo fixa revellunt</TextUnit>
    <TextUnit id="9611" loc="12.700">arma deis, clipeisque obducunt pectora fractis,</TextUnit>
    <TextUnit id="9612" loc="12.701">et galeas humiles et adhuc sordentia tabo</TextUnit>
    <TextUnit id="9613" loc="12.702">spicula: non pharetris quisquam, non ense decorus,</TextUnit>
    <TextUnit id="9614" loc="12.703">non spectandus equo; cessat fiducia valli,</TextUnit>
    <TextUnit id="9615" loc="12.704">murorum patet omne latus, munimina portae</TextUnit>
    <TextUnit id="9616" loc="12.705">exposcunt: prior hostis habet; fastigia desunt:</TextUnit>
    <TextUnit id="9617" loc="12.706">deiecit Capaneus; exsanguis et aegra iuventus</TextUnit>
    <TextUnit id="9618" loc="12.707">iam nec coniugibus suprema nec oscula natis</TextUnit>
    <TextUnit id="9619" loc="12.708">iungit, et attoniti nil optavere parentes.</TextUnit>
    <TextUnit id="9620" loc="12.709">Atticus interea, iubar ut clarescere ruptis</TextUnit>
    <TextUnit id="9621" loc="12.710">nubibus et solem primis aspexit in armis,</TextUnit>
    <TextUnit id="9622" loc="12.711">desilit in campum, qui subter moenia nudos</TextUnit>
    <TextUnit id="9623" loc="12.712">adservat manes, dirisque vaporibus aegrum</TextUnit>
    <TextUnit id="9624" loc="12.713">aera pulverea penitus sub casside ducens</TextUnit>
    <TextUnit id="9625" loc="12.714">ingemit et iustas belli flammatur in iras.</TextUnit>
    <TextUnit id="9626" loc="12.715">hunc saltem miseris ductor Thebanus honorem</TextUnit>
    <TextUnit id="9627" loc="12.716">largitus Danais, quod non super ipsa iacentum</TextUnit>
    <TextUnit id="9628" loc="12.717">corpora belligeras acies Martemque secundum</TextUnit>
    <TextUnit id="9629" loc="12.718">miscuit; aut lacera ne quid de strage nefandus</TextUnit>
    <TextUnit id="9630" loc="12.719">perderet, eligitur saevos potura cruores</TextUnit>
    <TextUnit id="9631" loc="12.720">terra rudis? iamque alternas in proelia gentes</TextUnit>
    <TextUnit id="9632" loc="12.721">dissimilis Bellona ciet; non clamor utrimque,</TextUnit>
    <TextUnit id="9633" loc="12.722">non utrimque tubae: stat debilis altera pubes</TextUnit>
    <TextUnit id="9634" loc="12.723">submissos enses nequiquam amentaque dextris</TextUnit>
    <TextUnit id="9635" loc="12.724">laxa tenens; cedunt tellure, armisque reductis</TextUnit>
    <TextUnit id="9636" loc="12.725">ostentant veteres etiamnum in sanguine plagas.</TextUnit>
    <TextUnit id="9637" loc="12.726">iam nec Cecropiis idem ductoribus ardor,</TextUnit>
    <TextUnit id="9638" loc="12.727">languescuntque minae et virtus secura residit:</TextUnit>
    <TextUnit id="9639" loc="12.728">ventorum velut ira minor, nisi silva furentes</TextUnit>
    <TextUnit id="9640" loc="12.729">impedit, insanique tacent sine litore fluctus.</TextUnit>
    <TextUnit id="9641" loc="12.730">Ut vero aequoreus quercum Marathonida Theseus</TextUnit>
    <TextUnit id="9642" loc="12.731">extulit, erectae cuius crudelis in hostes</TextUnit>
    <TextUnit id="9643" loc="12.732">umbra cadit campumque trucem lux cuspidis implet:</TextUnit>
    <TextUnit id="9644" loc="12.733">ceu pater Edonos Haemi de vertice Mavors</TextUnit>
    <TextUnit id="9645" loc="12.734">impulerit currus, rapido mortemque fugamque</TextUnit>
    <TextUnit id="9646" loc="12.735">axe vehens, sic exanimes in terga reducit</TextUnit>
    <TextUnit id="9647" loc="12.736">pallor Agenoridas; taedet fugientibus uti</TextUnit>
    <TextUnit id="9648" loc="12.737">Thesea, nec facilem dignatur dextra cruorem,</TextUnit>
    <TextUnit id="9649" loc="12.738">cetera plebeio desaevit sanguine virtus,</TextUnit>
    <TextUnit id="9650" loc="12.739">sic iuvat exanimis proiectaque praeda canesque</TextUnit>
    <TextUnit id="9651" loc="12.740">degeneresque lupos: magnos alit ira leones.</TextUnit>
    <TextUnit id="9652" loc="12.741">attamen Olenium Lamyrumque, hunc tela pharetra</TextUnit>
    <TextUnit id="9653" loc="12.742">promentem, hunc saevi tollentem pondera saxi</TextUnit>
    <TextUnit id="9654" loc="12.743">deicit, et triplici confisos robore gentis</TextUnit>
    <TextUnit id="9655" loc="12.744">Alcetidas fratres, totidem quos eminus hastis</TextUnit>
    <TextUnit id="9656" loc="12.745">continuat; ferrum consumpsit pectore Phyleus,</TextUnit>
    <TextUnit id="9657" loc="12.746">ore momordit Helops, umero transmisit Iapyx.</TextUnit>
    <TextUnit id="9658" loc="12.747">iamque et quadriiugo celsum petit Haemona curru,</TextUnit>
    <TextUnit id="9659" loc="12.748">horrendumque manu telum rotat: ille paventes</TextUnit>
    <TextUnit id="9660" loc="12.749">obliquavit equos; longo perlata tenore</TextUnit>
    <TextUnit id="9661" loc="12.750">transiit hasta duos, sitiebat vulnera nec non</TextUnit>
    <TextUnit id="9662" loc="12.751">tertia, sed medio cuspis temone retenta est.</TextUnit>
    <TextUnit id="9663" loc="12.752">Sed solum votis, solum clamore tremendo</TextUnit>
    <TextUnit id="9664" loc="12.753">omnibus in turmis optat vocitatque Creonta.</TextUnit>
    <TextUnit id="9665" loc="12.754">atque hunc diversa bellorum in fronte maniplos</TextUnit>
    <TextUnit id="9666" loc="12.755">hortantem dictis frustraque extrema minantem</TextUnit>
    <TextUnit id="9667" loc="12.756">conspicit; abscedunt comites: sed Thesea iussi</TextUnit>
    <TextUnit id="9668" loc="12.757">linquebant fretique deis atque ipsius armis;</TextUnit>
    <TextUnit id="9669" loc="12.758">ille tenet revocatque suos; utque aequa notavit</TextUnit>
    <TextUnit id="9670" loc="12.759">hinc atque hinc odia, extrema se colligit ira,</TextUnit>
    <TextUnit id="9671" loc="12.760">iam letale furens, atque audax morte futura:</TextUnit>
    <TextUnit id="9672" loc="12.761">non cum peltiferis,” ait, haec tibi pugna puellis,</TextUnit>
    <TextUnit id="9673" loc="12.762">virgineas ne crede manus: hic cruda virorum</TextUnit>
    <TextUnit id="9674" loc="12.763">proelia, nos magnum qui Tydea quique furentem</TextUnit>
    <TextUnit id="9675" loc="12.764">Hippomedonta neci Capaneaque misimus umbris</TextUnit>
    <TextUnit id="9676" loc="12.765">pectora, quae bellum praeceps amentia suasit,</TextUnit>
    <TextUnit id="9677" loc="12.766">improbe? nonne vides, quos ulciscare, iacentes?”</TextUnit>
    <TextUnit id="9678" loc="12.767">sic ait, et frustra periturum missile summo</TextUnit>
    <TextUnit id="9679" loc="12.768">adfixit clipeo, risit vocesque manumque</TextUnit>
    <TextUnit id="9680" loc="12.769">horridus Aegides, ferrataque arbore magnos</TextUnit>
    <TextUnit id="9681" loc="12.770">molitur iactus, nec non prius ore superbo</TextUnit>
    <TextUnit id="9682" loc="12.771">intonat: Argolici, quibus haec datur hostia, manes,</TextUnit>
    <TextUnit id="9683" loc="12.772">pandite Tartareum chaos ultricesque parate</TextUnit>
    <TextUnit id="9684" loc="12.773">Eumenidas, venit ecce Creon!” sic fatus, et auras</TextUnit>
    <TextUnit id="9685" loc="12.774">dissipat hasta tremens; tunc qua subtemine duro</TextUnit>
    <TextUnit id="9686" loc="12.775">multiplicem tenues iterant thoraca catenae,</TextUnit>
    <TextUnit id="9687" loc="12.776">incidit: emicuit per mille foramina sanguis</TextUnit>
    <TextUnit id="9688" loc="12.777">impius; ille oculis extremo errore solutis</TextUnit>
    <TextUnit id="9689" loc="12.778">labitur, adsistit Theseus gravis armaque tollens:</TextUnit>
    <TextUnit id="9690" loc="12.779">iamne dare exstinctis iustos,” ait, hostibus ignes,</TextUnit>
    <TextUnit id="9691" loc="12.780">iam victos operire placet? vade atra dature</TextUnit>
    <TextUnit id="9692" loc="12.781">supplicia extremique tamen secure sepulcri.”</TextUnit>
    <TextUnit id="9693" loc="12.782">Accedunt utrimque pio vexilla tumultu</TextUnit>
    <TextUnit id="9694" loc="12.783">permiscentque manus; medio iam foedera bello,</TextUnit>
    <TextUnit id="9695" loc="12.784">iamque hospes Theseus; orant succedere muris</TextUnit>
    <TextUnit id="9696" loc="12.785">dignarique domos, nec tecta hostilia victor</TextUnit>
    <TextUnit id="9697" loc="12.786">aspernatus init; gaudent matresque nurusque</TextUnit>
    <TextUnit id="9698" loc="12.787">Ogygiae, qualis thyrso bellante subactus</TextUnit>
    <TextUnit id="9699" loc="12.788">mollia laudabat iam marcidus orgia Ganges,</TextUnit>
    <TextUnit id="9700" loc="12.789">ecce per adversas Dircaei verticis umbras</TextUnit>
    <TextUnit id="9701" loc="12.790">femineus quatit astra fragor, matresque Pelasgae</TextUnit>
    <TextUnit id="9702" loc="12.791">decurrunt: quales Bacchea ad bella vocatae</TextUnit>
    <TextUnit id="9703" loc="12.792">Thyiades amentes, magnum quas poscere credas</TextUnit>
    <TextUnit id="9704" loc="12.793">aut fecisse nefas; gaudent lamenta novaeque</TextUnit>
    <TextUnit id="9705" loc="12.794">exsultant lacrimae; rapit huc, rapit impetus illuc,</TextUnit>
    <TextUnit id="9706" loc="12.795">Thesea magnanimum quaerant prius, anne Creonta,</TextUnit>
    <TextUnit id="9707" loc="12.796">anne suos: vidui ducunt ad corpora luctus.</TextUnit>
    <TextUnit id="9708" loc="12.797">Non ego, centena si quis mea pectora laxet</TextUnit>
    <TextUnit id="9709" loc="12.798">voce deus, tot busta simul vulgique ducumque,</TextUnit>
    <TextUnit id="9710" loc="12.799">tot pariter gemitus dignis conatibus aequem:</TextUnit>
    <TextUnit id="9711" loc="12.800">turbine quo sese caris impleverit audax</TextUnit>
    <TextUnit id="9712" loc="12.801">ignibus Euadne fulmenque in pectore magno</TextUnit>
    <TextUnit id="9713" loc="12.802">quaesierit; quo more iacens super oscula saevi</TextUnit>
    <TextUnit id="9714" loc="12.803">corporis infelix excuset Tydea coniunx;</TextUnit>
    <TextUnit id="9715" loc="12.804">ut saevos narret vigiles Argia sorori;</TextUnit>
    <TextUnit id="9716" loc="12.805">Arcada quo planctu genetrix Erymanthia clamet,</TextUnit>
    <TextUnit id="9717" loc="12.806">Arcada, consumpto servantem sanguine vultus,</TextUnit>
    <TextUnit id="9718" loc="12.807">Arcada, quem geminae pariter flevere cohortes,</TextUnit>
    <TextUnit id="9719" loc="12.808">vix novus ista furor veniensque implesset Apollo,</TextUnit>
    <TextUnit id="9720" loc="12.809">et mea iam longo meruit ratis aequore portum.</TextUnit>
    <TextUnit id="9721" loc="12.810">Durabisne procul dominoque legere superstes,</TextUnit>
    <TextUnit id="9722" loc="12.811">o mihi bissenos multum vigilata per annos</TextUnit>
    <TextUnit id="9723" loc="12.812">Thebai? iam certe praesens tibi Fama benignum</TextUnit>
    <TextUnit id="9724" loc="12.813">stravit iter coepitque novam monstrare futuris,</TextUnit>
    <TextUnit id="9725" loc="12.814">iam te magnanimus dignatur noscere Caesar,</TextUnit>
    <TextUnit id="9726" loc="12.815">Itala iam studio discit memoratque iuventus.</TextUnit>
    <TextUnit id="9727" loc="12.816">vive, precor; nec tu divinam Aeneida tempta,</TextUnit>
    <TextUnit id="9728" loc="12.817">sed longe sequere et vestigia semper adora,</TextUnit>
    <TextUnit id="9729" loc="12.818">mox, tibi si quis adhuc praetendit nubila livor,</TextUnit>
    <TextUnit id="9730" loc="12.819">occidet, et meriti post me referentur honores.</TextUnit>
  </Text>
</TessDocument>
