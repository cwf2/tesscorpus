<?xml version="1.0" encoding="UTF-8"?>
<TessDocument id="vergil.aeneid">
  <Metadata>
    <Author>vergil</Author>
    <Display>Aeneid</Display>
    <Abbr>verg. aen.</Abbr>
    <Lang>la</Lang>
    <Prose>0</Prose>
    <PrintSource>J. B. Greenough, Bucolics, Aeneid, and Georgics Of Vergil. Boston: Ginn &amp; Co. 1900</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0690.phi003.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>755</MaskUpper><LocusLower>1.1</LocusLower><LocusUpper>1.756</LocusUpper></Part><Part id="2"><Display>Book 2</Display><MaskLower>756</MaskLower><MaskUpper>1559</MaskUpper><LocusLower>2.1</LocusLower><LocusUpper>2.804</LocusUpper></Part><Part id="3"><Display>Book 3</Display><MaskLower>1560</MaskLower><MaskUpper>2277</MaskUpper><LocusLower>3.1</LocusLower><LocusUpper>3.718</LocusUpper></Part><Part id="4"><Display>Book 4</Display><MaskLower>2278</MaskLower><MaskUpper>2982</MaskUpper><LocusLower>4.1</LocusLower><LocusUpper>4.705</LocusUpper></Part><Part id="5"><Display>Book 5</Display><MaskLower>2983</MaskLower><MaskUpper>3853</MaskUpper><LocusLower>5.1</LocusLower><LocusUpper>5.871</LocusUpper></Part><Part id="6"><Display>Book 6</Display><MaskLower>3854</MaskLower><MaskUpper>4754</MaskUpper><LocusLower>6.1</LocusLower><LocusUpper>6.901</LocusUpper></Part><Part id="7"><Display>Book 7</Display><MaskLower>4755</MaskLower><MaskUpper>5571</MaskUpper><LocusLower>7.1</LocusLower><LocusUpper>7.817</LocusUpper></Part><Part id="8"><Display>Book 8</Display><MaskLower>5572</MaskLower><MaskUpper>6302</MaskUpper><LocusLower>8.1</LocusLower><LocusUpper>8.731</LocusUpper></Part><Part id="9"><Display>Book 9</Display><MaskLower>6303</MaskLower><MaskUpper>7120</MaskUpper><LocusLower>9.1</LocusLower><LocusUpper>9.818</LocusUpper></Part><Part id="10"><Display>Book 10</Display><MaskLower>7121</MaskLower><MaskUpper>8028</MaskUpper><LocusLower>10.1</LocusLower><LocusUpper>10.908</LocusUpper></Part><Part id="11"><Display>Book 11</Display><MaskLower>8029</MaskLower><MaskUpper>8943</MaskUpper><LocusLower>11.1</LocusLower><LocusUpper>11.915</LocusUpper></Part><Part id="12"><Display>Book 12</Display><MaskLower>8944</MaskLower><MaskUpper>9895</MaskUpper><LocusLower>12.1</LocusLower><LocusUpper>12.952</LocusUpper></Part></Parts><Text>
    <TextUnit id="0" loc="1.1">Arma virumque cano, Troiae qui primus ab oris</TextUnit>
    <TextUnit id="1" loc="1.2">Italiam, fato profugus, Laviniaque venit</TextUnit>
    <TextUnit id="2" loc="1.3">litora, multum ille et terris iactatus et alto</TextUnit>
    <TextUnit id="3" loc="1.4">vi superum saevae memorem Iunonis ob iram;</TextUnit>
    <TextUnit id="4" loc="1.5">multa quoque et bello passus, dum conderet urbem,</TextUnit>
    <TextUnit id="5" loc="1.6">inferretque deos Latio, genus unde Latinum,</TextUnit>
    <TextUnit id="6" loc="1.7">Albanique patres, atque altae moenia Romae.</TextUnit>
    <TextUnit id="7" loc="1.8">Musa, mihi causas memora, quo numine laeso,</TextUnit>
    <TextUnit id="8" loc="1.9">quidve dolens, regina deum tot volvere casus</TextUnit>
    <TextUnit id="9" loc="1.10">insignem pietate virum, tot adire labores</TextUnit>
    <TextUnit id="10" loc="1.11">impulerit. Tantaene animis caelestibus irae?</TextUnit>
    <TextUnit id="11" loc="1.12">Urbs antiqua fuit, Tyrii tenuere coloni,</TextUnit>
    <TextUnit id="12" loc="1.13">Karthago, Italiam contra Tiberinaque longe</TextUnit>
    <TextUnit id="13" loc="1.14">ostia, dives opum studiisque asperrima belli;</TextUnit>
    <TextUnit id="14" loc="1.15">quam Iuno fertur terris magis omnibus unam</TextUnit>
    <TextUnit id="15" loc="1.16">posthabita coluisse Samo; hic illius arma,</TextUnit>
    <TextUnit id="16" loc="1.17">hic currus fuit; hoc regnum dea gentibus esse,</TextUnit>
    <TextUnit id="17" loc="1.18">si qua fata sinant, iam tum tenditque fovetque.</TextUnit>
    <TextUnit id="18" loc="1.19">Progeniem sed enim Troiano a sanguine duci</TextUnit>
    <TextUnit id="19" loc="1.20">audierat, Tyrias olim quae verteret arces;</TextUnit>
    <TextUnit id="20" loc="1.21">hinc populum late regem belloque superbum</TextUnit>
    <TextUnit id="21" loc="1.22">venturum excidio Libyae: sic volvere Parcas.</TextUnit>
    <TextUnit id="22" loc="1.23">Id metuens, veterisque memor Saturnia belli,</TextUnit>
    <TextUnit id="23" loc="1.24">prima quod ad Troiam pro caris gesserat Argis---</TextUnit>
    <TextUnit id="24" loc="1.25">necdum etiam causae irarum saevique dolores</TextUnit>
    <TextUnit id="25" loc="1.26">exciderant animo: manet alta mente repostum</TextUnit>
    <TextUnit id="26" loc="1.27">iudicium Paridis spretaeque iniuria formae,</TextUnit>
    <TextUnit id="27" loc="1.28">et genus invisum, et rapti Ganymedis honores.</TextUnit>
    <TextUnit id="28" loc="1.29">His accensa super, iactatos aequore toto</TextUnit>
    <TextUnit id="29" loc="1.30">Troas, reliquias Danaum atque immitis Achilli,</TextUnit>
    <TextUnit id="30" loc="1.31">arcebat longe Latio, multosque per annos</TextUnit>
    <TextUnit id="31" loc="1.32">errabant, acti fatis, maria omnia circum.</TextUnit>
    <TextUnit id="32" loc="1.33">Tantae molis erat Romanam condere gentem!</TextUnit>
    <TextUnit id="33" loc="1.34">Vix e conspectu Siculae telluris in altum</TextUnit>
    <TextUnit id="34" loc="1.35">vela dabant laeti, et spumas salis aere ruebant,</TextUnit>
    <TextUnit id="35" loc="1.36">cum Iuno, aeternum servans sub pectore volnus,</TextUnit>
    <TextUnit id="36" loc="1.37">haec secum: "Mene incepto desistere victam,</TextUnit>
    <TextUnit id="37" loc="1.38">nec posse Italia Teucrorum avertere regem?</TextUnit>
    <TextUnit id="38" loc="1.39">Quippe vetor fatis. Pallasne exurere classem</TextUnit>
    <TextUnit id="39" loc="1.40">Argivum atque ipsos potuit submergere ponto,</TextUnit>
    <TextUnit id="40" loc="1.41">unius ob noxam et furias Aiacis Oilei?</TextUnit>
    <TextUnit id="41" loc="1.42">Ipsa, Iovis rapidum iaculata e nubibus ignem,</TextUnit>
    <TextUnit id="42" loc="1.43">disiecitque rates evertitque aequora ventis,</TextUnit>
    <TextUnit id="43" loc="1.44">illum expirantem transfixo pectore flammas</TextUnit>
    <TextUnit id="44" loc="1.45">turbine corripuit scopuloque infixit acuto.</TextUnit>
    <TextUnit id="45" loc="1.46">Ast ego, quae divom incedo regina, Iovisque</TextUnit>
    <TextUnit id="46" loc="1.47">et soror et coniunx, una cum gente tot annos</TextUnit>
    <TextUnit id="47" loc="1.48">bella gero!  Et quisquam numen Iunonis adoret</TextUnit>
    <TextUnit id="48" loc="1.49">praeterea, aut supplex aris imponet honorem?"</TextUnit>
    <TextUnit id="49" loc="1.50">Talia flammato secum dea corde volutans</TextUnit>
    <TextUnit id="50" loc="1.51">nimborum in patriam, loca feta furentibus austris,</TextUnit>
    <TextUnit id="51" loc="1.52">Aeoliam venit. Hic vasto rex Aeolus antro</TextUnit>
    <TextUnit id="52" loc="1.53">luctantes ventos tempestatesque sonoras</TextUnit>
    <TextUnit id="53" loc="1.54">imperio premit ac vinclis et carcere frenat.</TextUnit>
    <TextUnit id="54" loc="1.55">Illi indignantes magno cum murmure montis</TextUnit>
    <TextUnit id="55" loc="1.56">circum claustra fremunt; celsa sedet Aeolus arce</TextUnit>
    <TextUnit id="56" loc="1.57">sceptra tenens, mollitque animos et temperat iras.</TextUnit>
    <TextUnit id="57" loc="1.58">Ni faciat, maria ac terras caelumque profundum</TextUnit>
    <TextUnit id="58" loc="1.59">quippe ferant rapidi secum verrantque per auras.</TextUnit>
    <TextUnit id="59" loc="1.60">Sed pater omnipotens speluncis abdidit atris,</TextUnit>
    <TextUnit id="60" loc="1.61">hoc metuens, molemque et montis insuper altos</TextUnit>
    <TextUnit id="61" loc="1.62">imposuit, regemque dedit, qui foedere certo</TextUnit>
    <TextUnit id="62" loc="1.63">et premere et laxas sciret dare iussus habenas.</TextUnit>
    <TextUnit id="63" loc="1.64">Ad quem tum Iuno supplex his vocibus usa est:</TextUnit>
    <TextUnit id="64" loc="1.65">"Aeole, namque tibi divom pater atque hominum rex</TextUnit>
    <TextUnit id="65" loc="1.66">et mulcere dedit fluctus et tollere vento,</TextUnit>
    <TextUnit id="66" loc="1.67">gens inimica mihi Tyrrhenum navigat aequor,</TextUnit>
    <TextUnit id="67" loc="1.68">Ilium in Italiam portans victosque Penates:</TextUnit>
    <TextUnit id="68" loc="1.69">incute vim ventis submersasque obrue puppes,</TextUnit>
    <TextUnit id="69" loc="1.70">aut age diversos et disiice corpora ponto.</TextUnit>
    <TextUnit id="70" loc="1.71">Sunt mihi bis septem praestanti corpore nymphae,</TextUnit>
    <TextUnit id="71" loc="1.72">quarum quae forma pulcherrima Deiopea,</TextUnit>
    <TextUnit id="72" loc="1.73">conubio iungam stabili propriamque dicabo,</TextUnit>
    <TextUnit id="73" loc="1.74">omnis ut tecum meritis pro talibus annos</TextUnit>
    <TextUnit id="74" loc="1.75">exigat, et pulchra faciat te prole parentem."</TextUnit>
    <TextUnit id="75" loc="1.76">Aeolus haec contra: "Tuus, O regina, quid optes</TextUnit>
    <TextUnit id="76" loc="1.77">explorare labor; mihi iussa capessere fas est.</TextUnit>
    <TextUnit id="77" loc="1.78">Tu mihi, quodcumque hoc regni, tu sceptra Iovemque</TextUnit>
    <TextUnit id="78" loc="1.79">concilias, tu das epulis accumbere divom,</TextUnit>
    <TextUnit id="79" loc="1.80">nimborumque facis tempestatumque potentem."</TextUnit>
    <TextUnit id="80" loc="1.81">Haec ubi dicta, cavum conversa cuspide montem</TextUnit>
    <TextUnit id="81" loc="1.82">impulit in latus: ac venti, velut agmine facto,</TextUnit>
    <TextUnit id="82" loc="1.83">qua data porta, ruunt et terras turbine perflant.</TextUnit>
    <TextUnit id="83" loc="1.84">Incubuere mari, totumque a sedibus imis</TextUnit>
    <TextUnit id="84" loc="1.85">una Eurusque Notusque ruunt creberque procellis</TextUnit>
    <TextUnit id="85" loc="1.86">Africus, et vastos volvunt ad litora fluctus.</TextUnit>
    <TextUnit id="86" loc="1.87">Insequitur clamorque virum stridorque rudentum.</TextUnit>
    <TextUnit id="87" loc="1.88">Eripiunt subito nubes caelumque diemque</TextUnit>
    <TextUnit id="88" loc="1.89">Teucrorum ex oculis; ponto nox incubat atra.</TextUnit>
    <TextUnit id="89" loc="1.90">Intonuere poli, et crebris micat ignibus aether,</TextUnit>
    <TextUnit id="90" loc="1.91">praesentemque viris intentant omnia mortem.</TextUnit>
    <TextUnit id="91" loc="1.92">Extemplo Aeneae solvuntur frigore membra:</TextUnit>
    <TextUnit id="92" loc="1.93">ingemit, et duplicis tendens ad sidera palmas</TextUnit>
    <TextUnit id="93" loc="1.94">talia voce refert: "O terque quaterque beati,</TextUnit>
    <TextUnit id="94" loc="1.95">quis ante ora patrum Troiae sub moenibus altis</TextUnit>
    <TextUnit id="95" loc="1.96">contigit oppetere! O Danaum fortissime gentis</TextUnit>
    <TextUnit id="96" loc="1.97">Tydide! Mene Iliacis occumbere campis</TextUnit>
    <TextUnit id="97" loc="1.98">non potuisse, tuaque animam hanc effundere dextra,</TextUnit>
    <TextUnit id="98" loc="1.99">saevus ubi Aeacidae telo iacet Hector, ubi ingens</TextUnit>
    <TextUnit id="99" loc="1.100">Sarpedon, ubi tot Simois correpta sub undis</TextUnit>
    <TextUnit id="100" loc="1.101">scuta virum galeasque et fortia corpora volvit?"</TextUnit>
    <TextUnit id="101" loc="1.102">Talia iactanti stridens Aquilone procella</TextUnit>
    <TextUnit id="102" loc="1.103">velum adversa ferit, fluctusque ad sidera tollit.</TextUnit>
    <TextUnit id="103" loc="1.104">Franguntur remi; tum prora avertit, et undis</TextUnit>
    <TextUnit id="104" loc="1.105">dat latus; insequitur cumulo praeruptus aquae mons.</TextUnit>
    <TextUnit id="105" loc="1.106">Hi summo in fluctu pendent; his unda dehiscens</TextUnit>
    <TextUnit id="106" loc="1.107">terram inter fluctus aperit; furit aestus harenis.</TextUnit>
    <TextUnit id="107" loc="1.108">Tris Notus abreptas in saxa latentia torquet---</TextUnit>
    <TextUnit id="108" loc="1.109">saxa vocant Itali mediis quae in fluctibus aras---</TextUnit>
    <TextUnit id="109" loc="1.110">dorsum immane mari summo; tris Eurus ab alto</TextUnit>
    <TextUnit id="110" loc="1.111">in brevia et Syrtis urguet, miserabile visu,</TextUnit>
    <TextUnit id="111" loc="1.112">inliditque vadis atque aggere cingit harenae.</TextUnit>
    <TextUnit id="112" loc="1.113">Unam, quae Lycios fidumque vehebat Oronten,</TextUnit>
    <TextUnit id="113" loc="1.114">ipsius ante oculos ingens a vertice pontus</TextUnit>
    <TextUnit id="114" loc="1.115">in puppim ferit: excutitur pronusque magister</TextUnit>
    <TextUnit id="115" loc="1.116">volvitur in caput; ast illam ter fluctus ibidem</TextUnit>
    <TextUnit id="116" loc="1.117">torquet agens circum, et rapidus vorat aequore vortex.</TextUnit>
    <TextUnit id="117" loc="1.118">Adparent rari nantes in gurgite vasto,</TextUnit>
    <TextUnit id="118" loc="1.119">arma virum, tabulaeque, et Troia gaza per undas.</TextUnit>
    <TextUnit id="119" loc="1.120">Iam validam Ilionei navem, iam fortis Achati,</TextUnit>
    <TextUnit id="120" loc="1.121">et qua vectus Abas, et qua grandaevus Aletes,</TextUnit>
    <TextUnit id="121" loc="1.122">vicit hiems; laxis laterum compagibus omnes</TextUnit>
    <TextUnit id="122" loc="1.123">accipiunt inimicum imbrem, rimisque fatiscunt.</TextUnit>
    <TextUnit id="123" loc="1.124">Interea magno misceri murmure pontum,</TextUnit>
    <TextUnit id="124" loc="1.125">emissamque hiemem sensit Neptunus, et imis</TextUnit>
    <TextUnit id="125" loc="1.126">stagna refusa vadis, graviter commotus; et alto</TextUnit>
    <TextUnit id="126" loc="1.127">prospiciens, summa placidum caput extulit unda.</TextUnit>
    <TextUnit id="127" loc="1.128">Disiectam Aeneae, toto videt aequore classem,</TextUnit>
    <TextUnit id="128" loc="1.129">fluctibus oppressos Troas caelique ruina,</TextUnit>
    <TextUnit id="129" loc="1.130">nec latuere doli fratrem Iunonis et irae.</TextUnit>
    <TextUnit id="130" loc="1.131">Eurum ad se Zephyrumque vocat, dehinc talia fatur:</TextUnit>
    <TextUnit id="131" loc="1.132">"Tantane vos generis tenuit fiducia vestri?</TextUnit>
    <TextUnit id="132" loc="1.133">Iam caelum terramque meo sine numine, venti,</TextUnit>
    <TextUnit id="133" loc="1.134">miscere, et tantas audetis tollere moles?</TextUnit>
    <TextUnit id="134" loc="1.135">Quos ego---sed motos praestat componere fluctus.</TextUnit>
    <TextUnit id="135" loc="1.136">Post mihi non simili poena commissa luetis.</TextUnit>
    <TextUnit id="136" loc="1.137">Maturate fugam, regique haec dicite vestro:</TextUnit>
    <TextUnit id="137" loc="1.138">non illi imperium pelagi saevumque tridentem,</TextUnit>
    <TextUnit id="138" loc="1.139">sed mihi sorte datum. Tenet ille immania saxa,</TextUnit>
    <TextUnit id="139" loc="1.140">vestras, Eure, domos; illa se iactet in aula</TextUnit>
    <TextUnit id="140" loc="1.141">Aeolus, et clauso ventorum carcere regnet."</TextUnit>
    <TextUnit id="141" loc="1.142">Sic ait, et dicto citius tumida aequora placat,</TextUnit>
    <TextUnit id="142" loc="1.143">collectasque fugat nubes, solemque reducit.</TextUnit>
    <TextUnit id="143" loc="1.144">Cymothoe simul et Triton adnixus acuto</TextUnit>
    <TextUnit id="144" loc="1.145">detrudunt navis scopulo; levat ipse tridenti;</TextUnit>
    <TextUnit id="145" loc="1.146">et vastas aperit syrtis, et temperat aequor,</TextUnit>
    <TextUnit id="146" loc="1.147">atque rotis summas levibus perlabitur undas.</TextUnit>
    <TextUnit id="147" loc="1.148">Ac veluti magno in populo cum saepe coorta est</TextUnit>
    <TextUnit id="148" loc="1.149">seditio, saevitque animis ignobile volgus,</TextUnit>
    <TextUnit id="149" loc="1.150">iamque faces et saxa volant---furor arma ministrat;</TextUnit>
    <TextUnit id="150" loc="1.151">tum, pietate gravem ac meritis si forte virum quem</TextUnit>
    <TextUnit id="151" loc="1.152">conspexere, silent, arrectisque auribus adstant;</TextUnit>
    <TextUnit id="152" loc="1.153">ille regit dictis animos, et pectora mulcet,---</TextUnit>
    <TextUnit id="153" loc="1.154">sic cunctus pelagi cecidit fragor, aequora postquam</TextUnit>
    <TextUnit id="154" loc="1.155">prospiciens genitor caeloque invectus aperto</TextUnit>
    <TextUnit id="155" loc="1.156">flectit equos, curruque volans dat lora secundo.</TextUnit>
    <TextUnit id="156" loc="1.157">Defessi Aeneadae, quae proxima litora, cursu</TextUnit>
    <TextUnit id="157" loc="1.158">contendunt petere, et Libyae vertuntur ad oras.</TextUnit>
    <TextUnit id="158" loc="1.159">Est in secessu longo locus: insula portum</TextUnit>
    <TextUnit id="159" loc="1.160">efficit obiectu laterum, quibus omnis ab alto</TextUnit>
    <TextUnit id="160" loc="1.161">frangitur inque sinus scindit sese unda reductos.</TextUnit>
    <TextUnit id="161" loc="1.162">Hinc atque hinc vastae rupes geminique minantur</TextUnit>
    <TextUnit id="162" loc="1.163">in caelum scopuli, quorum sub vertice late</TextUnit>
    <TextUnit id="163" loc="1.164">aequora tuta silent; tum silvis scaena coruscis</TextUnit>
    <TextUnit id="164" loc="1.165">desuper horrentique atrum nemus imminet umbra.</TextUnit>
    <TextUnit id="165" loc="1.166">Fronte sub adversa scopulis pendentibus antrum,</TextUnit>
    <TextUnit id="166" loc="1.167">intus aquae dulces vivoque sedilia saxo,</TextUnit>
    <TextUnit id="167" loc="1.168">nympharum domus: hic fessas non vincula navis</TextUnit>
    <TextUnit id="168" loc="1.169">ulla tenent, unco non alligat ancora morsu.</TextUnit>
    <TextUnit id="169" loc="1.170">Huc septem Aeneas collectis navibus omni</TextUnit>
    <TextUnit id="170" loc="1.171">ex numero subit; ac magno telluris amore</TextUnit>
    <TextUnit id="171" loc="1.172">egressi optata potiuntur Troes harena,</TextUnit>
    <TextUnit id="172" loc="1.173">et sale tabentis artus in litore ponunt.</TextUnit>
    <TextUnit id="173" loc="1.174">Ac primum silici scintillam excudit Achates,</TextUnit>
    <TextUnit id="174" loc="1.175">succepitque ignem foliis, atque arida circum</TextUnit>
    <TextUnit id="175" loc="1.176">nutrimenta dedit, rapuitque in fomite flammam.</TextUnit>
    <TextUnit id="176" loc="1.177">Tum Cererem corruptam undis Cerealiaque arma</TextUnit>
    <TextUnit id="177" loc="1.178">expediunt fessi rerum, frugesque receptas</TextUnit>
    <TextUnit id="178" loc="1.179">et torrere parant flammis et frangere saxo.</TextUnit>
    <TextUnit id="179" loc="1.180">Aeneas scopulum interea conscendit, et omnem</TextUnit>
    <TextUnit id="180" loc="1.181">prospectum late pelago petit, Anthea si quem</TextUnit>
    <TextUnit id="181" loc="1.182">iactatum vento videat Phrygiasque biremis,</TextUnit>
    <TextUnit id="182" loc="1.183">aut Capyn, aut celsis in puppibus arma Caici.</TextUnit>
    <TextUnit id="183" loc="1.184">Navem in conspectu nullam, tris litore cervos</TextUnit>
    <TextUnit id="184" loc="1.185">prospicit errantis; hos tota armenta sequuntur</TextUnit>
    <TextUnit id="185" loc="1.186">a tergo, et longum per vallis pascitur agmen.</TextUnit>
    <TextUnit id="186" loc="1.187">Constitit hic, arcumque manu celerisque sagittas</TextUnit>
    <TextUnit id="187" loc="1.188">corripuit, fidus quae tela gerebat Achates;</TextUnit>
    <TextUnit id="188" loc="1.189">ductoresque ipsos primum, capita alta ferentis</TextUnit>
    <TextUnit id="189" loc="1.190">cornibus arboreis, sternit, tum volgus, et omnem</TextUnit>
    <TextUnit id="190" loc="1.191">miscet agens telis nemora inter frondea turbam;</TextUnit>
    <TextUnit id="191" loc="1.192">nec prius absistit, quam septem ingentia victor</TextUnit>
    <TextUnit id="192" loc="1.193">corpora fundat humi, et numerum cum navibus aequet.</TextUnit>
    <TextUnit id="193" loc="1.194">Hinc portum petit, et socios partitur in omnes.</TextUnit>
    <TextUnit id="194" loc="1.195">Vina bonus quae deinde cadis onerarat Acestes</TextUnit>
    <TextUnit id="195" loc="1.196">litore Trinacrio dederatque abeuntibus heros,</TextUnit>
    <TextUnit id="196" loc="1.197">dividit, et dictis maerentia pectora mulcet:</TextUnit>
    <TextUnit id="197" loc="1.198">"O socii---neque enim ignari sumus ante malorum---</TextUnit>
    <TextUnit id="198" loc="1.199">O passi graviora, dabit deus his quoque finem.</TextUnit>
    <TextUnit id="199" loc="1.200">Vos et Scyllaeam rabiem penitusque sonantis</TextUnit>
    <TextUnit id="200" loc="1.201">accestis scopulos, vos et Cyclopea saxa</TextUnit>
    <TextUnit id="201" loc="1.202">experti: revocate animos, maestumque timorem</TextUnit>
    <TextUnit id="202" loc="1.203">mittite: forsan et haec olim meminisse iuvabit.</TextUnit>
    <TextUnit id="203" loc="1.204">Per varios casus, per tot discrimina rerum</TextUnit>
    <TextUnit id="204" loc="1.205">tendimus in Latium; sedes ubi fata quietas</TextUnit>
    <TextUnit id="205" loc="1.206">ostendunt; illic fas regna resurgere Troiae.</TextUnit>
    <TextUnit id="206" loc="1.207">Durate, et vosmet rebus servate secundis."</TextUnit>
    <TextUnit id="207" loc="1.208">Talia voce refert, curisque ingentibus aeger</TextUnit>
    <TextUnit id="208" loc="1.209">spem voltu simulat, premit altum corde dolorem.</TextUnit>
    <TextUnit id="209" loc="1.210">Illi se praedae accingunt, dapibusque futuris;</TextUnit>
    <TextUnit id="210" loc="1.211">tergora deripiunt costis et viscera nudant;</TextUnit>
    <TextUnit id="211" loc="1.212">pars in frusta secant veribusque trementia figunt;</TextUnit>
    <TextUnit id="212" loc="1.213">litore aena locant alii, flammasque ministrant.</TextUnit>
    <TextUnit id="213" loc="1.214">Tum victu revocant vires, fusique per herbam</TextUnit>
    <TextUnit id="214" loc="1.215">implentur veteris Bacchi pinguisque ferinae.</TextUnit>
    <TextUnit id="215" loc="1.216">Postquam exempta fames epulis mensaeque remotae,</TextUnit>
    <TextUnit id="216" loc="1.217">amissos longo socios sermone requirunt,</TextUnit>
    <TextUnit id="217" loc="1.218">spemque metumque inter dubii, seu vivere credant,</TextUnit>
    <TextUnit id="218" loc="1.219">sive extrema pati nec iam exaudire vocatos.</TextUnit>
    <TextUnit id="219" loc="1.220">Praecipue pius Aeneas nunc acris Oronti,</TextUnit>
    <TextUnit id="220" loc="1.221">nunc Amyci casum gemit et crudelia secum</TextUnit>
    <TextUnit id="221" loc="1.222">fata Lyci, fortemque Gyan, fortemque Cloanthum.</TextUnit>
    <TextUnit id="222" loc="1.223">Et iam finis erat, cum Iuppiter aethere summo</TextUnit>
    <TextUnit id="223" loc="1.224">despiciens mare velivolum terrasque iacentis</TextUnit>
    <TextUnit id="224" loc="1.225">litoraque et latos populos, sic vertice caeli</TextUnit>
    <TextUnit id="225" loc="1.226">constitit, et Libyae defixit lumina regnis.</TextUnit>
    <TextUnit id="226" loc="1.227">Atque illum talis iactantem pectore curas</TextUnit>
    <TextUnit id="227" loc="1.228">tristior et lacrimis oculos suffusa nitentis</TextUnit>
    <TextUnit id="228" loc="1.229">adloquitur Venus: "O qui res hominumque deumque</TextUnit>
    <TextUnit id="229" loc="1.230">aeternis regis imperiis, et fulmine terres,</TextUnit>
    <TextUnit id="230" loc="1.231">quid meus Aeneas in te committere tantum,</TextUnit>
    <TextUnit id="231" loc="1.232">quid Troes potuere, quibus, tot funera passis,</TextUnit>
    <TextUnit id="232" loc="1.233">cunctus ob Italiam terrarum clauditur orbis?</TextUnit>
    <TextUnit id="233" loc="1.234">Certe hinc Romanos olim, volventibus annis,</TextUnit>
    <TextUnit id="234" loc="1.235">hinc fore ductores, revocato a sanguine Teucri,</TextUnit>
    <TextUnit id="235" loc="1.236">qui mare, qui terras omni dicione tenerent,</TextUnit>
    <TextUnit id="236" loc="1.237">pollicitus, quae te, genitor, sententia vertit?</TextUnit>
    <TextUnit id="237" loc="1.238">Hoc equidem occasum Troiae tristisque ruinas</TextUnit>
    <TextUnit id="238" loc="1.239">solabar, fatis contraria fata rependens;</TextUnit>
    <TextUnit id="239" loc="1.240">nunc eadem fortuna viros tot casibus actos</TextUnit>
    <TextUnit id="240" loc="1.241">insequitur. Quem das finem, rex magne, laborum?</TextUnit>
    <TextUnit id="241" loc="1.242">Antenor potuit, mediis elapsus Achivis,</TextUnit>
    <TextUnit id="242" loc="1.243">Illyricos penetrare sinus, atque intima tutus</TextUnit>
    <TextUnit id="243" loc="1.244">regna Liburnorum, et fontem superare Timavi,</TextUnit>
    <TextUnit id="244" loc="1.245">unde per ora novem vasto cum murmure montis</TextUnit>
    <TextUnit id="245" loc="1.246">it mare proruptum et pelago premit arva sonanti.</TextUnit>
    <TextUnit id="246" loc="1.247">Hic tamen ille urbem Patavi sedesque locavit</TextUnit>
    <TextUnit id="247" loc="1.248">Teucrorum, et genti nomen dedit, armaque fixit</TextUnit>
    <TextUnit id="248" loc="1.249">Troia; nunc placida compostus pace quiescit:</TextUnit>
    <TextUnit id="249" loc="1.250">nos, tua progenies, caeli quibus adnuis arcem,</TextUnit>
    <TextUnit id="250" loc="1.251">navibus (infandum!) amissis, unius ob iram</TextUnit>
    <TextUnit id="251" loc="1.252">prodimur atque Italis longe disiungimur oris.</TextUnit>
    <TextUnit id="252" loc="1.253">Hic pietatis honos? Sic nos in sceptra reponis?"</TextUnit>
    <TextUnit id="253" loc="1.254">Olli subridens hominum sator atque deorum,</TextUnit>
    <TextUnit id="254" loc="1.255">voltu, quo caelum tempestatesque serenat,</TextUnit>
    <TextUnit id="255" loc="1.256">oscula libavit natae, dehinc talia fatur:</TextUnit>
    <TextUnit id="256" loc="1.257">"Parce metu, Cytherea: manent immota tuorum</TextUnit>
    <TextUnit id="257" loc="1.258">fata tibi; cernes urbem et promissa Lavini</TextUnit>
    <TextUnit id="258" loc="1.259">moenia, sublimemque feres ad sidera caeli</TextUnit>
    <TextUnit id="259" loc="1.260">magnanimum Aenean; neque me sententia vertit.</TextUnit>
    <TextUnit id="260" loc="1.261">Hic tibi (fabor enim, quando haec te cura remordet,</TextUnit>
    <TextUnit id="261" loc="1.262">longius et volvens fatorum arcana movebo)</TextUnit>
    <TextUnit id="262" loc="1.263">bellum ingens geret Italia, populosque feroces</TextUnit>
    <TextUnit id="263" loc="1.264">contundet, moresque viris et moenia ponet,</TextUnit>
    <TextUnit id="264" loc="1.265">tertia dum Latio regnantem viderit aestas,</TextUnit>
    <TextUnit id="265" loc="1.266">ternaque transierint Rutulis hiberna subactis.</TextUnit>
    <TextUnit id="266" loc="1.267">At puer Ascanius, cui nunc cognomen Iulo</TextUnit>
    <TextUnit id="267" loc="1.268">additur,---Ilus erat, dum res stetit Ilia regno,---</TextUnit>
    <TextUnit id="268" loc="1.269">triginta magnos volvendis mensibus orbis</TextUnit>
    <TextUnit id="269" loc="1.270">imperio explebit, regnumque ab sede Lavini</TextUnit>
    <TextUnit id="270" loc="1.271">transferet, et longam multa vi muniet Albam.</TextUnit>
    <TextUnit id="271" loc="1.272">Hic iam ter centum totos regnabitur annos</TextUnit>
    <TextUnit id="272" loc="1.273">gente sub Hectorea, donec regina sacerdos,</TextUnit>
    <TextUnit id="273" loc="1.274">Marte gravis, geminam partu dabit Ilia prolem.</TextUnit>
    <TextUnit id="274" loc="1.275">Inde lupae fulvo nutricis tegmine laetus</TextUnit>
    <TextUnit id="275" loc="1.276">Romulus excipiet gentem, et Mavortia condet</TextUnit>
    <TextUnit id="276" loc="1.277">moenia, Romanosque suo de nomine dicet.</TextUnit>
    <TextUnit id="277" loc="1.278">His ego nec metas rerum nec tempora pono;</TextUnit>
    <TextUnit id="278" loc="1.279">imperium sine fine dedi. Quin aspera Iuno,</TextUnit>
    <TextUnit id="279" loc="1.280">quae mare nunc terrasque metu caelumque fatigat,</TextUnit>
    <TextUnit id="280" loc="1.281">consilia in melius referet, mecumque fovebit</TextUnit>
    <TextUnit id="281" loc="1.282">Romanos rerum dominos gentemque togatam:</TextUnit>
    <TextUnit id="282" loc="1.283">sic placitum. Veniet lustris labentibus aetas,</TextUnit>
    <TextUnit id="283" loc="1.284">cum domus Assaraci Phthiam clarasque Mycenas</TextUnit>
    <TextUnit id="284" loc="1.285">servitio premet, ac victis dominabitur Argis.</TextUnit>
    <TextUnit id="285" loc="1.286">Nascetur pulchra Troianus origine Caesar,</TextUnit>
    <TextUnit id="286" loc="1.287">imperium oceano, famam qui terminet astris,---</TextUnit>
    <TextUnit id="287" loc="1.288">Iulius, a magno demissum nomen Iulo.</TextUnit>
    <TextUnit id="288" loc="1.289">Hunc tu olim caelo, spoliis Orientis onustum,</TextUnit>
    <TextUnit id="289" loc="1.290">accipies secura; vocabitur hic quoque votis.</TextUnit>
    <TextUnit id="290" loc="1.291">Aspera tum positis mitescent saecula bellis;</TextUnit>
    <TextUnit id="291" loc="1.292">cana Fides, et Vesta, Remo cum fratre Quirinus,</TextUnit>
    <TextUnit id="292" loc="1.293">iura dabunt; dirae ferro et compagibus artis</TextUnit>
    <TextUnit id="293" loc="1.294">claudentur Belli portae; Furor impius intus,</TextUnit>
    <TextUnit id="294" loc="1.295">saeva sedens super arma, et centum vinctus aenis</TextUnit>
    <TextUnit id="295" loc="1.296">post tergum nodis, fremet horridus ore cruento."</TextUnit>
    <TextUnit id="296" loc="1.297">Haec ait, et Maia genitum demittit ab alto,</TextUnit>
    <TextUnit id="297" loc="1.298">ut terrae, utque novae pateant Karthaginis arces</TextUnit>
    <TextUnit id="298" loc="1.299">hospitio Teucris, ne fati nescia Dido</TextUnit>
    <TextUnit id="299" loc="1.300">finibus arceret: volat ille per aera magnum</TextUnit>
    <TextUnit id="300" loc="1.301">remigio alarum, ac Libyae citus adstitit oris.</TextUnit>
    <TextUnit id="301" loc="1.302">Et iam iussa facit, ponuntque ferocia Poeni</TextUnit>
    <TextUnit id="302" loc="1.303">corda volente deo; in primis regina quietum</TextUnit>
    <TextUnit id="303" loc="1.304">accipit in Teucros animum mentemque benignam.</TextUnit>
    <TextUnit id="304" loc="1.305">At pius Aeneas, per noctem plurima volvens,</TextUnit>
    <TextUnit id="305" loc="1.306">ut primum lux alma data est, exire locosque</TextUnit>
    <TextUnit id="306" loc="1.307">explorare novos, quas vento accesserit oras,</TextUnit>
    <TextUnit id="307" loc="1.308">qui teneant, nam inculta videt, hominesne feraene,</TextUnit>
    <TextUnit id="308" loc="1.309">quaerere constituit, sociisque exacta referre</TextUnit>
    <TextUnit id="309" loc="1.310">Classem in convexo nemorum sub rupe cavata</TextUnit>
    <TextUnit id="310" loc="1.311">arboribus clausam circum atque horrentibus umbris</TextUnit>
    <TextUnit id="311" loc="1.312">occulit; ipse uno graditur comitatus Achate,</TextUnit>
    <TextUnit id="312" loc="1.313">bina manu lato crispans hastilia ferro.</TextUnit>
    <TextUnit id="313" loc="1.314">Cui mater media sese tulit obvia silva,</TextUnit>
    <TextUnit id="314" loc="1.315">virginis os habitumque gerens, et virginis arma</TextUnit>
    <TextUnit id="315" loc="1.316">Spartanae, vel qualis equos Threissa fatigat</TextUnit>
    <TextUnit id="316" loc="1.317">Harpalyce, volucremque fuga praevertitur Hebrum.</TextUnit>
    <TextUnit id="317" loc="1.318">Namque umeris de more habilem suspenderat arcum</TextUnit>
    <TextUnit id="318" loc="1.319">venatrix, dederatque comam diffundere ventis,</TextUnit>
    <TextUnit id="319" loc="1.320">nuda genu, nodoque sinus collecta fluentis.</TextUnit>
    <TextUnit id="320" loc="1.321">Ac prior, "Heus" inquit "iuvenes, monstrate mearum</TextUnit>
    <TextUnit id="321" loc="1.322">vidistis si quam hic errantem forte sororum,</TextUnit>
    <TextUnit id="322" loc="1.323">succinctam pharetra et maculosae tegmine lyncis,</TextUnit>
    <TextUnit id="323" loc="1.324">aut spumantis apri cursum clamore prementem."</TextUnit>
    <TextUnit id="324" loc="1.325">Sic Venus; et Veneris contra sic filius orsus:</TextUnit>
    <TextUnit id="325" loc="1.326">"Nulla tuarum audita mihi neque visa sororum---</TextUnit>
    <TextUnit id="326" loc="1.327">O quam te memorem, virgo? Namque haud tibi voltus</TextUnit>
    <TextUnit id="327" loc="1.328">mortalis, nec vox hominem sonat: O, dea certe---</TextUnit>
    <TextUnit id="328" loc="1.329">an Phoebi soror? an nympharum sanguinis una?---</TextUnit>
    <TextUnit id="329" loc="1.330">sis felix, nostrumque leves, quaecumque, laborem,</TextUnit>
    <TextUnit id="330" loc="1.331">et, quo sub caelo tandem, quibus orbis in oris</TextUnit>
    <TextUnit id="331" loc="1.332">iactemur, doceas. Ignari hominumque locorumque</TextUnit>
    <TextUnit id="332" loc="1.333">erramus, vento huc vastis et fluctibus acti:</TextUnit>
    <TextUnit id="333" loc="1.334">multa tibi ante aras nostra cadet hostia dextra."</TextUnit>
    <TextUnit id="334" loc="1.335">Tum Venus: "Haud equidem tali me dignor honore;</TextUnit>
    <TextUnit id="335" loc="1.336">virginibus Tyriis mos est gestare pharetram,</TextUnit>
    <TextUnit id="336" loc="1.337">purpureoque alte suras vincire cothurno.</TextUnit>
    <TextUnit id="337" loc="1.338">Punica regna vides, Tyrios et Agenoris urbem;</TextUnit>
    <TextUnit id="338" loc="1.339">sed fines Libyci, genus intractabile bello.</TextUnit>
    <TextUnit id="339" loc="1.340">Imperium Dido Tyria regit urbe profecta,</TextUnit>
    <TextUnit id="340" loc="1.341">germanum fugiens. Longa est iniuria, longae</TextUnit>
    <TextUnit id="341" loc="1.342">ambages; sed summa sequar fastigia rerum.</TextUnit>
    <TextUnit id="342" loc="1.343">"Huic coniunx Sychaeus erat, ditissimus agri</TextUnit>
    <TextUnit id="343" loc="1.344">Phoenicum, et magno miserae dilectus amore,</TextUnit>
    <TextUnit id="344" loc="1.345">cui pater intactam dederat, primisque iugarat</TextUnit>
    <TextUnit id="345" loc="1.346">ominibus. Sed regna Tyri germanus habebat</TextUnit>
    <TextUnit id="346" loc="1.347">Pygmalion, scelere ante alios immanior omnes.</TextUnit>
    <TextUnit id="347" loc="1.348">Quos inter medius venit furor. Ille Sychaeum</TextUnit>
    <TextUnit id="348" loc="1.349">impius ante aras, atque auri caecus amore,</TextUnit>
    <TextUnit id="349" loc="1.350">clam ferro incautum superat, securus amorum</TextUnit>
    <TextUnit id="350" loc="1.351">germanae; factumque diu celavit, et aegram,</TextUnit>
    <TextUnit id="351" loc="1.352">multa malus simulans, vana spe lusit amantem.</TextUnit>
    <TextUnit id="352" loc="1.353">Ipsa sed in somnis inhumati venit imago</TextUnit>
    <TextUnit id="353" loc="1.354">coniugis, ora modis attollens pallida miris,</TextUnit>
    <TextUnit id="354" loc="1.355">crudeles aras traiectaque pectora ferro</TextUnit>
    <TextUnit id="355" loc="1.356">nudavit, caecumque domus scelus omne retexit.</TextUnit>
    <TextUnit id="356" loc="1.357">Tum celerare fugam patriaque excedere suadet,</TextUnit>
    <TextUnit id="357" loc="1.358">auxiliumque viae veteres tellure recludit</TextUnit>
    <TextUnit id="358" loc="1.359">thesauros, ignotum argenti pondus et auri.</TextUnit>
    <TextUnit id="359" loc="1.360">His commota fugam Dido sociosque parabat:</TextUnit>
    <TextUnit id="360" loc="1.361">conveniunt, quibus aut odium crudele tyranni</TextUnit>
    <TextUnit id="361" loc="1.362">aut metus acer erat; navis, quae forte paratae,</TextUnit>
    <TextUnit id="362" loc="1.363">corripiunt, onerantque auro: portantur avari</TextUnit>
    <TextUnit id="363" loc="1.364">Pygmalionis opes pelago; dux femina facti.</TextUnit>
    <TextUnit id="364" loc="1.365">Devenere locos, ubi nunc ingentia cernis</TextUnit>
    <TextUnit id="365" loc="1.366">moenia surgentemque novae Karthaginis arcem,</TextUnit>
    <TextUnit id="366" loc="1.367">mercatique solum, facti de nomine Byrsam,</TextUnit>
    <TextUnit id="367" loc="1.368">taurino quantum possent circumdare tergo.</TextUnit>
    <TextUnit id="368" loc="1.369">Sed vos qui tandem, quibus aut venistis ab oris,</TextUnit>
    <TextUnit id="369" loc="1.370">quove tenetis iter? "Quaerenti talibus ille</TextUnit>
    <TextUnit id="370" loc="1.371">suspirans, imoque trahens a pectore vocem:</TextUnit>
    <TextUnit id="371" loc="1.372">"O dea, si prima repetens ab origine pergam,</TextUnit>
    <TextUnit id="372" loc="1.373">et vacet annalis nostrorum audire laborum,</TextUnit>
    <TextUnit id="373" loc="1.374">ante diem clauso componat Vesper Olympo.</TextUnit>
    <TextUnit id="374" loc="1.375">Nos Troia antiqua, si vestras forte per auris</TextUnit>
    <TextUnit id="375" loc="1.376">Troiae nomen iit, diversa per aequora vectos</TextUnit>
    <TextUnit id="376" loc="1.377">forte sua Libycis tempestas adpulit oris.</TextUnit>
    <TextUnit id="377" loc="1.378">Sum pius Aeneas, raptos qui ex hoste Penates</TextUnit>
    <TextUnit id="378" loc="1.379">classe veho mecum, fama super aethera notus.</TextUnit>
    <TextUnit id="379" loc="1.380">Italiam quaero patriam et genus ab Iove summo.</TextUnit>
    <TextUnit id="380" loc="1.381">Bis denis Phrygium conscendi navibus aequor,</TextUnit>
    <TextUnit id="381" loc="1.382">matre dea monstrante viam, data fata secutus;</TextUnit>
    <TextUnit id="382" loc="1.383">vix septem convolsae undis Euroque supersunt.</TextUnit>
    <TextUnit id="383" loc="1.384">Ipse ignotus, egens, Libyae deserta peragro,</TextUnit>
    <TextUnit id="384" loc="1.385">Europa atque Asia pulsus." Nec plura querentem</TextUnit>
    <TextUnit id="385" loc="1.386">passa Venus medio sic interfata dolore est:</TextUnit>
    <TextUnit id="386" loc="1.387">"Quisquis es, haud, credo, invisus caelestibus auras</TextUnit>
    <TextUnit id="387" loc="1.388">vitalis carpis, Tyriam qui adveneris urbem.</TextUnit>
    <TextUnit id="388" loc="1.389">Perge modo, atque hinc te reginae ad limina perfer,</TextUnit>
    <TextUnit id="389" loc="1.390">Namque tibi reduces socios classemque relatam</TextUnit>
    <TextUnit id="390" loc="1.391">nuntio, et in tutum versis aquilonibus actam,</TextUnit>
    <TextUnit id="391" loc="1.392">ni frustra augurium vani docuere parentes.</TextUnit>
    <TextUnit id="392" loc="1.393">Aspice bis senos laetantis agmine cycnos,</TextUnit>
    <TextUnit id="393" loc="1.394">aetheria quos lapsa plaga Iovis ales aperto</TextUnit>
    <TextUnit id="394" loc="1.395">turbabat caelo; nunc terras ordine longo</TextUnit>
    <TextUnit id="395" loc="1.396">aut capere, aut captas iam despectare videntur:</TextUnit>
    <TextUnit id="396" loc="1.397">ut reduces illi ludunt stridentibus alis,</TextUnit>
    <TextUnit id="397" loc="1.398">et coetu cinxere polum, cantusque dedere,</TextUnit>
    <TextUnit id="398" loc="1.399">haud aliter puppesque tuae pubesque tuorum</TextUnit>
    <TextUnit id="399" loc="1.400">aut portum tenet aut pleno subit ostia velo.</TextUnit>
    <TextUnit id="400" loc="1.401">Perge modo, et, qua te ducit via, dirige gressum."</TextUnit>
    <TextUnit id="401" loc="1.402">Dixit, et avertens rosea cervice refulsit,</TextUnit>
    <TextUnit id="402" loc="1.403">ambrosiaeque comae divinum vertice odorem</TextUnit>
    <TextUnit id="403" loc="1.404">spiravere, pedes vestis defluxit ad imos,</TextUnit>
    <TextUnit id="404" loc="1.405">et vera incessu patuit dea. Ille ubi matrem</TextUnit>
    <TextUnit id="405" loc="1.406">adgnovit, tali fugientem est voce secutus:</TextUnit>
    <TextUnit id="406" loc="1.407">"Quid natum totiens, crudelis tu quoque, falsis</TextUnit>
    <TextUnit id="407" loc="1.408">ludis imaginibus? Cur dextrae iungere dextram</TextUnit>
    <TextUnit id="408" loc="1.409">non datur, ac veras audire et reddere voces?"</TextUnit>
    <TextUnit id="409" loc="1.410">Talibus incusat, gressumque ad moenia tendit:</TextUnit>
    <TextUnit id="410" loc="1.411">at Venus obscuro gradientes aere saepsit,</TextUnit>
    <TextUnit id="411" loc="1.412">et multo nebulae circum dea fudit amictu,</TextUnit>
    <TextUnit id="412" loc="1.413">cernere ne quis eos, neu quis contingere posset,</TextUnit>
    <TextUnit id="413" loc="1.414">molirive moram, aut veniendi poscere causas.</TextUnit>
    <TextUnit id="414" loc="1.415">Ipsa Paphum sublimis abit, sedesque revisit</TextUnit>
    <TextUnit id="415" loc="1.416">laeta suas, ubi templum illi, centumque Sabaeo</TextUnit>
    <TextUnit id="416" loc="1.417">ture calent arae, sertisque recentibus halant.</TextUnit>
    <TextUnit id="417" loc="1.418">Corripuere viam interea, qua semita monstrat.</TextUnit>
    <TextUnit id="418" loc="1.419">Iamque ascendebant collem, qui plurimus urbi</TextUnit>
    <TextUnit id="419" loc="1.420">imminet, adversasque adspectat desuper arces.</TextUnit>
    <TextUnit id="420" loc="1.421">Miratur molem Aeneas, magalia quondam,</TextUnit>
    <TextUnit id="421" loc="1.422">miratur portas strepitumque et strata viarum.</TextUnit>
    <TextUnit id="422" loc="1.423">Instant ardentes Tyrii pars ducere muros,</TextUnit>
    <TextUnit id="423" loc="1.424">molirique arcem et manibus subvolvere saxa,</TextUnit>
    <TextUnit id="424" loc="1.425">pars optare locum tecto et concludere sulco.</TextUnit>
    <TextUnit id="425" loc="1.426">[Iura magistratusque legunt sanctumque senatum;]</TextUnit>
    <TextUnit id="426" loc="1.427">hic portus alii effodiunt; hic alta theatris</TextUnit>
    <TextUnit id="427" loc="1.428">fundamenta locant alii, immanisque columnas</TextUnit>
    <TextUnit id="428" loc="1.429">rupibus excidunt, scaenis decora alta futuris.</TextUnit>
    <TextUnit id="429" loc="1.430">Qualis apes aestate nova per florea rura</TextUnit>
    <TextUnit id="430" loc="1.431">exercet sub sole labor, cum gentis adultos</TextUnit>
    <TextUnit id="431" loc="1.432">educunt fetus, aut cum liquentia mella</TextUnit>
    <TextUnit id="432" loc="1.433">stipant et dulci distendunt nectare cellas,</TextUnit>
    <TextUnit id="433" loc="1.434">aut onera accipiunt venientum, aut agmine facto</TextUnit>
    <TextUnit id="434" loc="1.435">ignavom fucos pecus a praesepibus arcent:</TextUnit>
    <TextUnit id="435" loc="1.436">fervet opus, redolentque thymo fragrantia mella.</TextUnit>
    <TextUnit id="436" loc="1.437">"O fortunati, quorum iam moenia surgunt!"</TextUnit>
    <TextUnit id="437" loc="1.438">Aeneas ait, et fastigia suspicit urbis.</TextUnit>
    <TextUnit id="438" loc="1.439">Infert se saeptus nebula, mirabile dictu,</TextUnit>
    <TextUnit id="439" loc="1.440">per medios, miscetque viris, neque cernitur ulli.</TextUnit>
    <TextUnit id="440" loc="1.441">Lucus in urbe fuit media, laetissimus umbra,</TextUnit>
    <TextUnit id="441" loc="1.442">quo primum iactati undis et turbine Poeni</TextUnit>
    <TextUnit id="442" loc="1.443">effodere loco signum, quod regia Iuno</TextUnit>
    <TextUnit id="443" loc="1.444">monstrarat, caput acris equi; sic nam fore bello</TextUnit>
    <TextUnit id="444" loc="1.445">egregiam et facilem victu per saecula gentem.</TextUnit>
    <TextUnit id="445" loc="1.446">Hic templum Iunoni ingens Sidonia Dido</TextUnit>
    <TextUnit id="446" loc="1.447">condebat, donis opulentum et numine divae,</TextUnit>
    <TextUnit id="447" loc="1.448">aerea cui gradibus surgebant limina, nexaeque</TextUnit>
    <TextUnit id="448" loc="1.449">aere trabes, foribus cardo stridebat aenis.</TextUnit>
    <TextUnit id="449" loc="1.450">Hoc primum in luco nova res oblata timorem</TextUnit>
    <TextUnit id="450" loc="1.451">leniit, hic primum Aeneas sperare salutem</TextUnit>
    <TextUnit id="451" loc="1.452">ausus, et adflictis melius confidere rebus.</TextUnit>
    <TextUnit id="452" loc="1.453">Namque sub ingenti lustrat dum singula templo,</TextUnit>
    <TextUnit id="453" loc="1.454">reginam opperiens, dum, quae fortuna sit urbi,</TextUnit>
    <TextUnit id="454" loc="1.455">artificumque manus inter se operumque laborem</TextUnit>
    <TextUnit id="455" loc="1.456">miratur, videt Iliacas ex ordine pugnas,</TextUnit>
    <TextUnit id="456" loc="1.457">bellaque iam fama totum volgata per orbem,</TextUnit>
    <TextUnit id="457" loc="1.458">Atridas, Priamumque, et saevum ambobus Achillem.</TextUnit>
    <TextUnit id="458" loc="1.459">Constitit, et lacrimans, "Quis iam locus" inquit "Achate,</TextUnit>
    <TextUnit id="459" loc="1.460">quae regio in terris nostri non plena laboris?</TextUnit>
    <TextUnit id="460" loc="1.461">En Priamus! Sunt hic etiam sua praemia laudi;</TextUnit>
    <TextUnit id="461" loc="1.462">sunt lacrimae rerum et mentem mortalia tangunt.</TextUnit>
    <TextUnit id="462" loc="1.463">Solve metus; feret haec aliquam tibi fama salutem."</TextUnit>
    <TextUnit id="463" loc="1.464">Sic ait, atque animum pictura pascit inani,</TextUnit>
    <TextUnit id="464" loc="1.465">multa gemens, largoque umectat flumine voltum.</TextUnit>
    <TextUnit id="465" loc="1.466">Namque videbat, uti bellantes Pergama circum</TextUnit>
    <TextUnit id="466" loc="1.467">hac fugerent Graii, premeret Troiana iuventus,</TextUnit>
    <TextUnit id="467" loc="1.468">hac Phryges, instaret curru cristatus Achilles.</TextUnit>
    <TextUnit id="468" loc="1.469">Nec procul hinc Rhesi niveis tentoria velis</TextUnit>
    <TextUnit id="469" loc="1.470">adgnoscit lacrimans, primo quae prodita somno</TextUnit>
    <TextUnit id="470" loc="1.471">Tydides multa vastabat caede cruentus,</TextUnit>
    <TextUnit id="471" loc="1.472">ardentisque avertit equos in castra, prius quam</TextUnit>
    <TextUnit id="472" loc="1.473">pabula gustassent Troiae Xanthumque bibissent.</TextUnit>
    <TextUnit id="473" loc="1.474">Parte alia fugiens amissis Troilus armis,</TextUnit>
    <TextUnit id="474" loc="1.475">infelix puer atque impar congressus Achilli,</TextUnit>
    <TextUnit id="475" loc="1.476">fertur equis, curruque haeret resupinus inani,</TextUnit>
    <TextUnit id="476" loc="1.477">lora tenens tamen; huic cervixque comaeque trahuntur</TextUnit>
    <TextUnit id="477" loc="1.478">per terram, et versa pulvis inscribitur hasta.</TextUnit>
    <TextUnit id="478" loc="1.479">Interea ad templum non aequae Palladis ibant</TextUnit>
    <TextUnit id="479" loc="1.480">crinibus Iliades passis peplumque ferebant,</TextUnit>
    <TextUnit id="480" loc="1.481">suppliciter tristes et tunsae pectora palmis;</TextUnit>
    <TextUnit id="481" loc="1.482">diva solo fixos oculos aversa tenebat.</TextUnit>
    <TextUnit id="482" loc="1.483">Ter circum Iliacos raptaverat Hectora muros,</TextUnit>
    <TextUnit id="483" loc="1.484">exanimumque auro corpus vendebat Achilles.</TextUnit>
    <TextUnit id="484" loc="1.485">Tum vero ingentem gemitum dat pectore ab imo,</TextUnit>
    <TextUnit id="485" loc="1.486">ut spolia, ut currus, utque ipsum corpus amici,</TextUnit>
    <TextUnit id="486" loc="1.487">tendentemque manus Priamum conspexit inermis.</TextUnit>
    <TextUnit id="487" loc="1.488">Se quoque principibus permixtum adgnovit Achivis,</TextUnit>
    <TextUnit id="488" loc="1.489">Eoasque acies et nigri Memnonis arma.</TextUnit>
    <TextUnit id="489" loc="1.490">Ducit Amazonidum lunatis agmina peltis</TextUnit>
    <TextUnit id="490" loc="1.491">Penthesilea furens, mediisque in milibus ardet,</TextUnit>
    <TextUnit id="491" loc="1.492">aurea subnectens exsertae cingula mammae,</TextUnit>
    <TextUnit id="492" loc="1.493">bellatrix, audetque viris concurrere virgo.</TextUnit>
    <TextUnit id="493" loc="1.494">Haec dum Dardanio Aeneae miranda videntur,</TextUnit>
    <TextUnit id="494" loc="1.495">dum stupet, obtutuque haeret defixus in uno,</TextUnit>
    <TextUnit id="495" loc="1.496">regina ad templum, forma pulcherrima Dido,</TextUnit>
    <TextUnit id="496" loc="1.497">incessit magna iuvenum stipante caterva.</TextUnit>
    <TextUnit id="497" loc="1.498">Qualis in Eurotae ripis aut per iuga Cynthi</TextUnit>
    <TextUnit id="498" loc="1.499">exercet Diana choros, quam mille secutae</TextUnit>
    <TextUnit id="499" loc="1.500">hinc atque hinc glomerantur oreades; illa pharetram</TextUnit>
    <TextUnit id="500" loc="1.501">fert umero, gradiensque deas supereminet omnis:</TextUnit>
    <TextUnit id="501" loc="1.502">Latonae tacitum pertemptant gaudia pectus:</TextUnit>
    <TextUnit id="502" loc="1.503">talis erat Dido, talem se laeta ferebat</TextUnit>
    <TextUnit id="503" loc="1.504">per medios, instans operi regnisque futuris.</TextUnit>
    <TextUnit id="504" loc="1.505">Tum foribus divae, media testudine templi,</TextUnit>
    <TextUnit id="505" loc="1.506">saepta armis, solioque alte subnixa resedit.</TextUnit>
    <TextUnit id="506" loc="1.507">Iura dabat legesque viris, operumque laborem</TextUnit>
    <TextUnit id="507" loc="1.508">partibus aequabat iustis, aut sorte trahebat:</TextUnit>
    <TextUnit id="508" loc="1.509">cum subito Aeneas concursu accedere magno</TextUnit>
    <TextUnit id="509" loc="1.510">Anthea Sergestumque videt fortemque Cloanthum,</TextUnit>
    <TextUnit id="510" loc="1.511">Teucrorumque alios, ater quos aequore turbo</TextUnit>
    <TextUnit id="511" loc="1.512">dispulerat penitusque alias avexerat oras.</TextUnit>
    <TextUnit id="512" loc="1.513">Obstipuit simul ipse simul perculsus Achates</TextUnit>
    <TextUnit id="513" loc="1.514">laetitiaque metuque; avidi coniungere dextras</TextUnit>
    <TextUnit id="514" loc="1.515">ardebant; sed res animos incognita turbat.</TextUnit>
    <TextUnit id="515" loc="1.516">Dissimulant, et nube cava speculantur amicti,</TextUnit>
    <TextUnit id="516" loc="1.517">quae fortuna viris, classem quo litore linquant,</TextUnit>
    <TextUnit id="517" loc="1.518">quid veniant; cunctis nam lecti navibus ibant,</TextUnit>
    <TextUnit id="518" loc="1.519">orantes veniam, et templum clamore petebant.</TextUnit>
    <TextUnit id="519" loc="1.520">Postquam introgressi et coram data copia fandi,</TextUnit>
    <TextUnit id="520" loc="1.521">maxumus Ilioneus placido sic pectore coepit:</TextUnit>
    <TextUnit id="521" loc="1.522">"O Regina, novam cui condere Iuppiter urbem</TextUnit>
    <TextUnit id="522" loc="1.523">iustitiaque dedit gentis frenare superbas,</TextUnit>
    <TextUnit id="523" loc="1.524">Troes te miseri, ventis maria omnia vecti,</TextUnit>
    <TextUnit id="524" loc="1.525">oramus, prohibe infandos a navibus ignis,</TextUnit>
    <TextUnit id="525" loc="1.526">parce pio generi, et propius res aspice nostras.</TextUnit>
    <TextUnit id="526" loc="1.527">Non nos aut ferro Libycos populare Penatis</TextUnit>
    <TextUnit id="527" loc="1.528">venimus, aut raptas ad litora vertere praedas;</TextUnit>
    <TextUnit id="528" loc="1.529">non ea vis animo, nec tanta superbia victis.</TextUnit>
    <TextUnit id="529" loc="1.530">Est locus, Hesperiam Grai cognomine dicunt,</TextUnit>
    <TextUnit id="530" loc="1.531">terra antiqua, potens armis atque ubere glaebae;</TextUnit>
    <TextUnit id="531" loc="1.532">Oenotri coluere viri; nunc fama minores</TextUnit>
    <TextUnit id="532" loc="1.533">Italiam dixisse ducis de nomine gentem.</TextUnit>
    <TextUnit id="533" loc="1.534">Hic cursus fuit:</TextUnit>
    <TextUnit id="534" loc="1.535">cum subito adsurgens fluctu nimbosus Orion</TextUnit>
    <TextUnit id="535" loc="1.536">in vada caeca tulit, penitusque procacibus austris</TextUnit>
    <TextUnit id="536" loc="1.537">perque undas, superante salo, perque invia saxa</TextUnit>
    <TextUnit id="537" loc="1.538">dispulit; huc pauci vestris adnavimus oris.</TextUnit>
    <TextUnit id="538" loc="1.539">Quod genus hoc hominum?  Quaeve hunc tam barbara morem</TextUnit>
    <TextUnit id="539" loc="1.540">permittit patria? Hospitio prohibemur harenae;</TextUnit>
    <TextUnit id="540" loc="1.541">bella cient, primaque vetant consistere terra.</TextUnit>
    <TextUnit id="541" loc="1.542">Si genus humanum et mortalia temnitis arma</TextUnit>
    <TextUnit id="542" loc="1.543">at sperate deos memores fandi atque nefandi.</TextUnit>
    <TextUnit id="543" loc="1.544">"Rex erat Aeneas nobis, quo iustior alter,</TextUnit>
    <TextUnit id="544" loc="1.545">nec pietate fuit, nec bello maior et armis.</TextUnit>
    <TextUnit id="545" loc="1.546">Quem si fata virum servant, si vescitur aura</TextUnit>
    <TextUnit id="546" loc="1.547">aetheria, neque adhuc crudelibus occubat umbris,</TextUnit>
    <TextUnit id="547" loc="1.548">non metus; officio nec te certasse priorem</TextUnit>
    <TextUnit id="548" loc="1.549">paeniteat. Sunt et Siculis regionibus urbes</TextUnit>
    <TextUnit id="549" loc="1.550">arvaque, Troianoque a sanguine clarus Acestes.</TextUnit>
    <TextUnit id="550" loc="1.551">Quassatam ventis liceat subducere classem,</TextUnit>
    <TextUnit id="551" loc="1.552">et silvis aptare trabes et stringere remos:</TextUnit>
    <TextUnit id="552" loc="1.553">si datur Italiam, sociis et rege recepto,</TextUnit>
    <TextUnit id="553" loc="1.554">tendere, ut Italiam laeti Latiumque petamus;</TextUnit>
    <TextUnit id="554" loc="1.555">sin absumpta salus, et te, pater optume Teucrum,</TextUnit>
    <TextUnit id="555" loc="1.556">pontus habet Lybiae, nec spes iam restat Iuli,</TextUnit>
    <TextUnit id="556" loc="1.557">at freta Sicaniae saltem sedesque paratas,</TextUnit>
    <TextUnit id="557" loc="1.558">unde huc advecti, regemque petamus Acesten."</TextUnit>
    <TextUnit id="558" loc="1.559">Talibus Ilioneus; cuncti simul ore fremebant</TextUnit>
    <TextUnit id="559" loc="1.560">Dardanidae.</TextUnit>
    <TextUnit id="560" loc="1.561">Tum breviter Dido, voltum demissa, profatur:</TextUnit>
    <TextUnit id="561" loc="1.562">"Solvite corde metum, Teucri, secludite curas.</TextUnit>
    <TextUnit id="562" loc="1.563">Res dura et regni novitas me talia cogunt</TextUnit>
    <TextUnit id="563" loc="1.564">moliri, et late finis custode tueri.</TextUnit>
    <TextUnit id="564" loc="1.565">Quis genus Aeneadum, quis Troiae nesciat urbem,</TextUnit>
    <TextUnit id="565" loc="1.566">virtutesque virosque, aut tanti incendia belli?</TextUnit>
    <TextUnit id="566" loc="1.567">Non obtusa adeo gestamus pectora Poeni,</TextUnit>
    <TextUnit id="567" loc="1.568">nec tam aversus equos Tyria Sol iungit ab urbe.</TextUnit>
    <TextUnit id="568" loc="1.569">Seu vos Hesperiam magnam Saturniaque arva,</TextUnit>
    <TextUnit id="569" loc="1.570">sive Erycis finis regemque optatis Acesten,</TextUnit>
    <TextUnit id="570" loc="1.571">auxilio tutos dimittam, opibusque iuvabo.</TextUnit>
    <TextUnit id="571" loc="1.572">Voltis et his mecum pariter considere regnis;</TextUnit>
    <TextUnit id="572" loc="1.573">urbem quam statuo vestra est, subducite navis;</TextUnit>
    <TextUnit id="573" loc="1.574">Tros Tyriusque mihi nullo discrimine agetur.</TextUnit>
    <TextUnit id="574" loc="1.575">Atque utinam rex ipse Noto compulsus eodem</TextUnit>
    <TextUnit id="575" loc="1.576">adforet Aeneas! Equidem per litora certos</TextUnit>
    <TextUnit id="576" loc="1.577">dimittam et Libyae lustrare extrema iubebo,</TextUnit>
    <TextUnit id="577" loc="1.578">si quibus eiectus silvis aut urbibus errat."</TextUnit>
    <TextUnit id="578" loc="1.579">His animum arrecti dictis et fortis Achates</TextUnit>
    <TextUnit id="579" loc="1.580">et pater Aeneas iamdudum erumpere nubem</TextUnit>
    <TextUnit id="580" loc="1.581">ardebant. Prior Aenean compellat Achates:</TextUnit>
    <TextUnit id="581" loc="1.582">"Nate dea, quae nunc animo sententia surgit?</TextUnit>
    <TextUnit id="582" loc="1.583">omnia tuta vides, classem sociosque receptos.</TextUnit>
    <TextUnit id="583" loc="1.584">Unus abest, medio in fluctu quem vidimus ipsi</TextUnit>
    <TextUnit id="584" loc="1.585">submersum; dictis respondent cetera matris."</TextUnit>
    <TextUnit id="585" loc="1.586">Vix ea fatus erat, cum circumfusa repente</TextUnit>
    <TextUnit id="586" loc="1.587">scindit se nubes et in aethera purgat apertum.</TextUnit>
    <TextUnit id="587" loc="1.588">Restitit Aeneas claraque in luce refulsit,</TextUnit>
    <TextUnit id="588" loc="1.589">os umerosque deo similis; namque ipsa decoram</TextUnit>
    <TextUnit id="589" loc="1.590">caesariem nato genetrix lumenque iuventae</TextUnit>
    <TextUnit id="590" loc="1.591">purpureum et laetos oculis adflarat honores:</TextUnit>
    <TextUnit id="591" loc="1.592">quale manus addunt ebori decus, aut ubi flavo</TextUnit>
    <TextUnit id="592" loc="1.593">argentum Pariusve lapis circumdatur auro.</TextUnit>
    <TextUnit id="593" loc="1.594">Tum sic reginam adloquitur, cunctisque repente</TextUnit>
    <TextUnit id="594" loc="1.595">improvisus ait: "Coram, quem quaeritis, adsum,</TextUnit>
    <TextUnit id="595" loc="1.596">Troius Aeneas, Lybicis ereptus ab undis.</TextUnit>
    <TextUnit id="596" loc="1.597">O sola infandos Troiae miserata labores,</TextUnit>
    <TextUnit id="597" loc="1.598">quae nos, reliquias Danaum, terraeque marisque</TextUnit>
    <TextUnit id="598" loc="1.599">omnibus exhaustos iam casibus, omnium egenos,</TextUnit>
    <TextUnit id="599" loc="1.600">urbe, domo, socias, grates persolvere dignas</TextUnit>
    <TextUnit id="600" loc="1.601">non opis est nostrae, Dido, nec quicquid ubique est</TextUnit>
    <TextUnit id="601" loc="1.602">gentis Dardaniae, magnum quae sparsa per orbem.</TextUnit>
    <TextUnit id="602" loc="1.603">Di tibi, si qua pios respectant numina, si quid</TextUnit>
    <TextUnit id="603" loc="1.604">usquam iustitia est et mens sibi conscia recti,</TextUnit>
    <TextUnit id="604" loc="1.605">praemia digna ferant. Quae te tam laeta tulerunt</TextUnit>
    <TextUnit id="605" loc="1.606">saecula? Qui tanti talem genuere parentes?</TextUnit>
    <TextUnit id="606" loc="1.607">In freta dum fluvii current, dum montibus umbrae</TextUnit>
    <TextUnit id="607" loc="1.608">lustrabunt convexa, polus dum sidera pascet,</TextUnit>
    <TextUnit id="608" loc="1.609">semper honos nomenque tuum laudesque manebunt,</TextUnit>
    <TextUnit id="609" loc="1.610">quae me cumque vocant terrae." Sic fatus, amicum</TextUnit>
    <TextUnit id="610" loc="1.611">Ilionea petit dextra, laevaque Serestum,</TextUnit>
    <TextUnit id="611" loc="1.612">post alios, fortemque Gyan fortemque Cloanthum.</TextUnit>
    <TextUnit id="612" loc="1.613">Obstipuit primo aspectu Sidonia Dido,</TextUnit>
    <TextUnit id="613" loc="1.614">casu deinde viri tanto, et sic ore locuta est:</TextUnit>
    <TextUnit id="614" loc="1.615">"Quis te, nate dea, per tanta pericula casus</TextUnit>
    <TextUnit id="615" loc="1.616">insequitur? Quae vis immanibus applicat oris?</TextUnit>
    <TextUnit id="616" loc="1.617">Tune ille Aeneas, quem Dardanio Anchisae</TextUnit>
    <TextUnit id="617" loc="1.618">alma Venus Phrygii genuit Simoentis ad undam?</TextUnit>
    <TextUnit id="618" loc="1.619">Atque equidem Teucrum memini Sidona venire</TextUnit>
    <TextUnit id="619" loc="1.620">finibus expulsum patriis, nova regna petentem</TextUnit>
    <TextUnit id="620" loc="1.621">auxilio Beli; genitor tum Belus opimam</TextUnit>
    <TextUnit id="621" loc="1.622">vastabat Cyprum, et victor dicione tenebat.</TextUnit>
    <TextUnit id="622" loc="1.623">Tempore iam ex illo casus mihi cognitus urbis</TextUnit>
    <TextUnit id="623" loc="1.624">Troianae nomenque tuum regesque Pelasgi.</TextUnit>
    <TextUnit id="624" loc="1.625">Ipse hostis Teucros insigni laude ferebat,</TextUnit>
    <TextUnit id="625" loc="1.626">seque ortum antiqua Teucrorum ab stirpe volebat.</TextUnit>
    <TextUnit id="626" loc="1.627">Quare agite, O tectis, iuvenes, succedite nostris.</TextUnit>
    <TextUnit id="627" loc="1.628">Me quoque per multos similis fortuna labores</TextUnit>
    <TextUnit id="628" loc="1.629">iactatam hac demum voluit consistere terra.</TextUnit>
    <TextUnit id="629" loc="1.630">Non ignara mali, miseris succurrere disco."</TextUnit>
    <TextUnit id="630" loc="1.631">Sic memorat; simul Aenean in regia ducit</TextUnit>
    <TextUnit id="631" loc="1.632">tecta, simul divom templis indicit honorem.</TextUnit>
    <TextUnit id="632" loc="1.633">Nec minus interea sociis ad litora mittit</TextUnit>
    <TextUnit id="633" loc="1.634">viginti tauros, magnorum horrentia centum</TextUnit>
    <TextUnit id="634" loc="1.635">terga suum, pinguis centum cum matribus agnos,</TextUnit>
    <TextUnit id="635" loc="1.636">munera laetitiamque dii.</TextUnit>
    <TextUnit id="636" loc="1.637">At domus interior regali splendida luxu</TextUnit>
    <TextUnit id="637" loc="1.638">instruitur, mediisque parant convivia tectis:</TextUnit>
    <TextUnit id="638" loc="1.639">arte laboratae vestes ostroque superbo,</TextUnit>
    <TextUnit id="639" loc="1.640">ingens argentum mensis, caelataque in auro</TextUnit>
    <TextUnit id="640" loc="1.641">fortia facta patrum, series longissima rerum</TextUnit>
    <TextUnit id="641" loc="1.642">per tot ducta viros antiqua ab origine gentis.</TextUnit>
    <TextUnit id="642" loc="1.643">Aeneas (neque enim patrius consistere mentem</TextUnit>
    <TextUnit id="643" loc="1.644">passus amor) rapidum ad navis praemittit Achaten,</TextUnit>
    <TextUnit id="644" loc="1.645">Ascanio ferat haec, ipsumque ad moenia ducat;</TextUnit>
    <TextUnit id="645" loc="1.646">omnis in Ascanio cari stat cura parentis.</TextUnit>
    <TextUnit id="646" loc="1.647">Munera praeterea, Iliacis erepta ruinis,</TextUnit>
    <TextUnit id="647" loc="1.648">ferre iubet, pallam signis auroque rigentem,</TextUnit>
    <TextUnit id="648" loc="1.649">et circumtextum croceo velamen acantho,</TextUnit>
    <TextUnit id="649" loc="1.650">ornatus Argivae Helenae, quos illa Mycenis,</TextUnit>
    <TextUnit id="650" loc="1.651">Pergama cum peteret inconcessosque hymenaeos,</TextUnit>
    <TextUnit id="651" loc="1.652">extulerat, matris Ledae mirabile donum:</TextUnit>
    <TextUnit id="652" loc="1.653">praeterea sceptrum, Ilione quod gesserat olim,</TextUnit>
    <TextUnit id="653" loc="1.654">maxima natarum Priami, colloque monile</TextUnit>
    <TextUnit id="654" loc="1.655">bacatum, et duplicem gemmis auroque coronam.</TextUnit>
    <TextUnit id="655" loc="1.656">Haec celerans ita ad naves tendebat Achates.</TextUnit>
    <TextUnit id="656" loc="1.657">At Cytherea novas artes, nova pectore versat</TextUnit>
    <TextUnit id="657" loc="1.658">Consilia, ut faciem mutatus et ora Cupido</TextUnit>
    <TextUnit id="658" loc="1.659">pro dulci Ascanio veniat, donisque furentem</TextUnit>
    <TextUnit id="659" loc="1.660">incendat reginam, atque ossibus implicet ignem;</TextUnit>
    <TextUnit id="660" loc="1.661">quippe domum timet ambiguam Tyriosque bilinguis;</TextUnit>
    <TextUnit id="661" loc="1.662">urit atrox Iuno, et sub noctem cura recursat.</TextUnit>
    <TextUnit id="662" loc="1.663">Ergo his aligerum dictis adfatur Amorem:</TextUnit>
    <TextUnit id="663" loc="1.664">"Nate, meae vires, mea magna potentia solus,</TextUnit>
    <TextUnit id="664" loc="1.665">nate, patris summi qui tela Typhoia temnis,</TextUnit>
    <TextUnit id="665" loc="1.666">ad te confugio et supplex tua numina posco.</TextUnit>
    <TextUnit id="666" loc="1.667">Frater ut Aeneas pelago tuus omnia circum</TextUnit>
    <TextUnit id="667" loc="1.668">litora iactetur odiis Iunonis iniquae,</TextUnit>
    <TextUnit id="668" loc="1.669">nota tibi, et nostro doluisti saepe dolore.</TextUnit>
    <TextUnit id="669" loc="1.670">Hunc Phoenissa tenet Dido blandisque moratur</TextUnit>
    <TextUnit id="670" loc="1.671">vocibus; et vereor, quo se Iunonia vertant</TextUnit>
    <TextUnit id="671" loc="1.672">hospitia; haud tanto cessabit cardine rerum.</TextUnit>
    <TextUnit id="672" loc="1.673">Quocirca capere ante dolis et cingere flamma</TextUnit>
    <TextUnit id="673" loc="1.674">reginam meditor, ne quo se numine mutet,</TextUnit>
    <TextUnit id="674" loc="1.675">sed magno Aeneae mecum teneatur amore.</TextUnit>
    <TextUnit id="675" loc="1.676">Qua facere id possis, nostram nunc accipe mentem.</TextUnit>
    <TextUnit id="676" loc="1.677">Regius accitu cari genitoris ad urbem</TextUnit>
    <TextUnit id="677" loc="1.678">Sidoniam puer ire parat, mea maxima cura,</TextUnit>
    <TextUnit id="678" loc="1.679">dona ferens, pelago et flammis restantia Troiae:</TextUnit>
    <TextUnit id="679" loc="1.680">hunc ego sopitum somno super alta Cythera</TextUnit>
    <TextUnit id="680" loc="1.681">aut super Idalium sacrata sede recondam,</TextUnit>
    <TextUnit id="681" loc="1.682">ne qua scire dolos mediusve occurrere possit.</TextUnit>
    <TextUnit id="682" loc="1.683">Tu faciem illius noctem non amplius unam</TextUnit>
    <TextUnit id="683" loc="1.684">falle dolo, et notos pueri puer indue voltus,</TextUnit>
    <TextUnit id="684" loc="1.685">ut, cum te gremio accipiet laetissima Dido</TextUnit>
    <TextUnit id="685" loc="1.686">regalis inter mensas laticemque Lyaeum,</TextUnit>
    <TextUnit id="686" loc="1.687">cum dabit amplexus atque oscula dulcia figet,</TextUnit>
    <TextUnit id="687" loc="1.688">occultum inspires ignem fallasque veneno."</TextUnit>
    <TextUnit id="688" loc="1.689">Paret Amor dictis carae genetricis, et alas</TextUnit>
    <TextUnit id="689" loc="1.690">exuit, et gressu gaudens incedit Iuli.</TextUnit>
    <TextUnit id="690" loc="1.691">At Venus Ascanio placidam per membra quietem</TextUnit>
    <TextUnit id="691" loc="1.692">inrigat, et fotum gremio dea tollit in altos</TextUnit>
    <TextUnit id="692" loc="1.693">Idaliae lucos, ubi mollis amaracus illum</TextUnit>
    <TextUnit id="693" loc="1.694">floribus et dulci adspirans complectitur umbra.</TextUnit>
    <TextUnit id="694" loc="1.695">Iamque ibat dicto parens et dona Cupido</TextUnit>
    <TextUnit id="695" loc="1.696">regia portabat Tyriis, duce laetus Achate.</TextUnit>
    <TextUnit id="696" loc="1.697">Cum venit, aulaeis iam se regina superbis</TextUnit>
    <TextUnit id="697" loc="1.698">aurea composuit sponda mediamque locavit.</TextUnit>
    <TextUnit id="698" loc="1.699">Iam pater Aeneas et iam Troiana iuventus</TextUnit>
    <TextUnit id="699" loc="1.700">conveniunt, stratoque super discumbitur ostro.</TextUnit>
    <TextUnit id="700" loc="1.701">Dant famuli manibus lymphas, Cereremque canistris</TextUnit>
    <TextUnit id="701" loc="1.702">expediunt, tonsisque ferunt mantelia villis.</TextUnit>
    <TextUnit id="702" loc="1.703">Quinquaginta intus famulae, quibus ordine longam</TextUnit>
    <TextUnit id="703" loc="1.704">cura penum struere, et flammis adolere Penatis;</TextUnit>
    <TextUnit id="704" loc="1.705">centum aliae totidemque pares aetate ministri,</TextUnit>
    <TextUnit id="705" loc="1.706">qui dapibus mensas onerent et pocula ponant.</TextUnit>
    <TextUnit id="706" loc="1.707">Nec non et Tyrii per limina laeta frequentes</TextUnit>
    <TextUnit id="707" loc="1.708">convenere, toris iussi discumbere pictis.</TextUnit>
    <TextUnit id="708" loc="1.709">Mirantur dona Aeneae, mirantur Iulum</TextUnit>
    <TextUnit id="709" loc="1.710">flagrantisque dei voltus simulataque verba,</TextUnit>
    <TextUnit id="710" loc="1.711">[pallamque et pictum croceo velamen acantho.]</TextUnit>
    <TextUnit id="711" loc="1.712">Praecipue infelix, pesti devota futurae,</TextUnit>
    <TextUnit id="712" loc="1.713">expleri mentem nequit ardescitque tuendo</TextUnit>
    <TextUnit id="713" loc="1.714">Phoenissa, et pariter puero donisque movetur.</TextUnit>
    <TextUnit id="714" loc="1.715">Ille ubi complexu Aeneae colloque pependit</TextUnit>
    <TextUnit id="715" loc="1.716">et magnum falsi implevit genitoris amorem,</TextUnit>
    <TextUnit id="716" loc="1.717">reginam petit haec oculis, haec pectore toto</TextUnit>
    <TextUnit id="717" loc="1.718">haeret et interdum gremio fovet, inscia Dido,</TextUnit>
    <TextUnit id="718" loc="1.719">insidat quantus miserae deus; at memor ille</TextUnit>
    <TextUnit id="719" loc="1.720">matris Acidaliae paulatim abolere Sychaeum</TextUnit>
    <TextUnit id="720" loc="1.721">incipit, et vivo temptat praevertere amore</TextUnit>
    <TextUnit id="721" loc="1.722">iam pridem resides animos desuetaque corda.</TextUnit>
    <TextUnit id="722" loc="1.723">Postquam prima quies epulis, mensaeque remotae,</TextUnit>
    <TextUnit id="723" loc="1.724">crateras magnos statuunt et vina coronant.</TextUnit>
    <TextUnit id="724" loc="1.725">Fit strepitus tectis, vocemque per ampla volutant</TextUnit>
    <TextUnit id="725" loc="1.726">atria; dependent lychni laquearibus aureis</TextUnit>
    <TextUnit id="726" loc="1.727">incensi, et noctem flammis funalia vincunt.</TextUnit>
    <TextUnit id="727" loc="1.728">Hic regina gravem gemmis auroque poposcit</TextUnit>
    <TextUnit id="728" loc="1.729">implevitque mero pateram, quam Belus et omnes</TextUnit>
    <TextUnit id="729" loc="1.730">a Belo soliti; tum facta silentia tectis:</TextUnit>
    <TextUnit id="730" loc="1.731">"Iuppiter, hospitibus nam te dare iura loquuntur,</TextUnit>
    <TextUnit id="731" loc="1.732">hunc laetum Tyriisque diem Troiaque profectis</TextUnit>
    <TextUnit id="732" loc="1.733">esse velis, nostrosque huius meminisse minores.</TextUnit>
    <TextUnit id="733" loc="1.734">Adsit laetitiae Bacchus dator, et bona Iuno;</TextUnit>
    <TextUnit id="734" loc="1.735">et vos, O, coetum, Tyrii, celebrate faventes."</TextUnit>
    <TextUnit id="735" loc="1.736">Dixit, et in mensam laticum libavit honorem,</TextUnit>
    <TextUnit id="736" loc="1.737">primaque, libato, summo tenus attigit ore,</TextUnit>
    <TextUnit id="737" loc="1.738">tum Bitiae dedit increpitans; ille impiger hausit</TextUnit>
    <TextUnit id="738" loc="1.739">spumantem pateram, et pleno se proluit auro</TextUnit>
    <TextUnit id="739" loc="1.740">post alii proceres. Cithara crinitus Iopas</TextUnit>
    <TextUnit id="740" loc="1.741">personat aurata, docuit quem maximus Atlas.</TextUnit>
    <TextUnit id="741" loc="1.742">Hic canit errantem lunam solisque labores;</TextUnit>
    <TextUnit id="742" loc="1.743">unde hominum genus et pecudes; unde imber et ignes;</TextUnit>
    <TextUnit id="743" loc="1.744">Arcturum pluviasque Hyadas geminosque Triones;</TextUnit>
    <TextUnit id="744" loc="1.745">quid tantum Oceano properent se tinguere soles</TextUnit>
    <TextUnit id="745" loc="1.746">hiberni, vel quae tardis mora noctibus obstet.</TextUnit>
    <TextUnit id="746" loc="1.747">Ingeminant plausu Tyrii, Troesque sequuntur.</TextUnit>
    <TextUnit id="747" loc="1.748">Nec non et vario noctem sermone trahebat</TextUnit>
    <TextUnit id="748" loc="1.749">infelix Dido, longumque bibebat amorem,</TextUnit>
    <TextUnit id="749" loc="1.750">multa super Priamo rogitans, super Hectore multa;</TextUnit>
    <TextUnit id="750" loc="1.751">nunc quibus Aurorae venisset filius armis,</TextUnit>
    <TextUnit id="751" loc="1.752">nunc quales Diomedis equi, nunc quantus Achilles.</TextUnit>
    <TextUnit id="752" loc="1.753">"Immo age, et a prima dic, hospes, origine nobis</TextUnit>
    <TextUnit id="753" loc="1.754">insidias," inquit, "Danaum, casusque tuorum,</TextUnit>
    <TextUnit id="754" loc="1.755">erroresque tuos; nam te iam septima portat</TextUnit>
    <TextUnit id="755" loc="1.756">omnibus errantem terris et fluctibus aestas."</TextUnit>
    <TextUnit id="756" loc="2.1">Conticuere omnes, intentique ora tenebant.</TextUnit>
    <TextUnit id="757" loc="2.2">Inde toro pater Aeneas sic orsus ab alto:</TextUnit>
    <TextUnit id="758" loc="2.3">Infandum, regina, iubes renovare dolorem,</TextUnit>
    <TextUnit id="759" loc="2.4">Troianas ut opes et lamentabile regnum</TextUnit>
    <TextUnit id="760" loc="2.5">eruerint Danai; quaeque ipse miserrima vidi,</TextUnit>
    <TextUnit id="761" loc="2.6">et quorum pars magna fui.  Quis talia fando</TextUnit>
    <TextUnit id="762" loc="2.7">Myrmidonum Dolopumve aut duri miles Ulixi</TextUnit>
    <TextUnit id="763" loc="2.8">temperet a lacrimis?  Et iam nox umida caelo</TextUnit>
    <TextUnit id="764" loc="2.9">praecipitat, suadentque cadentia sidera somnos.</TextUnit>
    <TextUnit id="765" loc="2.10">Sed si tantus amor casus cognoscere nostros</TextUnit>
    <TextUnit id="766" loc="2.11">et breviter Troiae supremum audire laborem,</TextUnit>
    <TextUnit id="767" loc="2.12">quamquam animus meminisse horret, luctuque refugit,</TextUnit>
    <TextUnit id="768" loc="2.13">incipiam.Fracti bello fatisque repulsi</TextUnit>
    <TextUnit id="769" loc="2.14">ductores Danaum, tot iam labentibus annis,</TextUnit>
    <TextUnit id="770" loc="2.15">instar montis equum divina Palladis arte</TextUnit>
    <TextUnit id="771" loc="2.16">aedificant, sectaque intexunt abiete costas:</TextUnit>
    <TextUnit id="772" loc="2.17">votum pro reditu simulant; ea fama vagatur.</TextUnit>
    <TextUnit id="773" loc="2.18">Huc delecta virum sortiti corpora furtim</TextUnit>
    <TextUnit id="774" loc="2.19">includunt caeco lateri, penitusque cavernas</TextUnit>
    <TextUnit id="775" loc="2.20">ingentis uterumque armato milite complent.</TextUnit>
    <TextUnit id="776" loc="2.21">Est in conspectu Tenedos, notissima fama</TextUnit>
    <TextUnit id="777" loc="2.22">insula, dives opum, Priami dum regna manebant,</TextUnit>
    <TextUnit id="778" loc="2.23">nunc tantum sinus et statio male fida carinis:</TextUnit>
    <TextUnit id="779" loc="2.24">huc se provecti deserto in litore condunt.</TextUnit>
    <TextUnit id="780" loc="2.25">Nos abiisse rati et vento petiisse Mycenas:</TextUnit>
    <TextUnit id="781" loc="2.26">ergo omnis longo solvit se Teucria luctu;</TextUnit>
    <TextUnit id="782" loc="2.27">panduntur portae; iuvat ire et Dorica castra</TextUnit>
    <TextUnit id="783" loc="2.28">desertosque videre locos litusque relictum.</TextUnit>
    <TextUnit id="784" loc="2.29">Hic Dolopum manus, hic saevus tendebat Achilles;</TextUnit>
    <TextUnit id="785" loc="2.30">classibus hic locus; hic acie certare solebant.</TextUnit>
    <TextUnit id="786" loc="2.31">Pars stupet innuptae donum exitiale Minervae,</TextUnit>
    <TextUnit id="787" loc="2.32">et molem mirantur equi; primusque Thymoetes</TextUnit>
    <TextUnit id="788" loc="2.33">duci intra muros hortatur et arce locari,</TextUnit>
    <TextUnit id="789" loc="2.34">sive dolo, seu iam Troiae sic fata ferebant.</TextUnit>
    <TextUnit id="790" loc="2.35">At Capys, et quorum melior sententia menti,</TextUnit>
    <TextUnit id="791" loc="2.36">aut pelago Danaum insidias suspectaque dona</TextUnit>
    <TextUnit id="792" loc="2.37">praecipitare iubent, subiectisque urere flammis,</TextUnit>
    <TextUnit id="793" loc="2.38">aut terebrare cavas uteri et temptare latebras.</TextUnit>
    <TextUnit id="794" loc="2.39">Scinditur incertum studia in contraria volgus.</TextUnit>
    <TextUnit id="795" loc="2.40">Primus ibi ante omnis, magna comitante caterva,</TextUnit>
    <TextUnit id="796" loc="2.41">Laocon ardens summa decurrit ab arce,</TextUnit>
    <TextUnit id="797" loc="2.42">et procul: "O miseri, quae tanta insania, cives?</TextUnit>
    <TextUnit id="798" loc="2.43">Creditis avectos hostis?  Aut ulla putatis</TextUnit>
    <TextUnit id="799" loc="2.44">dona carere dolis Danaum?  Sic notus Ulixes?</TextUnit>
    <TextUnit id="800" loc="2.45">aut hoc inclusi ligno occultantur Achivi,</TextUnit>
    <TextUnit id="801" loc="2.46">aut haec in nostros fabricata est machina muros</TextUnit>
    <TextUnit id="802" loc="2.47">inspectura domos venturaque desuper urbi,</TextUnit>
    <TextUnit id="803" loc="2.48">aut aliquis latet error; equo ne credite, Teucri.</TextUnit>
    <TextUnit id="804" loc="2.49">Quicquid id est, timeo Danaos et dona ferentis."</TextUnit>
    <TextUnit id="805" loc="2.50">Sic fatus, validis ingentem viribus hastam</TextUnit>
    <TextUnit id="806" loc="2.51">in latus inque feri curvam compagibus alvum</TextUnit>
    <TextUnit id="807" loc="2.52">contorsit: stetit illa tremens, uteroque recusso</TextUnit>
    <TextUnit id="808" loc="2.53">insonuere cavae gemitumque dedere cavernae.</TextUnit>
    <TextUnit id="809" loc="2.54">Et, si fata deum, si mens non laeva fuisset,</TextUnit>
    <TextUnit id="810" loc="2.55">impulerat ferro Argolicas foedare latebras,</TextUnit>
    <TextUnit id="811" loc="2.56">Troiaque, nunc stares, Priamique arx alta, maneres.</TextUnit>
    <TextUnit id="812" loc="2.57">Ecce, manus iuvenem interea post terga revinctum</TextUnit>
    <TextUnit id="813" loc="2.58">pastores magno ad regem clamore trahebant</TextUnit>
    <TextUnit id="814" loc="2.59">Dardanidae, qui se ignotum venientibus ultro,</TextUnit>
    <TextUnit id="815" loc="2.60">hoc ipsum ut strueret Troiamque aperiret Achivis,</TextUnit>
    <TextUnit id="816" loc="2.61">obtulerat, fidens animi atque in utrumque paratus,</TextUnit>
    <TextUnit id="817" loc="2.62">seu versare dolos, seu certae occumbere morti.</TextUnit>
    <TextUnit id="818" loc="2.63">Undique visendi studio Troiana iuventus</TextUnit>
    <TextUnit id="819" loc="2.64">circumfusa ruit, certantque inludere capto.</TextUnit>
    <TextUnit id="820" loc="2.65">Accipe nunc Danaum insidias, et crimine ab uno</TextUnit>
    <TextUnit id="821" loc="2.66">disce omnes.</TextUnit>
    <TextUnit id="822" loc="2.67">Namque ut conspectu in medio turbatus, inermis</TextUnit>
    <TextUnit id="823" loc="2.68">constitit atque oculis Phrygia agmina circumspexit:</TextUnit>
    <TextUnit id="824" loc="2.69">"Heu, quae nunc tellus" inquit "quae me aequora possunt</TextUnit>
    <TextUnit id="825" loc="2.70">accipere?  Aut quid iam misero mihi denique restat,</TextUnit>
    <TextUnit id="826" loc="2.71">cui neque apud Danaos usquam locus, et super ipsi</TextUnit>
    <TextUnit id="827" loc="2.72">Dardanidae infensi poenas cum sanguine poscunt?"</TextUnit>
    <TextUnit id="828" loc="2.73">Quo gemitu conversi animi, compressus et omnis</TextUnit>
    <TextUnit id="829" loc="2.74">impetus.  Hortamur fari; quo sanguine cretus,</TextUnit>
    <TextUnit id="830" loc="2.75">quidve ferat, memoret, quae sit fiducia capto.</TextUnit>
    <TextUnit id="831" loc="2.76">[Ille haec, deposita tandem formidine, fatur:]</TextUnit>
    <TextUnit id="832" loc="2.77">"Cuncta equidem tibi, Rex, fuerit quodcumque, fatebor</TextUnit>
    <TextUnit id="833" loc="2.78">vera, inquit; neque me Argolica de gente negabo:</TextUnit>
    <TextUnit id="834" loc="2.79">hoc primum; nec, si miserum Fortuna Sinonem</TextUnit>
    <TextUnit id="835" loc="2.80">finxit, vanum etiam mendacemque improba finget.</TextUnit>
    <TextUnit id="836" loc="2.81">Fando aliquod si forte tuas pervenit ad auris</TextUnit>
    <TextUnit id="837" loc="2.82">Belidae nomen Palamedis et incluta fama</TextUnit>
    <TextUnit id="838" loc="2.83">gloria, quem falsa sub proditione Pelasgi</TextUnit>
    <TextUnit id="839" loc="2.84">insontem infando indicio, quia bella vetabat,</TextUnit>
    <TextUnit id="840" loc="2.85">demisere neci, nunc cassum lumine lugent.</TextUnit>
    <TextUnit id="841" loc="2.86">Illi me comitem et consanguinitate propinquum</TextUnit>
    <TextUnit id="842" loc="2.87">pauper in arma pater primis huc misit ab annis,</TextUnit>
    <TextUnit id="843" loc="2.88">dum stabat regno incolumis regumque vigebat</TextUnit>
    <TextUnit id="844" loc="2.89">consiliis, et nos aliquod nomenque decusque</TextUnit>
    <TextUnit id="845" loc="2.90">gessimus.  Invidia postquam pellacis Ulixi---</TextUnit>
    <TextUnit id="846" loc="2.91">haud ignota loquor---superis concessit ab oris,</TextUnit>
    <TextUnit id="847" loc="2.92">adflictus vitam in tenebris luctuque trahebam,</TextUnit>
    <TextUnit id="848" loc="2.93">et casum insontis mecum indignabar amici.</TextUnit>
    <TextUnit id="849" loc="2.94">Nec tacui demens, et me, fors si qua tulisset,</TextUnit>
    <TextUnit id="850" loc="2.95">si patrios umquam remeassem victor ad Argos,</TextUnit>
    <TextUnit id="851" loc="2.96">promisi ultorem, et verbis odia aspera movi.</TextUnit>
    <TextUnit id="852" loc="2.97">Hinc mihi prima mali labes, hinc semper Ulixes</TextUnit>
    <TextUnit id="853" loc="2.98">criminibus terrere novis, hinc spargere voces</TextUnit>
    <TextUnit id="854" loc="2.99">in volgum ambiguas, et quaerere conscius arma.</TextUnit>
    <TextUnit id="855" loc="2.100">Nec requievit enim, donec, Calchante ministro---</TextUnit>
    <TextUnit id="856" loc="2.101">sed quid ego haec autem nequiquam ingrata revolvo?</TextUnit>
    <TextUnit id="857" loc="2.102">Quidve moror, si omnis uno ordine habetis Achivos,</TextUnit>
    <TextUnit id="858" loc="2.103">idque audire sat est?  Iamdudum sumite poenas,</TextUnit>
    <TextUnit id="859" loc="2.104">hoc Ithacus velit, et magno mercentur Atridae."</TextUnit>
    <TextUnit id="860" loc="2.105">Tum vero ardemus scitari et quaerere causas,</TextUnit>
    <TextUnit id="861" loc="2.106">ignari scelerum tantorum artisque Pelasgae.</TextUnit>
    <TextUnit id="862" loc="2.107">Prosequitur pavitans, et ficto pectore fatur:</TextUnit>
    <TextUnit id="863" loc="2.108">"Saepe fugam Danai Troia cupiere relicta</TextUnit>
    <TextUnit id="864" loc="2.109">moliri, et longo fessi discedere bello;</TextUnit>
    <TextUnit id="865" loc="2.110">fecissentque utinam!  Saepe illos aspera ponti</TextUnit>
    <TextUnit id="866" loc="2.111">interclusit hiemps, et terruit Auster euntis.</TextUnit>
    <TextUnit id="867" loc="2.112">Praecipue, cum iam hic trabibus contextus acernis</TextUnit>
    <TextUnit id="868" loc="2.113">staret equus, toto sonuerunt aethere nimbi.</TextUnit>
    <TextUnit id="869" loc="2.114">Suspensi Eurypylum scitantem oracula Phoebi</TextUnit>
    <TextUnit id="870" loc="2.115">mittimus, isque adytis haec tristia dicta reportat:</TextUnit>
    <TextUnit id="871" loc="2.116">"Sanguine placastis ventos et virgine caesa,</TextUnit>
    <TextUnit id="872" loc="2.117">cum primum Iliacas, Danai, venistis ad oras;</TextUnit>
    <TextUnit id="873" loc="2.118">sanguine quaerendi reditus, animaque litandum</TextUnit>
    <TextUnit id="874" loc="2.119">Argolica." Volgi quae vox ut venit ad auris,</TextUnit>
    <TextUnit id="875" loc="2.120">obstipuere animi, gelidusque per ima cucurrit</TextUnit>
    <TextUnit id="876" loc="2.121">ossa tremor, cui fata parent, quem poscat Apollo.</TextUnit>
    <TextUnit id="877" loc="2.122">"Hic Ithacus vatem magno Calchanta tumultu</TextUnit>
    <TextUnit id="878" loc="2.123">protrahit in medios; quae sint ea numina divom,</TextUnit>
    <TextUnit id="879" loc="2.124">flagitat; et mihi iam multi crudele canebant</TextUnit>
    <TextUnit id="880" loc="2.125">artificis scelus, et taciti ventura videbant.</TextUnit>
    <TextUnit id="881" loc="2.126">Bis quinos silet ille dies, tectusque recusat</TextUnit>
    <TextUnit id="882" loc="2.127">prodere voce sua quemquam aut opponere morti.</TextUnit>
    <TextUnit id="883" loc="2.128">Vix tandem, magnis Ithaci clamoribus actus,</TextUnit>
    <TextUnit id="884" loc="2.129">composito rumpit vocem, et me destinat arae.</TextUnit>
    <TextUnit id="885" loc="2.130">Adsensere omnes, et, quae sibi quisque timebat,</TextUnit>
    <TextUnit id="886" loc="2.131">unius in miseri exitium conversa tulere.</TextUnit>
    <TextUnit id="887" loc="2.132">Iamque dies infanda aderat; mihi sacra parari,</TextUnit>
    <TextUnit id="888" loc="2.133">et salsae fruges, et circum tempora vittae:</TextUnit>
    <TextUnit id="889" loc="2.134">eripui, fateor, leto me, et vincula rupi,</TextUnit>
    <TextUnit id="890" loc="2.135">limosoque lacu per noctem obscurus in ulva</TextUnit>
    <TextUnit id="891" loc="2.136">delitui, dum vela darent, si forte dedissent.</TextUnit>
    <TextUnit id="892" loc="2.137">Nec mihi iam patriam antiquam spes ulla videndi,</TextUnit>
    <TextUnit id="893" loc="2.138">nec dulcis natos exoptatumque parentem;</TextUnit>
    <TextUnit id="894" loc="2.139">quos illi fors et poenas ob nostra reposcent</TextUnit>
    <TextUnit id="895" loc="2.140">effugia, et culpam hanc miserorum morte piabunt.</TextUnit>
    <TextUnit id="896" loc="2.141">Quod te per superos et conscia numina veri,</TextUnit>
    <TextUnit id="897" loc="2.142">per si qua est quae restet adhuc mortalibus usquam</TextUnit>
    <TextUnit id="898" loc="2.143">intemerata fides, oro, miserere laborum</TextUnit>
    <TextUnit id="899" loc="2.144">tantorum, miserere animi non digna ferentis."</TextUnit>
    <TextUnit id="900" loc="2.145">His lacrimis vitam damus, et miserescimus ultro.</TextUnit>
    <TextUnit id="901" loc="2.146">Ipse viro primus manicas atque arta levari</TextUnit>
    <TextUnit id="902" loc="2.147">vincla iubet Priamus, dictisque ita fatur amicis:</TextUnit>
    <TextUnit id="903" loc="2.148">"Quisquis es, amissos hinc iam obliviscere Graios;</TextUnit>
    <TextUnit id="904" loc="2.149">noster eris, mihique haec edissere vera roganti:</TextUnit>
    <TextUnit id="905" loc="2.150">Quo molem hanc immanis equi statuere?  Quis auctor?</TextUnit>
    <TextUnit id="906" loc="2.151">Quidve petunt?  Quae religio, aut quae machina belli?"</TextUnit>
    <TextUnit id="907" loc="2.152">Dixerat.  Ille, dolis instructus et arte Pelasga,</TextUnit>
    <TextUnit id="908" loc="2.153">sustulit exutas vinclis ad sidera palmas:</TextUnit>
    <TextUnit id="909" loc="2.154">"Vos, aeterni ignes, et non violabile vestrum</TextUnit>
    <TextUnit id="910" loc="2.155">testor numen" ait "vos arae ensesque nefandi,</TextUnit>
    <TextUnit id="911" loc="2.156">quos fugi, vittaeque deum, quas hostia gessi:</TextUnit>
    <TextUnit id="912" loc="2.157">fas mihi Graiorum sacrata resolvere iura,</TextUnit>
    <TextUnit id="913" loc="2.158">fas odisse viros, atque omnia ferre sub auras,</TextUnit>
    <TextUnit id="914" loc="2.159">si qua tegunt; teneor patriae nec legibus ullis.</TextUnit>
    <TextUnit id="915" loc="2.160">Tu modo promissis maneas, servataque serves</TextUnit>
    <TextUnit id="916" loc="2.161">Troia fidem, si vera feram, si magna rependam.</TextUnit>
    <TextUnit id="917" loc="2.162">"Omnis spes Danaum et coepti fiducia belli</TextUnit>
    <TextUnit id="918" loc="2.163">Palladis auxiliis semper stetit.  Impius ex quo</TextUnit>
    <TextUnit id="919" loc="2.164">Tydides sed enim scelerumque inventor Ulixes,</TextUnit>
    <TextUnit id="920" loc="2.165">fatale adgressi sacrato avellere templo</TextUnit>
    <TextUnit id="921" loc="2.166">Palladium, caesis summae custodibus arcis,</TextUnit>
    <TextUnit id="922" loc="2.167">corripuere sacram effigiem, manibusque cruentis</TextUnit>
    <TextUnit id="923" loc="2.168">virgineas ausi divae contingere vittas;</TextUnit>
    <TextUnit id="924" loc="2.169">ex illo fluere ac retro sublapsa referri</TextUnit>
    <TextUnit id="925" loc="2.170">spes Danaum, fractae vires, aversa deae mens.</TextUnit>
    <TextUnit id="926" loc="2.171">Nec dubiis ea signa dedit Tritonia monstris.</TextUnit>
    <TextUnit id="927" loc="2.172">Vix positum castris simulacrum, arsere coruscae</TextUnit>
    <TextUnit id="928" loc="2.173">luminibus flammae arrectis, salsusque per artus</TextUnit>
    <TextUnit id="929" loc="2.174">sudor iit, terque ipsa solo---mirabile dictu---</TextUnit>
    <TextUnit id="930" loc="2.175">emicuit, parmamque ferens hastamque trementem.</TextUnit>
    <TextUnit id="931" loc="2.176">"Extemplo temptanda fuga canit aequora Calchas,</TextUnit>
    <TextUnit id="932" loc="2.177">nec posse Argolicis exscindi Pergama telis,</TextUnit>
    <TextUnit id="933" loc="2.178">omina ni repetant Argis, numenque reducant,</TextUnit>
    <TextUnit id="934" loc="2.179">quod pelago et curvis secum avexere carinis.</TextUnit>
    <TextUnit id="935" loc="2.180">Et nunc, quod patrias vento petiere Mycenas,</TextUnit>
    <TextUnit id="936" loc="2.181">arma deosque parant comites, pelagoque remenso</TextUnit>
    <TextUnit id="937" loc="2.182">improvisi aderunt: ita digerit omina Calchas.</TextUnit>
    <TextUnit id="938" loc="2.183">Hanc pro Palladio moniti, pro numine laeso</TextUnit>
    <TextUnit id="939" loc="2.184">effigiem statuere, nefas quae triste piaret.</TextUnit>
    <TextUnit id="940" loc="2.185">Hanc tamen immensam Calchas attollere molem</TextUnit>
    <TextUnit id="941" loc="2.186">roboribus textis caeloque educere iussit,</TextUnit>
    <TextUnit id="942" loc="2.187">ne recipi portis, aut duci in moenia possit,</TextUnit>
    <TextUnit id="943" loc="2.188">neu populum antiqua sub religione tueri.</TextUnit>
    <TextUnit id="944" loc="2.189">Nam si vestra manus violasset dona Minervae,</TextUnit>
    <TextUnit id="945" loc="2.190">tum magnum exitium (quod di prius omen in ipsum</TextUnit>
    <TextUnit id="946" loc="2.191">convertant!) Priami imperio Phrygibusque futurum;</TextUnit>
    <TextUnit id="947" loc="2.192">sin manibus vestris vestram ascendisset in urbem,</TextUnit>
    <TextUnit id="948" loc="2.193">ultro Asiam magno Pelopea ad moenia bello</TextUnit>
    <TextUnit id="949" loc="2.194">venturam, et nostros ea fata manere nepotes."</TextUnit>
    <TextUnit id="950" loc="2.195">Talibus insidiis periurique arte Sinonis</TextUnit>
    <TextUnit id="951" loc="2.196">credita res, captique dolis lacrimisque coactis,</TextUnit>
    <TextUnit id="952" loc="2.197">quos neque Tydides, nec Larisaeus Achilles,</TextUnit>
    <TextUnit id="953" loc="2.198">non anni domuere decem, non mille carinae.</TextUnit>
    <TextUnit id="954" loc="2.199">Hic aliud maius miseris multoque tremendum</TextUnit>
    <TextUnit id="955" loc="2.200">obicitur magis, atque improvida pectora turbat.</TextUnit>
    <TextUnit id="956" loc="2.201">Laocon, ductus Neptuno sorte sacerdos,</TextUnit>
    <TextUnit id="957" loc="2.202">sollemnis taurum ingentem mactabat ad aras.</TextUnit>
    <TextUnit id="958" loc="2.203">Ecce autem gemini a Tenedo tranquilla per alta---</TextUnit>
    <TextUnit id="959" loc="2.204">horresco referens---immensis orbibus angues</TextUnit>
    <TextUnit id="960" loc="2.205">incumbunt pelago, pariterque ad litora tendunt;</TextUnit>
    <TextUnit id="961" loc="2.206">pectora quorum inter fluctus arrecta iubaeque</TextUnit>
    <TextUnit id="962" loc="2.207">sanguineae superant undas; pars cetera pontum</TextUnit>
    <TextUnit id="963" loc="2.208">pone legit, sinuatque immensa volumine terga.</TextUnit>
    <TextUnit id="964" loc="2.209">Fit sonitus spumante salo; iamque arva tenebant,</TextUnit>
    <TextUnit id="965" loc="2.210">ardentisque oculos suffecti sanguine et igni,</TextUnit>
    <TextUnit id="966" loc="2.211">sibila lambebant linguis vibrantibus ora.</TextUnit>
    <TextUnit id="967" loc="2.212">Diffugimus visu exsangues: illi agmine certo</TextUnit>
    <TextUnit id="968" loc="2.213">Laoconta petunt; et primum parva duorum</TextUnit>
    <TextUnit id="969" loc="2.214">corpora natorum serpens amplexus uterque</TextUnit>
    <TextUnit id="970" loc="2.215">implicat, et miseros morsu depascitur artus;</TextUnit>
    <TextUnit id="971" loc="2.216">post ipsum auxilio subeuntem ac tela ferentem</TextUnit>
    <TextUnit id="972" loc="2.217">corripiunt, spirisque ligant ingentibus; et iam</TextUnit>
    <TextUnit id="973" loc="2.218">bis medium amplexi, bis collo squamea circum</TextUnit>
    <TextUnit id="974" loc="2.219">terga dati, superant capite et cervicibus altis.</TextUnit>
    <TextUnit id="975" loc="2.220">Ille simul manibus tendit divellere nodos,</TextUnit>
    <TextUnit id="976" loc="2.221">perfusus sanie vittas atroque veneno,</TextUnit>
    <TextUnit id="977" loc="2.222">clamores simul horrendos ad sidera tollit:</TextUnit>
    <TextUnit id="978" loc="2.223">quales mugitus, fugit cum saucius aram</TextUnit>
    <TextUnit id="979" loc="2.224">taurus, et incertam excussit cervice securim.</TextUnit>
    <TextUnit id="980" loc="2.225">At gemini lapsu delubra ad summa dracones</TextUnit>
    <TextUnit id="981" loc="2.226">effugiunt saevaeque petunt Tritonidis arcem,</TextUnit>
    <TextUnit id="982" loc="2.227">sub pedibusque deae clipeique sub orbe teguntur.</TextUnit>
    <TextUnit id="983" loc="2.228">Tum vero tremefacta novus per pectora cunctis</TextUnit>
    <TextUnit id="984" loc="2.229">insinuat pavor, et scelus expendisse merentem</TextUnit>
    <TextUnit id="985" loc="2.230">Laoconta ferunt, sacrum qui cuspide robur</TextUnit>
    <TextUnit id="986" loc="2.231">laeserit, et tergo sceleratam intorserit hastam.</TextUnit>
    <TextUnit id="987" loc="2.232">Ducendum ad sedes simulacrum orandaque divae</TextUnit>
    <TextUnit id="988" loc="2.233">numina conclamant.</TextUnit>
    <TextUnit id="989" loc="2.234">Dividimus muros et moenia pandimus urbis.</TextUnit>
    <TextUnit id="990" loc="2.235">Accingunt omnes operi, pedibusque rotarum</TextUnit>
    <TextUnit id="991" loc="2.236">subiciunt lapsus, et stuppea vincula collo</TextUnit>
    <TextUnit id="992" loc="2.237">intendunt: scandit fatalis machina muros,</TextUnit>
    <TextUnit id="993" loc="2.238">feta armis.  Pueri circum innuptaeque puellae</TextUnit>
    <TextUnit id="994" loc="2.239">sacra canunt, funemque manu contingere gaudent.</TextUnit>
    <TextUnit id="995" loc="2.240">Illa subit, mediaeque minans inlabitur urbi.</TextUnit>
    <TextUnit id="996" loc="2.241">O patria, O divom domus Ilium, et incluta bello</TextUnit>
    <TextUnit id="997" loc="2.242">moenia Dardanidum, quater ipso in limine portae</TextUnit>
    <TextUnit id="998" loc="2.243">substitit, atque utero sonitum quater arma dedere:</TextUnit>
    <TextUnit id="999" loc="2.244">instamus tamen inmemores caecique furore,</TextUnit>
    <TextUnit id="1000" loc="2.245">et monstrum infelix sacrata sistimus arce.</TextUnit>
    <TextUnit id="1001" loc="2.246">Tunc etiam fatis aperit Cassandra futuris</TextUnit>
    <TextUnit id="1002" loc="2.247">ora, dei iussu non umquam credita Teucris.</TextUnit>
    <TextUnit id="1003" loc="2.248">Nos delubra deum miseri, quibus ultimus esset</TextUnit>
    <TextUnit id="1004" loc="2.249">ille dies, festa velamus fronde per urbem.</TextUnit>
    <TextUnit id="1005" loc="2.250">"Vertitur interea caelum et ruit oceano nox,</TextUnit>
    <TextUnit id="1006" loc="2.251">involvens umbra magna terramque polumque</TextUnit>
    <TextUnit id="1007" loc="2.252">Myrmidonumque dolos; fusi per moenia Teucri</TextUnit>
    <TextUnit id="1008" loc="2.253">conticuere, sopor fessos complectitur artus:</TextUnit>
    <TextUnit id="1009" loc="2.254">et iam Argiva phalanx instructis navibus ibat</TextUnit>
    <TextUnit id="1010" loc="2.255">a Tenedo tacitae per amica silentia lunae</TextUnit>
    <TextUnit id="1011" loc="2.256">litora nota petens, flammas cum regia puppis</TextUnit>
    <TextUnit id="1012" loc="2.257">extulerat, fatisque deum defensus iniquis</TextUnit>
    <TextUnit id="1013" loc="2.258">inclusos utero Danaos et pinea furtim</TextUnit>
    <TextUnit id="1014" loc="2.259">laxat claustra Sinon.  Illos patefactus ad auras</TextUnit>
    <TextUnit id="1015" loc="2.260">reddit equus, laetique cavo se robore promunt</TextUnit>
    <TextUnit id="1016" loc="2.261">Thessandrus Sthenelusque duces, et dirus Ulixes,</TextUnit>
    <TextUnit id="1017" loc="2.262">demissum lapsi per funem, Acamasque, Thoasque,</TextUnit>
    <TextUnit id="1018" loc="2.263">Pelidesque Neoptolemus, primusque Machaon,</TextUnit>
    <TextUnit id="1019" loc="2.264">et Menelaus, et ipse doli fabricator Epeos.</TextUnit>
    <TextUnit id="1020" loc="2.265">Invadunt urbem somno vinoque sepultam;</TextUnit>
    <TextUnit id="1021" loc="2.266">caeduntur vigiles, portisque patentibus omnis</TextUnit>
    <TextUnit id="1022" loc="2.267">accipiunt socios atque agmina conscia iungunt.</TextUnit>
    <TextUnit id="1023" loc="2.268">Tempus erat, quo prima quies mortalibus aegris</TextUnit>
    <TextUnit id="1024" loc="2.269">incipit, et dono divom gratissima serpit.</TextUnit>
    <TextUnit id="1025" loc="2.270">In somnis, ecce, ante oculos maestissimus Hector</TextUnit>
    <TextUnit id="1026" loc="2.271">visus adesse mihi, largosque effundere fletus,</TextUnit>
    <TextUnit id="1027" loc="2.272">raptatus bigis, ut quondam, aterque cruento</TextUnit>
    <TextUnit id="1028" loc="2.273">pulvere, perque pedes traiectus lora tumentis.</TextUnit>
    <TextUnit id="1029" loc="2.274">Ei mihi, qualis erat, quantum mutatus ab illo</TextUnit>
    <TextUnit id="1030" loc="2.275">Hectore, qui redit exuvias indutus Achilli,</TextUnit>
    <TextUnit id="1031" loc="2.276">vel Danaum Phrygios iaculatus puppibus ignis,</TextUnit>
    <TextUnit id="1032" loc="2.277">squalentem barbam et concretos sanguine crinis</TextUnit>
    <TextUnit id="1033" loc="2.278">volneraque illa gerens, quae circum plurima muros</TextUnit>
    <TextUnit id="1034" loc="2.279">accepit patrios.  Ultro flens ipse videbar</TextUnit>
    <TextUnit id="1035" loc="2.280">Compellare virum et maestas expromere voces:</TextUnit>
    <TextUnit id="1036" loc="2.281">"O lux Dardaniae, spes O fidissima Teucrum,</TextUnit>
    <TextUnit id="1037" loc="2.282">quae tantae tenuere morae?  Quibus Hector ab oris</TextUnit>
    <TextUnit id="1038" loc="2.283">exspectate venis?  Ut te post multa tuorum</TextUnit>
    <TextUnit id="1039" loc="2.284">funera, post varios hominumque urbisque labores</TextUnit>
    <TextUnit id="1040" loc="2.285">defessi aspicimus!  Quae causa indigna serenos</TextUnit>
    <TextUnit id="1041" loc="2.286">foedavit voltus?  Aut cur haec volnera cerno?"</TextUnit>
    <TextUnit id="1042" loc="2.287">Ille nihil, nec me quaerentem vana moratur,</TextUnit>
    <TextUnit id="1043" loc="2.288">sed graviter gemitus imo de pectore ducens,</TextUnit>
    <TextUnit id="1044" loc="2.289">"Heu fuge, nate dea, teque his, ait, eripe flammis.</TextUnit>
    <TextUnit id="1045" loc="2.290">Hostis habet muros; ruit alto a culmine Troia.</TextUnit>
    <TextUnit id="1046" loc="2.291">Sat patriae Priamoque datum: si Pergama dextra</TextUnit>
    <TextUnit id="1047" loc="2.292">defendi possent, etiam hac defensa fuissent.</TextUnit>
    <TextUnit id="1048" loc="2.293">Sacra suosque tibi commendat Troia penatis:</TextUnit>
    <TextUnit id="1049" loc="2.294">hos cape fatorum comites, his moenia quaere</TextUnit>
    <TextUnit id="1050" loc="2.295">magna, pererrato statues quae denique ponto."</TextUnit>
    <TextUnit id="1051" loc="2.296">Sic ait, et manibus vittas Vestamque potentem</TextUnit>
    <TextUnit id="1052" loc="2.297">aeternumque adytis effert penetralibus ignem.</TextUnit>
    <TextUnit id="1053" loc="2.298">Diverso interea miscentur moenia luctu,</TextUnit>
    <TextUnit id="1054" loc="2.299">et magis atque magis, quamquam secreta parentis</TextUnit>
    <TextUnit id="1055" loc="2.300">Anchisae domus arboribusque obtecta recessit,</TextUnit>
    <TextUnit id="1056" loc="2.301">clarescunt sonitus, armorumque ingruit horror.</TextUnit>
    <TextUnit id="1057" loc="2.302">Excutior somno, et summi fastigia tecti</TextUnit>
    <TextUnit id="1058" loc="2.303">ascensu supero, atque arrectis auribus adsto:</TextUnit>
    <TextUnit id="1059" loc="2.304">in segetem veluti cum flamma furentibus austris</TextUnit>
    <TextUnit id="1060" loc="2.305">incidit, aut rapidus montano flumine torrens</TextUnit>
    <TextUnit id="1061" loc="2.306">sternit agros, sternit sata laeta boumque labores,</TextUnit>
    <TextUnit id="1062" loc="2.307">praecipitisque trahit silvas, stupet inscius alto</TextUnit>
    <TextUnit id="1063" loc="2.308">accipiens sonitum saxi de vertice pastor.</TextUnit>
    <TextUnit id="1064" loc="2.309">Tum vero manifesta fides, Danaumque patescunt</TextUnit>
    <TextUnit id="1065" loc="2.310">insidiae.  Iam Deiphobi dedit ampla ruinam</TextUnit>
    <TextUnit id="1066" loc="2.311">Volcano superante domus; iam proxumus ardet</TextUnit>
    <TextUnit id="1067" loc="2.312">Ucalegon; Sigea igni freta lata relucent.</TextUnit>
    <TextUnit id="1068" loc="2.313">Exoritur clamorque virum clangorque tubarum.</TextUnit>
    <TextUnit id="1069" loc="2.314">Arma amens capio; nec sat rationis in armis,</TextUnit>
    <TextUnit id="1070" loc="2.315">sed glomerare manum bello et concurrere in arcem</TextUnit>
    <TextUnit id="1071" loc="2.316">cum sociis ardent animi; furor iraque mentem</TextUnit>
    <TextUnit id="1072" loc="2.317">praecipitant, pulchrumque mori succurrit in armis.</TextUnit>
    <TextUnit id="1073" loc="2.318">Ecce autem telis Panthus elapsus Achivom,</TextUnit>
    <TextUnit id="1074" loc="2.319">Panthus Othryades, arcis Phoebique sacerdos,</TextUnit>
    <TextUnit id="1075" loc="2.320">sacra manu victosque deos parvumque nepotem</TextUnit>
    <TextUnit id="1076" loc="2.321">ipse trahit, cursuque amens ad limina tendit.</TextUnit>
    <TextUnit id="1077" loc="2.322">"Quo res summa, loco, Panthu?  Quam prendimus arcem?"</TextUnit>
    <TextUnit id="1078" loc="2.323">Vix ea fatus eram, gemitu cum talia reddit:</TextUnit>
    <TextUnit id="1079" loc="2.324">"Venit summa dies et ineluctabile tempus</TextUnit>
    <TextUnit id="1080" loc="2.325">Dardaniae: fuimus Troes, fuit Ilium et ingens</TextUnit>
    <TextUnit id="1081" loc="2.326">gloria Teucrorum; ferus omnia Iuppiter Argos</TextUnit>
    <TextUnit id="1082" loc="2.327">transtulit; incensa Danai dominantur in urbe.</TextUnit>
    <TextUnit id="1083" loc="2.328">Arduus armatos mediis in moenibus adstans</TextUnit>
    <TextUnit id="1084" loc="2.329">fundit equus, victorque Sinon incendia miscet</TextUnit>
    <TextUnit id="1085" loc="2.330">insultans; portis alii bipatentibus adsunt,</TextUnit>
    <TextUnit id="1086" loc="2.331">milia quot magnis umquam venere Mycenis;</TextUnit>
    <TextUnit id="1087" loc="2.332">obsedere alii telis angusta viarum</TextUnit>
    <TextUnit id="1088" loc="2.333">oppositi; stat ferri acies mucrone corusco</TextUnit>
    <TextUnit id="1089" loc="2.334">stricta, parata neci; vix primi proelia temptant</TextUnit>
    <TextUnit id="1090" loc="2.335">portarum vigiles, et caeco Marte resistunt."</TextUnit>
    <TextUnit id="1091" loc="2.336">Talibus Othryadae dictis et numine divom</TextUnit>
    <TextUnit id="1092" loc="2.337">in flammas et in arma feror, quo tristis Erinys,</TextUnit>
    <TextUnit id="1093" loc="2.338">ullo fremitus vocat et sublatus ad aethera clamor.</TextUnit>
    <TextUnit id="1094" loc="2.339">Addunt se socios Rhipeus et maximus armis</TextUnit>
    <TextUnit id="1095" loc="2.340">Epytus oblati per lunam Hypanisque Dymasque,</TextUnit>
    <TextUnit id="1096" loc="2.341">et lateri adglomerant nostro, iuvenisque Coroebus,</TextUnit>
    <TextUnit id="1097" loc="2.342">Mygdonides: illis ad Troiam forte diebus</TextUnit>
    <TextUnit id="1098" loc="2.343">venerat, insano Cassandrae incensus amore,</TextUnit>
    <TextUnit id="1099" loc="2.344">et gener auxilium Priamo Phrygibusque ferebat,</TextUnit>
    <TextUnit id="1100" loc="2.345">infelix, qui non sponsae praecepta furentis</TextUnit>
    <TextUnit id="1101" loc="2.346">audierit.</TextUnit>
    <TextUnit id="1102" loc="2.347">Quos ubi confertos audere in proelia vidi,</TextUnit>
    <TextUnit id="1103" loc="2.348">incipio super his: "Iuvenes, fortissima frustra</TextUnit>
    <TextUnit id="1104" loc="2.349">pectora, si vobis audentem extrema cupido</TextUnit>
    <TextUnit id="1105" loc="2.350">certa sequi, quae sit rebus fortuna videtis:</TextUnit>
    <TextUnit id="1106" loc="2.351">excessere omnes, adytis arisque relictis,</TextUnit>
    <TextUnit id="1107" loc="2.352">di, quibus imperium hoc steterat; succurritis urbi</TextUnit>
    <TextUnit id="1108" loc="2.353">incensae; moriamur et in media arma ruamus.</TextUnit>
    <TextUnit id="1109" loc="2.354">Una salus victis, nullam sperare salutem."</TextUnit>
    <TextUnit id="1110" loc="2.355">Sic animis iuvenum furor additus: inde, lupi ceu</TextUnit>
    <TextUnit id="1111" loc="2.356">raptores atra in nebula, quos improba ventris</TextUnit>
    <TextUnit id="1112" loc="2.357">exegit caecos rabies, catulique relicti</TextUnit>
    <TextUnit id="1113" loc="2.358">faucibus exspectant siccis, per tela, per hostis</TextUnit>
    <TextUnit id="1114" loc="2.359">vadimus haud dubiam in mortem, mediaeque tenemus</TextUnit>
    <TextUnit id="1115" loc="2.360">urbis iter; nox atra cava circumvolat umbra.</TextUnit>
    <TextUnit id="1116" loc="2.361">Quis cladem illius noctis, quis funera fando</TextUnit>
    <TextUnit id="1117" loc="2.362">explicet, aut possit lacrimis aequare labores?</TextUnit>
    <TextUnit id="1118" loc="2.363">Urbs antiqua ruit, multos dominata per annos;</TextUnit>
    <TextUnit id="1119" loc="2.364">plurima perque vias sternuntur inertia passim</TextUnit>
    <TextUnit id="1120" loc="2.365">corpora, perque domos et religiosa deorum</TextUnit>
    <TextUnit id="1121" loc="2.366">limina.  Nec soli poenas dant sanguine Teucri;</TextUnit>
    <TextUnit id="1122" loc="2.367">quondam etiam victis redit in praecordia virtus</TextUnit>
    <TextUnit id="1123" loc="2.368">victoresque cadunt Danai: crudelis ubique</TextUnit>
    <TextUnit id="1124" loc="2.369">luctus, ubique pavor, et plurima mortis imago.</TextUnit>
    <TextUnit id="1125" loc="2.370">Primus se, Danaum magna comitante caterva,</TextUnit>
    <TextUnit id="1126" loc="2.371">Androgeos offert nobis, socia agmina credens</TextUnit>
    <TextUnit id="1127" loc="2.372">inscius, atque ultro verbis compellat amicis:</TextUnit>
    <TextUnit id="1128" loc="2.373">"Festinate, viri: nam quae tam sera moratur</TextUnit>
    <TextUnit id="1129" loc="2.374">segnities?  Alii rapiunt incensa feruntque</TextUnit>
    <TextUnit id="1130" loc="2.375">Pergama; vos celsis nunc primum a navibus itis."</TextUnit>
    <TextUnit id="1131" loc="2.376">Dixit, et extemplo, neque enim responsa dabantur</TextUnit>
    <TextUnit id="1132" loc="2.377">fida satis, sensit medios delapsus in hostis.</TextUnit>
    <TextUnit id="1133" loc="2.378">Obstipuit, retroque pedem cum voce repressit:</TextUnit>
    <TextUnit id="1134" loc="2.379">inprovisum aspris veluti qui sentibus anguem</TextUnit>
    <TextUnit id="1135" loc="2.380">pressit humi nitens, trepidusque repente refugit</TextUnit>
    <TextUnit id="1136" loc="2.381">attollentem iras et caerula colla tumentem;</TextUnit>
    <TextUnit id="1137" loc="2.382">haud secus Androgeos visu tremefactus abibat.</TextUnit>
    <TextUnit id="1138" loc="2.383">Inruimus, densis et circumfundimur armis,</TextUnit>
    <TextUnit id="1139" loc="2.384">ignarosque loci passim et formidine captos</TextUnit>
    <TextUnit id="1140" loc="2.385">sternimus: adspirat primo fortuna labori.</TextUnit>
    <TextUnit id="1141" loc="2.386">Atque hic successu exsultans animisque Coroebus,</TextUnit>
    <TextUnit id="1142" loc="2.387">"O socii, qua prima" inquit "fortuna salutis</TextUnit>
    <TextUnit id="1143" loc="2.388">monstrat iter, quoque ostendit se dextra, sequamur</TextUnit>
    <TextUnit id="1144" loc="2.389">mutemus clipeos, Danaumque insignia nobis</TextUnit>
    <TextUnit id="1145" loc="2.390">aptemus: dolus an virtus, quis in hoste requirat?</TextUnit>
    <TextUnit id="1146" loc="2.391">Arma dabunt ipsi." Sic fatus, deinde comantem</TextUnit>
    <TextUnit id="1147" loc="2.392">Androgei galeam clipeique insigne decorum</TextUnit>
    <TextUnit id="1148" loc="2.393">induitur, laterique Argivum accommodat ensem.</TextUnit>
    <TextUnit id="1149" loc="2.394">Hoc Rhipeus, hoc ipse Dymas omnisque iuventus</TextUnit>
    <TextUnit id="1150" loc="2.395">laeta facit; spoliis se quisque recentibus armat.</TextUnit>
    <TextUnit id="1151" loc="2.396">Vadimus immixti Danais haud numine nostro,</TextUnit>
    <TextUnit id="1152" loc="2.397">multaque per caecam congressi proelia noctem</TextUnit>
    <TextUnit id="1153" loc="2.398">conserimus, multos Danaum demittimus Orco.</TextUnit>
    <TextUnit id="1154" loc="2.399">Diffugiunt alii ad navis, et litora cursu</TextUnit>
    <TextUnit id="1155" loc="2.400">fida petunt: pars ingentem formidine turpi</TextUnit>
    <TextUnit id="1156" loc="2.401">scandunt rursus equum et nota conduntur in alvo.</TextUnit>
    <TextUnit id="1157" loc="2.402">Heu nihil invitis fas quemquam fidere divis!</TextUnit>
    <TextUnit id="1158" loc="2.403">Ecce trahebatur passis Priamea virgo</TextUnit>
    <TextUnit id="1159" loc="2.404">crinibus a templo Cassandra adytisque Minervae,</TextUnit>
    <TextUnit id="1160" loc="2.405">ad caelum tendens ardentia lumina frustra,---</TextUnit>
    <TextUnit id="1161" loc="2.406">lumina, nam teneras arcebant vincula palmas.</TextUnit>
    <TextUnit id="1162" loc="2.407">Non tulit hanc speciem furiata mente Coroebus,</TextUnit>
    <TextUnit id="1163" loc="2.408">et sese medium iniecit periturus in agmen.</TextUnit>
    <TextUnit id="1164" loc="2.409">Consequimur cuncti et densis incurrimus armis.</TextUnit>
    <TextUnit id="1165" loc="2.410">Hic primum ex alto delubri culmine telis</TextUnit>
    <TextUnit id="1166" loc="2.411">nostrorum obruimur, oriturque miserrima caedes</TextUnit>
    <TextUnit id="1167" loc="2.412">armorum facie et Graiarum errore iubarum.</TextUnit>
    <TextUnit id="1168" loc="2.413">Tum Danai gemitu atque ereptae virginis ira</TextUnit>
    <TextUnit id="1169" loc="2.414">undique collecti invadunt, acerrimus Aiax,</TextUnit>
    <TextUnit id="1170" loc="2.415">et gemini Atridae, Dolopumque exercitus omnis;</TextUnit>
    <TextUnit id="1171" loc="2.416">adversi rupto ceu quondam turbine venti</TextUnit>
    <TextUnit id="1172" loc="2.417">confligunt, Zephyrusque Notusque et laetus Eois</TextUnit>
    <TextUnit id="1173" loc="2.418">Eurus equis; stridunt silvae, saevitque tridenti</TextUnit>
    <TextUnit id="1174" loc="2.419">spumeus atque imo Nereus ciet aequora fundo.</TextUnit>
    <TextUnit id="1175" loc="2.420">Illi etiam, si quos obscura nocte per umbram</TextUnit>
    <TextUnit id="1176" loc="2.421">fudimus insidiis totaque agitavimus urbe,</TextUnit>
    <TextUnit id="1177" loc="2.422">apparent; primi clipeos mentitaque tela</TextUnit>
    <TextUnit id="1178" loc="2.423">adgnoscunt, atque ora sono discordia signant.</TextUnit>
    <TextUnit id="1179" loc="2.424">Ilicet obruimur numero; primusque Coroebus</TextUnit>
    <TextUnit id="1180" loc="2.425">Penelei dextra divae armipotentis ad aram</TextUnit>
    <TextUnit id="1181" loc="2.426">procumbit; cadit et Rhipeus, iustissimus unus</TextUnit>
    <TextUnit id="1182" loc="2.427">qui fuit in Teucris et servantissimus aequi:</TextUnit>
    <TextUnit id="1183" loc="2.428">dis aliter visum; pereunt Hypanisque Dymasque</TextUnit>
    <TextUnit id="1184" loc="2.429">confixi a sociis; nec te tua plurima, Panthu,</TextUnit>
    <TextUnit id="1185" loc="2.430">labentem pietas nec Apollinis infula texit.</TextUnit>
    <TextUnit id="1186" loc="2.431">Iliaci cineres et flamma extrema meorum,</TextUnit>
    <TextUnit id="1187" loc="2.432">testor, in occasu vestro nec tela nec ullas</TextUnit>
    <TextUnit id="1188" loc="2.433">vitavisse vices Danaum, et, si fata fuissent</TextUnit>
    <TextUnit id="1189" loc="2.434">ut caderem, meruisse manu.  Divellimur inde,</TextUnit>
    <TextUnit id="1190" loc="2.435">Iphitus et Pelias mecum, quorum Iphitus aevo</TextUnit>
    <TextUnit id="1191" loc="2.436">iam gravior, Pelias et volnere tardus Ulixi;</TextUnit>
    <TextUnit id="1192" loc="2.437">protinus ad sedes Priami clamore vocati.</TextUnit>
    <TextUnit id="1193" loc="2.438">Hic vero ingentem pugnam, ceu cetera nusquam</TextUnit>
    <TextUnit id="1194" loc="2.439">bella forent, nulli tota morerentur in urbe.</TextUnit>
    <TextUnit id="1195" loc="2.440">Sic Martem indomitum, Danaosque ad tecta ruentis</TextUnit>
    <TextUnit id="1196" loc="2.441">cernimus, obsessumque acta testudine limen.</TextUnit>
    <TextUnit id="1197" loc="2.442">Haerent parietibus scalae, postisque sub ipsos</TextUnit>
    <TextUnit id="1198" loc="2.443">nituntur gradibus, clipeosque ad tela sinistris</TextUnit>
    <TextUnit id="1199" loc="2.444">protecti obiciunt, prensant fastigia dextris.</TextUnit>
    <TextUnit id="1200" loc="2.445">Dardanidae contra turris ac tota domorum</TextUnit>
    <TextUnit id="1201" loc="2.446">culmina convellunt; his se, quando ultima cernunt,</TextUnit>
    <TextUnit id="1202" loc="2.447">extrema iam in morte parant defendere telis;</TextUnit>
    <TextUnit id="1203" loc="2.448">auratasque trabes, veterum decora alta parentum,</TextUnit>
    <TextUnit id="1204" loc="2.449">devolvunt; alii strictis mucronibus imas</TextUnit>
    <TextUnit id="1205" loc="2.450">obsedere fores; has servant agmine denso.</TextUnit>
    <TextUnit id="1206" loc="2.451">Instaurati animi, regis succurrere tectis,</TextUnit>
    <TextUnit id="1207" loc="2.452">auxilioque levare viros, vimque addere victis.</TextUnit>
    <TextUnit id="1208" loc="2.453">Limen erat caecaeque fores et pervius usus</TextUnit>
    <TextUnit id="1209" loc="2.454">tectorum inter se Priami, postesque relicti</TextUnit>
    <TextUnit id="1210" loc="2.455">a tergo, infelix qua se, dum regna manebant,</TextUnit>
    <TextUnit id="1211" loc="2.456">saepius Andromache ferre incomitata solebat</TextUnit>
    <TextUnit id="1212" loc="2.457">ad soceros, et avo puerum Astyanacta trahebat.</TextUnit>
    <TextUnit id="1213" loc="2.458">Evado ad summi fastigia culminis, unde</TextUnit>
    <TextUnit id="1214" loc="2.459">tela manu miseri iactabant inrita Teucri.</TextUnit>
    <TextUnit id="1215" loc="2.460">Turrim in praecipiti stantem summisque sub astra</TextUnit>
    <TextUnit id="1216" loc="2.461">eductam tectis, unde omnis Troia videri</TextUnit>
    <TextUnit id="1217" loc="2.462">et Danaum solitae naves et Achaia castra,</TextUnit>
    <TextUnit id="1218" loc="2.463">adgressi ferro circum, qua summa labantis</TextUnit>
    <TextUnit id="1219" loc="2.464">iuncturas tabulata dabant, convellimus altis</TextUnit>
    <TextUnit id="1220" loc="2.465">sedibus, impulimusque; ea lapsa repente ruinam</TextUnit>
    <TextUnit id="1221" loc="2.466">cum sonitu trahit et Danaum super agmina late</TextUnit>
    <TextUnit id="1222" loc="2.467">incidit: ast alii subeunt, nec saxa, nec ullum</TextUnit>
    <TextUnit id="1223" loc="2.468">telorum interea cessat genus.</TextUnit>
    <TextUnit id="1224" loc="2.469">Vestibulum ante ipsum primoque in limine Pyrrhus</TextUnit>
    <TextUnit id="1225" loc="2.470">exsultat, telis et luce coruscus ana;</TextUnit>
    <TextUnit id="1226" loc="2.471">qualis ubi in lucem coluber mala gramina pastus</TextUnit>
    <TextUnit id="1227" loc="2.472">frigida sub terra tumidum quem bruma tegebat,</TextUnit>
    <TextUnit id="1228" loc="2.473">nunc, positis novus exuviis nitidusque iuventa,</TextUnit>
    <TextUnit id="1229" loc="2.474">lubrica convolvit sublato pectore terga</TextUnit>
    <TextUnit id="1230" loc="2.475">arduus ad solem, et linguis micat ore trisulcis.</TextUnit>
    <TextUnit id="1231" loc="2.476">Una ingens Periphas et equorum agitator Achillis,</TextUnit>
    <TextUnit id="1232" loc="2.477">armiger Automedon, una omnis Scyria pubes</TextUnit>
    <TextUnit id="1233" loc="2.478">succedunt tecto, et flammas ad culmina iactant.</TextUnit>
    <TextUnit id="1234" loc="2.479">Ipse inter primos correpta dura bipenni</TextUnit>
    <TextUnit id="1235" loc="2.480">limina perrumpit, postisque a cardine vellit</TextUnit>
    <TextUnit id="1236" loc="2.481">aeratos; iamque excisa trabe firma cavavit</TextUnit>
    <TextUnit id="1237" loc="2.482">robora, et ingentem lato dedit ore fenestram.</TextUnit>
    <TextUnit id="1238" loc="2.483">Adparet domus intus, et atria longa patescunt;</TextUnit>
    <TextUnit id="1239" loc="2.484">adparent Priami et veterum penetralia regum,</TextUnit>
    <TextUnit id="1240" loc="2.485">armatosque vident stantis in limine primo.</TextUnit>
    <TextUnit id="1241" loc="2.486">At domus interior gemitu miseroque tumultu</TextUnit>
    <TextUnit id="1242" loc="2.487">miscetur, penitusque cavae plangoribus aedes</TextUnit>
    <TextUnit id="1243" loc="2.488">femineis ululant; ferit aurea sidera clamor.</TextUnit>
    <TextUnit id="1244" loc="2.489">Tum pavidae tectis matres ingentibus errant;</TextUnit>
    <TextUnit id="1245" loc="2.490">amplexaeque tenent postis atque oscula figunt.</TextUnit>
    <TextUnit id="1246" loc="2.491">Instat vi patria Pyrrhus; nec claustra, neque ipsi</TextUnit>
    <TextUnit id="1247" loc="2.492">custodes sufferre valent; labat ariete crebro</TextUnit>
    <TextUnit id="1248" loc="2.493">ianua, et emoti procumbunt cardine postes.</TextUnit>
    <TextUnit id="1249" loc="2.494">Fit via vi; rumpunt aditus, primosque trucidant</TextUnit>
    <TextUnit id="1250" loc="2.495">immissi Danai, et late loca milite complent.</TextUnit>
    <TextUnit id="1251" loc="2.496">Non sic, aggeribus ruptis cum spumeus amnis</TextUnit>
    <TextUnit id="1252" loc="2.497">exiit, oppositasque evicit gurgite moles,</TextUnit>
    <TextUnit id="1253" loc="2.498">fertur in arva furens cumulo, camposque per omnis</TextUnit>
    <TextUnit id="1254" loc="2.499">cum stabulis armenta trahit.  Vidi ipse furentem</TextUnit>
    <TextUnit id="1255" loc="2.500">caede Neoptolemum geminosque in limine Atridas;</TextUnit>
    <TextUnit id="1256" loc="2.501">vidi Hecubam centumque nurus, Priamumque per aras</TextUnit>
    <TextUnit id="1257" loc="2.502">sanguine foedantem, quos ipse sacraverat, ignis.</TextUnit>
    <TextUnit id="1258" loc="2.503">Quinquaginta illi thalami, spes tanta nepotum,</TextUnit>
    <TextUnit id="1259" loc="2.504">barbarico postes auro spoliisque superbi,</TextUnit>
    <TextUnit id="1260" loc="2.505">procubuere; tenent Danai, qua deficit ignis.</TextUnit>
    <TextUnit id="1261" loc="2.506">Forsitan et Priami fuerint quae fata requiras.</TextUnit>
    <TextUnit id="1262" loc="2.507">Urbis uti captae casum convolsaque vidit</TextUnit>
    <TextUnit id="1263" loc="2.508">limina tectorum et medium in penetralibus hostem,</TextUnit>
    <TextUnit id="1264" loc="2.509">arma diu senior desueta trementibus aevo</TextUnit>
    <TextUnit id="1265" loc="2.510">circumdat nequiquam umeris, et inutile ferrum</TextUnit>
    <TextUnit id="1266" loc="2.511">cingitur, ac densos fertur moriturus in hostis.</TextUnit>
    <TextUnit id="1267" loc="2.512">Aedibus in mediis nudoque sub aetheris axe</TextUnit>
    <TextUnit id="1268" loc="2.513">ingens ara fuit iuxtaque veterrima laurus,</TextUnit>
    <TextUnit id="1269" loc="2.514">incumbens arae atque umbra complexa Penatis.</TextUnit>
    <TextUnit id="1270" loc="2.515">Hic Hecuba et natae nequiquam altaria circum,</TextUnit>
    <TextUnit id="1271" loc="2.516">praecipites atra ceu tempestate columbae,</TextUnit>
    <TextUnit id="1272" loc="2.517">condensae et divom amplexae simulacra sedebant.</TextUnit>
    <TextUnit id="1273" loc="2.518">Ipsum autem sumptis Priamum iuvenalibus armis</TextUnit>
    <TextUnit id="1274" loc="2.519">ut vidit, "Quae mens tam dira, miserrime coniunx,</TextUnit>
    <TextUnit id="1275" loc="2.520">impulit his cingi telis?  Aut quo ruis?" inquit;</TextUnit>
    <TextUnit id="1276" loc="2.521">"Non tali auxilio nec defensoribus istis</TextUnit>
    <TextUnit id="1277" loc="2.522">tempus eget, non, si ipse meus nunc adforet Hector.</TextUnit>
    <TextUnit id="1278" loc="2.523">Huc tandem concede; haec ara tuebitur omnis,</TextUnit>
    <TextUnit id="1279" loc="2.524">aut moriere simul." Sic ore effata recepit</TextUnit>
    <TextUnit id="1280" loc="2.525">ad sese et sacra longaevum in sede locavit.</TextUnit>
    <TextUnit id="1281" loc="2.526">Ecce autem elapsus Pyrrhi de caede Polites,</TextUnit>
    <TextUnit id="1282" loc="2.527">unus natorum Priami, per tela, per hostis</TextUnit>
    <TextUnit id="1283" loc="2.528">porticibus longis fugit, et vacua atria lustrat</TextUnit>
    <TextUnit id="1284" loc="2.529">saucius: illum ardens infesto volnere Pyrrhus</TextUnit>
    <TextUnit id="1285" loc="2.530">insequitur, iam iamque manu tenet et premit hasta.</TextUnit>
    <TextUnit id="1286" loc="2.531">Ut tandem ante oculos evasit et ora parentum,</TextUnit>
    <TextUnit id="1287" loc="2.532">concidit, ac multo vitam cum sanguine fudit.</TextUnit>
    <TextUnit id="1288" loc="2.533">Hic Priamus, quamquam in media iam morte tenetur,</TextUnit>
    <TextUnit id="1289" loc="2.534">non tamen abstinuit, nec voci iraeque pepercit:</TextUnit>
    <TextUnit id="1290" loc="2.535">"At tibi pro scelere," exclamat, "pro talibus ausis,</TextUnit>
    <TextUnit id="1291" loc="2.536">di, si qua est caelo pietas, quae talia curet,</TextUnit>
    <TextUnit id="1292" loc="2.537">persolvant grates dignas et praemia reddant</TextUnit>
    <TextUnit id="1293" loc="2.538">debita, qui nati coram me cernere letum</TextUnit>
    <TextUnit id="1294" loc="2.539">fecisti et patrios foedasti funere voltus.</TextUnit>
    <TextUnit id="1295" loc="2.540">At non ille, satum quo te mentiris, Achilles</TextUnit>
    <TextUnit id="1296" loc="2.541">talis in hoste fuit Priamo; sed iura fidemque</TextUnit>
    <TextUnit id="1297" loc="2.542">supplicis erubuit, corpusque exsangue sepulchro</TextUnit>
    <TextUnit id="1298" loc="2.543">reddidit Hectoreum, meque in mea regna remisit."</TextUnit>
    <TextUnit id="1299" loc="2.544">Sic fatus senior, telumque imbelle sine ictu</TextUnit>
    <TextUnit id="1300" loc="2.545">coniecit, rauco quod protinus aere repulsum</TextUnit>
    <TextUnit id="1301" loc="2.546">e summo clipei nequiquam umbone pependit.</TextUnit>
    <TextUnit id="1302" loc="2.547">Cui Pyrrhus: "Referes ergo haec et nuntius ibis</TextUnit>
    <TextUnit id="1303" loc="2.548">Pelidae genitori; illi mea tristia facta</TextUnit>
    <TextUnit id="1304" loc="2.549">degeneremque Neoptolemum narrare memento.</TextUnit>
    <TextUnit id="1305" loc="2.550">Nunc morere." Hoc dicens altaria ad ipsa trementem</TextUnit>
    <TextUnit id="1306" loc="2.551">traxit et in multo lapsantem sanguine nati,</TextUnit>
    <TextUnit id="1307" loc="2.552">implicuitque comam laeva, dextraque coruscum</TextUnit>
    <TextUnit id="1308" loc="2.553">extulit, ac lateri capulo tenus abdidit ensem.</TextUnit>
    <TextUnit id="1309" loc="2.554">Haec finis Priami fatorum; hic exitus illum</TextUnit>
    <TextUnit id="1310" loc="2.555">sorte tulit, Troiam incensam et prolapsa videntem</TextUnit>
    <TextUnit id="1311" loc="2.556">Pergama, tot quondam populis terrisque superbum</TextUnit>
    <TextUnit id="1312" loc="2.557">regnatorem Asiae.  Iacet ingens litore truncus,</TextUnit>
    <TextUnit id="1313" loc="2.558">avolsumque umeris caput, et sine nomine corpus.</TextUnit>
    <TextUnit id="1314" loc="2.559">At me tum primum saevus circumstetit horror</TextUnit>
    <TextUnit id="1315" loc="2.560">Obstipui; subiit cari genitoris imago,</TextUnit>
    <TextUnit id="1316" loc="2.561">ut regem aequaevum crudeli volnere vidi</TextUnit>
    <TextUnit id="1317" loc="2.562">vitam exhalantem; subiit deserta Cresa,</TextUnit>
    <TextUnit id="1318" loc="2.563">et direpta domus, et parvi casus Iuli.</TextUnit>
    <TextUnit id="1319" loc="2.564">Respicio, et quae sit me circum copia lustro.</TextUnit>
    <TextUnit id="1320" loc="2.565">Deseruere omnes defessi, et corpora saltu</TextUnit>
    <TextUnit id="1321" loc="2.566">ad terram misere aut ignibus aegra dedere.</TextUnit>
    <TextUnit id="1322" loc="2.567">[Iamque adeo super unus eram, cum limina Vestae</TextUnit>
    <TextUnit id="1323" loc="2.568">servantem et tacitam secreta in sede latentem</TextUnit>
    <TextUnit id="1324" loc="2.569">Tyndarida aspicio: dant clara incendia lucem</TextUnit>
    <TextUnit id="1325" loc="2.570">erranti passimque oculos per cuncta ferenti.</TextUnit>
    <TextUnit id="1326" loc="2.571">Illa sibi infestos eversa ob Pergama Teucros</TextUnit>
    <TextUnit id="1327" loc="2.572">et poenas Danaum et deserti coniugis iras</TextUnit>
    <TextUnit id="1328" loc="2.573">praemetuens, Troiae et patriae communis Erinys,</TextUnit>
    <TextUnit id="1329" loc="2.574">abdiderat sese atque aris invisa sedebat.</TextUnit>
    <TextUnit id="1330" loc="2.575">Exarsere ignes animo; subit ira cadentem</TextUnit>
    <TextUnit id="1331" loc="2.576">ulcisci patriam et sceleratas sumere poenas.</TextUnit>
    <TextUnit id="1332" loc="2.577">"Scilicet haec Spartam incolumis patriasque Mycenas</TextUnit>
    <TextUnit id="1333" loc="2.578">aspiciet, partoque ibit regina triumpho,</TextUnit>
    <TextUnit id="1334" loc="2.579">coniugiumque, domumque, patres, natosque videbit,</TextUnit>
    <TextUnit id="1335" loc="2.580">Iliadum turba et Phrygiis comitata ministris?</TextUnit>
    <TextUnit id="1336" loc="2.581">Occiderit ferro Priamus, Troia arserit igni?</TextUnit>
    <TextUnit id="1337" loc="2.582">Dardanium totiens sudarit sanguine litus?</TextUnit>
    <TextUnit id="1338" loc="2.583">Non ita: namque etsi nullum memorabile nomen</TextUnit>
    <TextUnit id="1339" loc="2.584">feminea in poena est, nec habet victoria laudem,</TextUnit>
    <TextUnit id="1340" loc="2.585">extinxisse nefas tamen et sumpsisse merentis</TextUnit>
    <TextUnit id="1341" loc="2.586">laudabor poenas, animumque explesse iuvabit</TextUnit>
    <TextUnit id="1342" loc="2.587">ultricis flammae, et cineres satiasse meorum."</TextUnit>
    <TextUnit id="1343" loc="2.588">Talia iactabam, et furiata mente ferebar:]</TextUnit>
    <TextUnit id="1344" loc="2.589">cum mihi se, non ante oculis tam clara, videndam</TextUnit>
    <TextUnit id="1345" loc="2.590">obtulit et pura per noctem in luce refulsit</TextUnit>
    <TextUnit id="1346" loc="2.591">alma parens, confessa deam, qualisque videri</TextUnit>
    <TextUnit id="1347" loc="2.592">caelicolis et quanta solet, dextraque prehensum</TextUnit>
    <TextUnit id="1348" loc="2.593">continuit, roseoque haec insuper addidit ore:</TextUnit>
    <TextUnit id="1349" loc="2.594">"Nate, quis indomitas tantus dolor excitat iras?</TextUnit>
    <TextUnit id="1350" loc="2.595">Quid furis, aut quonam nostri tibi cura recessit?</TextUnit>
    <TextUnit id="1351" loc="2.596">Non prius aspicies, ubi fessum aetate parentem</TextUnit>
    <TextUnit id="1352" loc="2.597">liqueris Anchisen; superet coniunxne Cresa,</TextUnit>
    <TextUnit id="1353" loc="2.598">Ascaniusque puer?  Quos omnes undique Graiae</TextUnit>
    <TextUnit id="1354" loc="2.599">circum errant acies, et, ni mea cura resistat,</TextUnit>
    <TextUnit id="1355" loc="2.600">iam flammae tulerint inimicus et hauserit ensis.</TextUnit>
    <TextUnit id="1356" loc="2.601">Non tibi Tyndaridis facies invisa Lacaenae</TextUnit>
    <TextUnit id="1357" loc="2.602">culpatusve Paris: divom inclementia, divom,</TextUnit>
    <TextUnit id="1358" loc="2.603">has evertit opes sternitque a culmine Troiam.</TextUnit>
    <TextUnit id="1359" loc="2.604">Aspice---namque omnem, quae nunc obducta tuenti</TextUnit>
    <TextUnit id="1360" loc="2.605">mortalis hebetat visus tibi et umida circum</TextUnit>
    <TextUnit id="1361" loc="2.606">caligat, nubem eripiam; tu ne qua parentis</TextUnit>
    <TextUnit id="1362" loc="2.607">iussa time, neu praeceptis parere recusa:---</TextUnit>
    <TextUnit id="1363" loc="2.608">hic, ubi disiectas moles avolsaque saxis</TextUnit>
    <TextUnit id="1364" loc="2.609">saxa vides mixtoque undantem pulvere fumum.</TextUnit>
    <TextUnit id="1365" loc="2.610">Neptunus muros magnoque emota tridenti</TextUnit>
    <TextUnit id="1366" loc="2.611">fundamenta quatit, totamque a sedibus urbem</TextUnit>
    <TextUnit id="1367" loc="2.612">eruit; hic Iuno Scaeas saevissima portas</TextUnit>
    <TextUnit id="1368" loc="2.613">prima tenet, sociumque furens a navibus agmen</TextUnit>
    <TextUnit id="1369" loc="2.614">ferro accincta vocat.</TextUnit>
    <TextUnit id="1370" loc="2.615">Iam summas arces Tritonia, respice, Pallas</TextUnit>
    <TextUnit id="1371" loc="2.616">insedit, nimbo effulgens et Gorgone saeva.</TextUnit>
    <TextUnit id="1372" loc="2.617">Ipse pater Danais animos viresque secundas</TextUnit>
    <TextUnit id="1373" loc="2.618">sufficit, ipse deos in Dardana suscitat arma.</TextUnit>
    <TextUnit id="1374" loc="2.619">Eripe, nate, fugam, finemque impone labori.</TextUnit>
    <TextUnit id="1375" loc="2.620">Nusquam abero, et tutum patrio te limine sistam."</TextUnit>
    <TextUnit id="1376" loc="2.621">Dixerat, et spissis noctis se condidit umbris.</TextUnit>
    <TextUnit id="1377" loc="2.622">Adparent dirae facies inimicaque Troiae</TextUnit>
    <TextUnit id="1378" loc="2.623">numina magna deum.</TextUnit>
    <TextUnit id="1379" loc="2.624">Tum vero omne mihi visum considere in ignis</TextUnit>
    <TextUnit id="1380" loc="2.625">Ilium et ex imo verti Neptunia Troia;</TextUnit>
    <TextUnit id="1381" loc="2.626">ac veluti summis antiquam in montibus ornum</TextUnit>
    <TextUnit id="1382" loc="2.627">cum ferro accisam crebrisque bipennibus instant</TextUnit>
    <TextUnit id="1383" loc="2.628">eruere agricolae certatim,---illa usque minatur</TextUnit>
    <TextUnit id="1384" loc="2.629">et tremefacta comam concusso vertice nutat,</TextUnit>
    <TextUnit id="1385" loc="2.630">volneribus donec paulatim evicta, supremum</TextUnit>
    <TextUnit id="1386" loc="2.631">congemuit, traxitque iugis avolsa ruinam.</TextUnit>
    <TextUnit id="1387" loc="2.632">Descendo, ac ducente deo flammam inter et hostis</TextUnit>
    <TextUnit id="1388" loc="2.633">expedior; dant tela locum, flammaeque recedunt.</TextUnit>
    <TextUnit id="1389" loc="2.634">Atque ubi iam patriae perventum ad limina sedis</TextUnit>
    <TextUnit id="1390" loc="2.635">antiquasque domos, genitor, quem tollere in altos</TextUnit>
    <TextUnit id="1391" loc="2.636">optabam primum montis primumque petebam,</TextUnit>
    <TextUnit id="1392" loc="2.637">abnegat excisa vitam producere Troia</TextUnit>
    <TextUnit id="1393" loc="2.638">exsiliumque pati.  "Vos O, quibus integer aevi</TextUnit>
    <TextUnit id="1394" loc="2.639">sanguis," ait "solidaeque suo stant robore vires,</TextUnit>
    <TextUnit id="1395" loc="2.640">vos agitate fugam:</TextUnit>
    <TextUnit id="1396" loc="2.641">me si caelicolae voluissent ducere vitam,</TextUnit>
    <TextUnit id="1397" loc="2.642">has mihi servassent sedes.  Satis una superque</TextUnit>
    <TextUnit id="1398" loc="2.643">vidimus exscidia et captae superavimus urbi.</TextUnit>
    <TextUnit id="1399" loc="2.644">Sic O, sic positum adfati discedite corpus.</TextUnit>
    <TextUnit id="1400" loc="2.645">Ipse manu mortem inveniam; miserebitur hostis</TextUnit>
    <TextUnit id="1401" loc="2.646">exuviasque petet; facilis iactura sepulcri.</TextUnit>
    <TextUnit id="1402" loc="2.647">Iam pridem invisus divis et inutilis annos</TextUnit>
    <TextUnit id="1403" loc="2.648">demoror, ex quo me divom pater atque hominum rex</TextUnit>
    <TextUnit id="1404" loc="2.649">fulminis adflavit ventis et contigit igni."</TextUnit>
    <TextUnit id="1405" loc="2.650">Talia perstabat memorans, fixusque manebat.</TextUnit>
    <TextUnit id="1406" loc="2.651">Nos contra effusi lacrimis, coniunxque Cresa</TextUnit>
    <TextUnit id="1407" loc="2.652">Ascaniusque omnisque domus, ne vertere secum</TextUnit>
    <TextUnit id="1408" loc="2.653">cuncta pater fatoque urguenti incumbere vellet.</TextUnit>
    <TextUnit id="1409" loc="2.654">Abnegat, inceptoque et sedibus haeret in isdem.</TextUnit>
    <TextUnit id="1410" loc="2.655">Rursus in arma feror, mortemque miserrimus opto:</TextUnit>
    <TextUnit id="1411" loc="2.656">nam quod consilium aut quae iam fortuna dabatur?</TextUnit>
    <TextUnit id="1412" loc="2.657">"Mene efferre pedem, genitor, te posse relicto</TextUnit>
    <TextUnit id="1413" loc="2.658">sperasti, tantumque nefas patrio excidit ore?</TextUnit>
    <TextUnit id="1414" loc="2.659">Si nihil ex tanta Superis placet urbe relinqui,</TextUnit>
    <TextUnit id="1415" loc="2.660">et sedet hoc animo, perituraeque addere Troiae</TextUnit>
    <TextUnit id="1416" loc="2.661">teque tuosque iuvat, patet isti ianua leto,</TextUnit>
    <TextUnit id="1417" loc="2.662">iamque aderit multo Priami de sanguine Pyrrhus,</TextUnit>
    <TextUnit id="1418" loc="2.663">natum ante ora patris, patrem qui obtruncat ad aras.</TextUnit>
    <TextUnit id="1419" loc="2.664">Hoc erat, alma parens, quod me per tela, per ignis</TextUnit>
    <TextUnit id="1420" loc="2.665">eripis, ut mediis hostem in penetralibus, utque</TextUnit>
    <TextUnit id="1421" loc="2.666">Ascanium patremque meum iuxtaque Cresam</TextUnit>
    <TextUnit id="1422" loc="2.667">alterum in alterius mactatos sanguine cernam?</TextUnit>
    <TextUnit id="1423" loc="2.668">Arma, viri, ferte arma; vocat lux ultima victos.</TextUnit>
    <TextUnit id="1424" loc="2.669">Reddite me Danais; sinite instaurata revisam</TextUnit>
    <TextUnit id="1425" loc="2.670">proelia: Numquam omnes hodie moriemur inulti."</TextUnit>
    <TextUnit id="1426" loc="2.671">Hinc ferro accingor rursus clipeoque sinistram</TextUnit>
    <TextUnit id="1427" loc="2.672">insertabam aptans, meque extra tecta ferebam.</TextUnit>
    <TextUnit id="1428" loc="2.673">Ecce autem complexa pedes in limine coniunx</TextUnit>
    <TextUnit id="1429" loc="2.674">haerebat, parvumque patri tendebat Iulum:</TextUnit>
    <TextUnit id="1430" loc="2.675">"Si periturus abis, et nos rape in omnia tecum;</TextUnit>
    <TextUnit id="1431" loc="2.676">sin aliquam expertus sumptis spem ponis in armis,</TextUnit>
    <TextUnit id="1432" loc="2.677">hanc primum tutare domum.  Cui parvus Iulus,</TextUnit>
    <TextUnit id="1433" loc="2.678">cui pater et coniunx quondam tua dicta relinquor?"</TextUnit>
    <TextUnit id="1434" loc="2.679">Talia vociferans gemitu tectum omne replebat,</TextUnit>
    <TextUnit id="1435" loc="2.680">cum subitum dictuque oritur mirabile monstrum.</TextUnit>
    <TextUnit id="1436" loc="2.681">Namque manus inter maestorumque ora parentum</TextUnit>
    <TextUnit id="1437" loc="2.682">ecce levis summo de vertice visus Iuli</TextUnit>
    <TextUnit id="1438" loc="2.683">fundere lumen apex, tactuque innoxia mollis</TextUnit>
    <TextUnit id="1439" loc="2.684">lambere flamma comas et circum tempora pasci.</TextUnit>
    <TextUnit id="1440" loc="2.685">Nos pavidi trepidare metu, crinemque flagrantem</TextUnit>
    <TextUnit id="1441" loc="2.686">excutere et sanctos restinguere fontibus ignis.</TextUnit>
    <TextUnit id="1442" loc="2.687">At pater Anchises oculos ad sidera laetus</TextUnit>
    <TextUnit id="1443" loc="2.688">extulit, et caelo palmas cum voce tetendit:</TextUnit>
    <TextUnit id="1444" loc="2.689">"Iuppiter omnipotens, precibus si flecteris ullis,</TextUnit>
    <TextUnit id="1445" loc="2.690">aspice nos; hoc tantum, et, si pietate meremur,</TextUnit>
    <TextUnit id="1446" loc="2.691">da deinde auxilium, pater, atque haec omina firma."</TextUnit>
    <TextUnit id="1447" loc="2.692">Vix ea fatus erat senior, subitoque fragore</TextUnit>
    <TextUnit id="1448" loc="2.693">intonuit laevum, et de caelo lapsa per umbras</TextUnit>
    <TextUnit id="1449" loc="2.694">stella facem ducens multa cum luce cucurrit.</TextUnit>
    <TextUnit id="1450" loc="2.695">Illam, summa super labentem culmina tecti,</TextUnit>
    <TextUnit id="1451" loc="2.696">cernimus Idaea claram se condere silva</TextUnit>
    <TextUnit id="1452" loc="2.697">signantemque vias; tum longo limite sulcus</TextUnit>
    <TextUnit id="1453" loc="2.698">dat lucem, et late circum loca sulphure fumant.</TextUnit>
    <TextUnit id="1454" loc="2.699">Hic vero victus genitor se tollit ad auras,</TextUnit>
    <TextUnit id="1455" loc="2.700">adfaturque deos et sanctum sidus adorat.</TextUnit>
    <TextUnit id="1456" loc="2.701">"Iam iam nulla mora est; sequor et qua ducitis adsum.</TextUnit>
    <TextUnit id="1457" loc="2.702">Di patrii, servate domum, servate nepotem.</TextUnit>
    <TextUnit id="1458" loc="2.703">Vestrum hoc augurium, vestroque in numine Troia est.</TextUnit>
    <TextUnit id="1459" loc="2.704">Cedo equidem, nec, nate, tibi comes ire recuso."</TextUnit>
    <TextUnit id="1460" loc="2.705">Dixerat ille; et iam per moenia clarior ignis</TextUnit>
    <TextUnit id="1461" loc="2.706">auditur, propiusque aestus incendia volvunt.</TextUnit>
    <TextUnit id="1462" loc="2.707">"Ergo age, care pater, cervici imponere nostrae;</TextUnit>
    <TextUnit id="1463" loc="2.708">ipse subibo umeris, nec me labor iste gravabit:</TextUnit>
    <TextUnit id="1464" loc="2.709">quo res cumque cadent, unum et commune periclum,</TextUnit>
    <TextUnit id="1465" loc="2.710">una salus ambobus erit.  Mihi parvus Iulus</TextUnit>
    <TextUnit id="1466" loc="2.711">sit comes, et longe servet vestigia coniunx:</TextUnit>
    <TextUnit id="1467" loc="2.712">vos, famuli, quae dicam, animis advertite vestris.</TextUnit>
    <TextUnit id="1468" loc="2.713">Est urbe egressis tumulus templumque vetustum</TextUnit>
    <TextUnit id="1469" loc="2.714">desertae Cereris, iuxtaque antiqua cupressus</TextUnit>
    <TextUnit id="1470" loc="2.715">religione patrum multos servata per annos.</TextUnit>
    <TextUnit id="1471" loc="2.716">Hanc ex diverso sedem veniemus in unam.</TextUnit>
    <TextUnit id="1472" loc="2.717">Tu, genitor, cape sacra manu patriosque Penatis;</TextUnit>
    <TextUnit id="1473" loc="2.718">me, bello e tanto digressum et caede recenti,</TextUnit>
    <TextUnit id="1474" loc="2.719">attrectare nefas, donec me flumine vivo</TextUnit>
    <TextUnit id="1475" loc="2.720">abluero."</TextUnit>
    <TextUnit id="1476" loc="2.721">Haec fatus, latos umeros subiectaque colla</TextUnit>
    <TextUnit id="1477" loc="2.722">veste super fulvique insternor pelle leonis,</TextUnit>
    <TextUnit id="1478" loc="2.723">succedoque oneri; dextrae se parvus Iulus</TextUnit>
    <TextUnit id="1479" loc="2.724">implicuit sequiturque patrem non passibus aequis;</TextUnit>
    <TextUnit id="1480" loc="2.725">pone subit coniunx: ferimur per opaca locorum;</TextUnit>
    <TextUnit id="1481" loc="2.726">et me, quem dudum non ulla iniecta movebant</TextUnit>
    <TextUnit id="1482" loc="2.727">tela neque adverso glomerati ex agmine Grai,</TextUnit>
    <TextUnit id="1483" loc="2.728">nunc omnes terrent aurae, sonus excitat omnis</TextUnit>
    <TextUnit id="1484" loc="2.729">suspensum et pariter comitique onerique timentem.</TextUnit>
    <TextUnit id="1485" loc="2.730">Iamque propinquabam portis, omnemque videbar</TextUnit>
    <TextUnit id="1486" loc="2.731">evasisse viam, subito cum creber ad auris</TextUnit>
    <TextUnit id="1487" loc="2.732">visus adesse pedum sonitus, genitorque per umbram</TextUnit>
    <TextUnit id="1488" loc="2.733">prospiciens; "Nate" exclamat, "fuge nate, propinquant.</TextUnit>
    <TextUnit id="1489" loc="2.734">Ardentis clipeos atque aera micantia cerno!"---</TextUnit>
    <TextUnit id="1490" loc="2.735">Hic mihi nescio quod trepido male numen amicum</TextUnit>
    <TextUnit id="1491" loc="2.736">confusam eripuit mentem.  Namque avia cursu</TextUnit>
    <TextUnit id="1492" loc="2.737">dum sequor, et nota excedo regione viarum,</TextUnit>
    <TextUnit id="1493" loc="2.738">heu, misero coniunx fatone erepta Cresa</TextUnit>
    <TextUnit id="1494" loc="2.739">substitit, erravitne via, seu lassa resedit,</TextUnit>
    <TextUnit id="1495" loc="2.740">incertum; nec post oculis est reddita nostris.</TextUnit>
    <TextUnit id="1496" loc="2.741">Nec prius amissam respexi animumque reflexi,</TextUnit>
    <TextUnit id="1497" loc="2.742">quam tumulum antiquae Cereris sedemque sacratam</TextUnit>
    <TextUnit id="1498" loc="2.743">venimus; hic demum collectis omnibus una</TextUnit>
    <TextUnit id="1499" loc="2.744">defuit, et comites natumque virumque fefellit.</TextUnit>
    <TextUnit id="1500" loc="2.745">Quem non incusavi amens hominumque deorumque,</TextUnit>
    <TextUnit id="1501" loc="2.746">aut quid in eversa vidi crudelius urbe?</TextUnit>
    <TextUnit id="1502" loc="2.747">Ascanium Anchisenque patrem Teucrosque Penatis</TextUnit>
    <TextUnit id="1503" loc="2.748">commendo sociis et curva valle recondo;</TextUnit>
    <TextUnit id="1504" loc="2.749">ipse urbem repeto et cingor fulgentibus armis.</TextUnit>
    <TextUnit id="1505" loc="2.750">Stat casus renovare omnis, omnemque reverti</TextUnit>
    <TextUnit id="1506" loc="2.751">per Troiam, et rursus caput obiectare periclis.</TextUnit>
    <TextUnit id="1507" loc="2.752">Principio muros obscuraque limina portae,</TextUnit>
    <TextUnit id="1508" loc="2.753">qua gressum extuleram, repeto, et vestigia retro</TextUnit>
    <TextUnit id="1509" loc="2.754">observata sequor per noctem et lumine lustro.</TextUnit>
    <TextUnit id="1510" loc="2.755">Horror ubique animo, simul ipsa silentia terrent.</TextUnit>
    <TextUnit id="1511" loc="2.756">Inde domum, si forte pedem, si forte tulisset,</TextUnit>
    <TextUnit id="1512" loc="2.757">me refero: inruerant Danai, et tectum omne tenebant.</TextUnit>
    <TextUnit id="1513" loc="2.758">Ilicet ignis edax summa ad fastigia vento</TextUnit>
    <TextUnit id="1514" loc="2.759">volvitur; exsuperant flammae, furit aestus ad auras.</TextUnit>
    <TextUnit id="1515" loc="2.760">Procedo et Priami sedes arcemque reviso.</TextUnit>
    <TextUnit id="1516" loc="2.761">Et iam porticibus vacuis Iunonis asylo</TextUnit>
    <TextUnit id="1517" loc="2.762">custodes lecti Phoenix et dirus Ulixes</TextUnit>
    <TextUnit id="1518" loc="2.763">praedam adservabant.  Huc undique Troia gaza</TextUnit>
    <TextUnit id="1519" loc="2.764">incensis erepta adytis, mensaeque deorum,</TextUnit>
    <TextUnit id="1520" loc="2.765">crateresque auro solidi, captivaque vestis</TextUnit>
    <TextUnit id="1521" loc="2.766">congeritur; pueri et pavidae longo ordine matres</TextUnit>
    <TextUnit id="1522" loc="2.767">stant circum.</TextUnit>
    <TextUnit id="1523" loc="2.768">Ausus quin etiam voces iactare per umbram</TextUnit>
    <TextUnit id="1524" loc="2.769">implevi clamore vias, maestusque Cresam</TextUnit>
    <TextUnit id="1525" loc="2.770">nequiquam ingeminans iterumque iterumque vocavi.</TextUnit>
    <TextUnit id="1526" loc="2.771">Quaerenti et tectis urbis sine fine furenti</TextUnit>
    <TextUnit id="1527" loc="2.772">infelix simulacrum atque ipsius umbra Cresae</TextUnit>
    <TextUnit id="1528" loc="2.773">visa mihi ante oculos et nota maior imago.</TextUnit>
    <TextUnit id="1529" loc="2.774">Obstipui, steteruntque comae et vox faucibus haesit.</TextUnit>
    <TextUnit id="1530" loc="2.775">[Tum sic adfari et curas his demere dictis :]</TextUnit>
    <TextUnit id="1531" loc="2.776">"Quid tantum insano iuvat indulgere dolori,</TextUnit>
    <TextUnit id="1532" loc="2.777">O dulcis coniunx?  Non haec sine numine divom</TextUnit>
    <TextUnit id="1533" loc="2.778">eveniunt; nec te hinc comitem asportare Cresam</TextUnit>
    <TextUnit id="1534" loc="2.779">fas, aut ille sinit superi regnator Olympi.</TextUnit>
    <TextUnit id="1535" loc="2.780">Longa tibi exsilia, et vastum maris aequor arandum,</TextUnit>
    <TextUnit id="1536" loc="2.781">et terram Hesperiam venies, ubi Lydius arva</TextUnit>
    <TextUnit id="1537" loc="2.782">inter opima virum leni fluit agmine Thybris:</TextUnit>
    <TextUnit id="1538" loc="2.783">illic res laetae regnumque et regia coniunx</TextUnit>
    <TextUnit id="1539" loc="2.784">parta tibi.  Lacrimas dilectae pelle Cresae.</TextUnit>
    <TextUnit id="1540" loc="2.785">Non ego Myrmidonum sedes Dolopumve superbas</TextUnit>
    <TextUnit id="1541" loc="2.786">aspiciam, aut Graiis servitum matribus ibo,</TextUnit>
    <TextUnit id="1542" loc="2.787">Dardanis, et divae Veneris nurus.</TextUnit>
    <TextUnit id="1543" loc="2.788">Sed me magna deum genetrix his detinet oris:</TextUnit>
    <TextUnit id="1544" loc="2.789">iamque vale, et nati serva communis amorem."</TextUnit>
    <TextUnit id="1545" loc="2.790">Haec ubi dicta dedit, lacrimantem et multa volentem</TextUnit>
    <TextUnit id="1546" loc="2.791">dicere deseruit, tenuisque recessit in auras.</TextUnit>
    <TextUnit id="1547" loc="2.792">Ter conatus ibi collo dare bracchia circum:</TextUnit>
    <TextUnit id="1548" loc="2.793">ter frustra comprensa manus effugit imago,</TextUnit>
    <TextUnit id="1549" loc="2.794">par levibus ventis volucrique simillima somno.</TextUnit>
    <TextUnit id="1550" loc="2.795">Sic demum socios consumpta nocte reviso.</TextUnit>
    <TextUnit id="1551" loc="2.796">Atque hic ingentem comitum adfluxisse novorum</TextUnit>
    <TextUnit id="1552" loc="2.797">invenio admirans numerum, matresque virosque,</TextUnit>
    <TextUnit id="1553" loc="2.798">collectam exsilio pubem, miserabile volgus.</TextUnit>
    <TextUnit id="1554" loc="2.799">Undique convenere, animis opibusque parati,</TextUnit>
    <TextUnit id="1555" loc="2.800">in quascumque velim pelago deducere terras.</TextUnit>
    <TextUnit id="1556" loc="2.801">Iamque iugis summae surgebat Lucifer Idae</TextUnit>
    <TextUnit id="1557" loc="2.802">ducebatque diem, Danaique obsessa tenebant</TextUnit>
    <TextUnit id="1558" loc="2.803">limina portarum, nec spes opis ulla dabatur;</TextUnit>
    <TextUnit id="1559" loc="2.804">cessi, et sublato montes genitore petivi.</TextUnit>
    <TextUnit id="1560" loc="3.1">Postquam res Asiae Priamique evertere gentem</TextUnit>
    <TextUnit id="1561" loc="3.2">immeritam visum Superis, ceciditque superbum</TextUnit>
    <TextUnit id="1562" loc="3.3">Ilium, et omnis humo fumat Neptunia Troia,</TextUnit>
    <TextUnit id="1563" loc="3.4">diversa exsilia et desertas quaerere terras</TextUnit>
    <TextUnit id="1564" loc="3.5">auguriis agimur divom, classemque sub ipsa</TextUnit>
    <TextUnit id="1565" loc="3.6">Antandro et Phrygiae molimur montibus Idae,</TextUnit>
    <TextUnit id="1566" loc="3.7">incerti, quo fata ferant, ubi sistere detur,</TextUnit>
    <TextUnit id="1567" loc="3.8">contrahimusque viros.  Vix prima inceperat aestas,</TextUnit>
    <TextUnit id="1568" loc="3.9">et pater Anchises dare fatis vela iubebat;</TextUnit>
    <TextUnit id="1569" loc="3.10">litora cum patriae lacrimans portusque relinquo</TextUnit>
    <TextUnit id="1570" loc="3.11">et campos, ubi Troia fuit: feror exsul in altum</TextUnit>
    <TextUnit id="1571" loc="3.12">cum sociis natoque Penatibus et magnis dis.</TextUnit>
    <TextUnit id="1572" loc="3.13">Terra procul vastis colitur Mavortia campis,</TextUnit>
    <TextUnit id="1573" loc="3.14">Thraces arant, acri quondam regnata Lycurgo,</TextUnit>
    <TextUnit id="1574" loc="3.15">hospitium antiquum Troiae sociique Penates,</TextUnit>
    <TextUnit id="1575" loc="3.16">dum Fortuna fuit.  Feror huc, et litore curvo</TextUnit>
    <TextUnit id="1576" loc="3.17">moenia prima loco, fatis ingressus iniquis,</TextUnit>
    <TextUnit id="1577" loc="3.18">Aeneadasque meo nomen de nomine fingo.</TextUnit>
    <TextUnit id="1578" loc="3.19">Sacra Dionaeae matri divisque ferebam</TextUnit>
    <TextUnit id="1579" loc="3.20">auspicibus coeptorum operum, superoque nitentem</TextUnit>
    <TextUnit id="1580" loc="3.21">caelicolum regi mactabam in litore taurum.</TextUnit>
    <TextUnit id="1581" loc="3.22">Forte fuit iuxta tumulus, quo cornea summo</TextUnit>
    <TextUnit id="1582" loc="3.23">virgulta et densis hastilibus horrida myrtus.</TextUnit>
    <TextUnit id="1583" loc="3.24">Accessi, viridemque ab humo convellere silvam</TextUnit>
    <TextUnit id="1584" loc="3.25">conatus, ramis tegerem ut frondentibus aras,</TextUnit>
    <TextUnit id="1585" loc="3.26">horrendum et dictu video mirabile monstrum.</TextUnit>
    <TextUnit id="1586" loc="3.27">Nam, quae prima solo ruptis radicibus arbos</TextUnit>
    <TextUnit id="1587" loc="3.28">vellitur, huic atro liquuntur sanguine guttae,</TextUnit>
    <TextUnit id="1588" loc="3.29">et terram tabo maculant.  Mihi frigidus horror</TextUnit>
    <TextUnit id="1589" loc="3.30">membra quatit, gelidusque coit formidine sanguis.</TextUnit>
    <TextUnit id="1590" loc="3.31">Rursus et alterius lentum convellere vimen</TextUnit>
    <TextUnit id="1591" loc="3.32">insequor, et causas penitus temptare latentis:</TextUnit>
    <TextUnit id="1592" loc="3.33">ater et alterius sequitur de cortice sanguis.</TextUnit>
    <TextUnit id="1593" loc="3.34">Multa movens animo nymphas venerabar agrestis</TextUnit>
    <TextUnit id="1594" loc="3.35">Gradivumque patrem, Geticis qui praesidet arvis,</TextUnit>
    <TextUnit id="1595" loc="3.36">rite secundarent visus omenque levarent.</TextUnit>
    <TextUnit id="1596" loc="3.37">Tertia sed postquam maiore hastilia nisu</TextUnit>
    <TextUnit id="1597" loc="3.38">adgredior, genibusque adversae obluctor harenae---</TextUnit>
    <TextUnit id="1598" loc="3.39">eloquar, an sileam?---gemitus lacrimabilis imo</TextUnit>
    <TextUnit id="1599" loc="3.40">auditur tumulo, et vox reddita fertur ad auris:</TextUnit>
    <TextUnit id="1600" loc="3.41">"Quid miserum, Aenea, laceras?  Iam parce sepulto;</TextUnit>
    <TextUnit id="1601" loc="3.42">parce pias scelerare manus.  Non me tibi Troia</TextUnit>
    <TextUnit id="1602" loc="3.43">externum tulit, aut cruor hic de stipite manat.</TextUnit>
    <TextUnit id="1603" loc="3.44">Heu, fuge crudelis terras, fuge litus avarum:</TextUnit>
    <TextUnit id="1604" loc="3.45">nam Polydorus ego; hic confixum ferrea texit</TextUnit>
    <TextUnit id="1605" loc="3.46">telorum seges et iaculis increvit acutis."</TextUnit>
    <TextUnit id="1606" loc="3.47">Tum vero ancipiti mentem formidine pressus</TextUnit>
    <TextUnit id="1607" loc="3.48">obstipui, steteruntque comae et vox faucibus haesit.</TextUnit>
    <TextUnit id="1608" loc="3.49">Hunc Polydorum auri quondam cum pondere magno</TextUnit>
    <TextUnit id="1609" loc="3.50">infelix Priamus furtim mandarat alendum</TextUnit>
    <TextUnit id="1610" loc="3.51">Threicio regi, cum iam diffideret armis</TextUnit>
    <TextUnit id="1611" loc="3.52">Dardaniae, cingique urbem obsidione videret.</TextUnit>
    <TextUnit id="1612" loc="3.53">Ille, ut opes fractae Teucrum, et Fortuna recessit,</TextUnit>
    <TextUnit id="1613" loc="3.54">res Agamemnonias victriciaque arma secutus,</TextUnit>
    <TextUnit id="1614" loc="3.55">fas omne abrumpit; Polydorum obtruncat, et auro</TextUnit>
    <TextUnit id="1615" loc="3.56">vi potitur.  Quid non mortalia pectora cogis,</TextUnit>
    <TextUnit id="1616" loc="3.57">auri sacra fames?  Postquam pavor ossa reliquit,</TextUnit>
    <TextUnit id="1617" loc="3.58">delectos populi ad proceres primumque parentem</TextUnit>
    <TextUnit id="1618" loc="3.59">monstra deum refero, et quae sit sententia posco.</TextUnit>
    <TextUnit id="1619" loc="3.60">Omnibus idem animus, scelerata excedere terra,</TextUnit>
    <TextUnit id="1620" loc="3.61">linqui pollutum hospitium, et dare classibus austros.</TextUnit>
    <TextUnit id="1621" loc="3.62">Ergo instauramus Polydoro funus, et ingens</TextUnit>
    <TextUnit id="1622" loc="3.63">aggeritur tumulo tellus; stant Manibus arae,</TextUnit>
    <TextUnit id="1623" loc="3.64">caeruleis maestae vittis atraque cupresso,</TextUnit>
    <TextUnit id="1624" loc="3.65">et circum Iliades crinem de more solutae;</TextUnit>
    <TextUnit id="1625" loc="3.66">inferimus tepido spumantia cymbia lacte</TextUnit>
    <TextUnit id="1626" loc="3.67">sanguinis et sacri pateras, animamque sepulchro</TextUnit>
    <TextUnit id="1627" loc="3.68">condimus, et magna supremum voce ciemus.</TextUnit>
    <TextUnit id="1628" loc="3.69">Inde, ubi prima fides pelago, placataque venti</TextUnit>
    <TextUnit id="1629" loc="3.70">dant maria et lenis crepitans vocat Auster in altum,</TextUnit>
    <TextUnit id="1630" loc="3.71">deducunt socii navis et litora complent:</TextUnit>
    <TextUnit id="1631" loc="3.72">provehimur portu, terraeque urbesque recedunt.</TextUnit>
    <TextUnit id="1632" loc="3.73">Sacra mari colitur medio gratissima tellus</TextUnit>
    <TextUnit id="1633" loc="3.74">Nereidum matri et Neptuno Aegaeo,</TextUnit>
    <TextUnit id="1634" loc="3.75">quam pius arquitenens oras et litora circum</TextUnit>
    <TextUnit id="1635" loc="3.76">errantem Mycono e celsa Gyaroque revinxit,</TextUnit>
    <TextUnit id="1636" loc="3.77">immotamque coli dedit et contemnere ventos.</TextUnit>
    <TextUnit id="1637" loc="3.78">Huc feror; haec fessos tuto placidissima portu</TextUnit>
    <TextUnit id="1638" loc="3.79">accipit: egressi veneramur Apollinis urbem.</TextUnit>
    <TextUnit id="1639" loc="3.80">Rex Anius, rex idem hominum Phoebique sacerdos</TextUnit>
    <TextUnit id="1640" loc="3.81">vittis et sacra redimitus tempora lauro,</TextUnit>
    <TextUnit id="1641" loc="3.82">occurrit; veterem Anchisen adgnovit amicum.</TextUnit>
    <TextUnit id="1642" loc="3.83">Iungimus hospitio dextras, et tecta subimus.</TextUnit>
    <TextUnit id="1643" loc="3.84">Templa dei saxo venerabar structa vetusto:</TextUnit>
    <TextUnit id="1644" loc="3.85">"Da propriam, Thymbraee, domum; da moenia fessis</TextUnit>
    <TextUnit id="1645" loc="3.86">et genus et mansuram urbem; serva altera Troiae</TextUnit>
    <TextUnit id="1646" loc="3.87">Pergama, reliquias Danaum atque immitis Achilli.</TextUnit>
    <TextUnit id="1647" loc="3.88">Quem sequimur?  Quove ire iubes?  Ubi ponere sedes?</TextUnit>
    <TextUnit id="1648" loc="3.89">Da, pater, augurium, atque animis inlabere nostris."</TextUnit>
    <TextUnit id="1649" loc="3.90">Vix ea fatus eram: tremere omnia visa repente,</TextUnit>
    <TextUnit id="1650" loc="3.91">liminaque laurusque dei, totusque moveri</TextUnit>
    <TextUnit id="1651" loc="3.92">mons circum, et mugire adytis cortina reclusis.</TextUnit>
    <TextUnit id="1652" loc="3.93">Submissi petimus terram, et vox fertur ad auris:</TextUnit>
    <TextUnit id="1653" loc="3.94">"Dardanidae duri, quae vos a stirpe parentum</TextUnit>
    <TextUnit id="1654" loc="3.95">prima tulit tellus, eadem vos ubere laeto</TextUnit>
    <TextUnit id="1655" loc="3.96">accipiet reduces.  Antiquam exquirite matrem:</TextUnit>
    <TextUnit id="1656" loc="3.97">hic domus Aeneae cunctis dominabitur oris,</TextUnit>
    <TextUnit id="1657" loc="3.98">et nati natorum, et qui nascentur ab illis."</TextUnit>
    <TextUnit id="1658" loc="3.99">Haec Phoebus; mixtoque ingens exorta tumultu</TextUnit>
    <TextUnit id="1659" loc="3.100">laetitia, et cuncti quae sint ea moenia quaerunt,</TextUnit>
    <TextUnit id="1660" loc="3.101">quo Phoebus vocet errantis iubeatque reverti?</TextUnit>
    <TextUnit id="1661" loc="3.102">Tum genitor, veterum volvens monumenta virorum,</TextUnit>
    <TextUnit id="1662" loc="3.103">"Audite, O proceres" ait "et spes discite vestras:</TextUnit>
    <TextUnit id="1663" loc="3.104">Creta Iovis magni medio iacet insula ponto;</TextUnit>
    <TextUnit id="1664" loc="3.105">mons Idaeus ubi, et gentis cunabula nostrae.</TextUnit>
    <TextUnit id="1665" loc="3.106">Centum urbes habitant magnas, uberrima regna;</TextUnit>
    <TextUnit id="1666" loc="3.107">maximus unde pater, si rite audita recordor,</TextUnit>
    <TextUnit id="1667" loc="3.108">Teucrus Rhoeteas primum est advectus in oras,</TextUnit>
    <TextUnit id="1668" loc="3.109">optavitque locum regno.  Nondum Ilium et arces</TextUnit>
    <TextUnit id="1669" loc="3.110">Pergameae steterant; habitabant vallibus imis.</TextUnit>
    <TextUnit id="1670" loc="3.111">hinc mater cultrix Cybeli Corybantiaque aera</TextUnit>
    <TextUnit id="1671" loc="3.112">Idaeumque nemus; hinc fida silentia sacris,</TextUnit>
    <TextUnit id="1672" loc="3.113">et iuncti currum dominae subiere leones.</TextUnit>
    <TextUnit id="1673" loc="3.114">Ergo agite, et, divom ducunt qua iussa, sequamur;</TextUnit>
    <TextUnit id="1674" loc="3.115">placemus ventos et Gnosia regna petamus.</TextUnit>
    <TextUnit id="1675" loc="3.116">Nec longo distant cursu; modo Iuppiter adsit,</TextUnit>
    <TextUnit id="1676" loc="3.117">tertia lux classem Cretaeis sistet in oris."</TextUnit>
    <TextUnit id="1677" loc="3.118">Sic fatus, meritos aris mactavit honores,</TextUnit>
    <TextUnit id="1678" loc="3.119">taurum Neptuno, taurum tibi, pulcher Apollo</TextUnit>
    <TextUnit id="1679" loc="3.120">nigram Hiemi pecudem, Zephyris felicibus albam.</TextUnit>
    <TextUnit id="1680" loc="3.121">Fama volat pulsum regnis cessisse paternis</TextUnit>
    <TextUnit id="1681" loc="3.122">Idomenea ducem, desertaque litora Cretae</TextUnit>
    <TextUnit id="1682" loc="3.123">hoste vacare domos, sedesque adstare relictas.</TextUnit>
    <TextUnit id="1683" loc="3.124">Linquimus Ortygiae portus, pelagoque volamus,</TextUnit>
    <TextUnit id="1684" loc="3.125">bacchatamque iugis Naxon viridemque Donysam,</TextUnit>
    <TextUnit id="1685" loc="3.126">Olearon, niveamque Paron, sparsasque per aequor</TextUnit>
    <TextUnit id="1686" loc="3.127">Cycladas, et crebris legimus freta consita terris.</TextUnit>
    <TextUnit id="1687" loc="3.128">Nauticus exoritur vario certamine clamor;</TextUnit>
    <TextUnit id="1688" loc="3.129">hortantur socii: "Cretam proavosque petamus!"</TextUnit>
    <TextUnit id="1689" loc="3.130">Prosequitur surgens a puppi ventus euntis</TextUnit>
    <TextUnit id="1690" loc="3.131">et tandem antiquis Curetum adlabimur oris.</TextUnit>
    <TextUnit id="1691" loc="3.132">Ergo avidus muros optatae molior urbis,</TextUnit>
    <TextUnit id="1692" loc="3.133">Pergameamque voco, et laetam cognomine gentem</TextUnit>
    <TextUnit id="1693" loc="3.134">hortor amare focos arcemque attollere tectis.</TextUnit>
    <TextUnit id="1694" loc="3.135">Iamque fere sicco subductae litore puppes;</TextUnit>
    <TextUnit id="1695" loc="3.136">conubiis arvisque novis operata iuventus;</TextUnit>
    <TextUnit id="1696" loc="3.137">iura domosque dabam: subito cum tabida membris,</TextUnit>
    <TextUnit id="1697" loc="3.138">corrupto caeli tractu, miserandaque venit</TextUnit>
    <TextUnit id="1698" loc="3.139">arboribusque satisque lues et letifer annus.</TextUnit>
    <TextUnit id="1699" loc="3.140">Linquebant dulcis animas, aut aegra trahebant</TextUnit>
    <TextUnit id="1700" loc="3.141">corpora; tum sterilis exurere Sirius agros;</TextUnit>
    <TextUnit id="1701" loc="3.142">arebant herbae, et victum seges aegra negabat.</TextUnit>
    <TextUnit id="1702" loc="3.143">Rursus ad oraclum Ortygiae Phoebumque remenso</TextUnit>
    <TextUnit id="1703" loc="3.144">hortatur pater ire mari, veniamque precari:</TextUnit>
    <TextUnit id="1704" loc="3.145">quam fessis finem rebus ferat; unde laborum</TextUnit>
    <TextUnit id="1705" loc="3.146">temptare auxilium iubeat; quo vertere cursus.</TextUnit>
    <TextUnit id="1706" loc="3.147">Nox erat, et terris animalia somnus habebat:</TextUnit>
    <TextUnit id="1707" loc="3.148">effigies sacrae divom Phrygiique Penates,</TextUnit>
    <TextUnit id="1708" loc="3.149">quos mecum a Troia mediisque ex ignibus urbis</TextUnit>
    <TextUnit id="1709" loc="3.150">extuleram, visi ante oculos adstare iacentis</TextUnit>
    <TextUnit id="1710" loc="3.151">in somnis, multo manifesti lumine, qua se</TextUnit>
    <TextUnit id="1711" loc="3.152">plena per insertas fundebat luna fenestras;</TextUnit>
    <TextUnit id="1712" loc="3.153">tum sic adfari et curas his demere dictis:</TextUnit>
    <TextUnit id="1713" loc="3.154">"Quod tibi delato Ortygiam dicturus Apollo est,</TextUnit>
    <TextUnit id="1714" loc="3.155">hic canit, et tua nos en ultro ad limina mittit.</TextUnit>
    <TextUnit id="1715" loc="3.156">Nos te, Dardania incensa, tuaque arma secuti,</TextUnit>
    <TextUnit id="1716" loc="3.157">nos tumidum sub te permensi classibus aequor,</TextUnit>
    <TextUnit id="1717" loc="3.158">idem venturos tollemus in astra nepotes,</TextUnit>
    <TextUnit id="1718" loc="3.159">imperiumque urbi dabimus: tu moenia magnis</TextUnit>
    <TextUnit id="1719" loc="3.160">magna para, longumque fugae ne linque laborem.</TextUnit>
    <TextUnit id="1720" loc="3.161">Mutandae sedes: non haec tibi litora suasit</TextUnit>
    <TextUnit id="1721" loc="3.162">Delius, aut Cretae iussit considere Apollo.</TextUnit>
    <TextUnit id="1722" loc="3.163">Est locus, Hesperiam Grai cognomine dicunt,</TextUnit>
    <TextUnit id="1723" loc="3.164">terra antiqua, potens armis atque ubere glaebae;</TextUnit>
    <TextUnit id="1724" loc="3.165">Oenotri coluere viri; nunc fama minores</TextUnit>
    <TextUnit id="1725" loc="3.166">Italiam dixisse ducis de nomine gentem:</TextUnit>
    <TextUnit id="1726" loc="3.167">hae nobis propriae sedes; hinc Dardanus ortus,</TextUnit>
    <TextUnit id="1727" loc="3.168">Iasiusque pater, genus a quo principe nostrum.</TextUnit>
    <TextUnit id="1728" loc="3.169">Surge age, et haec laetus longaevo dicta parenti</TextUnit>
    <TextUnit id="1729" loc="3.170">haud dubitanda refer: Corythum terrasque requirat</TextUnit>
    <TextUnit id="1730" loc="3.171">Ausonias; Dictaea negat tibi Iuppiter arva."</TextUnit>
    <TextUnit id="1731" loc="3.172">Talibus attonitus visis et voce deorum---</TextUnit>
    <TextUnit id="1732" loc="3.173">nec sopor illud erat, sed coram adgnoscere voltus</TextUnit>
    <TextUnit id="1733" loc="3.174">velatasque comas praesentiaque ora videbar;</TextUnit>
    <TextUnit id="1734" loc="3.175">tum gelidus toto manabat corpore sudor</TextUnit>
    <TextUnit id="1735" loc="3.176">corripio e stratis corpus, tendoque supinas</TextUnit>
    <TextUnit id="1736" loc="3.177">ad caelum cum voce manus, et munera libo</TextUnit>
    <TextUnit id="1737" loc="3.178">intemerata focis.  Perfecto laetus honore</TextUnit>
    <TextUnit id="1738" loc="3.179">Anchisen facio certum, remque ordine pando.</TextUnit>
    <TextUnit id="1739" loc="3.180">Adgnovit prolem ambiguam geminosque parentes,</TextUnit>
    <TextUnit id="1740" loc="3.181">seque novo veterum deceptum errore locorum.</TextUnit>
    <TextUnit id="1741" loc="3.182">Tum memorat: "Nate, Iliacis exercite fatis,</TextUnit>
    <TextUnit id="1742" loc="3.183">sola mihi talis casus Cassandra canebat.</TextUnit>
    <TextUnit id="1743" loc="3.184">Nunc repeto haec generi portendere debita nostro,</TextUnit>
    <TextUnit id="1744" loc="3.185">et saepe Hesperiam, saepe Itala regna vocare.</TextUnit>
    <TextUnit id="1745" loc="3.186">Sed quis ad Hesperiae venturos litora Teucros</TextUnit>
    <TextUnit id="1746" loc="3.187">crederet, aut quem tum vates Cassandra moveret?</TextUnit>
    <TextUnit id="1747" loc="3.188">Cedamus Phoebo, et moniti meliora sequamur."</TextUnit>
    <TextUnit id="1748" loc="3.189">Sic ait, et cuncti dicto paremus ovantes.</TextUnit>
    <TextUnit id="1749" loc="3.190">Hanc quoque deserimus sedem, paucisque relictis</TextUnit>
    <TextUnit id="1750" loc="3.191">vela damus, vastumque cava trabe currimus aequor.</TextUnit>
    <TextUnit id="1751" loc="3.192">Postquam altum tenuere rates, nec iam amplius ullae</TextUnit>
    <TextUnit id="1752" loc="3.193">adparent terrae, caelum undique et undique pontus,</TextUnit>
    <TextUnit id="1753" loc="3.194">tum mihi caeruleus supra caput adstitit imber,</TextUnit>
    <TextUnit id="1754" loc="3.195">noctem hiememque ferens, et inhorruit unda tenebris.</TextUnit>
    <TextUnit id="1755" loc="3.196">Continuo venti volvunt mare, magnaque surgunt</TextUnit>
    <TextUnit id="1756" loc="3.197">aequora; dispersi iactamur gurgite vasto;</TextUnit>
    <TextUnit id="1757" loc="3.198">involvere diem nimbi, et nox umida caelum</TextUnit>
    <TextUnit id="1758" loc="3.199">abstulit; ingeminant abruptis nubibus ignes.</TextUnit>
    <TextUnit id="1759" loc="3.200">Excutimur cursu, et caecis erramus in undis.</TextUnit>
    <TextUnit id="1760" loc="3.201">Ipse diem noctemque negat discernere caelo,</TextUnit>
    <TextUnit id="1761" loc="3.202">nec meminisse viae media Palinurus in unda.</TextUnit>
    <TextUnit id="1762" loc="3.203">Tris adeo incertos caeca caligine soles</TextUnit>
    <TextUnit id="1763" loc="3.204">erramus pelago, totidem sine sidere noctes.</TextUnit>
    <TextUnit id="1764" loc="3.205">Quarto terra die primum se attollere tandem</TextUnit>
    <TextUnit id="1765" loc="3.206">visa, aperire procul montis, ac volvere fumum.</TextUnit>
    <TextUnit id="1766" loc="3.207">Vela cadunt, remis insurgimus; haud mora nautae</TextUnit>
    <TextUnit id="1767" loc="3.208">adnixi torquent spumas et caerula verrunt.</TextUnit>
    <TextUnit id="1768" loc="3.209">Servatum ex undis Strophadum me litora primum</TextUnit>
    <TextUnit id="1769" loc="3.210">accipiunt; Strophades Graio stant nomine dictae,</TextUnit>
    <TextUnit id="1770" loc="3.211">insulae Ionio in magno, quas dira Celaeno</TextUnit>
    <TextUnit id="1771" loc="3.212">Harpyiaeque colunt aliae, Phineia postquam</TextUnit>
    <TextUnit id="1772" loc="3.213">clausa domus, mensasque metu liquere priores.</TextUnit>
    <TextUnit id="1773" loc="3.214">Tristius haud illis monstrum, nec saevior ulla</TextUnit>
    <TextUnit id="1774" loc="3.215">pestis et ira deum Stygiis sese extulit undis.</TextUnit>
    <TextUnit id="1775" loc="3.216">Virginei volucrum voltus, foedissima ventris</TextUnit>
    <TextUnit id="1776" loc="3.217">proluvies, uncaeque manus, et pallida semper</TextUnit>
    <TextUnit id="1777" loc="3.218">ora fame.</TextUnit>
    <TextUnit id="1778" loc="3.219">Huc ubi delati portus intravimus, ecce</TextUnit>
    <TextUnit id="1779" loc="3.220">laeta boum passim campis armenta videmus,</TextUnit>
    <TextUnit id="1780" loc="3.221">caprigenumque pecus nullo custode per herbas.</TextUnit>
    <TextUnit id="1781" loc="3.222">Inruimus ferro, et divos ipsumque vocamus</TextUnit>
    <TextUnit id="1782" loc="3.223">in partem praedamque Iovem; tum litore curvo</TextUnit>
    <TextUnit id="1783" loc="3.224">exstruimusque toros, dapibusque epulamur opimis.</TextUnit>
    <TextUnit id="1784" loc="3.225">At subitae horrifico lapsu de montibus adsunt</TextUnit>
    <TextUnit id="1785" loc="3.226">Harpyiae, et magnis quatiunt clangoribus alas,</TextUnit>
    <TextUnit id="1786" loc="3.227">diripiuntque dapes, contactuque omnia foedant</TextUnit>
    <TextUnit id="1787" loc="3.228">immundo; tum vox taetrum dira inter odorem.</TextUnit>
    <TextUnit id="1788" loc="3.229">Rursum in secessu longo sub rupe cavata,</TextUnit>
    <TextUnit id="1789" loc="3.230">arboribus clausi circum atque horrentibus umbris,</TextUnit>
    <TextUnit id="1790" loc="3.231">instruimus mensas arisque reponimus ignem:</TextUnit>
    <TextUnit id="1791" loc="3.232">rursum ex diverso caeli caecisque latebris</TextUnit>
    <TextUnit id="1792" loc="3.233">turba sonans praedam pedibus circumvolat uncis,</TextUnit>
    <TextUnit id="1793" loc="3.234">polluit ore dapes.  Sociis tunc, arma capessant,</TextUnit>
    <TextUnit id="1794" loc="3.235">edico, et dira bellum cum gente gerendum.</TextUnit>
    <TextUnit id="1795" loc="3.236">Haud secus ac iussi faciunt, tectosque per herbam</TextUnit>
    <TextUnit id="1796" loc="3.237">disponunt enses et scuta latentia condunt.</TextUnit>
    <TextUnit id="1797" loc="3.238">Ergo ubi delapsae sonitum per curva dedere</TextUnit>
    <TextUnit id="1798" loc="3.239">litora, dat signum specula Misenus ab alta</TextUnit>
    <TextUnit id="1799" loc="3.240">aere cavo.  Invadunt socii, et nova proelia temptant,</TextUnit>
    <TextUnit id="1800" loc="3.241">obscenas pelagi ferro foedare volucres:</TextUnit>
    <TextUnit id="1801" loc="3.242">sed neque vim plumis ullam nec volnera tergo</TextUnit>
    <TextUnit id="1802" loc="3.243">accipiunt, celerique fuga sub sidera lapsae</TextUnit>
    <TextUnit id="1803" loc="3.244">semesam praedam et vestigia foeda relinquunt.</TextUnit>
    <TextUnit id="1804" loc="3.245">Una in praecelsa consedit rupe Celaeno,</TextUnit>
    <TextUnit id="1805" loc="3.246">infelix vates, rumpitque hanc pectore vocem:</TextUnit>
    <TextUnit id="1806" loc="3.247">"Bellum etiam pro caede boum stratisque iuvencis,</TextUnit>
    <TextUnit id="1807" loc="3.248">Laomedontiadae, bellumne inferre paratis,</TextUnit>
    <TextUnit id="1808" loc="3.249">et patrio Harpyias insontis pellere regno?</TextUnit>
    <TextUnit id="1809" loc="3.250">Accipite ergo animis atque haec mea figite dicta,</TextUnit>
    <TextUnit id="1810" loc="3.251">quae Phoebo pater omnipotens, mihi Phoebus Apollo</TextUnit>
    <TextUnit id="1811" loc="3.252">praedixit, vobis Furiarum ego maxuma pando.</TextUnit>
    <TextUnit id="1812" loc="3.253">Italiam cursu petitis, ventisque vocatis</TextUnit>
    <TextUnit id="1813" loc="3.254">ibitis Italiam, portusque intrare licebit;</TextUnit>
    <TextUnit id="1814" loc="3.255">sed non ante datam cingetis moenibus urbem,</TextUnit>
    <TextUnit id="1815" loc="3.256">quam vos dira fames nostraeque iniuria caedis</TextUnit>
    <TextUnit id="1816" loc="3.257">ambesas subigat malis absumere mensas."</TextUnit>
    <TextUnit id="1817" loc="3.258">Dixit, et in silvam pennis ablata refugit.</TextUnit>
    <TextUnit id="1818" loc="3.259">At sociis subita gelidus formidine sanguis</TextUnit>
    <TextUnit id="1819" loc="3.260">deriguit; cecidere animi, nec iam amplius armis,</TextUnit>
    <TextUnit id="1820" loc="3.261">sed votis precibusque iubent exposcere pacem,</TextUnit>
    <TextUnit id="1821" loc="3.262">sive deae, seu sint dirae obscenaeque volucres.</TextUnit>
    <TextUnit id="1822" loc="3.263">Et pater Anchises passis de litore palmis</TextUnit>
    <TextUnit id="1823" loc="3.264">numina magna vocat, meritosque indicit honores:</TextUnit>
    <TextUnit id="1824" loc="3.265">"Di, prohibete minas; di, talem avertite casum,</TextUnit>
    <TextUnit id="1825" loc="3.266">et placidi servate pios!" Tum litore funem</TextUnit>
    <TextUnit id="1826" loc="3.267">deripere, excussosque iubet laxare rudentes.</TextUnit>
    <TextUnit id="1827" loc="3.268">Tendunt vela Noti; fugimus spumantibus undis,</TextUnit>
    <TextUnit id="1828" loc="3.269">qua cursum ventusque gubernatorque vocabat.</TextUnit>
    <TextUnit id="1829" loc="3.270">Iam medio adparet fluctu nemorosa Zacynthos</TextUnit>
    <TextUnit id="1830" loc="3.271">Dulichiumque Sameque et Neritos ardua saxis.</TextUnit>
    <TextUnit id="1831" loc="3.272">Effugimus scopulos Ithacae, Laertia regna,</TextUnit>
    <TextUnit id="1832" loc="3.273">et terram altricem saevi exsecramur Ulixi.</TextUnit>
    <TextUnit id="1833" loc="3.274">Mox et Leucatae nimbosa cacumina montis</TextUnit>
    <TextUnit id="1834" loc="3.275">et formidatus nautis aperitur Apollo.</TextUnit>
    <TextUnit id="1835" loc="3.276">Hunc petimus fessi et parvae succedimus urbi;</TextUnit>
    <TextUnit id="1836" loc="3.277">ancora de prora iacitur, stant litore puppes.</TextUnit>
    <TextUnit id="1837" loc="3.278">Ergo insperata tandem tellure potiti,</TextUnit>
    <TextUnit id="1838" loc="3.279">lustramurque Iovi votisque incendimus aras,</TextUnit>
    <TextUnit id="1839" loc="3.280">Actiaque Iliacis celebramus litora ludis.</TextUnit>
    <TextUnit id="1840" loc="3.281">Exercent patrias oleo labente palaestras</TextUnit>
    <TextUnit id="1841" loc="3.282">nudati socii; iuvat evasisse tot urbes</TextUnit>
    <TextUnit id="1842" loc="3.283">Argolicas, mediosque fugam tenuisse per hostis.</TextUnit>
    <TextUnit id="1843" loc="3.284">Interea magnum sol circumvolvitur annum,</TextUnit>
    <TextUnit id="1844" loc="3.285">et glacialis hiemps aquilonibus asperat undas.</TextUnit>
    <TextUnit id="1845" loc="3.286">Aere cavo clipeum.  magni gestamen Abantis,</TextUnit>
    <TextUnit id="1846" loc="3.287">postibus adversis figo, et rem carmine signo:</TextUnit>
    <TextUnit id="1847" loc="3.288">AENEAS HAEC DE DANAIS VICTORIBVS ARMA.</TextUnit>
    <TextUnit id="1848" loc="3.289">Linquere tum portus iubeo et considere transtris:</TextUnit>
    <TextUnit id="1849" loc="3.290">certatim socii feriunt mare et aequora verrunt.</TextUnit>
    <TextUnit id="1850" loc="3.291">Protinus arias Phaeacum abscondimus arces,</TextUnit>
    <TextUnit id="1851" loc="3.292">litoraque Epiri legimus portuque subimus</TextUnit>
    <TextUnit id="1852" loc="3.293">Chaonio, et celsam Buthroti accedimus urbem.</TextUnit>
    <TextUnit id="1853" loc="3.294">Hic incredibilis rerum fama occupat auris,</TextUnit>
    <TextUnit id="1854" loc="3.295">Priamiden Helenum Graias regnare per urbes,</TextUnit>
    <TextUnit id="1855" loc="3.296">coniugio Aeacidae Pyrrhi sceptrisque potitum,</TextUnit>
    <TextUnit id="1856" loc="3.297">et patrio Andromachen iterum cessisse marito.</TextUnit>
    <TextUnit id="1857" loc="3.298">Obstipui, miroque incensum pectus amore,</TextUnit>
    <TextUnit id="1858" loc="3.299">compellare virum et casus cognoscere tantos.</TextUnit>
    <TextUnit id="1859" loc="3.300">Progredior portu, classis et litora linquens,</TextUnit>
    <TextUnit id="1860" loc="3.301">sollemnis cum forte dapes et tristia dona</TextUnit>
    <TextUnit id="1861" loc="3.302">ante urbem in luco falsi Simoentis ad undam</TextUnit>
    <TextUnit id="1862" loc="3.303">libabat cineri Andromache, Manisque vocabat</TextUnit>
    <TextUnit id="1863" loc="3.304">Hectoreum ad tumulum, viridi quem caespite inanem</TextUnit>
    <TextUnit id="1864" loc="3.305">et geminas, causam lacrimis, sacraverat aras.</TextUnit>
    <TextUnit id="1865" loc="3.306">Ut me conspexit venientem et Troa circum</TextUnit>
    <TextUnit id="1866" loc="3.307">arma amens vidit, magnis exterrita monstris</TextUnit>
    <TextUnit id="1867" loc="3.308">deriguit visu in medio, calor ossa reliquit;</TextUnit>
    <TextUnit id="1868" loc="3.309">labitur, et longo vix tandem tempore fatur:</TextUnit>
    <TextUnit id="1869" loc="3.310">"Verane te facies, verus mihi nuntius adfers,</TextUnit>
    <TextUnit id="1870" loc="3.311">nate dea?  Vivisne, aut, si lux alma recessit,</TextUnit>
    <TextUnit id="1871" loc="3.312">Hector ubi est?" Dixit, lacrimasque effudit et omnem</TextUnit>
    <TextUnit id="1872" loc="3.313">implevit clamore locum.  Vix pauca furenti</TextUnit>
    <TextUnit id="1873" loc="3.314">subicio, et raris turbatus vocibus hisco:</TextUnit>
    <TextUnit id="1874" loc="3.315">"vivo equidem, vitamque extrema per omnia duco;</TextUnit>
    <TextUnit id="1875" loc="3.316">ne dubita, nam vera vides.</TextUnit>
    <TextUnit id="1876" loc="3.317">Heu, quis te casus deiectam coniuge tanto</TextUnit>
    <TextUnit id="1877" loc="3.318">excipit, aut quae digna satis fortuna revisit</TextUnit>
    <TextUnit id="1878" loc="3.319">Hectoris Andromachen?  Pyrrhin" conubia servas?"</TextUnit>
    <TextUnit id="1879" loc="3.320">Deiecit vultum et demissa voce locuta est:</TextUnit>
    <TextUnit id="1880" loc="3.321">"O felix una ante alias Priamea virgo,</TextUnit>
    <TextUnit id="1881" loc="3.322">hostilem ad tumulum Troiae sub moenibus altis</TextUnit>
    <TextUnit id="1882" loc="3.323">iussa mori, quae sortitus non pertulit ullos,</TextUnit>
    <TextUnit id="1883" loc="3.324">nec victoris eri tetigit captiva cubile!</TextUnit>
    <TextUnit id="1884" loc="3.325">nos, patria incensa, diversa per aequora vectae,</TextUnit>
    <TextUnit id="1885" loc="3.326">stirpis Achilleae fastus iuvenemque superbum,</TextUnit>
    <TextUnit id="1886" loc="3.327">servitio enixae, tulimus: qui deinde, secutus</TextUnit>
    <TextUnit id="1887" loc="3.328">Ledaeam Hermionen Lacedaemoniosque hymenaeos,</TextUnit>
    <TextUnit id="1888" loc="3.329">me famulo famulamque Heleno transmisit habendam.</TextUnit>
    <TextUnit id="1889" loc="3.330">Ast illum, ereptae magno inflammatus amore</TextUnit>
    <TextUnit id="1890" loc="3.331">coniugis et scelerum Furiis agitatus, Orestes</TextUnit>
    <TextUnit id="1891" loc="3.332">excipit incautum patriasque obtruncat ad aras.</TextUnit>
    <TextUnit id="1892" loc="3.333">Morte Neoptolemi regnorum reddita cessit</TextUnit>
    <TextUnit id="1893" loc="3.334">pars Heleno, qui Chaonios cognomine campos</TextUnit>
    <TextUnit id="1894" loc="3.335">Chaoniamque omnem Troiano a Chaone dixit,</TextUnit>
    <TextUnit id="1895" loc="3.336">Pergamaque Iliacamque iugis hanc addidit arcem.</TextUnit>
    <TextUnit id="1896" loc="3.337">Sed tibi qui cursum venti, quae fata dedere?</TextUnit>
    <TextUnit id="1897" loc="3.338">Aut quisnam ignarum nostris deus adpulit oris?</TextUnit>
    <TextUnit id="1898" loc="3.339">Quid puer Ascanius?  superatne et vescitur aura,</TextUnit>
    <TextUnit id="1899" loc="3.340">quem tibi iam Troia---</TextUnit>
    <TextUnit id="1900" loc="3.341">Ecqua tamen puero est amissae cura parentis?</TextUnit>
    <TextUnit id="1901" loc="3.342">Ecquid in antiquam virtutem animosque virilis</TextUnit>
    <TextUnit id="1902" loc="3.343">et pater Aeneas et avunculus excitat Hector?"</TextUnit>
    <TextUnit id="1903" loc="3.344">Talia fundebat lacrimans longosque ciebat</TextUnit>
    <TextUnit id="1904" loc="3.345">incassum fletus, cum sese a moenibus heros</TextUnit>
    <TextUnit id="1905" loc="3.346">Priamides multis Helenus comitantibus adfert,</TextUnit>
    <TextUnit id="1906" loc="3.347">adgnoscitque suos, laetusque ad limina ducit,</TextUnit>
    <TextUnit id="1907" loc="3.348">et multum lacrimas verba inter singula fundit.</TextUnit>
    <TextUnit id="1908" loc="3.349">Procedo, et parvam Troiam simulataque magnis</TextUnit>
    <TextUnit id="1909" loc="3.350">Pergama, et arentem Xanthi cognomine rivum</TextUnit>
    <TextUnit id="1910" loc="3.351">adgnosco, Scaeaeque amplector limina portae.</TextUnit>
    <TextUnit id="1911" loc="3.352">Nec non et Teucri socia simul urbe fruuntur:</TextUnit>
    <TextUnit id="1912" loc="3.353">illos porticibus rex accipiebat in amplis;</TextUnit>
    <TextUnit id="1913" loc="3.354">aula medio libabant pocula Bacchi,</TextUnit>
    <TextUnit id="1914" loc="3.355">impositis auro dapibus, paterasque tenebant.</TextUnit>
    <TextUnit id="1915" loc="3.356">Iamque dies alterque dies processit, et aurae</TextUnit>
    <TextUnit id="1916" loc="3.357">vela vocant tumidoque inflatur carbasus austro.</TextUnit>
    <TextUnit id="1917" loc="3.358">His vatem adgredior dictis ac talia quaeso:</TextUnit>
    <TextUnit id="1918" loc="3.359">"Troiugena, interpres divom, qui numina Phoebi,</TextUnit>
    <TextUnit id="1919" loc="3.360">qui tripodas, Clarii laurus, qui sidera sentis,</TextUnit>
    <TextUnit id="1920" loc="3.361">et volucrum linguas et praepetis omina pennae,</TextUnit>
    <TextUnit id="1921" loc="3.362">fare age---namque omnem cursum mihi prospera dixit</TextUnit>
    <TextUnit id="1922" loc="3.363">religio, et cuncti suaserunt numine divi</TextUnit>
    <TextUnit id="1923" loc="3.364">Italiam petere et terras temptare repostas:</TextUnit>
    <TextUnit id="1924" loc="3.365">sola novum dictuque nefas Harpyia Celaeno</TextUnit>
    <TextUnit id="1925" loc="3.366">prodigium canit, et tristis denuntiat iras,</TextUnit>
    <TextUnit id="1926" loc="3.367">obscenamque famem---quae prima pericula vito?</TextUnit>
    <TextUnit id="1927" loc="3.368">Quidve sequens tantos possim superare labores?"</TextUnit>
    <TextUnit id="1928" loc="3.369">Hic Helenus, caesis primum de more iuvencis,</TextUnit>
    <TextUnit id="1929" loc="3.370">exorat pacem divom, vittasque resolvit</TextUnit>
    <TextUnit id="1930" loc="3.371">sacrati capitis, meque ad tua limina, Phoebe,</TextUnit>
    <TextUnit id="1931" loc="3.372">ipse manu multo suspensum numine ducit,</TextUnit>
    <TextUnit id="1932" loc="3.373">atque haec deinde canit divino ex ore sacerdos:</TextUnit>
    <TextUnit id="1933" loc="3.374">"Nate dea,---nam te maioribus ire per altum</TextUnit>
    <TextUnit id="1934" loc="3.375">auspiciis manifesta fides: sic fata deum rex</TextUnit>
    <TextUnit id="1935" loc="3.376">sortitur, volvitque vices; is vertitur ordo---</TextUnit>
    <TextUnit id="1936" loc="3.377">pauca tibi e multis, quo tutior hospita lustres</TextUnit>
    <TextUnit id="1937" loc="3.378">aequora et Ausonio possis considere portu,</TextUnit>
    <TextUnit id="1938" loc="3.379">expediam dictis; prohibent nam cetera Parcae</TextUnit>
    <TextUnit id="1939" loc="3.380">scire Helenum farique vetat Saturnia Iuno.</TextUnit>
    <TextUnit id="1940" loc="3.381">Principio Italiam, quam tu iam rere propinquam</TextUnit>
    <TextUnit id="1941" loc="3.382">vicinosque, ignare, paras invadere portus,</TextUnit>
    <TextUnit id="1942" loc="3.383">longa procul longis via dividit invia terris.</TextUnit>
    <TextUnit id="1943" loc="3.384">Ante et Trinacria lentandus remus in unda,</TextUnit>
    <TextUnit id="1944" loc="3.385">et salis Ausonii lustrandum navibus aequor,</TextUnit>
    <TextUnit id="1945" loc="3.386">infernique lacus, Aeaeaeque insula Circae,</TextUnit>
    <TextUnit id="1946" loc="3.387">quam tuta possis urbem componere terra:</TextUnit>
    <TextUnit id="1947" loc="3.388">signa tibi dicam, tu condita mente teneto:</TextUnit>
    <TextUnit id="1948" loc="3.389">cum tibi sollicito secreti ad fluminis undam</TextUnit>
    <TextUnit id="1949" loc="3.390">litoreis ingens inventa sub ilicibus sus</TextUnit>
    <TextUnit id="1950" loc="3.391">triginta capitum fetus enixa iacebit.</TextUnit>
    <TextUnit id="1951" loc="3.392">alba, solo recubans, albi circum ubera nati,</TextUnit>
    <TextUnit id="1952" loc="3.393">is locus urbis erit, requies ea certa laborum.</TextUnit>
    <TextUnit id="1953" loc="3.394">Nec tu mensarum morsus horresce futuros:</TextUnit>
    <TextUnit id="1954" loc="3.395">fata viam invenient, aderitque vocatus Apollo.</TextUnit>
    <TextUnit id="1955" loc="3.396">"Has autem terras, Italique hanc litoris oram,</TextUnit>
    <TextUnit id="1956" loc="3.397">proxuma quae nostri perfunditur aequoris aestu,</TextUnit>
    <TextUnit id="1957" loc="3.398">effuge; cuncta malis habitantur moenia Grais.</TextUnit>
    <TextUnit id="1958" loc="3.399">Hic et Narycii posuerunt moenia Locri,</TextUnit>
    <TextUnit id="1959" loc="3.400">et Sallentinos obsedit milite campos</TextUnit>
    <TextUnit id="1960" loc="3.401">Lyctius Idomeneus; hic illa ducis Meliboei</TextUnit>
    <TextUnit id="1961" loc="3.402">parva Philoctetae subnixa Petelia muro.</TextUnit>
    <TextUnit id="1962" loc="3.403">Quin, ubi transmissae steterint trans aequora classes,</TextUnit>
    <TextUnit id="1963" loc="3.404">et positis aris iam vota in litore solves,</TextUnit>
    <TextUnit id="1964" loc="3.405">purpureo velare comas adopertus amictu,</TextUnit>
    <TextUnit id="1965" loc="3.406">ne qua inter sanctos ignis in honore deorum</TextUnit>
    <TextUnit id="1966" loc="3.407">hostilis facies occurrat et omina turbet.</TextUnit>
    <TextUnit id="1967" loc="3.408">Hunc socii morem sacrorum, hunc ipse teneto:</TextUnit>
    <TextUnit id="1968" loc="3.409">hac casti maneant in religione nepotes.</TextUnit>
    <TextUnit id="1969" loc="3.410">"Ast ubi digressum Siculae te admoverit orae</TextUnit>
    <TextUnit id="1970" loc="3.411">ventus, et angusti rarescent claustra Pelori,</TextUnit>
    <TextUnit id="1971" loc="3.412">laeva tibi tellus et longo laeva petantur</TextUnit>
    <TextUnit id="1972" loc="3.413">aequora circuitu: dextrum fuge litus et undas.</TextUnit>
    <TextUnit id="1973" loc="3.414">Haec loca vi quondam et vasta convolsa ruina---</TextUnit>
    <TextUnit id="1974" loc="3.415">tantum aevi longinqua valet mutare vetustas---</TextUnit>
    <TextUnit id="1975" loc="3.416">dissiluisse ferunt, cum protinus utraque tellus</TextUnit>
    <TextUnit id="1976" loc="3.417">una foret; venit medio vi pontus et undis</TextUnit>
    <TextUnit id="1977" loc="3.418">Hesperium Siculo latus abscidit, arvaque et urbes</TextUnit>
    <TextUnit id="1978" loc="3.419">litore diductas angusto interluit aestu.</TextUnit>
    <TextUnit id="1979" loc="3.420">Dextrum Scylla latus, laevum implacata Charybdis</TextUnit>
    <TextUnit id="1980" loc="3.421">obsidet, atque imo barathri ter gurgite vastos</TextUnit>
    <TextUnit id="1981" loc="3.422">sorbet in abruptum fluctus, rursusque sub auras</TextUnit>
    <TextUnit id="1982" loc="3.423">erigit alternos et sidera verberat unda.</TextUnit>
    <TextUnit id="1983" loc="3.424">At Scyllam caecis cohibet spelunca latebris,</TextUnit>
    <TextUnit id="1984" loc="3.425">ora exsertantem et navis in saxa trahentem.</TextUnit>
    <TextUnit id="1985" loc="3.426">Prima hominis facies et pulchro pectore virgo</TextUnit>
    <TextUnit id="1986" loc="3.427">pube tenus, postrema immani corpore pristis,</TextUnit>
    <TextUnit id="1987" loc="3.428">delphinum caudas utero commissa luporum.</TextUnit>
    <TextUnit id="1988" loc="3.429">Praestat Trinacrii metas lustrare Pachyni</TextUnit>
    <TextUnit id="1989" loc="3.430">cessantem, longos et circumflectere cursus,</TextUnit>
    <TextUnit id="1990" loc="3.431">quam semel informem vasto vidisse sub antro</TextUnit>
    <TextUnit id="1991" loc="3.432">Scyllam, et caeruleis canibus resonantia saxa.</TextUnit>
    <TextUnit id="1992" loc="3.433">"Praeterea, si qua est Heleno prudentia, vati</TextUnit>
    <TextUnit id="1993" loc="3.434">si qua fides, animum si veris implet Apollo,</TextUnit>
    <TextUnit id="1994" loc="3.435">unum illud tibi, nate dea, proque omnibus unum</TextUnit>
    <TextUnit id="1995" loc="3.436">praedicam, et repetens iterumque iterumque monebo:</TextUnit>
    <TextUnit id="1996" loc="3.437">Iunonis magnae primum prece numen adora;</TextUnit>
    <TextUnit id="1997" loc="3.438">Iunoni cane vota libens, dominamque potentem</TextUnit>
    <TextUnit id="1998" loc="3.439">supplicibus supera donis: sic denique victor</TextUnit>
    <TextUnit id="1999" loc="3.440">Trinacria finis Italos mittere relicta.</TextUnit>
    <TextUnit id="2000" loc="3.441">"Huc ubi delatus Cumaeam accesseris urbem,</TextUnit>
    <TextUnit id="2001" loc="3.442">divinosque lacus, et Averna sonantia silvis,</TextUnit>
    <TextUnit id="2002" loc="3.443">insanam vatem aspicies, quae rupe sub ima</TextUnit>
    <TextUnit id="2003" loc="3.444">fata canit, foliisque notas et nomina mandat.</TextUnit>
    <TextUnit id="2004" loc="3.445">Quaecumque in foliis descripsit carmina virgo,</TextUnit>
    <TextUnit id="2005" loc="3.446">digerit in numerum, atque antro seclusa relinquit.</TextUnit>
    <TextUnit id="2006" loc="3.447">Illa manent immota locis, neque ab ordine cedunt;</TextUnit>
    <TextUnit id="2007" loc="3.448">verum eadem, verso tenuis cum cardine ventus</TextUnit>
    <TextUnit id="2008" loc="3.449">impulit et teneras turbavit ianua frondes,</TextUnit>
    <TextUnit id="2009" loc="3.450">numquam deinde cavo volitantia prendere saxo,</TextUnit>
    <TextUnit id="2010" loc="3.451">nec revocare situs aut iungere carmina curat:</TextUnit>
    <TextUnit id="2011" loc="3.452">inconsulti abeunt, sedemque odere Sibyllae.</TextUnit>
    <TextUnit id="2012" loc="3.453">Hic tibi ne qua morae fuerint dispendia tanti,---</TextUnit>
    <TextUnit id="2013" loc="3.454">quamvis increpitent socii, et vi cursus in altum</TextUnit>
    <TextUnit id="2014" loc="3.455">vela vocet, possisque sinus implere secundos,---</TextUnit>
    <TextUnit id="2015" loc="3.456">quin adeas vatem precibusque oracula poscas</TextUnit>
    <TextUnit id="2016" loc="3.457">ipsa canat, vocemque volens atque ora resolvat.</TextUnit>
    <TextUnit id="2017" loc="3.458">Illa tibi Italiae populos venturaque bella,</TextUnit>
    <TextUnit id="2018" loc="3.459">et quo quemque modo fugiasque ferasque laborem</TextUnit>
    <TextUnit id="2019" loc="3.460">expediet, cursusque dabit venerata secundos.</TextUnit>
    <TextUnit id="2020" loc="3.461">Haec sunt, quae nostra liceat te voce moneri.</TextUnit>
    <TextUnit id="2021" loc="3.462">Vade age, et ingentem factis fer ad aethera Troiam."</TextUnit>
    <TextUnit id="2022" loc="3.463">Quae postquam vates sic ore effatus amico est,</TextUnit>
    <TextUnit id="2023" loc="3.464">dona dehinc auro gravia sectoque elephanto</TextUnit>
    <TextUnit id="2024" loc="3.465">imperat ad navis ferri, stipatque carinis</TextUnit>
    <TextUnit id="2025" loc="3.466">ingens argentum, Dodonaeosque lebetas,</TextUnit>
    <TextUnit id="2026" loc="3.467">loricam consertam hamis auroque trilicem,</TextUnit>
    <TextUnit id="2027" loc="3.468">et conum insignis galeae cristasque comantis,</TextUnit>
    <TextUnit id="2028" loc="3.469">arma Neoptolemi; sunt et sua dona parenti.</TextUnit>
    <TextUnit id="2029" loc="3.470">Addit equos, additque duces;</TextUnit>
    <TextUnit id="2030" loc="3.471">remigium supplet; socios simul instruit armis.</TextUnit>
    <TextUnit id="2031" loc="3.472">Interea classem velis aptare iubebat</TextUnit>
    <TextUnit id="2032" loc="3.473">Anchises, fieret vento mora ne qua ferenti.</TextUnit>
    <TextUnit id="2033" loc="3.474">Quem Phoebi interpres multo compellat honore:</TextUnit>
    <TextUnit id="2034" loc="3.475">"Coniugio, Anchise, Veneris dignate superbo,</TextUnit>
    <TextUnit id="2035" loc="3.476">cura deum, bis Pergameis erepte ruinis,</TextUnit>
    <TextUnit id="2036" loc="3.477">ecce tibi Ausoniae tellus; hanc arripe velis.</TextUnit>
    <TextUnit id="2037" loc="3.478">Et tamen hanc pelago praeterlabare necesse est;</TextUnit>
    <TextUnit id="2038" loc="3.479">Ausoniae pars illa procul, quam pandit Apollo.</TextUnit>
    <TextUnit id="2039" loc="3.480">Vade" ait "O felix nati pietate.  Quid ultra</TextUnit>
    <TextUnit id="2040" loc="3.481">provehor, et fando surgentis demoror austros?"</TextUnit>
    <TextUnit id="2041" loc="3.482">Nec minus Andromache digressu maesta supremo</TextUnit>
    <TextUnit id="2042" loc="3.483">fert picturatas auri subtemine vestes</TextUnit>
    <TextUnit id="2043" loc="3.484">et Phrygiam Ascanio chlamydem (nec cedit honore),</TextUnit>
    <TextUnit id="2044" loc="3.485">textilibusque onerat donis, ac talia fatur:</TextUnit>
    <TextUnit id="2045" loc="3.486">"Accipe et haec, manuum tibi quae monumenta mearum</TextUnit>
    <TextUnit id="2046" loc="3.487">sint, puer, et longum Andromachae testentur amorem,</TextUnit>
    <TextUnit id="2047" loc="3.488">coniugis Hectoreae.  Cape dona extrema tuorum,</TextUnit>
    <TextUnit id="2048" loc="3.489">O milli sola mei super Astyanactis imago:</TextUnit>
    <TextUnit id="2049" loc="3.490">sic oculos, sic ille manus, sic ora ferebat;</TextUnit>
    <TextUnit id="2050" loc="3.491">et nunc aequali tecum pubesceret aevo."</TextUnit>
    <TextUnit id="2051" loc="3.492">Hos ego digrediens lacrimis adfabar obortis:</TextUnit>
    <TextUnit id="2052" loc="3.493">"Vivite felices, quibus est fortuna peracta</TextUnit>
    <TextUnit id="2053" loc="3.494">iam sua; nos alia ex aliis in fata vocamur.</TextUnit>
    <TextUnit id="2054" loc="3.495">Vobis parta quies; nullum maris aequor arandum,</TextUnit>
    <TextUnit id="2055" loc="3.496">arva neque Ausoniae semper cedentia retro</TextUnit>
    <TextUnit id="2056" loc="3.497">quaerenda.  Effigiem Xanthi Troiamque videtis</TextUnit>
    <TextUnit id="2057" loc="3.498">quam vestrae fecere manus, melioribus, opto,</TextUnit>
    <TextUnit id="2058" loc="3.499">auspiciis, et quae fuerit minus obvia Graiis.</TextUnit>
    <TextUnit id="2059" loc="3.500">Si quando Thybrim vicinaque Thybridis arva</TextUnit>
    <TextUnit id="2060" loc="3.501">intraro, gentique meae data moenia cernam,</TextUnit>
    <TextUnit id="2061" loc="3.502">cognatas urbes olim populosque propinquos,</TextUnit>
    <TextUnit id="2062" loc="3.503">Epiro, Hesperia, quibus idem Dardanus auctor</TextUnit>
    <TextUnit id="2063" loc="3.504">atque idem casus, unam faciemus utramque</TextUnit>
    <TextUnit id="2064" loc="3.505">Troiam animis; maneat nostros ea cura nepotes."</TextUnit>
    <TextUnit id="2065" loc="3.506">Provehimur pelago vicina Ceraunia iuxta,</TextUnit>
    <TextUnit id="2066" loc="3.507">unde iter Italiam cursusque brevissimus undis.</TextUnit>
    <TextUnit id="2067" loc="3.508">Sol ruit interea et montes umbrantur opaci;</TextUnit>
    <TextUnit id="2068" loc="3.509">sternimur optatae gremio telluris ad undam,</TextUnit>
    <TextUnit id="2069" loc="3.510">sortiti remos, passimque in litore sicco</TextUnit>
    <TextUnit id="2070" loc="3.511">corpora curamus; fessos sopor inrigat artus.</TextUnit>
    <TextUnit id="2071" loc="3.512">Necdum orbem medium Nox horis acta subibat:</TextUnit>
    <TextUnit id="2072" loc="3.513">haud segnis strato surgit Palinurus et omnis</TextUnit>
    <TextUnit id="2073" loc="3.514">explorat ventos, atque auribus aera captat;</TextUnit>
    <TextUnit id="2074" loc="3.515">sidera cuncta notat tacito labentia caelo,</TextUnit>
    <TextUnit id="2075" loc="3.516">Arcturum pluviasque Hyadas geminosque Triones,</TextUnit>
    <TextUnit id="2076" loc="3.517">armatumque auro circumspicit Oriona.</TextUnit>
    <TextUnit id="2077" loc="3.518">Postquam cuncta videt caelo constare sereno,</TextUnit>
    <TextUnit id="2078" loc="3.519">dat clarum e puppi signum; nos castra movemus,</TextUnit>
    <TextUnit id="2079" loc="3.520">temptamusque viam et velorum pandimus alas.</TextUnit>
    <TextUnit id="2080" loc="3.521">Iamque rubescebat stellis Aurora fugatis,</TextUnit>
    <TextUnit id="2081" loc="3.522">cum procul obscuros collis humilemque videmus</TextUnit>
    <TextUnit id="2082" loc="3.523">Italiam.  "Italiam" primus conclamat Achates,</TextUnit>
    <TextUnit id="2083" loc="3.524">"Italiam" laeto socii clamore salutant.</TextUnit>
    <TextUnit id="2084" loc="3.525">Tum pater Anchises magnum cratera corona</TextUnit>
    <TextUnit id="2085" loc="3.526">induit, implevitque mero, divosque vocavit</TextUnit>
    <TextUnit id="2086" loc="3.527">stans celsa in puppi:</TextUnit>
    <TextUnit id="2087" loc="3.528">"Di maris et terrae tempestatumque potentes,</TextUnit>
    <TextUnit id="2088" loc="3.529">ferte viam vento facilem et spirate secundi."</TextUnit>
    <TextUnit id="2089" loc="3.530">Crebrescunt optatae aurae portusque patescit</TextUnit>
    <TextUnit id="2090" loc="3.531">iam propior, templumque adparet in arce Minervae.</TextUnit>
    <TextUnit id="2091" loc="3.532">Vela legunt socii et proras ad litora torquent.</TextUnit>
    <TextUnit id="2092" loc="3.533">Portus ab Euroo fluctu curvatus in arcum,</TextUnit>
    <TextUnit id="2093" loc="3.534">obiectae salsa spumant aspargine cautes;</TextUnit>
    <TextUnit id="2094" loc="3.535">ipse latet; gemino demittunt bracchia muro</TextUnit>
    <TextUnit id="2095" loc="3.536">turriti scopuli, refugitque ab litore templum.</TextUnit>
    <TextUnit id="2096" loc="3.537">Quattuor hic, primum omen, equos in gramine vidi</TextUnit>
    <TextUnit id="2097" loc="3.538">tondentis campum late, candore nivali.</TextUnit>
    <TextUnit id="2098" loc="3.539">Et pater Anchises: "Bellum, O terra hospita, portas</TextUnit>
    <TextUnit id="2099" loc="3.540">bello armantur equi, bellum haec armenta minantur.</TextUnit>
    <TextUnit id="2100" loc="3.541">Sed tamen idem olim curru succedere sueti</TextUnit>
    <TextUnit id="2101" loc="3.542">quadrupedes, et frena iugo concordia ferre;</TextUnit>
    <TextUnit id="2102" loc="3.543">spes et pacis" ait.  Tum numina sancta precamur</TextUnit>
    <TextUnit id="2103" loc="3.544">Palladis armisonae, quae prima accepit ovantis,</TextUnit>
    <TextUnit id="2104" loc="3.545">et capita ante aras Phrygio velamur amictu;</TextUnit>
    <TextUnit id="2105" loc="3.546">praeceptisque Heleni, dederat quae maxima, rite</TextUnit>
    <TextUnit id="2106" loc="3.547">Iunoni Argivae iussos adolemus honores.</TextUnit>
    <TextUnit id="2107" loc="3.548">Haud mora, continuo perfectis ordine votis,</TextUnit>
    <TextUnit id="2108" loc="3.549">cornua velatarum obvertimus antemarum,</TextUnit>
    <TextUnit id="2109" loc="3.550">Graiugenumque domos suspectaque linquimus arva.</TextUnit>
    <TextUnit id="2110" loc="3.551">Hinc sinus Herculei (si vera est fama) Tarenti</TextUnit>
    <TextUnit id="2111" loc="3.552">cernitur; attollit se diva Lacinia contra,</TextUnit>
    <TextUnit id="2112" loc="3.553">Caulonisque arces et navifragum Scylaceum.</TextUnit>
    <TextUnit id="2113" loc="3.554">Tum procul e fluctu Trinacria cernitur Aetna,</TextUnit>
    <TextUnit id="2114" loc="3.555">et gemitum ingentem pelagi pulsataque saxa</TextUnit>
    <TextUnit id="2115" loc="3.556">audimus longe fractasque ad litora voces,</TextUnit>
    <TextUnit id="2116" loc="3.557">exsultantque vada, atque aestu miscentur harenae.</TextUnit>
    <TextUnit id="2117" loc="3.558">Et pater Anchises: "Nimirum haec illa Charybdis:</TextUnit>
    <TextUnit id="2118" loc="3.559">hos Helenus scopulos, haec saxa horrenda canebat.</TextUnit>
    <TextUnit id="2119" loc="3.560">Eripite, O socii, pariterque insurgite remis!"</TextUnit>
    <TextUnit id="2120" loc="3.561">Haud minus ac iussi faciunt, primusque rudentem</TextUnit>
    <TextUnit id="2121" loc="3.562">contorsit laevas proram Palinurus ad undas.</TextUnit>
    <TextUnit id="2122" loc="3.563">laevam cuncta cohors remis ventisque petivit.</TextUnit>
    <TextUnit id="2123" loc="3.564">Tollimur in caelum curvato gurgite, et idem</TextUnit>
    <TextUnit id="2124" loc="3.565">subducta ad Manis imos desedimus unda.</TextUnit>
    <TextUnit id="2125" loc="3.566">Ter scopuli clamorem inter cava saxa dedere:</TextUnit>
    <TextUnit id="2126" loc="3.567">ter spumam elisam et rorantia vidimus astra.</TextUnit>
    <TextUnit id="2127" loc="3.568">Interea fessos ventus cum sole reliquit,</TextUnit>
    <TextUnit id="2128" loc="3.569">ignarique viae Cyclopum adlabimur oris.</TextUnit>
    <TextUnit id="2129" loc="3.570">Portus ab accessu ventorum immotus et ingens</TextUnit>
    <TextUnit id="2130" loc="3.571">ipse; sed horrificis iuxta tonat Aetna ruinis;</TextUnit>
    <TextUnit id="2131" loc="3.572">interdumque atram prorumpit ad aethera nubem,</TextUnit>
    <TextUnit id="2132" loc="3.573">turbine fumantem piceo et candente favilla,</TextUnit>
    <TextUnit id="2133" loc="3.574">attollitque globos flammarum et sidera lambit;</TextUnit>
    <TextUnit id="2134" loc="3.575">interdum scopulos avolsaque viscera montis</TextUnit>
    <TextUnit id="2135" loc="3.576">erigit eructans, liquefactaque saxa sub auras</TextUnit>
    <TextUnit id="2136" loc="3.577">cum gemitu glomerat, fundoque exaestuat imo.</TextUnit>
    <TextUnit id="2137" loc="3.578">Fama est Enceladi semustum fulmine corpus</TextUnit>
    <TextUnit id="2138" loc="3.579">urgueri mole hac, ingentemque insuper Aetnam</TextUnit>
    <TextUnit id="2139" loc="3.580">impositam ruptis flammam exspirare caminis;</TextUnit>
    <TextUnit id="2140" loc="3.581">et fessum quotiens mutet latus, intremere omnem</TextUnit>
    <TextUnit id="2141" loc="3.582">murmure Trinacriam, et caelum subtexere fumo.</TextUnit>
    <TextUnit id="2142" loc="3.583">Noctem illam tecti silvis immania monstra</TextUnit>
    <TextUnit id="2143" loc="3.584">perferimus, nec quae sonitum det causa videmus.</TextUnit>
    <TextUnit id="2144" loc="3.585">Nam neque erant astrorum ignes, nec lucidus aethra</TextUnit>
    <TextUnit id="2145" loc="3.586">siderea polus, obscuro sed nubila caelo,</TextUnit>
    <TextUnit id="2146" loc="3.587">et lunam in nimbo nox intempesta tenebat.</TextUnit>
    <TextUnit id="2147" loc="3.588">Postera iamque dies primo surgebat Eoo,</TextUnit>
    <TextUnit id="2148" loc="3.589">umentemque Aurora polo dimoverat umbram:</TextUnit>
    <TextUnit id="2149" loc="3.590">cum subito e silvis, macie confecta suprema,</TextUnit>
    <TextUnit id="2150" loc="3.591">ignoti nova forma viri miserandaque cultu</TextUnit>
    <TextUnit id="2151" loc="3.592">procedit, supplexque manus ad litora tendit.</TextUnit>
    <TextUnit id="2152" loc="3.593">Respicimus: dira inluvies inmissaque barba,</TextUnit>
    <TextUnit id="2153" loc="3.594">consertum tegumen spinis; at cetera Graius,</TextUnit>
    <TextUnit id="2154" loc="3.595">[et quondam patriis ad Troiam missus in armis.]</TextUnit>
    <TextUnit id="2155" loc="3.596">Isque ubi Dardanios habitus et Troia vidit</TextUnit>
    <TextUnit id="2156" loc="3.597">arma procul, paulum aspectu conterritus haesit,</TextUnit>
    <TextUnit id="2157" loc="3.598">continuitque gradum; mox sese ad litora praeceps</TextUnit>
    <TextUnit id="2158" loc="3.599">cum fletu precibusque tulit: "Per sidera testor,</TextUnit>
    <TextUnit id="2159" loc="3.600">per superos atque hoc caeli spirabile lumen,</TextUnit>
    <TextUnit id="2160" loc="3.601">tollite me, Teucri; quascumque abducite terras;</TextUnit>
    <TextUnit id="2161" loc="3.602">hoc sat erit.  Scio me Danais e classibus unum,</TextUnit>
    <TextUnit id="2162" loc="3.603">et bello Iliacos fateor petiisse Penatis;</TextUnit>
    <TextUnit id="2163" loc="3.604">pro quo, si sceleris tanta est iniuria nostri,</TextUnit>
    <TextUnit id="2164" loc="3.605">spargite me in fluctus, vastoque inmergite ponto.</TextUnit>
    <TextUnit id="2165" loc="3.606">Si pereo, hominum manibus periisse iuvabit."</TextUnit>
    <TextUnit id="2166" loc="3.607">Dixerat, et genua amplexus genibusque volutans</TextUnit>
    <TextUnit id="2167" loc="3.608">haerebat.  Qui sit, fari, quo sanguine cretus,</TextUnit>
    <TextUnit id="2168" loc="3.609">hortamur; quae deinde agitet fortuna, fateri.</TextUnit>
    <TextUnit id="2169" loc="3.610">Ipse pater dextram Anchises, haud multa moratus,</TextUnit>
    <TextUnit id="2170" loc="3.611">dat iuveni, atque animum praesenti pignore firmat.</TextUnit>
    <TextUnit id="2171" loc="3.612">Ille haec, deposita tandem formidine, fatur:</TextUnit>
    <TextUnit id="2172" loc="3.613">"Sum patria ex Ithaca, comes infelicis Ulixi,</TextUnit>
    <TextUnit id="2173" loc="3.614">nomine Achaemenides, Troiam genitore Adamasto</TextUnit>
    <TextUnit id="2174" loc="3.615">paupere---mansissetque utinam fortuna!---profectus.</TextUnit>
    <TextUnit id="2175" loc="3.616">Hic me, dum trepidi crudelia limina linquunt,</TextUnit>
    <TextUnit id="2176" loc="3.617">inmemores socii vasto Cyclopis in antro</TextUnit>
    <TextUnit id="2177" loc="3.618">deseruere.  Domus sanie dapibusque cruentis,</TextUnit>
    <TextUnit id="2178" loc="3.619">intus opaca, ingens; ipse arduus, altaque pulsat</TextUnit>
    <TextUnit id="2179" loc="3.620">sidera---Di, talem terris avertite pestem!---</TextUnit>
    <TextUnit id="2180" loc="3.621">nec visu facilis nec dictu adfabilis ulli.</TextUnit>
    <TextUnit id="2181" loc="3.622">Visceribus miserorum et sanguine vescitur atro.</TextUnit>
    <TextUnit id="2182" loc="3.623">Vidi egomet, duo de numero cum corpora nostro</TextUnit>
    <TextUnit id="2183" loc="3.624">prensa manu magna, medio resupinus in antro,</TextUnit>
    <TextUnit id="2184" loc="3.625">frangeret ad saxum, sanieque aspersa natarent</TextUnit>
    <TextUnit id="2185" loc="3.626">limina; vidi atro cum membra fluentia tabo</TextUnit>
    <TextUnit id="2186" loc="3.627">manderet, et tepidi tremerent sub dentibus artus.</TextUnit>
    <TextUnit id="2187" loc="3.628">Haud impune quidem; nec talia passus Ulixes,</TextUnit>
    <TextUnit id="2188" loc="3.629">oblitusve sui est Ithacus discrimine tanto.</TextUnit>
    <TextUnit id="2189" loc="3.630">Nam simul expletus dapibus vinoque sepultus</TextUnit>
    <TextUnit id="2190" loc="3.631">cervicem inflexam posuit, iacuitque per antrum</TextUnit>
    <TextUnit id="2191" loc="3.632">immensus, saniem eructans et frusta cruento</TextUnit>
    <TextUnit id="2192" loc="3.633">per somnum commixta mero, nos magna precati</TextUnit>
    <TextUnit id="2193" loc="3.634">numina sortitique vices, una undique circum</TextUnit>
    <TextUnit id="2194" loc="3.635">fundimur, et telo lumen terebramus acuto,---</TextUnit>
    <TextUnit id="2195" loc="3.636">ingens, quod torva solum sub fronte latebat,</TextUnit>
    <TextUnit id="2196" loc="3.637">Argolici clipei aut Phoebeae lampadis instar,---</TextUnit>
    <TextUnit id="2197" loc="3.638">et tandem laeti sociorum ulciscimur umbras.</TextUnit>
    <TextUnit id="2198" loc="3.639">Sed fugite, O miseri, fugite, atque ab litore funem</TextUnit>
    <TextUnit id="2199" loc="3.640">rumpite.</TextUnit>
    <TextUnit id="2200" loc="3.641">Nam qualis quantusque cavo Polyphemus in antro</TextUnit>
    <TextUnit id="2201" loc="3.642">lanigeras claudit pecudes atque ubera pressat,</TextUnit>
    <TextUnit id="2202" loc="3.643">centum alii curva haec habitant ad litora volgo</TextUnit>
    <TextUnit id="2203" loc="3.644">infandi Cyclopes, et altis montibus errant.</TextUnit>
    <TextUnit id="2204" loc="3.645">Tertia iam lunae se cornua lumine complent,</TextUnit>
    <TextUnit id="2205" loc="3.646">cum vitam in silvis inter deserta ferarum</TextUnit>
    <TextUnit id="2206" loc="3.647">lustra domosque traho, vastosque ab rupe Cyclopas</TextUnit>
    <TextUnit id="2207" loc="3.648">prospicio, sonitumque pedum vocemque tremesco.</TextUnit>
    <TextUnit id="2208" loc="3.649">Victum infelicem, bacas lapidosaque corna,</TextUnit>
    <TextUnit id="2209" loc="3.650">dant rami et volsis pascunt radicibus herbae.</TextUnit>
    <TextUnit id="2210" loc="3.651">Omnia conlustrans, hanc primum ad litora classem</TextUnit>
    <TextUnit id="2211" loc="3.652">conspexi venientem.  Huic me, quaecumque fuisset,</TextUnit>
    <TextUnit id="2212" loc="3.653">addixi: satis est gentem effugisse nefandam.</TextUnit>
    <TextUnit id="2213" loc="3.654">Vos animam hanc potius quocumque absumite leto."</TextUnit>
    <TextUnit id="2214" loc="3.655">Vix ea fatus erat, summo cum monte videmus</TextUnit>
    <TextUnit id="2215" loc="3.656">ipsum inter pecudes vasta se mole moventem</TextUnit>
    <TextUnit id="2216" loc="3.657">pastorem Polyphemum et litora nota petentem,</TextUnit>
    <TextUnit id="2217" loc="3.658">monstrum horrendum, informe, ingens, cui lumen ademptum.</TextUnit>
    <TextUnit id="2218" loc="3.659">Trunca manu pinus regit et vestigia firmat;</TextUnit>
    <TextUnit id="2219" loc="3.660">lanigerae comitantur oves---ea sola voluptas</TextUnit>
    <TextUnit id="2220" loc="3.661">solamenque mali.</TextUnit>
    <TextUnit id="2221" loc="3.662">Postquam altos tetigit fluctus et ad aequora venit,</TextUnit>
    <TextUnit id="2222" loc="3.663">luminis effossi fluidum lavit inde cruorem,</TextUnit>
    <TextUnit id="2223" loc="3.664">dentibus infrendens gemitu, graditurque per aequor</TextUnit>
    <TextUnit id="2224" loc="3.665">iam medium, necdum fluctus latera ardua tinxit.</TextUnit>
    <TextUnit id="2225" loc="3.666">Nos procul inde fugam trepidi celerare, recepto</TextUnit>
    <TextUnit id="2226" loc="3.667">supplice sic merito, tacitique incidere funem;</TextUnit>
    <TextUnit id="2227" loc="3.668">vertimus et proni certantibus aequora remis.</TextUnit>
    <TextUnit id="2228" loc="3.669">Sensit, et ad sonitum vocis vestigia torsit;</TextUnit>
    <TextUnit id="2229" loc="3.670">verum ubi nulla datur dextra adfectare potestas,</TextUnit>
    <TextUnit id="2230" loc="3.671">nec potis Ionios fluctus aequare sequendo,</TextUnit>
    <TextUnit id="2231" loc="3.672">clamorem immensum tollit, quo pontus et omnes</TextUnit>
    <TextUnit id="2232" loc="3.673">contremuere undae, penitusque exterrita tellus</TextUnit>
    <TextUnit id="2233" loc="3.674">Italiae, curvisque immugiit Aetna cavernis.</TextUnit>
    <TextUnit id="2234" loc="3.675">At genus e silvis Cyclopum et montibus altis</TextUnit>
    <TextUnit id="2235" loc="3.676">excitum ruit ad portus et litora complent.</TextUnit>
    <TextUnit id="2236" loc="3.677">Cernimus adstantis nequiquam lumine torvo</TextUnit>
    <TextUnit id="2237" loc="3.678">Aetnaeos fratres, caelo capita alta ferentis,</TextUnit>
    <TextUnit id="2238" loc="3.679">concilium horrendum: quales cum vertice celso</TextUnit>
    <TextUnit id="2239" loc="3.680">aeriae quercus, aut coniferae cyparissi</TextUnit>
    <TextUnit id="2240" loc="3.681">constiterunt, silva alta Iovis, lucusve Dianae.</TextUnit>
    <TextUnit id="2241" loc="3.682">Praecipites metus acer agit quocumque rudentis</TextUnit>
    <TextUnit id="2242" loc="3.683">excutere, et ventis intendere vela secundis.</TextUnit>
    <TextUnit id="2243" loc="3.684">Contra iussa monent Heleni Scyllam atque Charybdin</TextUnit>
    <TextUnit id="2244" loc="3.685">inter, utramque viam leti discrimine parvo,</TextUnit>
    <TextUnit id="2245" loc="3.686">ni teneant cursus; certum est dare lintea retro.</TextUnit>
    <TextUnit id="2246" loc="3.687">Ecce autem Boreas angusta ab sede Pelori</TextUnit>
    <TextUnit id="2247" loc="3.688">missus adest.  Vivo praetervehor ostia saxo</TextUnit>
    <TextUnit id="2248" loc="3.689">Pantagiae Megarosque sinus Thapsumque iacentem.</TextUnit>
    <TextUnit id="2249" loc="3.690">Talia monstrabat relegens errata retrorsus</TextUnit>
    <TextUnit id="2250" loc="3.691">litora Achaemenides; comes infelicis Ulixi.</TextUnit>
    <TextUnit id="2251" loc="3.692">Sicanio praetenta sinu iacet insula contra</TextUnit>
    <TextUnit id="2252" loc="3.693">Plemyrium undosum; nomen dixere priores</TextUnit>
    <TextUnit id="2253" loc="3.694">Ortygiam.  Alpheum fama est huc Elidis amnem</TextUnit>
    <TextUnit id="2254" loc="3.695">occultas egisse vias subter mare; qui nunc</TextUnit>
    <TextUnit id="2255" loc="3.696">ore, Arethusa, tuo Siculis confunditur undis.</TextUnit>
    <TextUnit id="2256" loc="3.697">Iussi numina magna loci veneramur; et inde</TextUnit>
    <TextUnit id="2257" loc="3.698">exsupero praepingue solum stagnantis Helori.</TextUnit>
    <TextUnit id="2258" loc="3.699">Hinc altas cautes proiectaque saxa Pachyni</TextUnit>
    <TextUnit id="2259" loc="3.700">radimus, et fatis numquam concessa moveri</TextUnit>
    <TextUnit id="2260" loc="3.701">adparet Camerina procul campique Geloi,</TextUnit>
    <TextUnit id="2261" loc="3.702">immanisque Gela fluvii cognomine dicta.</TextUnit>
    <TextUnit id="2262" loc="3.703">Arduus inde Acragas ostentat maxuma longe</TextUnit>
    <TextUnit id="2263" loc="3.704">moenia, magnanimum quondam generator equorum;</TextUnit>
    <TextUnit id="2264" loc="3.705">teque datis linquo ventis, palmosa Selinus,</TextUnit>
    <TextUnit id="2265" loc="3.706">et vada dura lego saxis Lilybeia caecis.</TextUnit>
    <TextUnit id="2266" loc="3.707">Hinc Drepani me portus et inlaetabilis ora</TextUnit>
    <TextUnit id="2267" loc="3.708">accipit.  Hic, pelagi tot tempestatibus actis,</TextUnit>
    <TextUnit id="2268" loc="3.709">heu genitorem, omnis curae casusque levamen,</TextUnit>
    <TextUnit id="2269" loc="3.710">amitto Anchisen: hic me, pater optume, fessum</TextUnit>
    <TextUnit id="2270" loc="3.711">deseris, heu, tantis nequiquam erepte periclis!</TextUnit>
    <TextUnit id="2271" loc="3.712">Nec vates Helenus, cum multa horrenda moneret,</TextUnit>
    <TextUnit id="2272" loc="3.713">hos mihi praedixit luctus, non dira Celaeno.</TextUnit>
    <TextUnit id="2273" loc="3.714">Hic labor extremus, longarum haec meta viarum.</TextUnit>
    <TextUnit id="2274" loc="3.715">Hinc me digressum vestris deus adpulit oris.</TextUnit>
    <TextUnit id="2275" loc="3.716">Sic pater Aeneas intentis omnibus unus</TextUnit>
    <TextUnit id="2276" loc="3.717">fata renarrabat divom, cursusque docebat.</TextUnit>
    <TextUnit id="2277" loc="3.718">Conticuit tandem, factoque hic fine quievit.</TextUnit>
    <TextUnit id="2278" loc="4.1">At regina gravi iamdudum saucia cura</TextUnit>
    <TextUnit id="2279" loc="4.2">volnus alit venis, et caeco carpitur igni.</TextUnit>
    <TextUnit id="2280" loc="4.3">Multa viri virtus animo, multusque recursat</TextUnit>
    <TextUnit id="2281" loc="4.4">gentis honos: haerent infixi pectore voltus</TextUnit>
    <TextUnit id="2282" loc="4.5">verbaque, nec placidam membris dat cura quietem.</TextUnit>
    <TextUnit id="2283" loc="4.6">Postera Phoebea lustrabat lampade terras,</TextUnit>
    <TextUnit id="2284" loc="4.7">umentemque Aurora polo dimoverat umbram,</TextUnit>
    <TextUnit id="2285" loc="4.8">cum sic unanimam adloquitur male sana sororem:</TextUnit>
    <TextUnit id="2286" loc="4.9">"Anna soror, quae me suspensam insomnia terrent!</TextUnit>
    <TextUnit id="2287" loc="4.10">Quis novus hic nostris successit sedibus hospes,</TextUnit>
    <TextUnit id="2288" loc="4.11">quem sese ore ferens, quam forti pectore et armis!</TextUnit>
    <TextUnit id="2289" loc="4.12">Credo equidem, nec vana fides, genus esse deorum.</TextUnit>
    <TextUnit id="2290" loc="4.13">Degeneres animos timor arguit: heu, quibus ille</TextUnit>
    <TextUnit id="2291" loc="4.14">iactatus fatis! Quae bella exhausta canebat!</TextUnit>
    <TextUnit id="2292" loc="4.15">Si mihi non animo fixum immotumque sederet,</TextUnit>
    <TextUnit id="2293" loc="4.16">ne cui me vinclo vellem sociare iugali,</TextUnit>
    <TextUnit id="2294" loc="4.17">postquam primus amor deceptam morte fefellit;</TextUnit>
    <TextUnit id="2295" loc="4.18">si non pertaesum thalami taedaeque fuisset,</TextUnit>
    <TextUnit id="2296" loc="4.19">huic uni forsan potui succumbere culpae.</TextUnit>
    <TextUnit id="2297" loc="4.20">Anna, fatebor enim, miseri post fata Sychaei</TextUnit>
    <TextUnit id="2298" loc="4.21">coniugis et sparsos fraterna caede Penatis,</TextUnit>
    <TextUnit id="2299" loc="4.22">solus hic inflexit sensus, animumque labantem</TextUnit>
    <TextUnit id="2300" loc="4.23">impulit: adgnosco veteris vestigia flammae.</TextUnit>
    <TextUnit id="2301" loc="4.24">Sed mihi vel tellus optem prius ima dehiscat,</TextUnit>
    <TextUnit id="2302" loc="4.25">vel Pater omnipotens adigat me fulmine ad umbras,</TextUnit>
    <TextUnit id="2303" loc="4.26">pallentis umbras Erebi noctemque profundam,</TextUnit>
    <TextUnit id="2304" loc="4.27">ante, Pudor, quam te violo, aut tua iura resolvo.</TextUnit>
    <TextUnit id="2305" loc="4.28">Ille meos, primus qui me sibi iunxit, amores</TextUnit>
    <TextUnit id="2306" loc="4.29">abstulit; ille habeat secum servetque sepulchro."</TextUnit>
    <TextUnit id="2307" loc="4.30">Sic effata sinum lacrimis implevit obortis.</TextUnit>
    <TextUnit id="2308" loc="4.31">Anna refert: "O luce magis dilecta sorori,</TextUnit>
    <TextUnit id="2309" loc="4.32">solane perpetua maerens carpere iuventa,</TextUnit>
    <TextUnit id="2310" loc="4.33">nec dulcis natos, Veneris nec praemia noris?</TextUnit>
    <TextUnit id="2311" loc="4.34">Id cinerem aut Manis credis curare sepultos?</TextUnit>
    <TextUnit id="2312" loc="4.35">Esto: aegram nulli quondam flexere mariti,</TextUnit>
    <TextUnit id="2313" loc="4.36">non Libyae, non ante Tyro; despectus Iarbas</TextUnit>
    <TextUnit id="2314" loc="4.37">ductoresque alii, quos Africa terra triumphis</TextUnit>
    <TextUnit id="2315" loc="4.38">dives alit: placitone etiam pugnabis amori?</TextUnit>
    <TextUnit id="2316" loc="4.39">Nec venit in mentem, quorum consederis arvis?</TextUnit>
    <TextUnit id="2317" loc="4.40">Hinc Gaetulae urbes, genus insuperabile bello,</TextUnit>
    <TextUnit id="2318" loc="4.41">et Numidae infreni cingunt et inhospita Syrtis;</TextUnit>
    <TextUnit id="2319" loc="4.42">hinc deserta siti regio, lateque furentes</TextUnit>
    <TextUnit id="2320" loc="4.43">Barcaei.  Quid bella Tyro surgentia dicam,</TextUnit>
    <TextUnit id="2321" loc="4.44">germanique minas?</TextUnit>
    <TextUnit id="2322" loc="4.45">Dis equidem auspicibus reor et Iunone secunda</TextUnit>
    <TextUnit id="2323" loc="4.46">hunc cursum Iliacas vento tenuisse carinas.</TextUnit>
    <TextUnit id="2324" loc="4.47">Quam tu urbem, soror, hanc cernes, quae surgere regna</TextUnit>
    <TextUnit id="2325" loc="4.48">coniugio tali! Teucrum comitantibus armis</TextUnit>
    <TextUnit id="2326" loc="4.49">Punica se quantis attollet gloria rebus!</TextUnit>
    <TextUnit id="2327" loc="4.50">Tu modo posce deos veniam, sacrisque litatis</TextUnit>
    <TextUnit id="2328" loc="4.51">indulge hospitio, causasque innecte morandi,</TextUnit>
    <TextUnit id="2329" loc="4.52">dum pelago desaevit hiemps et aquosus Orion,</TextUnit>
    <TextUnit id="2330" loc="4.53">quassataeque rates, dum non tractabile caelum."</TextUnit>
    <TextUnit id="2331" loc="4.54">His dictis incensum animum inflammavit amore,</TextUnit>
    <TextUnit id="2332" loc="4.55">spemque dedit dubiae menti, solvitque pudorem.</TextUnit>
    <TextUnit id="2333" loc="4.56">Principio delubra adeunt, pacemque per aras</TextUnit>
    <TextUnit id="2334" loc="4.57">exquirunt; mactant lectas de more bidentis</TextUnit>
    <TextUnit id="2335" loc="4.58">legiferae Cereri Phoeboque patrique Lyaeo,</TextUnit>
    <TextUnit id="2336" loc="4.59">Iunoni ante omnis, cui vincla iugalia curae.</TextUnit>
    <TextUnit id="2337" loc="4.60">Ipsa, tenens dextra pateram, pulcherrima Dido</TextUnit>
    <TextUnit id="2338" loc="4.61">candentis vaccae media inter cornua fundit,</TextUnit>
    <TextUnit id="2339" loc="4.62">aut ante ora deum pinguis spatiatur ad aras,</TextUnit>
    <TextUnit id="2340" loc="4.63">instauratque diem donis, pecudumque reclusis</TextUnit>
    <TextUnit id="2341" loc="4.64">pectoribus inhians spirantia consulit exta.</TextUnit>
    <TextUnit id="2342" loc="4.65">Heu vatum ignarae mentes! quid vota furentem,</TextUnit>
    <TextUnit id="2343" loc="4.66">quid delubra iuvant? Est mollis flamma medullas</TextUnit>
    <TextUnit id="2344" loc="4.67">interea, et tacitum vivit sub pectore volnus.</TextUnit>
    <TextUnit id="2345" loc="4.68">Uritur infelix Dido, totaque vagatur</TextUnit>
    <TextUnit id="2346" loc="4.69">urbe furens, qualis coniecta cerva sagitta,</TextUnit>
    <TextUnit id="2347" loc="4.70">quam procul incautam nemora inter Cresia fixit</TextUnit>
    <TextUnit id="2348" loc="4.71">pastor agens telis, liquitque volatile ferrum</TextUnit>
    <TextUnit id="2349" loc="4.72">nescius; illa fuga silvas saltusque peragrat</TextUnit>
    <TextUnit id="2350" loc="4.73">Dictaeos; haeret lateri letalis arundo.</TextUnit>
    <TextUnit id="2351" loc="4.74">Nunc media Aenean secum per moenia ducit,</TextUnit>
    <TextUnit id="2352" loc="4.75">Sidoniasque ostentat opes urbemque paratam;</TextUnit>
    <TextUnit id="2353" loc="4.76">incipit effari, mediaque in voce resistit;</TextUnit>
    <TextUnit id="2354" loc="4.77">nunc eadem labente die convivia quaerit,</TextUnit>
    <TextUnit id="2355" loc="4.78">Iliacosque iterum demens audire labores</TextUnit>
    <TextUnit id="2356" loc="4.79">exposcit, pendetque iterum narrantis ab ore.</TextUnit>
    <TextUnit id="2357" loc="4.80">Post, ubi digressi, lumenque obscura vicissim</TextUnit>
    <TextUnit id="2358" loc="4.81">luna premit suadentque cadentia sidera somnos,</TextUnit>
    <TextUnit id="2359" loc="4.82">sola domo maeret vacua, stratisque relictis</TextUnit>
    <TextUnit id="2360" loc="4.83">incubat, illum absens absentem auditque videtque;</TextUnit>
    <TextUnit id="2361" loc="4.84">aut gremio Ascanium, genitoris imagine capta,</TextUnit>
    <TextUnit id="2362" loc="4.85">detinet, infandum si fallere possit amorem.</TextUnit>
    <TextUnit id="2363" loc="4.86">Non coeptae adsurgunt turres, non arma iuventus</TextUnit>
    <TextUnit id="2364" loc="4.87">exercet, portusve aut propugnacula bello</TextUnit>
    <TextUnit id="2365" loc="4.88">tuta parant; pendent opera interrupta, minaeque</TextUnit>
    <TextUnit id="2366" loc="4.89">murorum ingentes aequataque machina caelo.</TextUnit>
    <TextUnit id="2367" loc="4.90">Quam simul ac tali persensit peste teneri</TextUnit>
    <TextUnit id="2368" loc="4.91">cara Iovis coniunx, nec famam obstare furori,</TextUnit>
    <TextUnit id="2369" loc="4.92">talibus adgreditur Venerem Saturnia dictis:</TextUnit>
    <TextUnit id="2370" loc="4.93">"Egregiam vero laudem et spolia ampla refertis</TextUnit>
    <TextUnit id="2371" loc="4.94">tuque puerque tuus, magnum et memorabile numen,</TextUnit>
    <TextUnit id="2372" loc="4.95">una dolo divom si femina victa duorum est!</TextUnit>
    <TextUnit id="2373" loc="4.96">Nec me adeo fallit veritam te moenia nostra</TextUnit>
    <TextUnit id="2374" loc="4.97">suspectas habuisse domos Karthaginis altae.</TextUnit>
    <TextUnit id="2375" loc="4.98">Sed quis erit modus, aut quo nunc certamine tanto?</TextUnit>
    <TextUnit id="2376" loc="4.99">Quin potius pacem aeternam pactosque hymenaeos</TextUnit>
    <TextUnit id="2377" loc="4.100">exercemus? Habes, tota quod mente petisti:</TextUnit>
    <TextUnit id="2378" loc="4.101">ardet amans Dido, traxitque per ossa furorem.</TextUnit>
    <TextUnit id="2379" loc="4.102">Communem hunc ergo populum paribusque regamus</TextUnit>
    <TextUnit id="2380" loc="4.103">auspiciis; liceat Phrygio servire marito,</TextUnit>
    <TextUnit id="2381" loc="4.104">dotalisque tuae Tyrios permittere dextrae."</TextUnit>
    <TextUnit id="2382" loc="4.105">Olli---sensit enim simulata mente locutam,</TextUnit>
    <TextUnit id="2383" loc="4.106">quo regnum Italiae Libycas averteret oras---</TextUnit>
    <TextUnit id="2384" loc="4.107">sic contra est ingressa Venus: "Quis talia demens</TextUnit>
    <TextUnit id="2385" loc="4.108">abnuat, aut tecum malit contendere bello,</TextUnit>
    <TextUnit id="2386" loc="4.109">si modo, quod memoras, factum fortuna sequatur.</TextUnit>
    <TextUnit id="2387" loc="4.110">Sed fatis incerta feror, si Iuppiter unam</TextUnit>
    <TextUnit id="2388" loc="4.111">esse velit Tyriis urbem Troiaque profectis,</TextUnit>
    <TextUnit id="2389" loc="4.112">miscerive probet populos, aut foedera iungi.</TextUnit>
    <TextUnit id="2390" loc="4.113">Tu coniunx tibi fas animum temptare precando.</TextUnit>
    <TextUnit id="2391" loc="4.114">Perge; sequar.  Tum sic excepit regia Iuno:</TextUnit>
    <TextUnit id="2392" loc="4.115">"Mecum erit iste labor: nunc qua ratione, quod instat</TextUnit>
    <TextUnit id="2393" loc="4.116">confieri possit, paucis, adverte, docebo.</TextUnit>
    <TextUnit id="2394" loc="4.117">Venatum Aeneas unaque miserrima Dido</TextUnit>
    <TextUnit id="2395" loc="4.118">in nemus ire parant, ubi primos crastinus ortus</TextUnit>
    <TextUnit id="2396" loc="4.119">extulerit Titan, radiisque retexerit orbem.</TextUnit>
    <TextUnit id="2397" loc="4.120">His ego nigrantem commixta grandine nimbum,</TextUnit>
    <TextUnit id="2398" loc="4.121">dum trepidant alae, saltusque indagine cingunt,</TextUnit>
    <TextUnit id="2399" loc="4.122">desuper infundam, et tonitru caelum omne ciebo.</TextUnit>
    <TextUnit id="2400" loc="4.123">Diffugient comites et nocte tegentur opaca:</TextUnit>
    <TextUnit id="2401" loc="4.124">speluncam Dido dux et Troianus eandem</TextUnit>
    <TextUnit id="2402" loc="4.125">devenient; adero, et, tua si mihi certa voluntas,</TextUnit>
    <TextUnit id="2403" loc="4.126">[conubio iungam stabili propriamque dicabo,]</TextUnit>
    <TextUnit id="2404" loc="4.127">hic hymenaeus erit."---Non adversata petenti</TextUnit>
    <TextUnit id="2405" loc="4.128">adnuit, atque dolis risit Cytherea repertis.</TextUnit>
    <TextUnit id="2406" loc="4.129">Oceanum interea surgens Aurora reliquit.</TextUnit>
    <TextUnit id="2407" loc="4.130">It portis iubare exorto delecta iuventus;</TextUnit>
    <TextUnit id="2408" loc="4.131">retia rara, plagae, lato venabula ferro,</TextUnit>
    <TextUnit id="2409" loc="4.132">Massylique ruunt equites et odora canum vis.</TextUnit>
    <TextUnit id="2410" loc="4.133">Reginam thalamo cunctantem ad limina primi</TextUnit>
    <TextUnit id="2411" loc="4.134">Poenorum exspectant, ostroque insignis et auro</TextUnit>
    <TextUnit id="2412" loc="4.135">stat sonipes, ac frena ferox spumantia mandit.</TextUnit>
    <TextUnit id="2413" loc="4.136">Tandem progreditur, magna stipante caterva,</TextUnit>
    <TextUnit id="2414" loc="4.137">Sidoniam picto chlamydem circumdata limbo.</TextUnit>
    <TextUnit id="2415" loc="4.138">Cui pharetra ex auro, crines nodantur in aurum,</TextUnit>
    <TextUnit id="2416" loc="4.139">aurea purpuream subnectit fibula vestem.</TextUnit>
    <TextUnit id="2417" loc="4.140">Nec non et Phrygii comites et laetus Iulus</TextUnit>
    <TextUnit id="2418" loc="4.141">incedunt. Ipse ante alios pulcherrimus omnis</TextUnit>
    <TextUnit id="2419" loc="4.142">infert se socium Aeneas atque agmina iungit.</TextUnit>
    <TextUnit id="2420" loc="4.143">Qualis ubi hibernam Lyciam Xanthique fluenta</TextUnit>
    <TextUnit id="2421" loc="4.144">deserit ac Delum maternam invisit Apollo,</TextUnit>
    <TextUnit id="2422" loc="4.145">instauratque choros, mixtique altaria circum</TextUnit>
    <TextUnit id="2423" loc="4.146">Cretesque Dryopesque fremunt pictique Agathyrsi;</TextUnit>
    <TextUnit id="2424" loc="4.147">ipse iugis Cynthi graditur, mollique fluentem</TextUnit>
    <TextUnit id="2425" loc="4.148">fronde premit crinem fingens atque implicat auro;</TextUnit>
    <TextUnit id="2426" loc="4.149">tela sonant umeris: haud illo segnior ibat</TextUnit>
    <TextUnit id="2427" loc="4.150">Aeneas; tantum egregio decus enitet ore.</TextUnit>
    <TextUnit id="2428" loc="4.151">Postquam altos ventum in montis atque invia lustra,</TextUnit>
    <TextUnit id="2429" loc="4.152">ecce ferae, saxi deiectae vertice, caprae</TextUnit>
    <TextUnit id="2430" loc="4.153">decurrere iugis; alia de parte patentis</TextUnit>
    <TextUnit id="2431" loc="4.154">transmittunt cursu campos atque agmina cervi</TextUnit>
    <TextUnit id="2432" loc="4.155">pulverulenta fuga glomerant montisque relinquunt.</TextUnit>
    <TextUnit id="2433" loc="4.156">At puer Ascanius mediis in vallibus acri</TextUnit>
    <TextUnit id="2434" loc="4.157">gaudet equo, iamque hos cursu, iam praeterit illos,</TextUnit>
    <TextUnit id="2435" loc="4.158">spumantemque dari pecora inter inertia votis</TextUnit>
    <TextUnit id="2436" loc="4.159">optat aprum, aut fulvum descendere monte leonem.</TextUnit>
    <TextUnit id="2437" loc="4.160">Interea magno misceri murmure caelum</TextUnit>
    <TextUnit id="2438" loc="4.161">incipit; insequitur commixta grandine nimbus;</TextUnit>
    <TextUnit id="2439" loc="4.162">et Tyrii comites passim et Troiana iuventus</TextUnit>
    <TextUnit id="2440" loc="4.163">Dardaniusque nepos Veneris diversa per agros</TextUnit>
    <TextUnit id="2441" loc="4.164">tecta metu petiere; ruunt de montibus amnes.</TextUnit>
    <TextUnit id="2442" loc="4.165">Speluncam Dido dux et Troianus eandem</TextUnit>
    <TextUnit id="2443" loc="4.166">deveniunt: prima et Tellus et pronuba Iuno</TextUnit>
    <TextUnit id="2444" loc="4.167">dant signum; fulsere ignes et conscius aether</TextUnit>
    <TextUnit id="2445" loc="4.168">conubiis, summoque ulularunt vertice nymphae.</TextUnit>
    <TextUnit id="2446" loc="4.169">Ille dies primus leti primusque malorum</TextUnit>
    <TextUnit id="2447" loc="4.170">causa fuit; neque enim specie famave movetur,</TextUnit>
    <TextUnit id="2448" loc="4.171">nec iam furtivum Dido meditatur amorem:</TextUnit>
    <TextUnit id="2449" loc="4.172">coniugium vocat; hoc praetexit nomine culpam.</TextUnit>
    <TextUnit id="2450" loc="4.173">Extemplo Libyae magnas it Fama per urbes---</TextUnit>
    <TextUnit id="2451" loc="4.174">Fama, malum qua non aliud velocius ullum;</TextUnit>
    <TextUnit id="2452" loc="4.175">mobilitate viget, viresque adquirit eundo,</TextUnit>
    <TextUnit id="2453" loc="4.176">parva metu primo, mox sese attollit in auras,</TextUnit>
    <TextUnit id="2454" loc="4.177">ingrediturque solo, et caput inter nubila condit.</TextUnit>
    <TextUnit id="2455" loc="4.178">Illam Terra parens, ira inritata deorum,</TextUnit>
    <TextUnit id="2456" loc="4.179">extremam (ut perhibent) Coeo Enceladoque sororem</TextUnit>
    <TextUnit id="2457" loc="4.180">progenuit, pedibus celerem et pernicibus alis,</TextUnit>
    <TextUnit id="2458" loc="4.181">monstrum horrendum, ingens, cui, quot sunt corpore plumae</TextUnit>
    <TextUnit id="2459" loc="4.182">tot vigiles oculi subter, mirabile dictu,</TextUnit>
    <TextUnit id="2460" loc="4.183">tot linguae, totidem ora sonant, tot subrigit aures.</TextUnit>
    <TextUnit id="2461" loc="4.184">Nocte volat caeli medio terraeque per umbram,</TextUnit>
    <TextUnit id="2462" loc="4.185">stridens, nec dulci declinat lumina somno;</TextUnit>
    <TextUnit id="2463" loc="4.186">luce sedet custos aut summi culmine tecti,</TextUnit>
    <TextUnit id="2464" loc="4.187">turribus aut altis, et magnas territat urbes;</TextUnit>
    <TextUnit id="2465" loc="4.188">tam ficti pravique tenax, quam nuntia veri.</TextUnit>
    <TextUnit id="2466" loc="4.189">Haec tum multiplici populos sermone replebat</TextUnit>
    <TextUnit id="2467" loc="4.190">gaudens, et pariter facta atque infecta canebat:</TextUnit>
    <TextUnit id="2468" loc="4.191">venisse Aenean, Troiano sanguine cretum,</TextUnit>
    <TextUnit id="2469" loc="4.192">cui se pulchra viro dignetur iungere Dido;</TextUnit>
    <TextUnit id="2470" loc="4.193">nunc hiemem inter se luxu, quam longa, fovere</TextUnit>
    <TextUnit id="2471" loc="4.194">regnorum immemores turpique cupidine captos.</TextUnit>
    <TextUnit id="2472" loc="4.195">Haec passim dea foeda virum diffundit in ora.</TextUnit>
    <TextUnit id="2473" loc="4.196">Protinus ad regem cursus detorquet Iarban,</TextUnit>
    <TextUnit id="2474" loc="4.197">incenditque animum dictis atque aggerat iras.</TextUnit>
    <TextUnit id="2475" loc="4.198">Hic Hammone satus, rapta Garamantide Nympha,</TextUnit>
    <TextUnit id="2476" loc="4.199">templa Iovi centum latis immania regnis,</TextUnit>
    <TextUnit id="2477" loc="4.200">centum aras posuit, vigilemque sacraverat ignem,</TextUnit>
    <TextUnit id="2478" loc="4.201">excubias divom aeternas, pecudumque cruore</TextUnit>
    <TextUnit id="2479" loc="4.202">pingue solum et variis florentia limina sertis.</TextUnit>
    <TextUnit id="2480" loc="4.203">Isque amens animi et rumore accensus amaro</TextUnit>
    <TextUnit id="2481" loc="4.204">dicitur ante aras media inter numina divom</TextUnit>
    <TextUnit id="2482" loc="4.205">multa Iovem manibus supplex orasse supinis:</TextUnit>
    <TextUnit id="2483" loc="4.206">"Iuppiter omnipotens, cui nunc Maurusia pictis</TextUnit>
    <TextUnit id="2484" loc="4.207">gens epulata toris Lenaeum libat honorem,</TextUnit>
    <TextUnit id="2485" loc="4.208">aspicis haec, an te, genitor, cum fulmina torques,</TextUnit>
    <TextUnit id="2486" loc="4.209">nequiquam horremus, caecique in nubibus ignes</TextUnit>
    <TextUnit id="2487" loc="4.210">terrificant animos et inania murmura miscent?</TextUnit>
    <TextUnit id="2488" loc="4.211">Femina, quae nostris errans in finibus urbem</TextUnit>
    <TextUnit id="2489" loc="4.212">exiguam pretio posuit, cui litus arandum</TextUnit>
    <TextUnit id="2490" loc="4.213">cuique loci leges dedimus, conubia nostra</TextUnit>
    <TextUnit id="2491" loc="4.214">reppulit, ac dominum Aenean in regna recepit.</TextUnit>
    <TextUnit id="2492" loc="4.215">Et nunc ille Paris cum semiviro comitatu,</TextUnit>
    <TextUnit id="2493" loc="4.216">Maeonia mentum mitra crinemque madentem</TextUnit>
    <TextUnit id="2494" loc="4.217">subnexus, rapto potitur: nos munera templis</TextUnit>
    <TextUnit id="2495" loc="4.218">quippe tuis ferimus, famamque fovemus inanem."</TextUnit>
    <TextUnit id="2496" loc="4.219">Talibus orantem dictis arasque tenentem</TextUnit>
    <TextUnit id="2497" loc="4.220">audiit omnipotens, oculosque ad moenia torsit</TextUnit>
    <TextUnit id="2498" loc="4.221">regia et oblitos famae melioris amantes.</TextUnit>
    <TextUnit id="2499" loc="4.222">Tum sic Mercurium adloquitur ac talia mandat:</TextUnit>
    <TextUnit id="2500" loc="4.223">"Vade age, nate, voca Zephyros et labere pennis,</TextUnit>
    <TextUnit id="2501" loc="4.224">Dardaniumque ducem, Tyria Karthagine qui nunc</TextUnit>
    <TextUnit id="2502" loc="4.225">exspectat, fatisque datas non respicit urbes,</TextUnit>
    <TextUnit id="2503" loc="4.226">adloquere, et celeris defer mea dicta per auras.</TextUnit>
    <TextUnit id="2504" loc="4.227">Non illum nobis genetrix pulcherrima talem</TextUnit>
    <TextUnit id="2505" loc="4.228">promisit, Graiumque ideo bis vindicat armis;</TextUnit>
    <TextUnit id="2506" loc="4.229">sed fore, qui gravidam imperiis belloque frementem</TextUnit>
    <TextUnit id="2507" loc="4.230">Italiam regeret, genus alto a sanguine Teucri</TextUnit>
    <TextUnit id="2508" loc="4.231">proderet, ac totum sub leges mitteret orbem.</TextUnit>
    <TextUnit id="2509" loc="4.232">Si nulla accendit tantarum gloria rerum,</TextUnit>
    <TextUnit id="2510" loc="4.233">nec super ipse sua molitur laude laborem,</TextUnit>
    <TextUnit id="2511" loc="4.234">Ascanione pater Romanas invidet arces?</TextUnit>
    <TextUnit id="2512" loc="4.235">Quid struit, aut qua spe inimica in gente moratur,</TextUnit>
    <TextUnit id="2513" loc="4.236">nec prolem Ausoniam et Lavinia respicit arva?</TextUnit>
    <TextUnit id="2514" loc="4.237">Naviget: haec summa est; hic nostri nuntius esto."</TextUnit>
    <TextUnit id="2515" loc="4.238">Dixerat. Ille patris magni parere parabat</TextUnit>
    <TextUnit id="2516" loc="4.239">imperio; et primum pedibus talaria nectit</TextUnit>
    <TextUnit id="2517" loc="4.240">aurea, quae sublimem alis sive aequora supra</TextUnit>
    <TextUnit id="2518" loc="4.241">seu terram rapido pariter cum flamine portant;</TextUnit>
    <TextUnit id="2519" loc="4.242">tum virgam capit: hac animas ille evocat Orco</TextUnit>
    <TextUnit id="2520" loc="4.243">pallentis, alias sub Tartara tristia mittit,</TextUnit>
    <TextUnit id="2521" loc="4.244">dat somnos adimitque, et lumina morte resignat.</TextUnit>
    <TextUnit id="2522" loc="4.245">Illa fretus agit ventos, et turbida tranat</TextUnit>
    <TextUnit id="2523" loc="4.246">nubila; iamque volans apicem et latera ardua cernit</TextUnit>
    <TextUnit id="2524" loc="4.247">Atlantis duri, caelum qui vertice fulcit,</TextUnit>
    <TextUnit id="2525" loc="4.248">Atlantis, cinctum adsidue cui nubibus atris</TextUnit>
    <TextUnit id="2526" loc="4.249">piniferum caput et vento pulsatur et imbri;</TextUnit>
    <TextUnit id="2527" loc="4.250">nix umeros infusa tegit; tum flumina mento</TextUnit>
    <TextUnit id="2528" loc="4.251">praecipitant senis, et glacie riget horrida barba.</TextUnit>
    <TextUnit id="2529" loc="4.252">Hic primum paribus nitens Cyllenius alis</TextUnit>
    <TextUnit id="2530" loc="4.253">constitit; hinc toto praeceps se corpore ad undas</TextUnit>
    <TextUnit id="2531" loc="4.254">misit, avi similis, quae circum litora, circum</TextUnit>
    <TextUnit id="2532" loc="4.255">piscosos scopulos humilis volat aequora iuxta.</TextUnit>
    <TextUnit id="2533" loc="4.256">Haud aliter terras inter caelumque volabat,</TextUnit>
    <TextUnit id="2534" loc="4.257">litus harenosum Libyae ventosque secabat</TextUnit>
    <TextUnit id="2535" loc="4.258">materno veniens ab avo Cyllenia proles.</TextUnit>
    <TextUnit id="2536" loc="4.259">Ut primum alatis tetigit magalia plantis,</TextUnit>
    <TextUnit id="2537" loc="4.260">Aenean fundantem arces ac tecta novantem</TextUnit>
    <TextUnit id="2538" loc="4.261">conspicit; atque illi stellatus iaspide fulva</TextUnit>
    <TextUnit id="2539" loc="4.262">ensis erat, Tyrioque ardebat murice laena</TextUnit>
    <TextUnit id="2540" loc="4.263">demissa ex umeris, dives quae munera Dido</TextUnit>
    <TextUnit id="2541" loc="4.264">fecerat, et tenui telas discreverat auro.</TextUnit>
    <TextUnit id="2542" loc="4.265">Continuo invadit: "Tu nunc Karthaginis altae</TextUnit>
    <TextUnit id="2543" loc="4.266">fundamenta locas, pulchramque uxorius urbem</TextUnit>
    <TextUnit id="2544" loc="4.267">exstruis, heu regni rerumque oblite tuarum?</TextUnit>
    <TextUnit id="2545" loc="4.268">Ipse deum tibi me claro demittit Olympo</TextUnit>
    <TextUnit id="2546" loc="4.269">regnator, caelum ac terras qui numine torquet;</TextUnit>
    <TextUnit id="2547" loc="4.270">ipse haec ferre iubet celeris mandata per auras:</TextUnit>
    <TextUnit id="2548" loc="4.271">quid struis, aut qua spe Libycis teris otia terris?</TextUnit>
    <TextUnit id="2549" loc="4.272">Si te nulla movet tantarum gloria rerum,</TextUnit>
    <TextUnit id="2550" loc="4.273">[nec super ipse tua moliris laude laborem,]</TextUnit>
    <TextUnit id="2551" loc="4.274">Ascanium surgentem et spes heredis Iuli</TextUnit>
    <TextUnit id="2552" loc="4.275">respice, cui regnum Italiae Romanaque tellus</TextUnit>
    <TextUnit id="2553" loc="4.276">debentur." Tali Cyllenius ore locutus</TextUnit>
    <TextUnit id="2554" loc="4.277">mortalis visus medio sermone reliquit,</TextUnit>
    <TextUnit id="2555" loc="4.278">et procul in tenuem ex oculis evanuit auram.</TextUnit>
    <TextUnit id="2556" loc="4.279">At vero Aeneas aspectu obmutuit amens,</TextUnit>
    <TextUnit id="2557" loc="4.280">arrectaeque horrore comae, et vox faucibus haesit.</TextUnit>
    <TextUnit id="2558" loc="4.281">Ardet abire fuga dulcisque relinquere terras,</TextUnit>
    <TextUnit id="2559" loc="4.282">attonitus tanto monitu imperioque deorum.</TextUnit>
    <TextUnit id="2560" loc="4.283">Heu quid agat? Quo nunc reginam ambire furentem</TextUnit>
    <TextUnit id="2561" loc="4.284">audeat adfatu? Quae prima exordia sumat?</TextUnit>
    <TextUnit id="2562" loc="4.285">Atque animum nunc huc celerem, nunc dividit illuc,</TextUnit>
    <TextUnit id="2563" loc="4.286">in partisque rapit varias perque omnia versat.</TextUnit>
    <TextUnit id="2564" loc="4.287">Haec alternanti potior sententia visa est:</TextUnit>
    <TextUnit id="2565" loc="4.288">Mnesthea Sergestumque vocat fortemque Serestum,</TextUnit>
    <TextUnit id="2566" loc="4.289">classem aptent taciti sociosque ad litora cogant,</TextUnit>
    <TextUnit id="2567" loc="4.290">arma parent, et quae rebus sit causa novandis</TextUnit>
    <TextUnit id="2568" loc="4.291">dissimulent; sese interea, quando optuma Dido</TextUnit>
    <TextUnit id="2569" loc="4.292">nesciat et tantos rumpi non speret amores,</TextUnit>
    <TextUnit id="2570" loc="4.293">temptaturum aditus, et quae mollissima fandi</TextUnit>
    <TextUnit id="2571" loc="4.294">tempora, quis rebus dexter modus. Ocius omnes</TextUnit>
    <TextUnit id="2572" loc="4.295">imperio laeti parent ac iussa facessunt.</TextUnit>
    <TextUnit id="2573" loc="4.296">At regina dolos---quis fallere possit amantem?</TextUnit>
    <TextUnit id="2574" loc="4.297">praesensit, motusque excepit prima futuros,</TextUnit>
    <TextUnit id="2575" loc="4.298">omnia tuta timens. Eadem impia Fama furenti</TextUnit>
    <TextUnit id="2576" loc="4.299">detulit armari classem cursumque parari.</TextUnit>
    <TextUnit id="2577" loc="4.300">Saevit inops animi, totamque incensa per urbem</TextUnit>
    <TextUnit id="2578" loc="4.301">bacchatur, qualis commotis excita sacris</TextUnit>
    <TextUnit id="2579" loc="4.302">Thyias, ubi audito stimulant trieterica Baccho</TextUnit>
    <TextUnit id="2580" loc="4.303">orgia, nocturnusque vocat clamore Cithaeron.</TextUnit>
    <TextUnit id="2581" loc="4.304">Tandem his Aenean compellat vocibus ultro:</TextUnit>
    <TextUnit id="2582" loc="4.305">"Dissimulare etiam sperasti, perfide, tantum</TextUnit>
    <TextUnit id="2583" loc="4.306">posse nefas, tacitusque mea decedere terra?</TextUnit>
    <TextUnit id="2584" loc="4.307">Nec te noster amor, nec te data dextera quondam,</TextUnit>
    <TextUnit id="2585" loc="4.308">nec moritura tenet crudeli funere Dido?</TextUnit>
    <TextUnit id="2586" loc="4.309">Quin etiam hiberno moliris sidere classem,</TextUnit>
    <TextUnit id="2587" loc="4.310">et mediis properas aquilonibus ire per altum,</TextUnit>
    <TextUnit id="2588" loc="4.311">crudelis? Quid, si non arva aliena domosque</TextUnit>
    <TextUnit id="2589" loc="4.312">ignotas peteres, sed Troia antiqua maneret,</TextUnit>
    <TextUnit id="2590" loc="4.313">Troia per undosum peteretur classibus aequor</TextUnit>
    <TextUnit id="2591" loc="4.314">Mene fugis? Per ego has lacrimas dextramque tuam te</TextUnit>
    <TextUnit id="2592" loc="4.315">(quando aliud mihi iam miserae nihil ipsa reliqui)</TextUnit>
    <TextUnit id="2593" loc="4.316">per conubia nostra, per inceptos hymenaeos,</TextUnit>
    <TextUnit id="2594" loc="4.317">si bene quid de te merui, fuit aut tibi quicquam</TextUnit>
    <TextUnit id="2595" loc="4.318">dulce meum, miserere domus labentis, et istam---</TextUnit>
    <TextUnit id="2596" loc="4.319">oro, si quis adhuc precibus locus---exue mentem.</TextUnit>
    <TextUnit id="2597" loc="4.320">Te propter Libycae gentes Nomadumque tyranni</TextUnit>
    <TextUnit id="2598" loc="4.321">odere, infensi Tyrii; te propter eundem</TextUnit>
    <TextUnit id="2599" loc="4.322">exstinctus pudor, et, qua sola sidera adibam,</TextUnit>
    <TextUnit id="2600" loc="4.323">fama prior. Cui me moribundam deseris, hospes?</TextUnit>
    <TextUnit id="2601" loc="4.324">Hoc solum nomen quoniam de coniuge restat.</TextUnit>
    <TextUnit id="2602" loc="4.325">Quid moror? An mea Pygmalion dum moenia frater</TextUnit>
    <TextUnit id="2603" loc="4.326">destruat, aut captam ducat Gaetulus Iarbas?</TextUnit>
    <TextUnit id="2604" loc="4.327">Saltem si qua mihi de te suscepta fuisset</TextUnit>
    <TextUnit id="2605" loc="4.328">ante fugam suboles, si quis mihi parvulus aula</TextUnit>
    <TextUnit id="2606" loc="4.329">luderet Aeneas, qui te tamen ore referret,</TextUnit>
    <TextUnit id="2607" loc="4.330">non equidem omnino capta ac deserta viderer."</TextUnit>
    <TextUnit id="2608" loc="4.331">Dixerat. Ille Iovis monitis immota tenebat</TextUnit>
    <TextUnit id="2609" loc="4.332">lumina, et obnixus curam sub corde premebat.</TextUnit>
    <TextUnit id="2610" loc="4.333">Tandem pauca refert: "Ego te, quae plurima fando</TextUnit>
    <TextUnit id="2611" loc="4.334">enumerare vales, numquam, regina, negabo</TextUnit>
    <TextUnit id="2612" loc="4.335">promeritam; nec me meminisse pigebit Elissae,</TextUnit>
    <TextUnit id="2613" loc="4.336">dum memor ipse mei, dum spiritus hos regit artus.</TextUnit>
    <TextUnit id="2614" loc="4.337">Pro re pauca loquar. Neque ego hanc abscondere furto</TextUnit>
    <TextUnit id="2615" loc="4.338">speravi---ne finge---fugam, nec coniugis umquam</TextUnit>
    <TextUnit id="2616" loc="4.339">praetendi taedas, aut haec in foedera veni.</TextUnit>
    <TextUnit id="2617" loc="4.340">Me si fata meis paterentur ducere vitam</TextUnit>
    <TextUnit id="2618" loc="4.341">auspiciis et sponte mea componere curas,</TextUnit>
    <TextUnit id="2619" loc="4.342">urbem Troianam primum dulcisque meorum</TextUnit>
    <TextUnit id="2620" loc="4.343">reliquias colerem, Priami tecta alta manerent,</TextUnit>
    <TextUnit id="2621" loc="4.344">et recidiva manu posuissem Pergama victis.</TextUnit>
    <TextUnit id="2622" loc="4.345">Sed nunc Italiam magnam Gryneus Apollo,</TextUnit>
    <TextUnit id="2623" loc="4.346">Italiam Lyciae iussere capessere sortes:</TextUnit>
    <TextUnit id="2624" loc="4.347">hic amor, haec patria est. Si te Karthaginis arces,</TextUnit>
    <TextUnit id="2625" loc="4.348">Phoenissam, Libycaeque aspectus detinet urbis,</TextUnit>
    <TextUnit id="2626" loc="4.349">quae tandem, Ausonia Teucros considere terra,</TextUnit>
    <TextUnit id="2627" loc="4.350">invidia est? Et nos fas extera quaerere regna.</TextUnit>
    <TextUnit id="2628" loc="4.351">Me patris Anchisae, quotiens umentibus umbris</TextUnit>
    <TextUnit id="2629" loc="4.352">nox operit terras, quotiens astra ignea surgunt,</TextUnit>
    <TextUnit id="2630" loc="4.353">admonet in somnis et turbida terret imago;</TextUnit>
    <TextUnit id="2631" loc="4.354">me puer Ascanius capitisque iniuria cari,</TextUnit>
    <TextUnit id="2632" loc="4.355">quem regno Hesperiae fraudo et fatalibus arvis.</TextUnit>
    <TextUnit id="2633" loc="4.356">Nunc etiam interpres divom, Iove missus ab ipso---</TextUnit>
    <TextUnit id="2634" loc="4.357">testor utrumque caput---celeris mandata per auras</TextUnit>
    <TextUnit id="2635" loc="4.358">detulit; ipse deum manifesto in lumine vidi</TextUnit>
    <TextUnit id="2636" loc="4.359">intrantem muros, vocemque his auribus hausi.</TextUnit>
    <TextUnit id="2637" loc="4.360">Desine meque tuis incendere teque querelis:</TextUnit>
    <TextUnit id="2638" loc="4.361">Italiam non sponte sequor."</TextUnit>
    <TextUnit id="2639" loc="4.362">Talia dicentem iamdudum aversa tuetur,</TextUnit>
    <TextUnit id="2640" loc="4.363">huc illuc volvens oculos, totumque pererrat</TextUnit>
    <TextUnit id="2641" loc="4.364">luminibus tacitis, et sic accensa profatur:</TextUnit>
    <TextUnit id="2642" loc="4.365">"Nec tibi diva parens, generis nec Dardanus auctor,</TextUnit>
    <TextUnit id="2643" loc="4.366">perfide; sed duris genuit te cautibus horrens</TextUnit>
    <TextUnit id="2644" loc="4.367">Caucasus, Hyrcanaeque admorunt ubera tigres.</TextUnit>
    <TextUnit id="2645" loc="4.368">Nam quid dissimulo, aut quae me ad maiora reservo?</TextUnit>
    <TextUnit id="2646" loc="4.369">Num fletu ingemuit nostro? Num lumina flexit?</TextUnit>
    <TextUnit id="2647" loc="4.370">Num lacrimas victus dedit, aut miseratus amantem est?</TextUnit>
    <TextUnit id="2648" loc="4.371">Quae quibus anteferam? Iam iam nec maxuma Iuno,</TextUnit>
    <TextUnit id="2649" loc="4.372">nec Saturnius haec oculis pater aspicit aequis.</TextUnit>
    <TextUnit id="2650" loc="4.373">Nusquam tuta fides. Eiectum litore, egentem</TextUnit>
    <TextUnit id="2651" loc="4.374">excepi, et regni demens in parte locavi;</TextUnit>
    <TextUnit id="2652" loc="4.375">amissam classem, socios a morte reduxi.</TextUnit>
    <TextUnit id="2653" loc="4.376">Heu furiis incensa feror! Nunc augur Apollo,</TextUnit>
    <TextUnit id="2654" loc="4.377">nunc Lyciae sortes, nunc et Iove missus ab ipso</TextUnit>
    <TextUnit id="2655" loc="4.378">interpres divom fert horrida iussa per auras.</TextUnit>
    <TextUnit id="2656" loc="4.379">Scilicet is Superis labor est, ea cura quietos</TextUnit>
    <TextUnit id="2657" loc="4.380">sollicitat. Neque te teneo, neque dicta refello.</TextUnit>
    <TextUnit id="2658" loc="4.381">I, sequere Italiam ventis, pete regna per undas.</TextUnit>
    <TextUnit id="2659" loc="4.382">Spero equidem mediis, si quid pia numina possunt,</TextUnit>
    <TextUnit id="2660" loc="4.383">supplicia hausurum scopulis, et nomine Dido</TextUnit>
    <TextUnit id="2661" loc="4.384">saepe vocaturum. Sequar atris ignibus absens,</TextUnit>
    <TextUnit id="2662" loc="4.385">et, cum frigida mors anima seduxerit artus,</TextUnit>
    <TextUnit id="2663" loc="4.386">omnibus umbra locis adero. Dabis, improbe, poenas.</TextUnit>
    <TextUnit id="2664" loc="4.387">Audiam et haec Manis veniet mihi fama sub imos."</TextUnit>
    <TextUnit id="2665" loc="4.388">His medium dictis sermonem abrumpit, et auras</TextUnit>
    <TextUnit id="2666" loc="4.389">aegra fugit, seque ex oculis avertit et aufert,</TextUnit>
    <TextUnit id="2667" loc="4.390">linquens multa metu cunctantem et multa parantem</TextUnit>
    <TextUnit id="2668" loc="4.391">dicere. Suscipiunt famulae, conlapsaque membra</TextUnit>
    <TextUnit id="2669" loc="4.392">marmoreo referunt thalamo stratisque reponunt.</TextUnit>
    <TextUnit id="2670" loc="4.393">At pius Aeneas, quamquam lenire dolentem</TextUnit>
    <TextUnit id="2671" loc="4.394">solando cupit et dictis avertere curas,</TextUnit>
    <TextUnit id="2672" loc="4.395">multa gemens magnoque animum labefactus amore,</TextUnit>
    <TextUnit id="2673" loc="4.396">iussa tamen divom exsequitur, classemque revisit.</TextUnit>
    <TextUnit id="2674" loc="4.397">Tum vero Teucri incumbunt, et litore celsas</TextUnit>
    <TextUnit id="2675" loc="4.398">deducunt toto naves: natat uncta carina;</TextUnit>
    <TextUnit id="2676" loc="4.399">frondentisque ferunt remos et robora silvis</TextUnit>
    <TextUnit id="2677" loc="4.400">infabricata, fugae studio.</TextUnit>
    <TextUnit id="2678" loc="4.401">Migrantis cernas, totaque ex urbe ruentis.</TextUnit>
    <TextUnit id="2679" loc="4.402">Ac velut ingentem formicae farris acervum</TextUnit>
    <TextUnit id="2680" loc="4.403">cum populant, hiemis memores, tectoque reponunt;</TextUnit>
    <TextUnit id="2681" loc="4.404">it nigrum campis agmen, praedamque per herbas</TextUnit>
    <TextUnit id="2682" loc="4.405">convectant calle angusto; pars grandia trudunt</TextUnit>
    <TextUnit id="2683" loc="4.406">obnixae frumenta umeris; pars agmina cogunt</TextUnit>
    <TextUnit id="2684" loc="4.407">castigantque moras; opere omnis semita fervet.</TextUnit>
    <TextUnit id="2685" loc="4.408">Quis tibi tum, Dido, cernenti talia sensus?</TextUnit>
    <TextUnit id="2686" loc="4.409">quosve dabas gemitus, cum litora fervere late</TextUnit>
    <TextUnit id="2687" loc="4.410">prospiceres arce ex summa, totumque videres</TextUnit>
    <TextUnit id="2688" loc="4.411">misceri ante oculos tantis clamoribus aequor?</TextUnit>
    <TextUnit id="2689" loc="4.412">Improbe Amor, quid non mortalia pectora cogis?</TextUnit>
    <TextUnit id="2690" loc="4.413">Ire iterum in lacrimas, iterum temptare precando</TextUnit>
    <TextUnit id="2691" loc="4.414">cogitur, et supplex animos submittere amori,</TextUnit>
    <TextUnit id="2692" loc="4.415">ne quid inexpertum frustra moritura relinquat.</TextUnit>
    <TextUnit id="2693" loc="4.416">"Anna, vides toto properari litore; circum</TextUnit>
    <TextUnit id="2694" loc="4.417">undique convenere; vocat iam carbasus auras,</TextUnit>
    <TextUnit id="2695" loc="4.418">puppibus et laeti nautae imposuere coronas.</TextUnit>
    <TextUnit id="2696" loc="4.419">Hunc ego si potui tantum sperare dolorem,</TextUnit>
    <TextUnit id="2697" loc="4.420">et perferre, soror, potero. Miserae hoc tamen unum</TextUnit>
    <TextUnit id="2698" loc="4.421">exsequere, Anna, mihi. Solam nam perfidus ille</TextUnit>
    <TextUnit id="2699" loc="4.422">te colere, arcanos etiam tibi credere sensus;</TextUnit>
    <TextUnit id="2700" loc="4.423">sola viri mollis aditus et tempora noras.</TextUnit>
    <TextUnit id="2701" loc="4.424">I, soror, atque hostem supplex adfare superbum:</TextUnit>
    <TextUnit id="2702" loc="4.425">non ego cum Danais Troianam exscindere gentem</TextUnit>
    <TextUnit id="2703" loc="4.426">Aulide iuravi, classemve ad Pergama misi,</TextUnit>
    <TextUnit id="2704" loc="4.427">nec patris Anchisae cineres Manisve revelli,</TextUnit>
    <TextUnit id="2705" loc="4.428">cur mea dicta neget duras demittere in auris.</TextUnit>
    <TextUnit id="2706" loc="4.429">Quo ruit? Extremum hoc miserae det munus amanti:</TextUnit>
    <TextUnit id="2707" loc="4.430">exspectet facilemque fugam ventosque ferentis.</TextUnit>
    <TextUnit id="2708" loc="4.431">Non iam coniugium antiquum, quod prodidit, oro,</TextUnit>
    <TextUnit id="2709" loc="4.432">nec pulchro ut Latio careat regnumque relinquat:</TextUnit>
    <TextUnit id="2710" loc="4.433">tempus inane peto, requiem spatiumque furori,</TextUnit>
    <TextUnit id="2711" loc="4.434">dum mea me victam doceat fortuna dolere.</TextUnit>
    <TextUnit id="2712" loc="4.435">Extremam hanc oro veniam---miserere sororis---</TextUnit>
    <TextUnit id="2713" loc="4.436">quam mihi cum dederit, cumulatam morte remittam."</TextUnit>
    <TextUnit id="2714" loc="4.437">Talibus orabat, talisque miserrima fletus</TextUnit>
    <TextUnit id="2715" loc="4.438">fertque refertque soror: sed nullis ille movetur</TextUnit>
    <TextUnit id="2716" loc="4.439">fletibus, aut voces ullas tractabilis audit;</TextUnit>
    <TextUnit id="2717" loc="4.440">fata obstant, placidasque viri deus obstruit auris.</TextUnit>
    <TextUnit id="2718" loc="4.441">Ac, velut annoso validam cum robore quercum</TextUnit>
    <TextUnit id="2719" loc="4.442">Alpini Boreae nunc hinc nunc flatibus illinc</TextUnit>
    <TextUnit id="2720" loc="4.443">eruere inter se certant; it stridor, et altae</TextUnit>
    <TextUnit id="2721" loc="4.444">consternunt terram concusso stipite frondes;</TextUnit>
    <TextUnit id="2722" loc="4.445">ipsa haeret scopulis, et, quantum vertice ad auras</TextUnit>
    <TextUnit id="2723" loc="4.446">aetherias, tantum radice in Tartara tendit:</TextUnit>
    <TextUnit id="2724" loc="4.447">haud secus adsiduis hinc atque hinc vocibus heros</TextUnit>
    <TextUnit id="2725" loc="4.448">tunditur, et magno persentit pectore curas;</TextUnit>
    <TextUnit id="2726" loc="4.449">mens immota manet; lacrimae volvuntur inanes.</TextUnit>
    <TextUnit id="2727" loc="4.450">Tum vero infelix fatis exterrita Dido</TextUnit>
    <TextUnit id="2728" loc="4.451">mortem orat; taedet caeli convexa tueri.</TextUnit>
    <TextUnit id="2729" loc="4.452">Quo magis inceptum peragat lucemque relinquat,</TextUnit>
    <TextUnit id="2730" loc="4.453">vidit, turicremis cum dona imponeret aris,</TextUnit>
    <TextUnit id="2731" loc="4.454">horrendum dictu, latices nigrescere sacros,</TextUnit>
    <TextUnit id="2732" loc="4.455">fusaque in obscenum se vertere vina cruorem.</TextUnit>
    <TextUnit id="2733" loc="4.456">Hoc visum nulli, non ipsi effata sorori.</TextUnit>
    <TextUnit id="2734" loc="4.457">Praeterea fuit in tectis de marmore templum</TextUnit>
    <TextUnit id="2735" loc="4.458">coniugis antiqui, miro quod honore colebat,</TextUnit>
    <TextUnit id="2736" loc="4.459">velleribus niveis et festa fronde revinctum:</TextUnit>
    <TextUnit id="2737" loc="4.460">hinc exaudiri voces et verba vocantis</TextUnit>
    <TextUnit id="2738" loc="4.461">visa viri, nox cum terras obscura teneret;</TextUnit>
    <TextUnit id="2739" loc="4.462">solaque culminibus ferali carmine bubo</TextUnit>
    <TextUnit id="2740" loc="4.463">saepe queri et longas in fletum ducere voces;</TextUnit>
    <TextUnit id="2741" loc="4.464">multaque praeterea vatum praedicta priorum</TextUnit>
    <TextUnit id="2742" loc="4.465">terribili monitu horrificant. Agit ipse furentem</TextUnit>
    <TextUnit id="2743" loc="4.466">in somnis ferus Aeneas; semperque relinqui</TextUnit>
    <TextUnit id="2744" loc="4.467">sola sibi, semper longam incomitata videtur</TextUnit>
    <TextUnit id="2745" loc="4.468">ire viam, et Tyrios deserta quaerere terra.</TextUnit>
    <TextUnit id="2746" loc="4.469">Eumenidum veluti demens videt agmina Pentheus,</TextUnit>
    <TextUnit id="2747" loc="4.470">et solem geminum et duplicis se ostendere Thebas;</TextUnit>
    <TextUnit id="2748" loc="4.471">aut Agamemnonius scaenis agitatus Orestes</TextUnit>
    <TextUnit id="2749" loc="4.472">armatam facibus matrem et serpentibus atris</TextUnit>
    <TextUnit id="2750" loc="4.473">cum fugit, ultricesque sedent in limine Dirae.</TextUnit>
    <TextUnit id="2751" loc="4.474">Ergo ubi concepit furias evicta dolore</TextUnit>
    <TextUnit id="2752" loc="4.475">decrevitque mori, tempus secum ipsa modumque</TextUnit>
    <TextUnit id="2753" loc="4.476">exigit, et, maestam dictis adgressa sororem,</TextUnit>
    <TextUnit id="2754" loc="4.477">consilium voltu tegit, ac spem fronte serenat:</TextUnit>
    <TextUnit id="2755" loc="4.478">"Inveni, germana, viam---gratare sorori---</TextUnit>
    <TextUnit id="2756" loc="4.479">quae mihi reddat eum, vel eo me solvat amantem.</TextUnit>
    <TextUnit id="2757" loc="4.480">Oceani finem iuxta solemque cadentem</TextUnit>
    <TextUnit id="2758" loc="4.481">ultimus Aethiopum locus est, ubi maxumus Atlas</TextUnit>
    <TextUnit id="2759" loc="4.482">axem humero torquet stellis ardentibus aptum:</TextUnit>
    <TextUnit id="2760" loc="4.483">hinc mihi Massylae gentis monstrata sacerdos,</TextUnit>
    <TextUnit id="2761" loc="4.484">Hesperidum templi custos, epulasque draconi</TextUnit>
    <TextUnit id="2762" loc="4.485">quae dabat, et sacros servabat in arbore ramos,</TextUnit>
    <TextUnit id="2763" loc="4.486">spargens umida mella soporiferumque papaver.</TextUnit>
    <TextUnit id="2764" loc="4.487">Haec se carminibus promittit solvere mentes</TextUnit>
    <TextUnit id="2765" loc="4.488">quas velit, ast aliis duras immittere curas,</TextUnit>
    <TextUnit id="2766" loc="4.489">sistere aquam fluviis, et vertere sidera retro;</TextUnit>
    <TextUnit id="2767" loc="4.490">nocturnosque movet Manis: mugire videbis</TextUnit>
    <TextUnit id="2768" loc="4.491">sub pedibus terram, et descendere montibus ornos.</TextUnit>
    <TextUnit id="2769" loc="4.492">Testor, cara, deos et te, germana, tuumque</TextUnit>
    <TextUnit id="2770" loc="4.493">dulce caput, magicas invitam accingier artes.</TextUnit>
    <TextUnit id="2771" loc="4.494">Tu secreta pyram tecto interiore sub auras</TextUnit>
    <TextUnit id="2772" loc="4.495">erige, et arma viri, thalamo quae fixa reliquit</TextUnit>
    <TextUnit id="2773" loc="4.496">impius, exuviasque omnis, lectumque iugalem,</TextUnit>
    <TextUnit id="2774" loc="4.497">quo perii, superimponas: abolere nefandi</TextUnit>
    <TextUnit id="2775" loc="4.498">cuncta viri monumenta iuvat, monstratque sacerdos."</TextUnit>
    <TextUnit id="2776" loc="4.499">Haec effata silet; pallor simul occupat ora.</TextUnit>
    <TextUnit id="2777" loc="4.500">Non tamen Anna novis praetexere funera sacris</TextUnit>
    <TextUnit id="2778" loc="4.501">germanam credit, nec tantos mente furores</TextUnit>
    <TextUnit id="2779" loc="4.502">concipit, aut graviora timet, quam morte Sychaei:</TextUnit>
    <TextUnit id="2780" loc="4.503">ergo iussa parat.</TextUnit>
    <TextUnit id="2781" loc="4.504">At regina, pyra penetrali in sede sub auras</TextUnit>
    <TextUnit id="2782" loc="4.505">erecta ingenti taedis atque ilice secta,</TextUnit>
    <TextUnit id="2783" loc="4.506">intenditque locum sertis, et fronde coronat</TextUnit>
    <TextUnit id="2784" loc="4.507">funerea; super exuvias ensemque relictum</TextUnit>
    <TextUnit id="2785" loc="4.508">effigiemque toro locat, haud ignara futuri.</TextUnit>
    <TextUnit id="2786" loc="4.509">Stant arae circum, et crines effusa sacerdos</TextUnit>
    <TextUnit id="2787" loc="4.510">ter centum tonat ore deos, Erebumque Chaosque,</TextUnit>
    <TextUnit id="2788" loc="4.511">tergeminamque Hecaten, tria virginis ora Dianae.</TextUnit>
    <TextUnit id="2789" loc="4.512">Sparserat et latices simulatos fontis Averni,</TextUnit>
    <TextUnit id="2790" loc="4.513">falcibus et messae ad lunam quaeruntur anis</TextUnit>
    <TextUnit id="2791" loc="4.514">pubentes herbae nigri cum lacte veneni;</TextUnit>
    <TextUnit id="2792" loc="4.515">quaeritur et nascentis equi de fronte revolsus</TextUnit>
    <TextUnit id="2793" loc="4.516">et matri praereptus amor.</TextUnit>
    <TextUnit id="2794" loc="4.517">Ipsa mola manibusque piis altaria iuxta,</TextUnit>
    <TextUnit id="2795" loc="4.518">unum exuta pedem vinclis, in veste recincta,</TextUnit>
    <TextUnit id="2796" loc="4.519">testatur moritura deos et conscia fati</TextUnit>
    <TextUnit id="2797" loc="4.520">sidera; tum, si quod non aequo foedere amantes</TextUnit>
    <TextUnit id="2798" loc="4.521">curae numen habet iustumque memorque, precatur.</TextUnit>
    <TextUnit id="2799" loc="4.522">Nox erat, et placidum carpebant fessa soporem</TextUnit>
    <TextUnit id="2800" loc="4.523">corpora per terras, silvaeque et saeva quierant</TextUnit>
    <TextUnit id="2801" loc="4.524">aequora: cum medio volvuntur sidera lapsu,</TextUnit>
    <TextUnit id="2802" loc="4.525">cum tacet omnis ager, pecudes pictaeque volucres,</TextUnit>
    <TextUnit id="2803" loc="4.526">quaeque lacus late liquidos, quaeque aspera dumis</TextUnit>
    <TextUnit id="2804" loc="4.527">rura tenent, somno positae sub nocte silenti</TextUnit>
    <TextUnit id="2805" loc="4.528">[lenibant curas, et corda oblita laborum].</TextUnit>
    <TextUnit id="2806" loc="4.529">At non infelix animi Phoenissa, nec umquam</TextUnit>
    <TextUnit id="2807" loc="4.530">Solvitur in somnos, oculisve aut pectore noctem</TextUnit>
    <TextUnit id="2808" loc="4.531">accipit: ingeminant curae, rursusque resurgens</TextUnit>
    <TextUnit id="2809" loc="4.532">saevit amor, magnoque irarum fluctuat aestu.</TextUnit>
    <TextUnit id="2810" loc="4.533">Sic adeo insistit, secumque ita corde volutat:</TextUnit>
    <TextUnit id="2811" loc="4.534">"En, quid ago? Rursusne procos inrisa priores</TextUnit>
    <TextUnit id="2812" loc="4.535">experiar, Nomadumque petam conubia supplex,</TextUnit>
    <TextUnit id="2813" loc="4.536">quos ego sim totiens iam dedignata maritos?</TextUnit>
    <TextUnit id="2814" loc="4.537">Iliacas igitur classes atque ultima Teucrum</TextUnit>
    <TextUnit id="2815" loc="4.538">iussa sequar? Quiane auxilio iuvat ante levatos,</TextUnit>
    <TextUnit id="2816" loc="4.539">et bene apud memores veteris stat gratia facti?</TextUnit>
    <TextUnit id="2817" loc="4.540">Quis me autem, fac velle, sinet, ratibusve superbis</TextUnit>
    <TextUnit id="2818" loc="4.541">invisam accipiet? Nescis heu, perdita, necdum</TextUnit>
    <TextUnit id="2819" loc="4.542">Laomedonteae sentis periuria gentis?</TextUnit>
    <TextUnit id="2820" loc="4.543">Quid tum, sola fuga nautas comitabor ovantes,</TextUnit>
    <TextUnit id="2821" loc="4.544">an Tyriis omnique manu stipata meorum</TextUnit>
    <TextUnit id="2822" loc="4.545">inferar, et, quos Sidonia vix urbe revelli,</TextUnit>
    <TextUnit id="2823" loc="4.546">rursus agam pelago, et ventis dare vela iubebo?</TextUnit>
    <TextUnit id="2824" loc="4.547">Quin morere, ut merita es, ferroque averte dolorem.</TextUnit>
    <TextUnit id="2825" loc="4.548">Tu lacrimis evicta meis, tu prima furentem</TextUnit>
    <TextUnit id="2826" loc="4.549">his, germana, malis oneras atque obicis hosti.</TextUnit>
    <TextUnit id="2827" loc="4.550">Non licuit thalami expertem sine crimine vitam</TextUnit>
    <TextUnit id="2828" loc="4.551">degere, more ferae, tales nec tangere curas!</TextUnit>
    <TextUnit id="2829" loc="4.552">Non servata fides cineri promissa Sychaeo!"</TextUnit>
    <TextUnit id="2830" loc="4.553">Tantos illa suo rumpebat pectore questus.</TextUnit>
    <TextUnit id="2831" loc="4.554">Aeneas celsa in puppi, iam certus eundi,</TextUnit>
    <TextUnit id="2832" loc="4.555">carpebat somnos, rebus iam rite paratis.</TextUnit>
    <TextUnit id="2833" loc="4.556">Huic se forma dei voltu redeuntis eodem</TextUnit>
    <TextUnit id="2834" loc="4.557">obtulit in somnis, rursusque ita visa monere est---</TextUnit>
    <TextUnit id="2835" loc="4.558">omnia Mercurio similis, vocemque coloremque</TextUnit>
    <TextUnit id="2836" loc="4.559">et crinis flavos et membra decora iuventa:</TextUnit>
    <TextUnit id="2837" loc="4.560">"Nate dea, potes hoc sub casu ducere somnos,</TextUnit>
    <TextUnit id="2838" loc="4.561">nec, quae te circum stent deinde pericula, cernis,</TextUnit>
    <TextUnit id="2839" loc="4.562">demens, nec Zephyros audis spirare secundos?</TextUnit>
    <TextUnit id="2840" loc="4.563">Illa dolos dirumque nefas in pectore versat,</TextUnit>
    <TextUnit id="2841" loc="4.564">certa mori, varioque irarum fluctuat aestu.</TextUnit>
    <TextUnit id="2842" loc="4.565">Non fugis hinc praeceps, dum praecipitare potestas?</TextUnit>
    <TextUnit id="2843" loc="4.566">Iam mare turbari trabibus, saevasque videbis</TextUnit>
    <TextUnit id="2844" loc="4.567">conlucere faces, iam fervere litora flammis,</TextUnit>
    <TextUnit id="2845" loc="4.568">si te his attigerit terris Aurora morantem.</TextUnit>
    <TextUnit id="2846" loc="4.569">Heia age, rumpe moras. Varium et mutabile semper</TextUnit>
    <TextUnit id="2847" loc="4.570">femina." Sic fatus, nocti se immiscuit atrae.</TextUnit>
    <TextUnit id="2848" loc="4.571">Tum vero Aeneas, subitis exterritus umbris,</TextUnit>
    <TextUnit id="2849" loc="4.572">corripit e somno corpus, sociosque fatigat:</TextUnit>
    <TextUnit id="2850" loc="4.573">"Praecipites vigilate, viri, et considite transtris;</TextUnit>
    <TextUnit id="2851" loc="4.574">solvite vela citi. Deus aethere missus ab alto</TextUnit>
    <TextUnit id="2852" loc="4.575">festinare fugam tortosque incidere funes</TextUnit>
    <TextUnit id="2853" loc="4.576">ecce iterum stimulat. Sequimur te, sancte deorum,</TextUnit>
    <TextUnit id="2854" loc="4.577">quisquis es, imperioque iterum paremus ovantes.</TextUnit>
    <TextUnit id="2855" loc="4.578">Adsis o placidusque iuves, et sidera caelo</TextUnit>
    <TextUnit id="2856" loc="4.579">dextra feras." Dixit, vaginaque eripit ensem</TextUnit>
    <TextUnit id="2857" loc="4.580">fulmineum, strictoque ferit retinacula ferro.</TextUnit>
    <TextUnit id="2858" loc="4.581">Idem omnes simul ardor habet, rapiuntque ruuntque;</TextUnit>
    <TextUnit id="2859" loc="4.582">litora deseruere; latet sub classibus aequor;</TextUnit>
    <TextUnit id="2860" loc="4.583">adnixi torquent spumas et caerula verrunt.</TextUnit>
    <TextUnit id="2861" loc="4.584">Et iam prima novo spargebat lumine terras</TextUnit>
    <TextUnit id="2862" loc="4.585">Tithoni croceum linquens Aurora cubile.</TextUnit>
    <TextUnit id="2863" loc="4.586">Regina e speculis ut primum albescere lucem</TextUnit>
    <TextUnit id="2864" loc="4.587">vidit, et aequatis classem procedere velis,</TextUnit>
    <TextUnit id="2865" loc="4.588">litoraque et vacuos sensit sine remige portus,</TextUnit>
    <TextUnit id="2866" loc="4.589">terque quaterque manu pectus percussa decorum,</TextUnit>
    <TextUnit id="2867" loc="4.590">flaventesque abscissa comas, "Pro Iuppiter, ibit</TextUnit>
    <TextUnit id="2868" loc="4.591">hic" ait "et nostris inluserit advena regnis?</TextUnit>
    <TextUnit id="2869" loc="4.592">Non arma expedient, totaque ex urbe sequentur,</TextUnit>
    <TextUnit id="2870" loc="4.593">deripientque rates alii navalibus? Ite,</TextUnit>
    <TextUnit id="2871" loc="4.594">ferte citi flammas, date vela, impellite remos!---</TextUnit>
    <TextUnit id="2872" loc="4.595">Quid loquor, aut ubi sum? Quae mentem insania mutat?</TextUnit>
    <TextUnit id="2873" loc="4.596">Infelix Dido, nunc te facta impia tangunt.</TextUnit>
    <TextUnit id="2874" loc="4.597">Tum decuit, cum sceptra dabas.---En dextra fidesque,</TextUnit>
    <TextUnit id="2875" loc="4.598">quem secum patrios aiunt portare Penates,</TextUnit>
    <TextUnit id="2876" loc="4.599">quem subiisse umeris confectum aetate parentem!</TextUnit>
    <TextUnit id="2877" loc="4.600">Non potui abreptum divellere corpus, et undis</TextUnit>
    <TextUnit id="2878" loc="4.601">spargere? Non socios, non ipsum absumere ferro</TextUnit>
    <TextUnit id="2879" loc="4.602">Ascanium, patriisque epulandum ponere mensis?---</TextUnit>
    <TextUnit id="2880" loc="4.603">Verum anceps pugnae fuerat fortuna:---fuisset.</TextUnit>
    <TextUnit id="2881" loc="4.604">Quem metui moritura? Faces in castra tulissem,</TextUnit>
    <TextUnit id="2882" loc="4.605">implessemque foros flammis, natumque patremque</TextUnit>
    <TextUnit id="2883" loc="4.606">cum genere extinxem, memet super ipsa dedissem.</TextUnit>
    <TextUnit id="2884" loc="4.607">"Sol, qui terrarum flammis opera omnia lustras,</TextUnit>
    <TextUnit id="2885" loc="4.608">tuque harum interpres curarum et conscia Iuno,</TextUnit>
    <TextUnit id="2886" loc="4.609">nocturnisque Hecate triviis ululata per urbes,</TextUnit>
    <TextUnit id="2887" loc="4.610">et Dirae ultrices, et di morientis Elissae,</TextUnit>
    <TextUnit id="2888" loc="4.611">accipite haec, meritumque malis advertite numen,</TextUnit>
    <TextUnit id="2889" loc="4.612">et nostras audite preces. Si tangere portus</TextUnit>
    <TextUnit id="2890" loc="4.613">infandum caput ac terris adnare necesse est,</TextUnit>
    <TextUnit id="2891" loc="4.614">et sic fata Iovis poscunt, hic terminus haeret:</TextUnit>
    <TextUnit id="2892" loc="4.615">at bello audacis populi vexatus et armis,</TextUnit>
    <TextUnit id="2893" loc="4.616">finibus extorris, complexu avulsus Iuli,</TextUnit>
    <TextUnit id="2894" loc="4.617">auxilium imploret, videatque indigna suorum</TextUnit>
    <TextUnit id="2895" loc="4.618">funera; nec, cum se sub leges pacis iniquae</TextUnit>
    <TextUnit id="2896" loc="4.619">tradiderit, regno aut optata luce fruatur,</TextUnit>
    <TextUnit id="2897" loc="4.620">sed cadat ante diem, mediaque inhumatus harena.</TextUnit>
    <TextUnit id="2898" loc="4.621">Haec precor, hanc vocem extremam cum sanguine fundo.</TextUnit>
    <TextUnit id="2899" loc="4.622">Tum vos, o Tyrii, stirpem et genus omne futurum</TextUnit>
    <TextUnit id="2900" loc="4.623">exercete odiis, cinerique haec mittite nostro</TextUnit>
    <TextUnit id="2901" loc="4.624">munera. Nullus amor populis, nec foedera sunto.</TextUnit>
    <TextUnit id="2902" loc="4.625">Exoriare aliquis nostris ex ossibus ultor,</TextUnit>
    <TextUnit id="2903" loc="4.626">qui face Dardanios ferroque sequare colonos,</TextUnit>
    <TextUnit id="2904" loc="4.627">nunc, olim, quocumque dabunt se tempore vires.</TextUnit>
    <TextUnit id="2905" loc="4.628">Litora litoribus contraria, fluctibus undas</TextUnit>
    <TextUnit id="2906" loc="4.629">imprecor, arma armis; pugnent ipsique nepotesque."</TextUnit>
    <TextUnit id="2907" loc="4.630">Haec ait, et partis animum versabat in omnis,</TextUnit>
    <TextUnit id="2908" loc="4.631">invisam quaerens quam primum abrumpere lucem.</TextUnit>
    <TextUnit id="2909" loc="4.632">Tum breviter Barcen nutricem adfata Sychaei;</TextUnit>
    <TextUnit id="2910" loc="4.633">namque suam patria antiqua cinis ater habebat:</TextUnit>
    <TextUnit id="2911" loc="4.634">"Annam cara mihi nutrix huc siste sororem;</TextUnit>
    <TextUnit id="2912" loc="4.635">dic corpus properet fluviali spargere lympha,</TextUnit>
    <TextUnit id="2913" loc="4.636">et pecudes secum et monstrata piacula ducat:</TextUnit>
    <TextUnit id="2914" loc="4.637">sic veniat; tuque ipsa pia tege tempora vitta.</TextUnit>
    <TextUnit id="2915" loc="4.638">Sacra Iovi Stygio, quae rite incepta paravi,</TextUnit>
    <TextUnit id="2916" loc="4.639">perficere est animus, finemque imponere curis,</TextUnit>
    <TextUnit id="2917" loc="4.640">Dardaniique rogum capitis permittere flammae."</TextUnit>
    <TextUnit id="2918" loc="4.641">Sic ait: illa gradum studio celerabat anili.</TextUnit>
    <TextUnit id="2919" loc="4.642">At trepida, et coeptis immanibus effera Dido,</TextUnit>
    <TextUnit id="2920" loc="4.643">sanguineam volvens aciem, maculisque trementis</TextUnit>
    <TextUnit id="2921" loc="4.644">interfusa genas, et pallida morte futura,</TextUnit>
    <TextUnit id="2922" loc="4.645">interiora domus inrumpit limina, et altos</TextUnit>
    <TextUnit id="2923" loc="4.646">conscendit furibunda rogos, ensemque recludit</TextUnit>
    <TextUnit id="2924" loc="4.647">Dardanium, non hos quaesitum munus in usus.</TextUnit>
    <TextUnit id="2925" loc="4.648">Hic, postquam Iliacas vestes notumque cubile</TextUnit>
    <TextUnit id="2926" loc="4.649">conspexit, paulum lacrimis et mente morata,</TextUnit>
    <TextUnit id="2927" loc="4.650">incubuitque toro, dixitque novissima verba:</TextUnit>
    <TextUnit id="2928" loc="4.651">"Dulces exuviae, dum fata deusque sinebant,</TextUnit>
    <TextUnit id="2929" loc="4.652">accipite hanc animam, meque his exsolvite curis.</TextUnit>
    <TextUnit id="2930" loc="4.653">Vixi, et, quem dederat cursum fortuna, peregi,</TextUnit>
    <TextUnit id="2931" loc="4.654">et nunc magna mei sub terras ibit imago.</TextUnit>
    <TextUnit id="2932" loc="4.655">Urbem praeclaram statui; mea moenia vidi;</TextUnit>
    <TextUnit id="2933" loc="4.656">ulta virum, poenas inimico a fratre recepi;</TextUnit>
    <TextUnit id="2934" loc="4.657">felix, heu nimium felix, si litora tantum</TextUnit>
    <TextUnit id="2935" loc="4.658">numquam Dardaniae tetigissent nostra carinae!"</TextUnit>
    <TextUnit id="2936" loc="4.659">Dixit, et, os impressa toro, "Moriemur inultae,</TextUnit>
    <TextUnit id="2937" loc="4.660">sed moriamur" ait. "Sic, sic iuvat ire sub umbras:</TextUnit>
    <TextUnit id="2938" loc="4.661">Hauriat hunc oculis ignem crudelis ab alto</TextUnit>
    <TextUnit id="2939" loc="4.662">Dardanus, et nostrae secum ferat omina mortis."</TextUnit>
    <TextUnit id="2940" loc="4.663">Dixerat; atque illam media inter talia ferro</TextUnit>
    <TextUnit id="2941" loc="4.664">conlapsam aspiciunt comites, ensemque cruore</TextUnit>
    <TextUnit id="2942" loc="4.665">spumantem, sparsasque manus. It clamor ad alta</TextUnit>
    <TextUnit id="2943" loc="4.666">atria; concussam bacchatur Fama per urbem.</TextUnit>
    <TextUnit id="2944" loc="4.667">Lamentis gemituque et femineo ululatu</TextUnit>
    <TextUnit id="2945" loc="4.668">tecta fremunt; resonat magnis plangoribus aether,</TextUnit>
    <TextUnit id="2946" loc="4.669">non aliter, quam si immissis ruat hostibus omnis</TextUnit>
    <TextUnit id="2947" loc="4.670">Karthago aut antiqua Tyros, flammaeque furentes</TextUnit>
    <TextUnit id="2948" loc="4.671">culmina perque hominum volvantur perque deorum.</TextUnit>
    <TextUnit id="2949" loc="4.672">Audiit exanimis, trepidoque exterrita cursu</TextUnit>
    <TextUnit id="2950" loc="4.673">unguibus ora soror foedans et pectora pugnis</TextUnit>
    <TextUnit id="2951" loc="4.674">per medios ruit, ac morientem nomine clamat:</TextUnit>
    <TextUnit id="2952" loc="4.675">"Hoc illud, germana, fuit? Me fraude petebas?</TextUnit>
    <TextUnit id="2953" loc="4.676">Hoc rogus iste mihi, hoc ignes araeque parabant?</TextUnit>
    <TextUnit id="2954" loc="4.677">Quid primum deserta querar? Comitemne sororem</TextUnit>
    <TextUnit id="2955" loc="4.678">sprevisti moriens? Eadem me ad fata vocasses:</TextUnit>
    <TextUnit id="2956" loc="4.679">idem ambas ferro dolor, atque eadem hora tulisset.</TextUnit>
    <TextUnit id="2957" loc="4.680">His etiam struxi manibus, patriosque vocavi</TextUnit>
    <TextUnit id="2958" loc="4.681">voce deos, sic te ut posita crudelis abessem?</TextUnit>
    <TextUnit id="2959" loc="4.682">Exstinxti te meque, soror, populumque patresque</TextUnit>
    <TextUnit id="2960" loc="4.683">Sidonios urbemque tuam. Date volnera lymphis</TextUnit>
    <TextUnit id="2961" loc="4.684">abluam, et, extremus si quis super halitus errat,</TextUnit>
    <TextUnit id="2962" loc="4.685">ore legam." Sic fata, gradus evaserat altos,</TextUnit>
    <TextUnit id="2963" loc="4.686">semianimemque sinu germanam amplexa fovebat</TextUnit>
    <TextUnit id="2964" loc="4.687">cum gemitu, atque atros siccabat veste cruores.</TextUnit>
    <TextUnit id="2965" loc="4.688">Illa, graves oculos conata attollere, rursus</TextUnit>
    <TextUnit id="2966" loc="4.689">deficit; infixum stridit sub pectore vulnus.</TextUnit>
    <TextUnit id="2967" loc="4.690">Ter sese attollens cubitoque adnixa levavit;</TextUnit>
    <TextUnit id="2968" loc="4.691">ter revoluta toro est, oculisque errantibus alto</TextUnit>
    <TextUnit id="2969" loc="4.692">quaesivit caelo lucem, ingemuitque reperta.</TextUnit>
    <TextUnit id="2970" loc="4.693">Tum Iuno omnipotens, longum miserata dolorem</TextUnit>
    <TextUnit id="2971" loc="4.694">difficilisque obitus, Irim demisit Olympo,</TextUnit>
    <TextUnit id="2972" loc="4.695">quae luctantem animam nexosque resolveret artus.</TextUnit>
    <TextUnit id="2973" loc="4.696">Nam quia nec fato, merita nec morte peribat,</TextUnit>
    <TextUnit id="2974" loc="4.697">sed misera ante diem, subitoque accensa furore,</TextUnit>
    <TextUnit id="2975" loc="4.698">nondum illi flavum Proserpina vertice crinem</TextUnit>
    <TextUnit id="2976" loc="4.699">abstulerat, Stygioque caput damnaverat Orco.</TextUnit>
    <TextUnit id="2977" loc="4.700">Ergo Iris croceis per caelum roscida pennis,</TextUnit>
    <TextUnit id="2978" loc="4.701">mille trahens varios adverso sole colores,</TextUnit>
    <TextUnit id="2979" loc="4.702">devolat, et supra caput adstitit: "Hunc ego Diti</TextUnit>
    <TextUnit id="2980" loc="4.703">sacrum iussa fero, teque isto corpore solvo."</TextUnit>
    <TextUnit id="2981" loc="4.704">Sic ait, et dextra crinem secat: omnis et una</TextUnit>
    <TextUnit id="2982" loc="4.705">dilapsus calor, atque in ventos vita recessit.</TextUnit>
    <TextUnit id="2983" loc="5.1">Interea medium Aeneas iam classe tenebat</TextUnit>
    <TextUnit id="2984" loc="5.2">certus iter, fluctusque atros Aquilone secabat,</TextUnit>
    <TextUnit id="2985" loc="5.3">moenia respiciens, quae iam infelicis Elissae</TextUnit>
    <TextUnit id="2986" loc="5.4">conlucent flammis. Quae tantum accenderit ignem,</TextUnit>
    <TextUnit id="2987" loc="5.5">causa latet; duri magno sed amore dolores</TextUnit>
    <TextUnit id="2988" loc="5.6">polluto, notumque, furens quid femina possit,</TextUnit>
    <TextUnit id="2989" loc="5.7">triste per augurium Teucrorum pectora ducunt.</TextUnit>
    <TextUnit id="2990" loc="5.8">Ut pelagus tenuere rates, nec iam amplius ulla</TextUnit>
    <TextUnit id="2991" loc="5.9">occurrit tellus, maria undique et undique caelum,</TextUnit>
    <TextUnit id="2992" loc="5.10">olli caeruleus supra caput adstitit imber,</TextUnit>
    <TextUnit id="2993" loc="5.11">noctem hiememque ferens, et inhorruit unda tenebris.</TextUnit>
    <TextUnit id="2994" loc="5.12">Ipse gubernator puppi Palinurus ab alta:</TextUnit>
    <TextUnit id="2995" loc="5.13">"Heu! quianam tanti cinxerunt aethera nimbi?</TextUnit>
    <TextUnit id="2996" loc="5.14">Quidve, pater Neptune, paras?" Sic deinde locutus</TextUnit>
    <TextUnit id="2997" loc="5.15">colligere arma iubet validisque incumbere remis,</TextUnit>
    <TextUnit id="2998" loc="5.16">obliquatque sinus in ventum, ac talia fatur:</TextUnit>
    <TextUnit id="2999" loc="5.17">"Magnanime Aenea, non, si mihi Iuppiter auctor</TextUnit>
    <TextUnit id="3000" loc="5.18">spondeat, hoc sperem Italiam contingere caelo.</TextUnit>
    <TextUnit id="3001" loc="5.19">Mutati transversa fremunt et vespere ab atro</TextUnit>
    <TextUnit id="3002" loc="5.20">consurgunt venti, atque in nubem cogitur ar.</TextUnit>
    <TextUnit id="3003" loc="5.21">Nec nos obniti contra, nec tendere tantum</TextUnit>
    <TextUnit id="3004" loc="5.22">sufficimus. Superat quoniam Fortuna, sequamur,</TextUnit>
    <TextUnit id="3005" loc="5.23">quoque vocat, vertamus iter. Nec litora longe</TextUnit>
    <TextUnit id="3006" loc="5.24">fida reor fraterna Erycis portusque Sicanos,</TextUnit>
    <TextUnit id="3007" loc="5.25">si modo rite memor servata remetior astra."</TextUnit>
    <TextUnit id="3008" loc="5.26">Tum pius Aeneas: "Equidem sic poscere ventos</TextUnit>
    <TextUnit id="3009" loc="5.27">iamdudum et frustra cerno te tendere contra:</TextUnit>
    <TextUnit id="3010" loc="5.28">Flecte viam velis. An sit mihi gratior ulla,</TextUnit>
    <TextUnit id="3011" loc="5.29">quove magis fessas optem demittere naves,</TextUnit>
    <TextUnit id="3012" loc="5.30">quam quae Dardanium tellus mihi servat Acesten,</TextUnit>
    <TextUnit id="3013" loc="5.31">et patris Anchisae gremio complectitur ossa?"</TextUnit>
    <TextUnit id="3014" loc="5.32">Haec ubi dicta, petunt portus, et vela secundi</TextUnit>
    <TextUnit id="3015" loc="5.33">intendunt Zephyri; fertur cita gurgite classis,</TextUnit>
    <TextUnit id="3016" loc="5.34">et tandem laeti notae advertuntur harenae.</TextUnit>
    <TextUnit id="3017" loc="5.35">At procul ex celso miratus vertice montis</TextUnit>
    <TextUnit id="3018" loc="5.36">adventum sociasque rates occurrit Acestes,</TextUnit>
    <TextUnit id="3019" loc="5.37">horridus in iaculis et pelle Libystidis ursae,</TextUnit>
    <TextUnit id="3020" loc="5.38">Troa Criniso conceptum flumine mater</TextUnit>
    <TextUnit id="3021" loc="5.39">quem genuit: veterum non immemor ille parentum</TextUnit>
    <TextUnit id="3022" loc="5.40">gratatur reduces, et gaza laetus agresti</TextUnit>
    <TextUnit id="3023" loc="5.41">excipit, ac fessos opibus solatur amicis.</TextUnit>
    <TextUnit id="3024" loc="5.42">Postera cum primo stellas Oriente fugarat</TextUnit>
    <TextUnit id="3025" loc="5.43">clara dies, socios in coetum litore ab omni</TextUnit>
    <TextUnit id="3026" loc="5.44">advocat Aeneas, tumulique ex aggere fatur:</TextUnit>
    <TextUnit id="3027" loc="5.45">"Dardanidae magni, genus alto a sanguine divom,</TextUnit>
    <TextUnit id="3028" loc="5.46">annuus exactis completur mensibus orbis,</TextUnit>
    <TextUnit id="3029" loc="5.47">ex quo reliquias divinique ossa parentis</TextUnit>
    <TextUnit id="3030" loc="5.48">Condidimus terra maestasque sacravimus aras.</TextUnit>
    <TextUnit id="3031" loc="5.49">Iamque dies, nisi fallor, adest, quem semper acerbum,</TextUnit>
    <TextUnit id="3032" loc="5.50">semper honoratum---sic di voluistis---habebo.</TextUnit>
    <TextUnit id="3033" loc="5.51">Hunc ego Gaetulis agerem si Syrtibus exsul,</TextUnit>
    <TextUnit id="3034" loc="5.52">Argolicove mari deprensus et urbe Mycenae;</TextUnit>
    <TextUnit id="3035" loc="5.53">annua vota tamen sollemnisque ordine pompas</TextUnit>
    <TextUnit id="3036" loc="5.54">exsequerer, strueremque suis altaria donis.</TextUnit>
    <TextUnit id="3037" loc="5.55">Nunc ultro ad cineres ipsius et ossa parentis,</TextUnit>
    <TextUnit id="3038" loc="5.56">haud equidem sine mente, reor, sine numine divom,</TextUnit>
    <TextUnit id="3039" loc="5.57">adsumus et portus delati intramus amicos.</TextUnit>
    <TextUnit id="3040" loc="5.58">Ergo agite, et laetum cuncti celebremus honorem;</TextUnit>
    <TextUnit id="3041" loc="5.59">poscamus ventos; atque haec me sacra quotannis</TextUnit>
    <TextUnit id="3042" loc="5.60">urbe velit posita templis sibi ferre dicatis.</TextUnit>
    <TextUnit id="3043" loc="5.61">Bina boum vobis Troia generatus Acestes</TextUnit>
    <TextUnit id="3044" loc="5.62">dat numero capita in naves; adhibete Penates</TextUnit>
    <TextUnit id="3045" loc="5.63">et patrios epulis et quos colit hospes Acestes.</TextUnit>
    <TextUnit id="3046" loc="5.64">Praeterea, si nona diem mortalibus almum</TextUnit>
    <TextUnit id="3047" loc="5.65">Aurora extulerit radiisque retexerit orbem,</TextUnit>
    <TextUnit id="3048" loc="5.66">prima citae Teucris ponam certamina classis;</TextUnit>
    <TextUnit id="3049" loc="5.67">quique pedum cursu valet, et qui viribus audax</TextUnit>
    <TextUnit id="3050" loc="5.68">aut iaculo incedit melior levibusque sagittis,</TextUnit>
    <TextUnit id="3051" loc="5.69">seu crudo fidit pugnam committere caestu,</TextUnit>
    <TextUnit id="3052" loc="5.70">cuncti adsint, meritaeque exspectent praemia palmae.</TextUnit>
    <TextUnit id="3053" loc="5.71">Ore favete omnes, et cingite tempora ramis."</TextUnit>
    <TextUnit id="3054" loc="5.72">Sic fatus, velat materna tempora myrto;</TextUnit>
    <TextUnit id="3055" loc="5.73">hoc Elymus facit, hoc aevi maturus Acestes,</TextUnit>
    <TextUnit id="3056" loc="5.74">hoc puer Ascanius, sequitur quos cetera pubes.</TextUnit>
    <TextUnit id="3057" loc="5.75">Ille e concilio multis cum milibus ibat</TextUnit>
    <TextUnit id="3058" loc="5.76">ad tumulum, magna medius comitante caterva.</TextUnit>
    <TextUnit id="3059" loc="5.77">Hic duo rite mero libans carchesia Baccho</TextUnit>
    <TextUnit id="3060" loc="5.78">fundit humi, duo lacte novo, duo sanguine sacro,</TextUnit>
    <TextUnit id="3061" loc="5.79">purpureosque iacit flores, ac talia fatur:</TextUnit>
    <TextUnit id="3062" loc="5.80">"Salve, sancte parens: iterum salvete, recepti</TextUnit>
    <TextUnit id="3063" loc="5.81">nequiquam cineres, animaeque umbraeque paternae.</TextUnit>
    <TextUnit id="3064" loc="5.82">Non licuit fines Italos fataliaque arva,</TextUnit>
    <TextUnit id="3065" loc="5.83">nec tecum Ausonium (quicumque est) quaerere Thybrim."</TextUnit>
    <TextUnit id="3066" loc="5.84">Dixerat haec, adytis cum lubricus anguis ab imis</TextUnit>
    <TextUnit id="3067" loc="5.85">septem ingens gyros, septena volumina traxit,</TextUnit>
    <TextUnit id="3068" loc="5.86">amplexus placide tumulum lapsusque per aras,</TextUnit>
    <TextUnit id="3069" loc="5.87">caeruleae cui terga notae, maculosus et auro</TextUnit>
    <TextUnit id="3070" loc="5.88">squamam incendebat fulgor, ceu nubibus arcus</TextUnit>
    <TextUnit id="3071" loc="5.89">mille iacit varios adverso sole colores.</TextUnit>
    <TextUnit id="3072" loc="5.90">Obstipuit visu Aeneas. Ille agmine longo</TextUnit>
    <TextUnit id="3073" loc="5.91">tandem inter pateras et levia pocula serpens</TextUnit>
    <TextUnit id="3074" loc="5.92">libavitque dapes, rursusque innoxius imo</TextUnit>
    <TextUnit id="3075" loc="5.93">successit tumulo, et depasta altaria liquit.</TextUnit>
    <TextUnit id="3076" loc="5.94">Hoc magis inceptos genitori instaurat honores,</TextUnit>
    <TextUnit id="3077" loc="5.95">incertus, geniumne loci famulumne parentis</TextUnit>
    <TextUnit id="3078" loc="5.96">esse putet: caedit binas de more bidentes,</TextUnit>
    <TextUnit id="3079" loc="5.97">totque sues, totidem nigrantis terga iuvencos;</TextUnit>
    <TextUnit id="3080" loc="5.98">vinaque fundebat pateris, animamque vocabat</TextUnit>
    <TextUnit id="3081" loc="5.99">Anchisae magni Manisque Acheronte remissos.</TextUnit>
    <TextUnit id="3082" loc="5.100">Nec non et socii, quae cuique est copia, laeti</TextUnit>
    <TextUnit id="3083" loc="5.101">dona ferunt, onerant aras, mactantque iuvencos;</TextUnit>
    <TextUnit id="3084" loc="5.102">ordine aena locant alii, fusique per herbam</TextUnit>
    <TextUnit id="3085" loc="5.103">subiciunt veribus prunas et viscera torrent.</TextUnit>
    <TextUnit id="3086" loc="5.104">Exspectata dies aderat, nonamque serena</TextUnit>
    <TextUnit id="3087" loc="5.105">Auroram Phaethontis equi iam luce vehebant,</TextUnit>
    <TextUnit id="3088" loc="5.106">famaque finitimos et clari nomen Acestae</TextUnit>
    <TextUnit id="3089" loc="5.107">excierat; laeto complerant litora coetu,</TextUnit>
    <TextUnit id="3090" loc="5.108">visuri Aeneadas, pars et certare parati.</TextUnit>
    <TextUnit id="3091" loc="5.109">Munera principio ante oculos circoque locantur</TextUnit>
    <TextUnit id="3092" loc="5.110">in medio, sacri tripodes viridesque coronae,</TextUnit>
    <TextUnit id="3093" loc="5.111">et palmae pretium victoribus, armaque et ostro</TextUnit>
    <TextUnit id="3094" loc="5.112">perfusae vestes, argenti aurique talenta;</TextUnit>
    <TextUnit id="3095" loc="5.113">et tuba commissos medio canit aggere ludos.</TextUnit>
    <TextUnit id="3096" loc="5.114">Prima pares ineunt gravibus certamina remis</TextUnit>
    <TextUnit id="3097" loc="5.115">quattuor ex omni delectae classe carinae.</TextUnit>
    <TextUnit id="3098" loc="5.116">Velocem Mnestheus agit acri remige Pristim,</TextUnit>
    <TextUnit id="3099" loc="5.117">mox Italus Mnestheus, genus a quo nomine Memmi;</TextUnit>
    <TextUnit id="3100" loc="5.118">ingentemque Gyas ingenti mole Chimaeram,</TextUnit>
    <TextUnit id="3101" loc="5.119">urbis opus, triplici pubes quam Dardana versu</TextUnit>
    <TextUnit id="3102" loc="5.120">impellunt, terno consurgunt ordine remi;</TextUnit>
    <TextUnit id="3103" loc="5.121">Sergestusque, domus tenet a quo Sergia nomen,</TextUnit>
    <TextUnit id="3104" loc="5.122">Centauro invehitur magna, Scyllaque Cloanthus</TextUnit>
    <TextUnit id="3105" loc="5.123">caerulea, genus unde tibi, Romane Cluenti.</TextUnit>
    <TextUnit id="3106" loc="5.124">Est procul in pelago saxum spumantia contra</TextUnit>
    <TextUnit id="3107" loc="5.125">litora, quod tumidis submersum tunditur olim</TextUnit>
    <TextUnit id="3108" loc="5.126">fluctibus, hiberni condunt ubi sidera cori;</TextUnit>
    <TextUnit id="3109" loc="5.127">tranquillo silet, immotaque attollitur unda</TextUnit>
    <TextUnit id="3110" loc="5.128">campus, et apricis statio gratissima mergis.</TextUnit>
    <TextUnit id="3111" loc="5.129">Hic viridem Aeneas frondenti ex ilice metam</TextUnit>
    <TextUnit id="3112" loc="5.130">constituit signum nautis pater, unde reverti</TextUnit>
    <TextUnit id="3113" loc="5.131">scirent, et longos ubi circumflectere cursus.</TextUnit>
    <TextUnit id="3114" loc="5.132">Tum loca sorte legunt, ipsique in puppibus auro</TextUnit>
    <TextUnit id="3115" loc="5.133">ductores longe effulgent ostroque decori;</TextUnit>
    <TextUnit id="3116" loc="5.134">cetera populea velatur fronde iuventus,</TextUnit>
    <TextUnit id="3117" loc="5.135">nudatosque umeros oleo perfilsa nitescit.</TextUnit>
    <TextUnit id="3118" loc="5.136">Considunt transtris, intentaque brachia remis;</TextUnit>
    <TextUnit id="3119" loc="5.137">intenti exspectant signum, exsultantiaque haurit</TextUnit>
    <TextUnit id="3120" loc="5.138">corda pavor pulsans, laudumque arrecta cupido.</TextUnit>
    <TextUnit id="3121" loc="5.139">Inde, ubi clara dedit sonitum tuba, finibus omnes,</TextUnit>
    <TextUnit id="3122" loc="5.140">haud mora, prosiluere suis; ferit aethera clamor</TextUnit>
    <TextUnit id="3123" loc="5.141">nauticus, adductis spumant freta versa lacertis.</TextUnit>
    <TextUnit id="3124" loc="5.142">Infindunt pariter sulcos, totumque dehiscit</TextUnit>
    <TextUnit id="3125" loc="5.143">convulsum remis rostrisque tridentibus aequor.</TextUnit>
    <TextUnit id="3126" loc="5.144">Non tam praecipites biiugo certamine campum</TextUnit>
    <TextUnit id="3127" loc="5.145">corripuere, ruuntque effusi carcere currus,</TextUnit>
    <TextUnit id="3128" loc="5.146">nec sic immissis aurigae undantia lora</TextUnit>
    <TextUnit id="3129" loc="5.147">concussere iugis pronique in verbera pendent.</TextUnit>
    <TextUnit id="3130" loc="5.148">Tum plausu fremituque virum studiisque faventum</TextUnit>
    <TextUnit id="3131" loc="5.149">consonat omne nemus, vocemque inclusa volutant</TextUnit>
    <TextUnit id="3132" loc="5.150">litora, pulsati colles clamore resultant.</TextUnit>
    <TextUnit id="3133" loc="5.151">Effugit ante alios primisque elabitur undis</TextUnit>
    <TextUnit id="3134" loc="5.152">turbam inter fremitumque Gyas; quem deinde Cloanthus</TextUnit>
    <TextUnit id="3135" loc="5.153">consequitur, melior remis, sed pondere pinus</TextUnit>
    <TextUnit id="3136" loc="5.154">tarda tenet. Post hos aequo discrimine Pristis</TextUnit>
    <TextUnit id="3137" loc="5.155">Centaurusque locum tendunt superare priorem;</TextUnit>
    <TextUnit id="3138" loc="5.156">et nunc Pristis habet, nunc victam praeterit ingens</TextUnit>
    <TextUnit id="3139" loc="5.157">Centaurus, nunc una ambae iunctisque feruntur</TextUnit>
    <TextUnit id="3140" loc="5.158">frontibus, et longa sulcant vada salsa carina.</TextUnit>
    <TextUnit id="3141" loc="5.159">Iamque propinquabant scopulo metamque tenebant,</TextUnit>
    <TextUnit id="3142" loc="5.160">cum princeps medioque Gyas in gurgite victor</TextUnit>
    <TextUnit id="3143" loc="5.161">rectorem navis compellat voce Menoeten:</TextUnit>
    <TextUnit id="3144" loc="5.162">"Quo tantum mihi dexter abis? Huc dirige gressum;</TextUnit>
    <TextUnit id="3145" loc="5.163">litus ama, et laevas stringat sine palmula cautes;</TextUnit>
    <TextUnit id="3146" loc="5.164">altum alii teneant." Dixit; sed caeca Menoetes</TextUnit>
    <TextUnit id="3147" loc="5.165">saxa timens proram pelagi detorquet ad undas.</TextUnit>
    <TextUnit id="3148" loc="5.166">"Quo diversus abis?" iterum "Pete saxa, Menoete!"</TextUnit>
    <TextUnit id="3149" loc="5.167">cum clamore Gyas revocabat; et ecce Cloanthum</TextUnit>
    <TextUnit id="3150" loc="5.168">respicit instantem tergo, et propiora tenentem.</TextUnit>
    <TextUnit id="3151" loc="5.169">Ille inter navemque Gyae scopulosque sonantes</TextUnit>
    <TextUnit id="3152" loc="5.170">radit iter laevum interior, subitoque priorem</TextUnit>
    <TextUnit id="3153" loc="5.171">praeterit, et metis tenet aequora tuta relictis.</TextUnit>
    <TextUnit id="3154" loc="5.172">Tum vero exarsit iuveni dolor ossibus ingens,</TextUnit>
    <TextUnit id="3155" loc="5.173">nec lacrimis caruere genae, segnemque Menoeten,</TextUnit>
    <TextUnit id="3156" loc="5.174">oblitus decorisque sui sociumque salutis,</TextUnit>
    <TextUnit id="3157" loc="5.175">in mare praecipitem puppi deturbat ab alta;</TextUnit>
    <TextUnit id="3158" loc="5.176">ipse gubernaclo rector subit, ipse magister,</TextUnit>
    <TextUnit id="3159" loc="5.177">hortaturque viros, clavumque ad litora torquet.</TextUnit>
    <TextUnit id="3160" loc="5.178">At gravis, ut fundo vix tandem redditus imo est,</TextUnit>
    <TextUnit id="3161" loc="5.179">iam senior madidaque fluens in veste Menoetes</TextUnit>
    <TextUnit id="3162" loc="5.180">summa petit scopuli siccaque in rupe resedit.</TextUnit>
    <TextUnit id="3163" loc="5.181">Ilium et labentem Teucri et risere natantem,</TextUnit>
    <TextUnit id="3164" loc="5.182">et salsos rident revomentem pectore fluctus.</TextUnit>
    <TextUnit id="3165" loc="5.183">Hic laeta extremis spes est accensa duobus,</TextUnit>
    <TextUnit id="3166" loc="5.184">Sergesto Mnestheique, Gyan superare morantem.</TextUnit>
    <TextUnit id="3167" loc="5.185">Sergestus capit ante locum scopuloque propinquat,</TextUnit>
    <TextUnit id="3168" loc="5.186">nec tota tamen ille prior praeeunte carina;</TextUnit>
    <TextUnit id="3169" loc="5.187">parte prior, partem rostro premit aemula Pristis.</TextUnit>
    <TextUnit id="3170" loc="5.188">At media socios incedens nave per ipsos</TextUnit>
    <TextUnit id="3171" loc="5.189">hortatur Mnestheus: "Nunc, nunc insurgite remis,</TextUnit>
    <TextUnit id="3172" loc="5.190">Hectorei socii, Troiae quos sorte suprema</TextUnit>
    <TextUnit id="3173" loc="5.191">delegi comites; nunc illas promite vires,</TextUnit>
    <TextUnit id="3174" loc="5.192">nunc animos, quibus in Gaetulis Syrtibus usi,</TextUnit>
    <TextUnit id="3175" loc="5.193">Ionioque mari Maleaeque sequacibus undis.</TextUnit>
    <TextUnit id="3176" loc="5.194">Non iam prima peto Mnestheus, neque vincere certo;</TextUnit>
    <TextUnit id="3177" loc="5.195">quamquam O!---sed superent, quibus hoc, Neptune, dedisti;</TextUnit>
    <TextUnit id="3178" loc="5.196">extremos pudeat rediisse; hoc vincite, cives,</TextUnit>
    <TextUnit id="3179" loc="5.197">et prohibete nefas." Olli certamine summo</TextUnit>
    <TextUnit id="3180" loc="5.198">procumbunt; vastis tremit ictibus aerea puppis,</TextUnit>
    <TextUnit id="3181" loc="5.199">subtrahiturque solum; tum creber anhelitus artus</TextUnit>
    <TextUnit id="3182" loc="5.200">aridaque ora quatit, sudor fluit undique rivis.</TextUnit>
    <TextUnit id="3183" loc="5.201">Attulit ipse viris optatum casus honorem.</TextUnit>
    <TextUnit id="3184" loc="5.202">Namque furens animi dum proram ad saxa suburguet</TextUnit>
    <TextUnit id="3185" loc="5.203">interior, spatioque subit Sergestus iniquo,</TextUnit>
    <TextUnit id="3186" loc="5.204">infelix saxis in procurrentibus haesit.</TextUnit>
    <TextUnit id="3187" loc="5.205">Concussae cautes, et acuto in murice remi</TextUnit>
    <TextUnit id="3188" loc="5.206">obnixi crepuere, inlisaque prora pependit.</TextUnit>
    <TextUnit id="3189" loc="5.207">Consurgunt nautae et magno clamore morantur,</TextUnit>
    <TextUnit id="3190" loc="5.208">ferratasque trudes et acuta cuspide contos</TextUnit>
    <TextUnit id="3191" loc="5.209">expediunt, fractosque legunt in gurgite remos.</TextUnit>
    <TextUnit id="3192" loc="5.210">At laetus Mnestheus successuque acrior ipso</TextUnit>
    <TextUnit id="3193" loc="5.211">agmine remorum celeri ventisque vocatis</TextUnit>
    <TextUnit id="3194" loc="5.212">prona petit maria et pelago decurrit aperto.</TextUnit>
    <TextUnit id="3195" loc="5.213">Qualis spelunca subito commota columba,</TextUnit>
    <TextUnit id="3196" loc="5.214">cui domus et dulces latebroso in pumice nidi,</TextUnit>
    <TextUnit id="3197" loc="5.215">fertur in ana volans, plausumque exterrita pennis</TextUnit>
    <TextUnit id="3198" loc="5.216">dat tecto ingentem, mox aere lapsa quieto</TextUnit>
    <TextUnit id="3199" loc="5.217">radit iter liquidum, celeres neque commovet alas:</TextUnit>
    <TextUnit id="3200" loc="5.218">sic Mnestheus, sic ipsa fuga secat ultima Pristis</TextUnit>
    <TextUnit id="3201" loc="5.219">aequora, sic illam fert impetus ipse volantem.</TextUnit>
    <TextUnit id="3202" loc="5.220">Et primum in scopulo luctantem deserit alto</TextUnit>
    <TextUnit id="3203" loc="5.221">Sergestum, brevibusque vadis frustraque vocantem</TextUnit>
    <TextUnit id="3204" loc="5.222">auxilia, et fractis discentem currere remis</TextUnit>
    <TextUnit id="3205" loc="5.223">Inde Gyan ipsamque ingenti mole Chimaeram</TextUnit>
    <TextUnit id="3206" loc="5.224">consequitur; cedit, quoniam spoliata magistro est.</TextUnit>
    <TextUnit id="3207" loc="5.225">Solus iamque ipso superest in fine Cloanthus:</TextUnit>
    <TextUnit id="3208" loc="5.226">quem petit, et summis adnixus viribus urguet.</TextUnit>
    <TextUnit id="3209" loc="5.227">Tum vero ingeminat clamor, cunctique sequentem</TextUnit>
    <TextUnit id="3210" loc="5.228">instigant studiis, resonatque fragoribus aether.</TextUnit>
    <TextUnit id="3211" loc="5.229">Hi proprium decus et partum indignantur honorem</TextUnit>
    <TextUnit id="3212" loc="5.230">ni teneant, vitamque volunt pro laude pacisci;</TextUnit>
    <TextUnit id="3213" loc="5.231">hos successus alit: possunt, quia posse videntur.</TextUnit>
    <TextUnit id="3214" loc="5.232">Et fors aequatis cepissent praemia rostris,</TextUnit>
    <TextUnit id="3215" loc="5.233">ni palmas ponto tendens utrasque Cloanthus</TextUnit>
    <TextUnit id="3216" loc="5.234">fudissetque preces, divosque in vota vocasset:</TextUnit>
    <TextUnit id="3217" loc="5.235">Di, quibus imperium est pelagi, quorum aequora curro,</TextUnit>
    <TextUnit id="3218" loc="5.236">vobis laetus ego hoc candentem in litore taurum</TextUnit>
    <TextUnit id="3219" loc="5.237">constituam ante aras, voti reus, extaque salsos</TextUnit>
    <TextUnit id="3220" loc="5.238">porriciam in fluctus et vina liquentia fundam."</TextUnit>
    <TextUnit id="3221" loc="5.239">Dixit, eumque imis sub fluctibus audiit omnis</TextUnit>
    <TextUnit id="3222" loc="5.240">Nereidum Phorcique chorus Panopeaque virgo,</TextUnit>
    <TextUnit id="3223" loc="5.241">et pater ipse manu magna Portunus euntem</TextUnit>
    <TextUnit id="3224" loc="5.242">impulit; illa Noto citius volucrique sagitta</TextUnit>
    <TextUnit id="3225" loc="5.243">ad terram fugit, et portu se condidit alto.</TextUnit>
    <TextUnit id="3226" loc="5.244">Tum satus Anchisa, cunctis ex more vocatis,</TextUnit>
    <TextUnit id="3227" loc="5.245">victorem magna praeconis voce Cloanthum</TextUnit>
    <TextUnit id="3228" loc="5.246">declarat viridique advelat tempora lauro,</TextUnit>
    <TextUnit id="3229" loc="5.247">muneraque in naves ternos optare iuvencos,</TextUnit>
    <TextUnit id="3230" loc="5.248">vinaque et argenti magnum dat ferre talentum.</TextUnit>
    <TextUnit id="3231" loc="5.249">Ipsis praecipuos ductoribus addit honores:</TextUnit>
    <TextUnit id="3232" loc="5.250">victori chlamydem auratam, quam plurima circum</TextUnit>
    <TextUnit id="3233" loc="5.251">purpura maeandro duplici Meliboea cucurrit,</TextUnit>
    <TextUnit id="3234" loc="5.252">intextusque puer frondosa regius Ida</TextUnit>
    <TextUnit id="3235" loc="5.253">veloces iaculo cervos cursuque fatigat,</TextUnit>
    <TextUnit id="3236" loc="5.254">acer, anhelanti similis, quem praepes ab Ida</TextUnit>
    <TextUnit id="3237" loc="5.255">sublimem pedibus rapuit Iovis armiger uncis;</TextUnit>
    <TextUnit id="3238" loc="5.256">longaevi palmas nequiquam ad sidera tendunt</TextUnit>
    <TextUnit id="3239" loc="5.257">custodes, saevitque canum latratus in auras.</TextUnit>
    <TextUnit id="3240" loc="5.258">At qui deinde locum tenuit virtute secundum,</TextUnit>
    <TextUnit id="3241" loc="5.259">levibus huic hamis consertam auroque trilicem</TextUnit>
    <TextUnit id="3242" loc="5.260">loricam, quam Demoleo detraxerat ipse</TextUnit>
    <TextUnit id="3243" loc="5.261">victor apud rapidum Simonta sub Ilio alto,</TextUnit>
    <TextUnit id="3244" loc="5.262">donat habere viro, decus et tutamen in armis.</TextUnit>
    <TextUnit id="3245" loc="5.263">Vix illam famuli Phegeus Sagarisque ferebant</TextUnit>
    <TextUnit id="3246" loc="5.264">multiplicem, conixi umeris; indutus at olim</TextUnit>
    <TextUnit id="3247" loc="5.265">Demoleos cursu palantes Troas agebat.</TextUnit>
    <TextUnit id="3248" loc="5.266">Tertia dona facit geminos ex aere lebetas,</TextUnit>
    <TextUnit id="3249" loc="5.267">cymbiaque argento perfecta atque aspera signis.</TextUnit>
    <TextUnit id="3250" loc="5.268">Iamque adeo donati omnes opibusque superbi</TextUnit>
    <TextUnit id="3251" loc="5.269">puniceis ibant evincti tempora taenis,</TextUnit>
    <TextUnit id="3252" loc="5.270">cum saevo e scopulo multa vix arte revolsus,</TextUnit>
    <TextUnit id="3253" loc="5.271">amissis remis atque ordine debilis uno,</TextUnit>
    <TextUnit id="3254" loc="5.272">inrisam sine honore ratem Sergestus agebat.</TextUnit>
    <TextUnit id="3255" loc="5.273">Qualis saepe viae deprensus in aggere serpens,</TextUnit>
    <TextUnit id="3256" loc="5.274">aerea quem obliquum rota transiit, aut gravis ictu</TextUnit>
    <TextUnit id="3257" loc="5.275">seminecem liquit saxo lacerumque viator;</TextUnit>
    <TextUnit id="3258" loc="5.276">nequiquam longos fugiens dat corpore tortus,</TextUnit>
    <TextUnit id="3259" loc="5.277">parte ferox, ardensque oculis, et sibila colla</TextUnit>
    <TextUnit id="3260" loc="5.278">arduus attollens, pars volnere clauda retentat</TextUnit>
    <TextUnit id="3261" loc="5.279">nexantem nodis seque in sua membra plicantem:</TextUnit>
    <TextUnit id="3262" loc="5.280">tali remigio navis se tarda movebat;</TextUnit>
    <TextUnit id="3263" loc="5.281">vela facit tamen, et velis subit ostia plenis.</TextUnit>
    <TextUnit id="3264" loc="5.282">Sergestum Aeneas promisso munere donat,</TextUnit>
    <TextUnit id="3265" loc="5.283">servatam ob navem laetus sociosque reductos.</TextUnit>
    <TextUnit id="3266" loc="5.284">Olli serva datur, operum haud ignara Minervae,</TextUnit>
    <TextUnit id="3267" loc="5.285">Cressa genus, Pholo, geminique sub ubere nati.</TextUnit>
    <TextUnit id="3268" loc="5.286">Hoc pius Aeneas misso certamine tendit</TextUnit>
    <TextUnit id="3269" loc="5.287">gramineum in campum, quem collibus undique curvis</TextUnit>
    <TextUnit id="3270" loc="5.288">cingebant silvae, mediaque in valle theatri</TextUnit>
    <TextUnit id="3271" loc="5.289">circus erat; quo se multis cum milibus heros</TextUnit>
    <TextUnit id="3272" loc="5.290">consessu medium tulit exstructoque resedit.</TextUnit>
    <TextUnit id="3273" loc="5.291">Hic, qui forte velint rapido contendere cursu,</TextUnit>
    <TextUnit id="3274" loc="5.292">imitat pretiis animos, et praemia ponit.</TextUnit>
    <TextUnit id="3275" loc="5.293">Undique conveniunt leucri mixtique Sicani,</TextUnit>
    <TextUnit id="3276" loc="5.294">Nisus et Euryalus primi,</TextUnit>
    <TextUnit id="3277" loc="5.295">Euryalus forma insignis viridique iuventa,</TextUnit>
    <TextUnit id="3278" loc="5.296">Nisus amore pio pueri; quos deinde secutus</TextUnit>
    <TextUnit id="3279" loc="5.297">regius egregia Priami de stirpe Diores;</TextUnit>
    <TextUnit id="3280" loc="5.298">hunc Salius simul et Patron, quorum alter Acarnan,</TextUnit>
    <TextUnit id="3281" loc="5.299">alter ab Arcadio Tegeaeae sanguine gentis;</TextUnit>
    <TextUnit id="3282" loc="5.300">tum duo Trinacrii iuvenes, Helymus Panopesque,</TextUnit>
    <TextUnit id="3283" loc="5.301">adsueti silvis, comites senioris Acestae;</TextUnit>
    <TextUnit id="3284" loc="5.302">multi praeterea, quos fama obscura recondit.</TextUnit>
    <TextUnit id="3285" loc="5.303">Aeneas quibus in mediis sic deinde locutus:</TextUnit>
    <TextUnit id="3286" loc="5.304">"Accipite haec animis, laetasque advertite mentes:</TextUnit>
    <TextUnit id="3287" loc="5.305">nemo ex hoc numero mihi non donatus abibit.</TextUnit>
    <TextUnit id="3288" loc="5.306">Gnosia bina dabo levato lucida ferro</TextUnit>
    <TextUnit id="3289" loc="5.307">spicula caelatamque argento ferre bipennem;</TextUnit>
    <TextUnit id="3290" loc="5.308">omnibus hic erit unus honos. Tres praemia primi</TextUnit>
    <TextUnit id="3291" loc="5.309">accipient flavaque caput nectentur oliva.</TextUnit>
    <TextUnit id="3292" loc="5.310">Primus equum phaleris insignem victor habeto;</TextUnit>
    <TextUnit id="3293" loc="5.311">alter Amazoniam pharetram plenamque sagittis</TextUnit>
    <TextUnit id="3294" loc="5.312">Threciis, lato quam circum amplectitur auro</TextUnit>
    <TextUnit id="3295" loc="5.313">balteus et tereti subnectit fibula gemma;</TextUnit>
    <TextUnit id="3296" loc="5.314">tertius Argolica hac galea contentus abito."</TextUnit>
    <TextUnit id="3297" loc="5.315">Haec ubi dicta, locum capiunt, signoque repente</TextUnit>
    <TextUnit id="3298" loc="5.316">corripiunt spatia audito, limenque relinquunt,</TextUnit>
    <TextUnit id="3299" loc="5.317">effusi nimbo similes, simul ultima signant.</TextUnit>
    <TextUnit id="3300" loc="5.318">Primus abit longeque ante omnia corpora Nisus</TextUnit>
    <TextUnit id="3301" loc="5.319">emicat, et ventis et fulminis ocior alis;</TextUnit>
    <TextUnit id="3302" loc="5.320">proximus huic, longo sed proxumus intervallo,</TextUnit>
    <TextUnit id="3303" loc="5.321">insequitur Salius; spatio post deinde relicto</TextUnit>
    <TextUnit id="3304" loc="5.322">tertius Euryalus:</TextUnit>
    <TextUnit id="3305" loc="5.323">Euryalumque Helymus sequitur; quo deinde sub ipso</TextUnit>
    <TextUnit id="3306" loc="5.324">ecce volat calcemque terit iam calce Diores,</TextUnit>
    <TextUnit id="3307" loc="5.325">incumbens umero, spatia et si plura supersint,</TextUnit>
    <TextUnit id="3308" loc="5.326">transeat elapsus prior, ambiguumque relinquat.</TextUnit>
    <TextUnit id="3309" loc="5.327">Iamque fere spatio extremo fessique sub ipsam</TextUnit>
    <TextUnit id="3310" loc="5.328">finem adventabant, levi cum sanguine Nisus</TextUnit>
    <TextUnit id="3311" loc="5.329">labitur infelix, caesis ut forte iuvencis</TextUnit>
    <TextUnit id="3312" loc="5.330">fusus humum viridisque super madefecerat herbas.</TextUnit>
    <TextUnit id="3313" loc="5.331">Hic iuvenis iam victor ovans vestigia presso</TextUnit>
    <TextUnit id="3314" loc="5.332">haud tenuit titubata solo, sed pronus in ipso</TextUnit>
    <TextUnit id="3315" loc="5.333">concidit immundoque fimo sacroque cruore.</TextUnit>
    <TextUnit id="3316" loc="5.334">Non tamen Euryali, non ille oblitus amorum;</TextUnit>
    <TextUnit id="3317" loc="5.335">nam sese opposuit Salio per lubrica surgens;</TextUnit>
    <TextUnit id="3318" loc="5.336">ille autem spissa iacuit revolutus harena.</TextUnit>
    <TextUnit id="3319" loc="5.337">Emicat Euryalus, et munere victor amici</TextUnit>
    <TextUnit id="3320" loc="5.338">prima tenet, plausuque volat fremituque secundo.</TextUnit>
    <TextUnit id="3321" loc="5.339">Post Helymus subit, et nunc tertia palma Diores.</TextUnit>
    <TextUnit id="3322" loc="5.340">Hic totum caveae consessum ingentis et ora</TextUnit>
    <TextUnit id="3323" loc="5.341">prima patrum magnis Salius clamoribus implet,</TextUnit>
    <TextUnit id="3324" loc="5.342">ereptumque dolo reddi sibi poscit honorem.</TextUnit>
    <TextUnit id="3325" loc="5.343">Tutatur favor Euryalum, lacrimaeque decorae,</TextUnit>
    <TextUnit id="3326" loc="5.344">gratior et pulchro veniens in corpore virtus.</TextUnit>
    <TextUnit id="3327" loc="5.345">Adiuvat et magna proclamat voce Diores,</TextUnit>
    <TextUnit id="3328" loc="5.346">qui subiit palmae, frustraque ad praemia venit</TextUnit>
    <TextUnit id="3329" loc="5.347">ultima, si primi Salio reddentur honores.</TextUnit>
    <TextUnit id="3330" loc="5.348">Tum pater Aeneas "Vestra" inquit "munera vobis</TextUnit>
    <TextUnit id="3331" loc="5.349">certa manent, pueri, et palmam movet ordine nemo;</TextUnit>
    <TextUnit id="3332" loc="5.350">me liceat casus misereri insontis amici."</TextUnit>
    <TextUnit id="3333" loc="5.351">Sic fatus, tergum Gaetuli immane leonis</TextUnit>
    <TextUnit id="3334" loc="5.352">dat Salio, villis onerosum atque unguibus aureis.</TextUnit>
    <TextUnit id="3335" loc="5.353">Hic Nisus, "Si tanta" inquit "sunt praemia victis,</TextUnit>
    <TextUnit id="3336" loc="5.354">et te lapsorum miseret, quae munera Niso</TextUnit>
    <TextUnit id="3337" loc="5.355">digna dabis, primam merui qui laude coronam,</TextUnit>
    <TextUnit id="3338" loc="5.356">ni me, quae Salium, fortuna inimica tulisset?</TextUnit>
    <TextUnit id="3339" loc="5.357">Et simul his dictis faciem ostentabat et udo</TextUnit>
    <TextUnit id="3340" loc="5.358">turpia membra fimo. Risit pater optimus olli</TextUnit>
    <TextUnit id="3341" loc="5.359">et clipeum efferri iussit, Didymaonis artem,</TextUnit>
    <TextUnit id="3342" loc="5.360">Neptuni sacro Danais de poste refixum.</TextUnit>
    <TextUnit id="3343" loc="5.361">Hoc iuvenem egregium praestanti munere donat;</TextUnit>
    <TextUnit id="3344" loc="5.362">Post, ubi confecti cursus, et dona peregit:</TextUnit>
    <TextUnit id="3345" loc="5.363">"Nunc, si cui virtus animusque in pectore praesens,</TextUnit>
    <TextUnit id="3346" loc="5.364">adsit, et evinctis attollat brachia palmis."</TextUnit>
    <TextUnit id="3347" loc="5.365">Sic ait, et geminum pugnae proponit honorem,</TextUnit>
    <TextUnit id="3348" loc="5.366">victori velatum auro vittisque iuvencum,</TextUnit>
    <TextUnit id="3349" loc="5.367">ensem atque insignem galeam solacia victo.</TextUnit>
    <TextUnit id="3350" loc="5.368">Nec mora: continuo vastis cum viribus effert</TextUnit>
    <TextUnit id="3351" loc="5.369">ora Dares, magnoque virum se murmure tollit;</TextUnit>
    <TextUnit id="3352" loc="5.370">solus qui Paridem solitus contendere contra,</TextUnit>
    <TextUnit id="3353" loc="5.371">idemque ad tumulum, quo maximus occubat Hector,</TextUnit>
    <TextUnit id="3354" loc="5.372">victorem Buten immani corpore, qui se</TextUnit>
    <TextUnit id="3355" loc="5.373">Bebrycia veniens Amyci de gente ferebat,</TextUnit>
    <TextUnit id="3356" loc="5.374">perculit, et fulva moribundum extendit harena.</TextUnit>
    <TextUnit id="3357" loc="5.375">Talis prima Dares caput altum in proelia tollit,</TextUnit>
    <TextUnit id="3358" loc="5.376">ostenditque umeros latos, alternaque iactat</TextUnit>
    <TextUnit id="3359" loc="5.377">brachia protendens, et verberat ictibus auras.</TextUnit>
    <TextUnit id="3360" loc="5.378">Quaeritur huic alius; nec quisquam ex agmine tanto</TextUnit>
    <TextUnit id="3361" loc="5.379">audet adire virum manibusque inducere caestus.</TextUnit>
    <TextUnit id="3362" loc="5.380">Ergo alacris, cunctosque putans excedere palma,</TextUnit>
    <TextUnit id="3363" loc="5.381">Aeneae stetit aute pedes, nec plura moratus</TextUnit>
    <TextUnit id="3364" loc="5.382">tum laeva taurum cornu tenet, atque ita fatur:</TextUnit>
    <TextUnit id="3365" loc="5.383">"Nate dea, si nemo audet se credere pugnae,</TextUnit>
    <TextUnit id="3366" loc="5.384">quae finis standi? Quo me decet usque teneri?</TextUnit>
    <TextUnit id="3367" loc="5.385">Ducere dona iube." Cuncti simul ore fremebant</TextUnit>
    <TextUnit id="3368" loc="5.386">Dardanidae, reddique viro promissa iubebant.</TextUnit>
    <TextUnit id="3369" loc="5.387">Hic gravis Entellum dictis castigat Acestes,</TextUnit>
    <TextUnit id="3370" loc="5.388">proximus ut viridante toro consederat herbae:</TextUnit>
    <TextUnit id="3371" loc="5.389">"Entelle, heroum quondam fortissime frustra,</TextUnit>
    <TextUnit id="3372" loc="5.390">tantane tam patiens nullo certamine tolli</TextUnit>
    <TextUnit id="3373" loc="5.391">dona sines? Ubi nunc nobis deus ille magister</TextUnit>
    <TextUnit id="3374" loc="5.392">requiquam memoratus Eryx? Ubi fama per omnem</TextUnit>
    <TextUnit id="3375" loc="5.393">Trinacriam, et spolia illa tuis pendentia tectis?"</TextUnit>
    <TextUnit id="3376" loc="5.394">Ille sub haec: "Non laudis amor, nec gloria cessit</TextUnit>
    <TextUnit id="3377" loc="5.395">pulsa metu; sed enim gelidus tardante senecta</TextUnit>
    <TextUnit id="3378" loc="5.396">sanguis hebet, frigentque effetae in corpore vires.</TextUnit>
    <TextUnit id="3379" loc="5.397">Si mihi, quae quondam fuerat, quaque improbus iste</TextUnit>
    <TextUnit id="3380" loc="5.398">exsultat fidens, si nunc foret illa iuventas,</TextUnit>
    <TextUnit id="3381" loc="5.399">haud equidem pretio inductus pulchroque iuvenco</TextUnit>
    <TextUnit id="3382" loc="5.400">venissem, nec dona moror." Sic deinde locutus</TextUnit>
    <TextUnit id="3383" loc="5.401">in medium geminos immani pondere caestus</TextUnit>
    <TextUnit id="3384" loc="5.402">proiecit, quibus acer Eryx in proelia suetus</TextUnit>
    <TextUnit id="3385" loc="5.403">ferre manum, duroque intendere brachia tergo.</TextUnit>
    <TextUnit id="3386" loc="5.404">Obstipuere animi: tantorum ingentia septem</TextUnit>
    <TextUnit id="3387" loc="5.405">terga boum plumbo insuto ferroque rigebant.</TextUnit>
    <TextUnit id="3388" loc="5.406">Ante omnes stupet ipse Dares, longeque recusat;</TextUnit>
    <TextUnit id="3389" loc="5.407">magnanimusque Anchisiades et pondus et ipsa</TextUnit>
    <TextUnit id="3390" loc="5.408">huc illuc vinclorum immensa volumina versat.</TextUnit>
    <TextUnit id="3391" loc="5.409">Tum senior talis referebat pectore voces:</TextUnit>
    <TextUnit id="3392" loc="5.410">"Quid, si quis caestus ipsius et Herculis arma</TextUnit>
    <TextUnit id="3393" loc="5.411">vidisset, tristemque hoc ipso in litore pugnam?</TextUnit>
    <TextUnit id="3394" loc="5.412">Haec germanus Eryx quondam tuus arma gerebat;---</TextUnit>
    <TextUnit id="3395" loc="5.413">sanguine cernis adhuc sparsoque infecta cerebro;---</TextUnit>
    <TextUnit id="3396" loc="5.414">his magnum Alciden contra stetit; his ego suetus,</TextUnit>
    <TextUnit id="3397" loc="5.415">dum melior vires sanguis dabat, aemula necdum</TextUnit>
    <TextUnit id="3398" loc="5.416">temporibus geminis canebat sparsa senectus.</TextUnit>
    <TextUnit id="3399" loc="5.417">Sed si nostra Dares haec Troius arma recusat,</TextUnit>
    <TextUnit id="3400" loc="5.418">idque pio sedet Aeneae, prohat auctor Acestes,</TextUnit>
    <TextUnit id="3401" loc="5.419">aequemus pugnas. Erycis tibi terga remitto;</TextUnit>
    <TextUnit id="3402" loc="5.420">solve metus; et tu Troianos exue caestus."</TextUnit>
    <TextUnit id="3403" loc="5.421">Haec fatus, duplicem ex umeris reiecit amictum</TextUnit>
    <TextUnit id="3404" loc="5.422">et magnos membrorum artus, magna ossa lacertosque</TextUnit>
    <TextUnit id="3405" loc="5.423">exuit, atque ingens media consistit harena.</TextUnit>
    <TextUnit id="3406" loc="5.424">Tum satus Anchisa caestus pater extulit aequos,</TextUnit>
    <TextUnit id="3407" loc="5.425">et paribus palmas amborum innexuit armis.</TextUnit>
    <TextUnit id="3408" loc="5.426">Constitit in digitos extemplo arrectus uterque,</TextUnit>
    <TextUnit id="3409" loc="5.427">brachiaque ad superas interritus extulit auras.</TextUnit>
    <TextUnit id="3410" loc="5.428">Abduxere retro longe capita ardua ab ictu,</TextUnit>
    <TextUnit id="3411" loc="5.429">immiscentque manus manibus, pugnamque lacessunt.</TextUnit>
    <TextUnit id="3412" loc="5.430">Ille pedum melior motu, fretusque iuventa;</TextUnit>
    <TextUnit id="3413" loc="5.431">hic membris et mole valens, sed tarda trementi</TextUnit>
    <TextUnit id="3414" loc="5.432">genua labant, vastos quatit aeger anhelitus artus.</TextUnit>
    <TextUnit id="3415" loc="5.433">Multa viri nequiquam inter se volnera iactant,</TextUnit>
    <TextUnit id="3416" loc="5.434">multa cavo lateri ingeminant, et pectore vastos</TextUnit>
    <TextUnit id="3417" loc="5.435">dant sonitus, erratque auris et tempora circum</TextUnit>
    <TextUnit id="3418" loc="5.436">crebra manus, duro crepitant sub volnere malae.</TextUnit>
    <TextUnit id="3419" loc="5.437">Stat gravis Entellus nisuque immotus eodem,</TextUnit>
    <TextUnit id="3420" loc="5.438">corpore tela modo atque oculis vigilantibus exit.</TextUnit>
    <TextUnit id="3421" loc="5.439">Ille, velut celsam oppugnat qui molibus urbem,</TextUnit>
    <TextUnit id="3422" loc="5.440">aut montana sedet circum castella sub armis,</TextUnit>
    <TextUnit id="3423" loc="5.441">nunc hos, nunc illos aditus, omnemque pererrat</TextUnit>
    <TextUnit id="3424" loc="5.442">arte locum, et variis adsultibus inritus urguet.</TextUnit>
    <TextUnit id="3425" loc="5.443">Ostendit dextram insurgens Entellus, et alte</TextUnit>
    <TextUnit id="3426" loc="5.444">extulit: ille ictum venientem a vertice velox</TextUnit>
    <TextUnit id="3427" loc="5.445">praevidit, celerique elapsus corpore cessit.</TextUnit>
    <TextUnit id="3428" loc="5.446">Entellus vires in ventum effudit, et ultro</TextUnit>
    <TextUnit id="3429" loc="5.447">ipse gravis graviterque ad terram pondere vasto</TextUnit>
    <TextUnit id="3430" loc="5.448">concidit, ut quondam cava concidit aut Erymantho,</TextUnit>
    <TextUnit id="3431" loc="5.449">aut Ida in magna, radicibus eruta pinus.</TextUnit>
    <TextUnit id="3432" loc="5.450">Consurgunt studiis Teucri et Trinacria pubes;</TextUnit>
    <TextUnit id="3433" loc="5.451">it clamor caelo, primusque accurrit Acestes,</TextUnit>
    <TextUnit id="3434" loc="5.452">aequaevumque ab humo miserans attollit amicum.</TextUnit>
    <TextUnit id="3435" loc="5.453">At non tardatus casu neque territus heros</TextUnit>
    <TextUnit id="3436" loc="5.454">acrior ad pugnam redit ac vim suscitat ira.</TextUnit>
    <TextUnit id="3437" loc="5.455">Tum pudor incendit vires et conscia virtus,</TextUnit>
    <TextUnit id="3438" loc="5.456">praecipitemque Daren ardens agit aequore toto,</TextUnit>
    <TextUnit id="3439" loc="5.457">nunc dextra ingeminans ictus, nunc ille sinistra;</TextUnit>
    <TextUnit id="3440" loc="5.458">nec mora, nec requies: quam multa grandine nimbi</TextUnit>
    <TextUnit id="3441" loc="5.459">culminibus crepitant, sic densis ictibus heros</TextUnit>
    <TextUnit id="3442" loc="5.460">creber utraque manu pulsat versatque Dareta.</TextUnit>
    <TextUnit id="3443" loc="5.461">Tum pater Aeneas procedere longius iras</TextUnit>
    <TextUnit id="3444" loc="5.462">et saevire animis Entellum haud passus acerbis;</TextUnit>
    <TextUnit id="3445" loc="5.463">sed finem imposuit pugnae, fessumque Dareta</TextUnit>
    <TextUnit id="3446" loc="5.464">eripuit mulcens dictis, ac talia fatur:</TextUnit>
    <TextUnit id="3447" loc="5.465">"Infelix, quae tanta animum dementia cepit?</TextUnit>
    <TextUnit id="3448" loc="5.466">Non vires alias conversaque numina sentis?</TextUnit>
    <TextUnit id="3449" loc="5.467">Cede deo." Dixitque et proelia voce diremit.</TextUnit>
    <TextUnit id="3450" loc="5.468">Ast illum fidi aequales, genua aegra trahentem,</TextUnit>
    <TextUnit id="3451" loc="5.469">iactantemque utroque caput, crassumque cruorem</TextUnit>
    <TextUnit id="3452" loc="5.470">ore eiectantem mixtosque in sanguine dentes,</TextUnit>
    <TextUnit id="3453" loc="5.471">ducunt ad naves; galeamque ensemque vocati</TextUnit>
    <TextUnit id="3454" loc="5.472">accipiunt; palmam Entello taurumque relinquunt.</TextUnit>
    <TextUnit id="3455" loc="5.473">Hic victor, superans animis tauroque superbus:</TextUnit>
    <TextUnit id="3456" loc="5.474">"Nate dea, vosque haec" inquit "cognoscite, Teucri,</TextUnit>
    <TextUnit id="3457" loc="5.475">et mihi quae fuerint iuvenali in corpore vires,</TextUnit>
    <TextUnit id="3458" loc="5.476">et qua servetis revocatum a morte Dareta."</TextUnit>
    <TextUnit id="3459" loc="5.477">Dixit, et adversi contra stetit ora iuvenci,</TextUnit>
    <TextUnit id="3460" loc="5.478">qui donum adstabat pugnae, durosque reducta</TextUnit>
    <TextUnit id="3461" loc="5.479">libravit dextra media inter cornua caestus,</TextUnit>
    <TextUnit id="3462" loc="5.480">arduus, effractoque inlisit in ossa cerebro.</TextUnit>
    <TextUnit id="3463" loc="5.481">sternitur exanimisque tremens procumbit humi bos.</TextUnit>
    <TextUnit id="3464" loc="5.482">Ille super tales effundit pectore voces:</TextUnit>
    <TextUnit id="3465" loc="5.483">"Hanc tibi, Eryx, meliorem animam pro morte Daretis</TextUnit>
    <TextUnit id="3466" loc="5.484">persolvo; hic victor caestus artemque repono."</TextUnit>
    <TextUnit id="3467" loc="5.485">Protinus Aeneas celeri certare sagitta</TextUnit>
    <TextUnit id="3468" loc="5.486">invitat qui forte velint, et praemia ponit,</TextUnit>
    <TextUnit id="3469" loc="5.487">ingentique manu malum de nave Seresti</TextUnit>
    <TextUnit id="3470" loc="5.488">erigit, et volucrem traiecto in fune columbam,</TextUnit>
    <TextUnit id="3471" loc="5.489">quo tendant ferrum, malo suspendit ab alto.</TextUnit>
    <TextUnit id="3472" loc="5.490">Convenere viri, deiectamque aerea sortem</TextUnit>
    <TextUnit id="3473" loc="5.491">accepit galea; et primus clamore secundo</TextUnit>
    <TextUnit id="3474" loc="5.492">Hyrtacidae ante omnes exit locus Hippocontis;</TextUnit>
    <TextUnit id="3475" loc="5.493">quem modo navali Mnestheus certamine victor</TextUnit>
    <TextUnit id="3476" loc="5.494">consequitur, viridi Mnestheus evinctus oliva.</TextUnit>
    <TextUnit id="3477" loc="5.495">Tertius Eurytion, tuus, o clarissime, frater,</TextUnit>
    <TextUnit id="3478" loc="5.496">Pandare, qui quondam, iussus confundere foedus,</TextUnit>
    <TextUnit id="3479" loc="5.497">in medios telum torsisti primus Achivos.</TextUnit>
    <TextUnit id="3480" loc="5.498">Extremus galeaque ima subsedit Acestes,</TextUnit>
    <TextUnit id="3481" loc="5.499">ausus et ipse manu iuvenum temptare laborem.</TextUnit>
    <TextUnit id="3482" loc="5.500">Tum validis flexos incurvant viribus arcus</TextUnit>
    <TextUnit id="3483" loc="5.501">pro se quisque viri, et depromunt tela pharetris.</TextUnit>
    <TextUnit id="3484" loc="5.502">Primaque per caelum, nervo stridente, sagitta</TextUnit>
    <TextUnit id="3485" loc="5.503">Hyrtacidae iuvenis volucres diverberat auras;</TextUnit>
    <TextUnit id="3486" loc="5.504">et venit, adversique infigitur arbore mali.</TextUnit>
    <TextUnit id="3487" loc="5.505">Intremuit malus, timuitque exterrita pennis</TextUnit>
    <TextUnit id="3488" loc="5.506">ales, et ingenti sonuerunt omnia plausu.</TextUnit>
    <TextUnit id="3489" loc="5.507">Post acer Mnestheus adducto constitit arcu,</TextUnit>
    <TextUnit id="3490" loc="5.508">alta petens, pariterque oculos telumque tetendit.</TextUnit>
    <TextUnit id="3491" loc="5.509">Ast ipsam miserandus avem contingere ferro</TextUnit>
    <TextUnit id="3492" loc="5.510">non valuit: nodos et vincula linea rupit,</TextUnit>
    <TextUnit id="3493" loc="5.511">quis innexa pedem malo pendebat ab alto:</TextUnit>
    <TextUnit id="3494" loc="5.512">illa notos atque alta volans in nubila fugit.</TextUnit>
    <TextUnit id="3495" loc="5.513">Tum rapidus, iamdudum arcu contenta parato</TextUnit>
    <TextUnit id="3496" loc="5.514">tela tenens, fratrem Eurytion in Pota vocavit,</TextUnit>
    <TextUnit id="3497" loc="5.515">iam vacuo laetam caelo speculatus, et alis</TextUnit>
    <TextUnit id="3498" loc="5.516">plaudentem nigra figit sub nube columbam.</TextUnit>
    <TextUnit id="3499" loc="5.517">Decidit exanimis, vitamque reliquit in astris</TextUnit>
    <TextUnit id="3500" loc="5.518">aetheriis, fixamque refert delapsa sagittam.</TextUnit>
    <TextUnit id="3501" loc="5.519">Amissa solus palma superabat Acestes;</TextUnit>
    <TextUnit id="3502" loc="5.520">qui tamen aerias telum contendit in auras,</TextUnit>
    <TextUnit id="3503" loc="5.521">ostentans artemque pater arcumque sonantem.</TextUnit>
    <TextUnit id="3504" loc="5.522">Hic oculis subito obicitur magnoque futurum</TextUnit>
    <TextUnit id="3505" loc="5.523">augurio monstrum; docuit post exitus ingens,</TextUnit>
    <TextUnit id="3506" loc="5.524">seraque terrifici cecinerunt omina vates.</TextUnit>
    <TextUnit id="3507" loc="5.525">Namque volans liquidis in nubibus arsit harundo,</TextUnit>
    <TextUnit id="3508" loc="5.526">signavitque viam flammis, tenuisque recessit</TextUnit>
    <TextUnit id="3509" loc="5.527">consumpta in ventos, caelo ceu saepe refixa</TextUnit>
    <TextUnit id="3510" loc="5.528">transcurrunt crinemque volantia sidera ducunt.</TextUnit>
    <TextUnit id="3511" loc="5.529">Attonitis haesere animis, superosque precati</TextUnit>
    <TextUnit id="3512" loc="5.530">Trinacrii Teucrique viri; nec maximus omen</TextUnit>
    <TextUnit id="3513" loc="5.531">abnuit Aeneas; sed laetum amplexus Acesten</TextUnit>
    <TextUnit id="3514" loc="5.532">muneribus cumulat magnis, ac talia fatur:</TextUnit>
    <TextUnit id="3515" loc="5.533">"Sume, pater; nam te voluit rex magnus Olympi</TextUnit>
    <TextUnit id="3516" loc="5.534">talibus auspiciis exsortem ducere honores.</TextUnit>
    <TextUnit id="3517" loc="5.535">Ipsius Anchisae longaevi hoc munus habebis,</TextUnit>
    <TextUnit id="3518" loc="5.536">cratera impressum signis, quem Thracius olim</TextUnit>
    <TextUnit id="3519" loc="5.537">Anchisae genitori in magno munere Cisseus</TextUnit>
    <TextUnit id="3520" loc="5.538">ferre sui dederat monumentum et pignus amoris."</TextUnit>
    <TextUnit id="3521" loc="5.539">Sic fatus cingit viridanti tempora lauro,</TextUnit>
    <TextUnit id="3522" loc="5.540">et primum ante omnes victorem appellat Acesten.</TextUnit>
    <TextUnit id="3523" loc="5.541">Nec bonus Eurytion praelato invidit honori,</TextUnit>
    <TextUnit id="3524" loc="5.542">quamvis solus avem caelo deiecit ab alto.</TextUnit>
    <TextUnit id="3525" loc="5.543">Proximus ingreditur donis, qui vincula rupit;</TextUnit>
    <TextUnit id="3526" loc="5.544">extremus, volucri qui fixit arundine malum.</TextUnit>
    <TextUnit id="3527" loc="5.545">At pater Aeneas, nondum certamine misso,</TextUnit>
    <TextUnit id="3528" loc="5.546">custodem ad sese comitemque impubis Iuli</TextUnit>
    <TextUnit id="3529" loc="5.547">Epytiden vocat, et fidam sic fatur ad aurem:</TextUnit>
    <TextUnit id="3530" loc="5.548">"Vade age, et Ascanio, si iam puerile paratum</TextUnit>
    <TextUnit id="3531" loc="5.549">agmen habet secum, cursusque instruxit equorum,</TextUnit>
    <TextUnit id="3532" loc="5.550">ducat avo turmas, et sese ostendat in armis,</TextUnit>
    <TextUnit id="3533" loc="5.551">dic" ait. Ipse omnem longo decedere circo</TextUnit>
    <TextUnit id="3534" loc="5.552">infusum populum, et campos iubet esse patentes.</TextUnit>
    <TextUnit id="3535" loc="5.553">Incedunt pueri, pariterque ante ora parentum</TextUnit>
    <TextUnit id="3536" loc="5.554">frenatis lucent in equis, quos omnis euntes</TextUnit>
    <TextUnit id="3537" loc="5.555">Trinacriae mirata fremit Troiaeque iuventus.</TextUnit>
    <TextUnit id="3538" loc="5.556">omnibus in morem tonsa coma pressa corona;</TextUnit>
    <TextUnit id="3539" loc="5.557">cornea bina ferunt praefixa hastilia ferro;</TextUnit>
    <TextUnit id="3540" loc="5.558">pars levis umero pharetras; it pectore summo</TextUnit>
    <TextUnit id="3541" loc="5.559">flexilis obtorti per collum circulus auri.</TextUnit>
    <TextUnit id="3542" loc="5.560">Tres equitum numero turmae, ternique vagantur</TextUnit>
    <TextUnit id="3543" loc="5.561">ductores: pueri bis seni quemque secuti</TextUnit>
    <TextUnit id="3544" loc="5.562">agmine partito fulgent paribusque magistris.</TextUnit>
    <TextUnit id="3545" loc="5.563">Una acies iuvenum, ducit quam parvus ovantem</TextUnit>
    <TextUnit id="3546" loc="5.564">nomen avi referens Priamus,---tua clara, Polite,</TextUnit>
    <TextUnit id="3547" loc="5.565">progenies, auctura Italos,---quem Thracius albis</TextUnit>
    <TextUnit id="3548" loc="5.566">portat equus bicolor maculis, vestigia primi</TextUnit>
    <TextUnit id="3549" loc="5.567">alba pedis frontemque ostentans arduus albam.</TextUnit>
    <TextUnit id="3550" loc="5.568">Alter Atys, genus unde Atii duxere Latini,</TextUnit>
    <TextUnit id="3551" loc="5.569">parvus Atys, pueroque puer dilectus Iulo.</TextUnit>
    <TextUnit id="3552" loc="5.570">Extremus, formaque ante omnis pulcher, Iulus</TextUnit>
    <TextUnit id="3553" loc="5.571">Sidonio est invectus equo, quem candida Dido</TextUnit>
    <TextUnit id="3554" loc="5.572">esse sui dederat monumentum et pignus amoris.</TextUnit>
    <TextUnit id="3555" loc="5.573">Cetera Trinacrii pubes senioris Acestae</TextUnit>
    <TextUnit id="3556" loc="5.574">fertur equis.</TextUnit>
    <TextUnit id="3557" loc="5.575">Excipiunt plausu pavidos, gaudentque tuentes</TextUnit>
    <TextUnit id="3558" loc="5.576">Dardanidae, veterumque adgnoscunt ora parentum.</TextUnit>
    <TextUnit id="3559" loc="5.577">Postquam omnem laeti consessum oculosque suorum</TextUnit>
    <TextUnit id="3560" loc="5.578">lustravere in equis, signum clamore paratis</TextUnit>
    <TextUnit id="3561" loc="5.579">Epytides longe dedit insonuitque flagello.</TextUnit>
    <TextUnit id="3562" loc="5.580">Olli discurrere pares, atque agmina terni</TextUnit>
    <TextUnit id="3563" loc="5.581">diductis solvere choris, rursusque vocati</TextUnit>
    <TextUnit id="3564" loc="5.582">convertere vias infestaque tela tulere.</TextUnit>
    <TextUnit id="3565" loc="5.583">Inde alios ineunt cursus aliosque recursus</TextUnit>
    <TextUnit id="3566" loc="5.584">adversi spatiis, alternosque orbibus orbes</TextUnit>
    <TextUnit id="3567" loc="5.585">impediunt, pugnaeque cient simulacra sub armis;</TextUnit>
    <TextUnit id="3568" loc="5.586">et nunc terga fuga nudant, nunc spicula vertunt</TextUnit>
    <TextUnit id="3569" loc="5.587">infensi, facta pariter nunc pace feruntur.</TextUnit>
    <TextUnit id="3570" loc="5.588">Ut quondam Creta fertur Labyrinthus in alta</TextUnit>
    <TextUnit id="3571" loc="5.589">parietibus textum caecis iter, ancipitemque</TextUnit>
    <TextUnit id="3572" loc="5.590">mille viis habuisse dolum, qua signa sequendi</TextUnit>
    <TextUnit id="3573" loc="5.591">falleret indeprensus et inremeabilis error;</TextUnit>
    <TextUnit id="3574" loc="5.592">haud alio Teucrum nati vestigia cursu</TextUnit>
    <TextUnit id="3575" loc="5.593">impediunt texuntque fugas et proelia ludo,</TextUnit>
    <TextUnit id="3576" loc="5.594">delphinum similes, qui per maria umida nando</TextUnit>
    <TextUnit id="3577" loc="5.595">Carpathium Libycumque secant, [luduntque per undas.]</TextUnit>
    <TextUnit id="3578" loc="5.596">Hunc morem cursus atque haec certamina primus</TextUnit>
    <TextUnit id="3579" loc="5.597">Ascanius, Longam muris cum cingeret Albam,</TextUnit>
    <TextUnit id="3580" loc="5.598">rettulit, et priscos docuit celebrare Latinos,</TextUnit>
    <TextUnit id="3581" loc="5.599">quo puer ipse modo, secum quo Troa pubes;</TextUnit>
    <TextUnit id="3582" loc="5.600">Albani docuere suos; hinc maxima porro</TextUnit>
    <TextUnit id="3583" loc="5.601">accepit Roma, et patrium servavit honorem;</TextUnit>
    <TextUnit id="3584" loc="5.602">Troiaque nunc pueri, Troianum dicitur agmen.</TextUnit>
    <TextUnit id="3585" loc="5.603">Hac celebrata tenus sancto certamina patri.</TextUnit>
    <TextUnit id="3586" loc="5.604">Hic primum fortuna fidem mutata novavit.</TextUnit>
    <TextUnit id="3587" loc="5.605">Dum variis tumulo referunt sollemnia ludis,</TextUnit>
    <TextUnit id="3588" loc="5.606">Irim de caelo misit Saturnia Iuno</TextUnit>
    <TextUnit id="3589" loc="5.607">Iliacam ad classem, ventosque adspirat eunti,</TextUnit>
    <TextUnit id="3590" loc="5.608">multa movens, necdum antiquum saturata dolorem.</TextUnit>
    <TextUnit id="3591" loc="5.609">Illa, viam celerans per mille coloribus arcum,</TextUnit>
    <TextUnit id="3592" loc="5.610">nulli visa cito decurrit tramite virgo.</TextUnit>
    <TextUnit id="3593" loc="5.611">Conspicit ingentem concursum, et litora lustrat,</TextUnit>
    <TextUnit id="3594" loc="5.612">desertosque videt portus classemque relictam.</TextUnit>
    <TextUnit id="3595" loc="5.613">At procul in sola secretae Troades acta</TextUnit>
    <TextUnit id="3596" loc="5.614">amissum Anchisen flebant, cunctaeque profundum</TextUnit>
    <TextUnit id="3597" loc="5.615">pontum adspectabant flentes. "Heu tot vada fessis</TextUnit>
    <TextUnit id="3598" loc="5.616">et tantum superesse maris!" vox omnibus una.</TextUnit>
    <TextUnit id="3599" loc="5.617">Urbem orant; taedet pelagi perferre laborem.</TextUnit>
    <TextUnit id="3600" loc="5.618">Ergo inter medias sese haud ignara nocendi</TextUnit>
    <TextUnit id="3601" loc="5.619">conicit, et faciemque deae vestemque reponit;</TextUnit>
    <TextUnit id="3602" loc="5.620">fit Bero, Tmarii coniunx longaeva Dorycli,</TextUnit>
    <TextUnit id="3603" loc="5.621">cui genus et quondam nomen natique fuissent;</TextUnit>
    <TextUnit id="3604" loc="5.622">ac sic Dardanidum mediam se matribus infert:</TextUnit>
    <TextUnit id="3605" loc="5.623">"O miserae, quas non manus" inquit "Achaca bello</TextUnit>
    <TextUnit id="3606" loc="5.624">traxerit ad letum patriae sub moenibus! O gens</TextUnit>
    <TextUnit id="3607" loc="5.625">infelix, cui te exitio Fortuna reservat?</TextUnit>
    <TextUnit id="3608" loc="5.626">Septuma post Troiae exscidium iam vertitur aestas,</TextUnit>
    <TextUnit id="3609" loc="5.627">cum freta, cum terras omnes, tot inhospita saxa</TextUnit>
    <TextUnit id="3610" loc="5.628">sideraque emensae ferimur, dum per mare magnum</TextUnit>
    <TextUnit id="3611" loc="5.629">Italiam sequimur fugientem, et volvimur undis.</TextUnit>
    <TextUnit id="3612" loc="5.630">Hic Erycis fines fraterni, atque hospes Acestes:</TextUnit>
    <TextUnit id="3613" loc="5.631">quis prohibet muros iacere et dare civibus urbem?</TextUnit>
    <TextUnit id="3614" loc="5.632">O patria et rapti nequiquam ex hoste Penates,</TextUnit>
    <TextUnit id="3615" loc="5.633">nullane iam Troiae dicentur moenia? Nusquam</TextUnit>
    <TextUnit id="3616" loc="5.634">Hectoreos amnes, Xanthum et Simoenta, videbo?</TextUnit>
    <TextUnit id="3617" loc="5.635">Quin agite et mecum infaustas exurite puppes.</TextUnit>
    <TextUnit id="3618" loc="5.636">Nam mihi Cassandrae per somnum vatis imago</TextUnit>
    <TextUnit id="3619" loc="5.637">ardentes dare visa faces: "Hic quaerite Troiam;</TextUnit>
    <TextUnit id="3620" loc="5.638">hic domus est" inquit "vobis."  Iam tempus agi res,</TextUnit>
    <TextUnit id="3621" loc="5.639">uec tantis mora prodigiis. En quattuor arae</TextUnit>
    <TextUnit id="3622" loc="5.640">Neptuno; deus ipse faces animumque ministrat."</TextUnit>
    <TextUnit id="3623" loc="5.641">Haec memorans, prima infensum vi corripit ignem,</TextUnit>
    <TextUnit id="3624" loc="5.642">sublataque procul dextra conixa coruscat,</TextUnit>
    <TextUnit id="3625" loc="5.643">et iacit: arrectae mentes stupefactaque corda</TextUnit>
    <TextUnit id="3626" loc="5.644">Iliadum. Hic una e multis, quae maxima natu,</TextUnit>
    <TextUnit id="3627" loc="5.645">Pyrgo, tot Priami natorum regia nutrix:</TextUnit>
    <TextUnit id="3628" loc="5.646">"Non Bero vobis, non haec Rhoetea, matres,</TextUnit>
    <TextUnit id="3629" loc="5.647">est Dorycli coniunx; divini signa decoris</TextUnit>
    <TextUnit id="3630" loc="5.648">ardentesque notate oculos; qui spiritus illi,</TextUnit>
    <TextUnit id="3631" loc="5.649">qui voltus, vocisque sonus, vel gressus eunti.</TextUnit>
    <TextUnit id="3632" loc="5.650">Ipsa egomet dudum Beroen digressa reliqui</TextUnit>
    <TextUnit id="3633" loc="5.651">aegram, indignantem, tali quod sola careret</TextUnit>
    <TextUnit id="3634" loc="5.652">munere, nec meritos Anchisae inferet honores."</TextUnit>
    <TextUnit id="3635" loc="5.653">Haec effata.</TextUnit>
    <TextUnit id="3636" loc="5.654">At matres primo ancipites oculisque malignis</TextUnit>
    <TextUnit id="3637" loc="5.655">ambiguae spectare rates miserum inter amorem</TextUnit>
    <TextUnit id="3638" loc="5.656">praesentis terrae fatisque vocantia regna,</TextUnit>
    <TextUnit id="3639" loc="5.657">cum dea se paribus per caelum sustulit alis,</TextUnit>
    <TextUnit id="3640" loc="5.658">ingentemque fuga secuit sub nubibus arcum.</TextUnit>
    <TextUnit id="3641" loc="5.659">Tum vero attonitae monstris actaeque furore</TextUnit>
    <TextUnit id="3642" loc="5.660">conclamant, rapiuntque focis penetralibus ignem;</TextUnit>
    <TextUnit id="3643" loc="5.661">pars spoliant aras, frondem ac virgulta facesque</TextUnit>
    <TextUnit id="3644" loc="5.662">coniciunt. Furit immissis Volcanus habenis</TextUnit>
    <TextUnit id="3645" loc="5.663">transtra per et remos et pictas abiete puppes.</TextUnit>
    <TextUnit id="3646" loc="5.664">Nuntius Anchisae ad tumulum cuneosque theatri</TextUnit>
    <TextUnit id="3647" loc="5.665">incensas perfert naves Eumelus, et ipsi</TextUnit>
    <TextUnit id="3648" loc="5.666">respiciunt atram in nimbo volitare favillam.</TextUnit>
    <TextUnit id="3649" loc="5.667">Primus et Ascanius, cursus ut laetus equestres</TextUnit>
    <TextUnit id="3650" loc="5.668">ducebat, sic acer equo turbata petivit</TextUnit>
    <TextUnit id="3651" loc="5.669">castra, nec exanimes possunt retinere magistri.</TextUnit>
    <TextUnit id="3652" loc="5.670">"Quis furor iste novus? Quo nunc, quo tenditis" inquit,</TextUnit>
    <TextUnit id="3653" loc="5.671">"heu, miserae cives? Non hostem inimicaque castra</TextUnit>
    <TextUnit id="3654" loc="5.672">Argivum, vestras spes uritis. En, ego vester</TextUnit>
    <TextUnit id="3655" loc="5.673">Ascanius!" Galeam ante pedes proiecit inanem,</TextUnit>
    <TextUnit id="3656" loc="5.674">qua ludo indutus belli simulacra ciebat;</TextUnit>
    <TextUnit id="3657" loc="5.675">accelerat simul Aeneas, simul agmina Teucrum.</TextUnit>
    <TextUnit id="3658" loc="5.676">Ast illae diversa metu per litora passim</TextUnit>
    <TextUnit id="3659" loc="5.677">diffugiunt, silvasque et sicubi concava furtim</TextUnit>
    <TextUnit id="3660" loc="5.678">saxa petunt; piget incepti lucisque, suosque</TextUnit>
    <TextUnit id="3661" loc="5.679">mutatae adgnoscunt, excussaque pectore Iuno est.</TextUnit>
    <TextUnit id="3662" loc="5.680">Sed non idcirco flammae atque incendia vires</TextUnit>
    <TextUnit id="3663" loc="5.681">indomitas posuere; udo sub robore vivit</TextUnit>
    <TextUnit id="3664" loc="5.682">stuppa vomens tardum fumum, lentusque carinas</TextUnit>
    <TextUnit id="3665" loc="5.683">est vapor, et toto descendit corpore pestis,</TextUnit>
    <TextUnit id="3666" loc="5.684">nec vires heroum infusaque flumina prosunt.</TextUnit>
    <TextUnit id="3667" loc="5.685">Tum pius Aeneas umeris abscindere vestem,</TextUnit>
    <TextUnit id="3668" loc="5.686">auxilioque vocare deos, et tendere palmas:</TextUnit>
    <TextUnit id="3669" loc="5.687">"Iuppiter omnipotens, si nondum exosus ad unum</TextUnit>
    <TextUnit id="3670" loc="5.688">Troianos, si quid pietas antiqua labores</TextUnit>
    <TextUnit id="3671" loc="5.689">respicit humanos, da flammam evadere classi</TextUnit>
    <TextUnit id="3672" loc="5.690">nunc, Pater, et tenues Teucrum res eripe leto.</TextUnit>
    <TextUnit id="3673" loc="5.691">Vel tu, quod superest infesto fulmine morti,</TextUnit>
    <TextUnit id="3674" loc="5.692">si mereor, demitte, tuaque hic obrue dextra."</TextUnit>
    <TextUnit id="3675" loc="5.693">Vix haec ediderat, cum effusis imbribus atra</TextUnit>
    <TextUnit id="3676" loc="5.694">tempestas sine more furit, tonitruque tremescunt</TextUnit>
    <TextUnit id="3677" loc="5.695">ardua terrarum et campi; ruit aethere toto</TextUnit>
    <TextUnit id="3678" loc="5.696">turbidus imber aqua densisque nigerrimus austris;</TextUnit>
    <TextUnit id="3679" loc="5.697">implenturque super puppes; semiusta madescunt</TextUnit>
    <TextUnit id="3680" loc="5.698">robora; restinctus donec vapor omnis, et omnes,</TextUnit>
    <TextUnit id="3681" loc="5.699">quattuor amissis, servatae a peste carinae.</TextUnit>
    <TextUnit id="3682" loc="5.700">At pater Aeneas, casu concussus acerbo,</TextUnit>
    <TextUnit id="3683" loc="5.701">nunc huc ingentes, nunc illuc pectore curas</TextUnit>
    <TextUnit id="3684" loc="5.702">mutabat versans, Siculisne resideret arvis,</TextUnit>
    <TextUnit id="3685" loc="5.703">oblitus fatorum, Italasne capesseret oras.</TextUnit>
    <TextUnit id="3686" loc="5.704">Tum senior Nautes, unum Tritonia Pallas</TextUnit>
    <TextUnit id="3687" loc="5.705">quem docuit multaque insignem reddidit arte,</TextUnit>
    <TextUnit id="3688" loc="5.706">haec responsa dabat, vel quae portenderet ira</TextUnit>
    <TextUnit id="3689" loc="5.707">magna deum, vel quae fatorum posceret ordo;</TextUnit>
    <TextUnit id="3690" loc="5.708">isque his Aenean solatus vocibus infit:</TextUnit>
    <TextUnit id="3691" loc="5.709">"Nate dea, quo fata trahunt retrahuntque, sequamur;</TextUnit>
    <TextUnit id="3692" loc="5.710">quidquid erit, superanda omnis fortuna ferendo est.</TextUnit>
    <TextUnit id="3693" loc="5.711">Est tibi Dardanius divinae stirpis Acestes:</TextUnit>
    <TextUnit id="3694" loc="5.712">hunc cape consiliis socium et coniunge volentem;</TextUnit>
    <TextUnit id="3695" loc="5.713">huic trade, amissis superant qui navibus, et quos</TextUnit>
    <TextUnit id="3696" loc="5.714">pertaesum magni incepti rerumque tuarum est;</TextUnit>
    <TextUnit id="3697" loc="5.715">longaevosque senes ac fessas aequore matres,</TextUnit>
    <TextUnit id="3698" loc="5.716">et quidquid tecum invalidum metuensque pericli est,</TextUnit>
    <TextUnit id="3699" loc="5.717">delige, et his habeant terris sine moenia fessi:</TextUnit>
    <TextUnit id="3700" loc="5.718">urbem appellabunt permisso nomine Acestam."</TextUnit>
    <TextUnit id="3701" loc="5.719">Talibus incensus dictis senioris amici,</TextUnit>
    <TextUnit id="3702" loc="5.720">tum vero in curas animo diducitur omnes.</TextUnit>
    <TextUnit id="3703" loc="5.721">Et nox atra polum bigis subvecta tenebat:</TextUnit>
    <TextUnit id="3704" loc="5.722">visa dehinc caelo facies delapsa parentis</TextUnit>
    <TextUnit id="3705" loc="5.723">Anchisae subito tales effundere voces:</TextUnit>
    <TextUnit id="3706" loc="5.724">"Nate, mihi vita quondam, dum vita manebat,</TextUnit>
    <TextUnit id="3707" loc="5.725">care magis, nate, Iliacis exercite fatis,</TextUnit>
    <TextUnit id="3708" loc="5.726">imperio Iovis huc venio, qui classibus ignem</TextUnit>
    <TextUnit id="3709" loc="5.727">depulit, et caelo tandem miseratus ab alto est.</TextUnit>
    <TextUnit id="3710" loc="5.728">Consiliis pare, quae nunc pulcherrima Nautes</TextUnit>
    <TextUnit id="3711" loc="5.729">dat senior; lectos iuvenes, fortissima corda,</TextUnit>
    <TextUnit id="3712" loc="5.730">defer in Italiam; gens dura atque aspera cultu</TextUnit>
    <TextUnit id="3713" loc="5.731">debellanda tibi Latio est. Ditis tamen ante</TextUnit>
    <TextUnit id="3714" loc="5.732">infernas accede domos, et Averna per alta</TextUnit>
    <TextUnit id="3715" loc="5.733">congressus pete, nate, meos. Non me impia namque</TextUnit>
    <TextUnit id="3716" loc="5.734">Tartara habent, tristes umbrae, sed amoena piorum</TextUnit>
    <TextUnit id="3717" loc="5.735">concilia Elysiumque colo. Huc casta Sibylla</TextUnit>
    <TextUnit id="3718" loc="5.736">nigrarum multo pecudum te sanguine ducet:</TextUnit>
    <TextUnit id="3719" loc="5.737">tum genus omne tuum, et quae dentur moenia, disces.</TextUnit>
    <TextUnit id="3720" loc="5.738">Iamque vale: torquet medios Nox humida cursus,</TextUnit>
    <TextUnit id="3721" loc="5.739">et me saevus equis Oriens adflavit anhelis."</TextUnit>
    <TextUnit id="3722" loc="5.740">Dixerat, et tenuis fugit, ceu fumus, in auras.</TextUnit>
    <TextUnit id="3723" loc="5.741">Aeneas, "Quo deinde ruis, quo proripis?" inquit,</TextUnit>
    <TextUnit id="3724" loc="5.742">"Quem fugis, aut quis te nostris complexibus arcet?"</TextUnit>
    <TextUnit id="3725" loc="5.743">Haec memorans cinerem et sopitos suscitat ignes,</TextUnit>
    <TextUnit id="3726" loc="5.744">Pergameumque Larem et canae penetralia Vestae</TextUnit>
    <TextUnit id="3727" loc="5.745">farre pio et plena supplex veneratur acerra.</TextUnit>
    <TextUnit id="3728" loc="5.746">Extemplo socios primumque arcessit Acesten,</TextUnit>
    <TextUnit id="3729" loc="5.747">et Iovis imperium et cari praecepta parentis</TextUnit>
    <TextUnit id="3730" loc="5.748">edocet, et quae nunc animo sententia constet.</TextUnit>
    <TextUnit id="3731" loc="5.749">Haud mora consiliis, nec iussa recusat Acestes.</TextUnit>
    <TextUnit id="3732" loc="5.750">Transcribunt urbi matres, populumque volentem</TextUnit>
    <TextUnit id="3733" loc="5.751">deponunt, animos nil magnae laudis egentes.</TextUnit>
    <TextUnit id="3734" loc="5.752">Ipsi transtra novant, flammisque ambesa reponunt</TextUnit>
    <TextUnit id="3735" loc="5.753">robora navigiis, aptant remosque rudentesque,</TextUnit>
    <TextUnit id="3736" loc="5.754">exigui numero, sed bello vivida virtus.</TextUnit>
    <TextUnit id="3737" loc="5.755">Interea Aeneas urbem designat aratro</TextUnit>
    <TextUnit id="3738" loc="5.756">sortiturque domos; hoc Ilium et haec loca Troiam</TextUnit>
    <TextUnit id="3739" loc="5.757">esse iubet. Gaudet regno Troianus Acestes,</TextUnit>
    <TextUnit id="3740" loc="5.758">indicitque forum et patribus dat iura vocatis.</TextUnit>
    <TextUnit id="3741" loc="5.759">Tum vicina astris, Erycino in vertice sedes</TextUnit>
    <TextUnit id="3742" loc="5.760">fundatur Veneri Idaliae, tumuloque sacerdos</TextUnit>
    <TextUnit id="3743" loc="5.761">ac lucus late sacer additur Anchiseo.</TextUnit>
    <TextUnit id="3744" loc="5.762">Iamque dies epulata novem gens omnis, et aris</TextUnit>
    <TextUnit id="3745" loc="5.763">factus honos: placidi straverunt aequora venti,</TextUnit>
    <TextUnit id="3746" loc="5.764">creber et adspirans rursus vocat Auster in altum.</TextUnit>
    <TextUnit id="3747" loc="5.765">Exoritur procurva ingens per litora fletus;</TextUnit>
    <TextUnit id="3748" loc="5.766">complexi inter se noctemque diemque morantur.</TextUnit>
    <TextUnit id="3749" loc="5.767">Ipsae iam matres, ipsi, quibus aspera quondam</TextUnit>
    <TextUnit id="3750" loc="5.768">visa maris facies et non tolerabile nomen,</TextUnit>
    <TextUnit id="3751" loc="5.769">ire volunt, omnemque fugae perferre laborem.</TextUnit>
    <TextUnit id="3752" loc="5.770">Quos bonus Aeneas dictis solatur amicis,</TextUnit>
    <TextUnit id="3753" loc="5.771">et consanguineo lacrimans commendat Acestae.</TextUnit>
    <TextUnit id="3754" loc="5.772">Tris Eryci vitulos et Tempestatibus agnam</TextUnit>
    <TextUnit id="3755" loc="5.773">caedere deinde iubet, solvique ex ordine funem.</TextUnit>
    <TextUnit id="3756" loc="5.774">Ipse, caput tonsae foliis evinctus olivae,</TextUnit>
    <TextUnit id="3757" loc="5.775">stans procul in prora pateram tenet, extaque salsos</TextUnit>
    <TextUnit id="3758" loc="5.776">proiicit in fluctus ac vina liquentia fundit.</TextUnit>
    <TextUnit id="3759" loc="5.777">Prosequitur surgens a puppi ventus euntes.</TextUnit>
    <TextUnit id="3760" loc="5.778">Certatim socii feriunt mare et aequora verrunt.</TextUnit>
    <TextUnit id="3761" loc="5.779">At Venus interea Neptunum exercita curis</TextUnit>
    <TextUnit id="3762" loc="5.780">adloquitur, talesque effundit pectore questus:</TextUnit>
    <TextUnit id="3763" loc="5.781">Iunonis gravis ira nec exsaturabile pectus</TextUnit>
    <TextUnit id="3764" loc="5.782">cogunt me, Neptune, preces descendere in omnes;</TextUnit>
    <TextUnit id="3765" loc="5.783">quam nec longa dies, pietas nec mitigat ulla,</TextUnit>
    <TextUnit id="3766" loc="5.784">nec Iovis imperio fatisque infracta quiescit.</TextUnit>
    <TextUnit id="3767" loc="5.785">Non media de gente Phrygum exedisse nefandis</TextUnit>
    <TextUnit id="3768" loc="5.786">urbem odiis satis est, nec poenam traxe per omnem:</TextUnit>
    <TextUnit id="3769" loc="5.787">reliquias Troiae, cineres atque ossa peremptae</TextUnit>
    <TextUnit id="3770" loc="5.788">insequitur: causas tanti sciat illa furoris.</TextUnit>
    <TextUnit id="3771" loc="5.789">Ipse mihi nuper Libycis tu testis in undis</TextUnit>
    <TextUnit id="3772" loc="5.790">quam molem subito excierit: maria omnia caelo</TextUnit>
    <TextUnit id="3773" loc="5.791">miscuit, Aeoliis nequiquam freta procellis,</TextUnit>
    <TextUnit id="3774" loc="5.792">in regnis hoc ausa tuis.</TextUnit>
    <TextUnit id="3775" loc="5.793">Per scelus ecce etiam Troianis matribus actis</TextUnit>
    <TextUnit id="3776" loc="5.794">exussit foede puppes, et classe subegit</TextUnit>
    <TextUnit id="3777" loc="5.795">amissa socios ignotae linquere terrae.</TextUnit>
    <TextUnit id="3778" loc="5.796">Quod superest, oro, liceat dare tuta per undas</TextUnit>
    <TextUnit id="3779" loc="5.797">vela tibi, liceat Laurentem attingere Thybrim:</TextUnit>
    <TextUnit id="3780" loc="5.798">si concessa peto, si dant ea moenia Parcae."</TextUnit>
    <TextUnit id="3781" loc="5.799">Tum Saturnius haec domitor maris edidit alti:</TextUnit>
    <TextUnit id="3782" loc="5.800">"Fas omne est, Cytherea, meis te fidere regnis,</TextUnit>
    <TextUnit id="3783" loc="5.801">unde genus ducis: merui quoque; saepe furores</TextUnit>
    <TextUnit id="3784" loc="5.802">compressi, et rabiem tantam caelique marisque.</TextUnit>
    <TextUnit id="3785" loc="5.803">Nec minor in terris, Xanthum Simontaque testor,</TextUnit>
    <TextUnit id="3786" loc="5.804">Aeneae mihi cura tui. Cum Troia Achilles</TextUnit>
    <TextUnit id="3787" loc="5.805">exanimata sequens impingeret agmina muris,</TextUnit>
    <TextUnit id="3788" loc="5.806">milia multa daret leto, gemerentque repleti</TextUnit>
    <TextUnit id="3789" loc="5.807">amnes, nec reperire viam atque evolvere posset</TextUnit>
    <TextUnit id="3790" loc="5.808">in mare se Xanthus, Pelidae tunc ego forti</TextUnit>
    <TextUnit id="3791" loc="5.809">congressum Aenean nec dis nec viribus aequis</TextUnit>
    <TextUnit id="3792" loc="5.810">nube cava rapui, cuperem cum vertere ab imo</TextUnit>
    <TextUnit id="3793" loc="5.811">structa meis manibus periurae moenia Troiae.</TextUnit>
    <TextUnit id="3794" loc="5.812">Nunc quoque mens eadem perstat mihi: pelle timores.</TextUnit>
    <TextUnit id="3795" loc="5.813">Tutus, quos optas, portus accedet Averni.</TextUnit>
    <TextUnit id="3796" loc="5.814">Unus erit tantum, amissum quem gurgite quaeres;</TextUnit>
    <TextUnit id="3797" loc="5.815">unum pro multis dabitur caput."</TextUnit>
    <TextUnit id="3798" loc="5.816">His ubi laeta deae permulsit pectora dictis,</TextUnit>
    <TextUnit id="3799" loc="5.817">iungit equos auro genitor, spumantiaque addit</TextUnit>
    <TextUnit id="3800" loc="5.818">frena feris, manibusque omnes effundit habenas.</TextUnit>
    <TextUnit id="3801" loc="5.819">Caeruleo per summa levis volat aequora curru;</TextUnit>
    <TextUnit id="3802" loc="5.820">subsidunt undae, tumidumque sub axe tonanti</TextUnit>
    <TextUnit id="3803" loc="5.821">sternitur aequor aquis; fugiunt vasto aethere nimbi.</TextUnit>
    <TextUnit id="3804" loc="5.822">Tum variae comitum facies, immania cete,</TextUnit>
    <TextUnit id="3805" loc="5.823">et senior Glauci chorus, Inousque Palaemon,</TextUnit>
    <TextUnit id="3806" loc="5.824">Tritonesque citi, Phorcique exercitus omnis;</TextUnit>
    <TextUnit id="3807" loc="5.825">laeva tenent Thetis, et Melite, Panopeaque virgo,</TextUnit>
    <TextUnit id="3808" loc="5.826">Nisaee, Spioque, Thaliaque, Cymodoceque.</TextUnit>
    <TextUnit id="3809" loc="5.827">Hic patris Aeneae suspensam blanda vicissim</TextUnit>
    <TextUnit id="3810" loc="5.828">gaudia pertemptant mentem: iubet ocius omnes</TextUnit>
    <TextUnit id="3811" loc="5.829">attolli malos, intendi brachia velis.</TextUnit>
    <TextUnit id="3812" loc="5.830">Una omnes fecere pedem pariterque sinistros,</TextUnit>
    <TextUnit id="3813" loc="5.831">nunc dextros solvere sinus; una ardua torquent</TextUnit>
    <TextUnit id="3814" loc="5.832">cornua detorquentque; ferunt sua flamina classem.</TextUnit>
    <TextUnit id="3815" loc="5.833">Princeps ante omnes densum Palinurus agebat</TextUnit>
    <TextUnit id="3816" loc="5.834">agmen; ad hunc alii cursum contendere iussi.</TextUnit>
    <TextUnit id="3817" loc="5.835">Iamque fere mediam caeli Nox humida metam</TextUnit>
    <TextUnit id="3818" loc="5.836">contigerat; placida laxabant membra quiete</TextUnit>
    <TextUnit id="3819" loc="5.837">sub remis fusi per dura sedilia nautae:</TextUnit>
    <TextUnit id="3820" loc="5.838">cum levis aetheriis delapsus Somnus ab astris</TextUnit>
    <TextUnit id="3821" loc="5.839">ara dimovit tenebrosum et dispulit umbras,</TextUnit>
    <TextUnit id="3822" loc="5.840">te, Palinure, petens, tibi somnia tristia portans</TextUnit>
    <TextUnit id="3823" loc="5.841">insonti; puppique deus consedit in alta,</TextUnit>
    <TextUnit id="3824" loc="5.842">Phorbanti similis, funditque has ore loquelas:</TextUnit>
    <TextUnit id="3825" loc="5.843">"Iaside Palinure, ferunt ipsa aequora classem;</TextUnit>
    <TextUnit id="3826" loc="5.844">aequatae spirant aurae; datur hora quieti.</TextUnit>
    <TextUnit id="3827" loc="5.845">Pone caput, fessosque oculos furare labori:</TextUnit>
    <TextUnit id="3828" loc="5.846">ipse ego paulisper pro te tua munera inibo."</TextUnit>
    <TextUnit id="3829" loc="5.847">Cui vix attollens Palinurus lumina fatur:</TextUnit>
    <TextUnit id="3830" loc="5.848">"Mene salis placidi voltum fluctusque quietos</TextUnit>
    <TextUnit id="3831" loc="5.849">ignorare iubes? Mene huic confidere monstro?</TextUnit>
    <TextUnit id="3832" loc="5.850">Aenean credam quid enim fallacibus auris</TextUnit>
    <TextUnit id="3833" loc="5.851">et caelo, totiens deceptus fraude sereni?"</TextUnit>
    <TextUnit id="3834" loc="5.852">Talia dicta dabat, clavumque affixus et haerens</TextUnit>
    <TextUnit id="3835" loc="5.853">nusquam amittebat, oculosque sub astra tenebat.</TextUnit>
    <TextUnit id="3836" loc="5.854">Ecce deus ramum Lethaeo rore madentem,</TextUnit>
    <TextUnit id="3837" loc="5.855">vique soporatum Stygia, super utraque quassat</TextUnit>
    <TextUnit id="3838" loc="5.856">tempora, cunctantique natantia lumina solvit.</TextUnit>
    <TextUnit id="3839" loc="5.857">Vix primos inopina quies laxaverat artus,</TextUnit>
    <TextUnit id="3840" loc="5.858">et super incumbens cum puppis parte revolsa,</TextUnit>
    <TextUnit id="3841" loc="5.859">cumque gubernaclo, liquidas proiecit in undas</TextUnit>
    <TextUnit id="3842" loc="5.860">praecipitem ac socios nequiquam saepe vocantem;</TextUnit>
    <TextUnit id="3843" loc="5.861">ipse volans tenues se sustulit ales ad auras.</TextUnit>
    <TextUnit id="3844" loc="5.862">Currit iter tutum non secius aequore classis,</TextUnit>
    <TextUnit id="3845" loc="5.863">promissisque patris Neptuni interrita fertur.</TextUnit>
    <TextUnit id="3846" loc="5.864">Iamque adeo scopulos Sirenum advecta subibat,</TextUnit>
    <TextUnit id="3847" loc="5.865">difficiles quondam multorumque ossibus albos,</TextUnit>
    <TextUnit id="3848" loc="5.866">tum rauca adsiduo longe sale saxa sonabant:</TextUnit>
    <TextUnit id="3849" loc="5.867">cum pater amisso fluitantem errare magistro</TextUnit>
    <TextUnit id="3850" loc="5.868">sensit, et ipse ratem nocturnis rexit in undis,</TextUnit>
    <TextUnit id="3851" loc="5.869">multa gemens, casuque animum concussus amici</TextUnit>
    <TextUnit id="3852" loc="5.870">"O nimium caelo et pelago confise sereno,</TextUnit>
    <TextUnit id="3853" loc="5.871">nudus in ignota, Palinure, iacebis harena!"</TextUnit>
    <TextUnit id="3854" loc="6.1">Sic fatur lacrimans, classique immittit habenas,</TextUnit>
    <TextUnit id="3855" loc="6.2">et tandem Eubocis Cumarum adlabitur oris.</TextUnit>
    <TextUnit id="3856" loc="6.3">Obvertunt pelago proras; tum dente tenaci</TextUnit>
    <TextUnit id="3857" loc="6.4">ancora fundabat naves, et litora curvae</TextUnit>
    <TextUnit id="3858" loc="6.5">praetexunt puppes. Iuvenum manus emicat ardens</TextUnit>
    <TextUnit id="3859" loc="6.6">litus in Hesperium; quaerit pars semina flammae</TextUnit>
    <TextUnit id="3860" loc="6.7">abstrusa in venis silicis, pars densa ferarum</TextUnit>
    <TextUnit id="3861" loc="6.8">tecta rapit silvas, inventaque flumina monstrat.</TextUnit>
    <TextUnit id="3862" loc="6.9">At pius Aeneas arces, quibus altus Apollo</TextUnit>
    <TextUnit id="3863" loc="6.10">praesidet, horrendaeque procul secreta Sibyllae</TextUnit>
    <TextUnit id="3864" loc="6.11">antrum immane petit, magnum cui mentem animumque</TextUnit>
    <TextUnit id="3865" loc="6.12">Delius inspirat vates, aperitque futura.</TextUnit>
    <TextUnit id="3866" loc="6.13">Iam subeunt Triviae lucos atque aurea tecta.</TextUnit>
    <TextUnit id="3867" loc="6.14">Daedalus, ut fama est, fugiens Minoa regna,</TextUnit>
    <TextUnit id="3868" loc="6.15">praepetibus pennis ausus se credere caelo,</TextUnit>
    <TextUnit id="3869" loc="6.16">insuetum per iter gelidas enavit ad Arctos,</TextUnit>
    <TextUnit id="3870" loc="6.17">Chalcidicaque levis tandem super adstitit arce.</TextUnit>
    <TextUnit id="3871" loc="6.18">Redditus his primum terris, tibi, Phoebe, sacravit</TextUnit>
    <TextUnit id="3872" loc="6.19">remigium alarum, posuitque immania templa.</TextUnit>
    <TextUnit id="3873" loc="6.20">In foribus letum Androgeo: tum pendere poenas</TextUnit>
    <TextUnit id="3874" loc="6.21">Cecropidae iussi---miserum!---septena quotannis</TextUnit>
    <TextUnit id="3875" loc="6.22">corpora natorum; stat ductis sortibus urna.</TextUnit>
    <TextUnit id="3876" loc="6.23">Contra elata mari respondet Gnosia tellus:</TextUnit>
    <TextUnit id="3877" loc="6.24">hic crudelis amor tauri, suppostaque furto</TextUnit>
    <TextUnit id="3878" loc="6.25">Pasipha, mixtumque genus prolesque biformis</TextUnit>
    <TextUnit id="3879" loc="6.26">Minotaurus inest, Veneris monumenta nefandae;</TextUnit>
    <TextUnit id="3880" loc="6.27">hic labor ille domus et inextricabilis error;</TextUnit>
    <TextUnit id="3881" loc="6.28">magnum reginae sed enim miseratus amorem</TextUnit>
    <TextUnit id="3882" loc="6.29">Daedalus ipse dolos tecti ambagesque resolvit,</TextUnit>
    <TextUnit id="3883" loc="6.30">caeca regens filo vestigia. Tu quoque magnam</TextUnit>
    <TextUnit id="3884" loc="6.31">partem opere in tanto, sineret dolor, Icare, haberes.</TextUnit>
    <TextUnit id="3885" loc="6.32">Bis conatus erat casus effingere in auro;</TextUnit>
    <TextUnit id="3886" loc="6.33">bis patriae cecidere manus. Quin protinus omnia</TextUnit>
    <TextUnit id="3887" loc="6.34">perlegerent oculis, ni iam praemissus Achates</TextUnit>
    <TextUnit id="3888" loc="6.35">adforet, atque una Phoebi Triviaeque sacerdos,</TextUnit>
    <TextUnit id="3889" loc="6.36">Deiphobe Glauci, fatur quae talia regi:</TextUnit>
    <TextUnit id="3890" loc="6.37">"Non hoc ista sibi tempus spectacula poscit;</TextUnit>
    <TextUnit id="3891" loc="6.38">nunc grege de intacto septem mactare iuvencos</TextUnit>
    <TextUnit id="3892" loc="6.39">praestiterit, totidem lectas de more bidentes."</TextUnit>
    <TextUnit id="3893" loc="6.40">Talibus adfata Aenean (nec sacra morantur</TextUnit>
    <TextUnit id="3894" loc="6.41">iussa viri), Teucros vocat alta in templa sacerdos.</TextUnit>
    <TextUnit id="3895" loc="6.42">Excisum Euboicae latus ingens rupis in antrum,</TextUnit>
    <TextUnit id="3896" loc="6.43">quo lati ducunt aditus centum, ostia centum;</TextUnit>
    <TextUnit id="3897" loc="6.44">unde ruunt totidem voces, responsa Sibyllae.</TextUnit>
    <TextUnit id="3898" loc="6.45">Ventum erat ad limen, cum virgo. "Poscere fata</TextUnit>
    <TextUnit id="3899" loc="6.46">tempus" ait; "deus, ecce, deus!" Cui talia fanti</TextUnit>
    <TextUnit id="3900" loc="6.47">ante fores subito non voltus, non color unus,</TextUnit>
    <TextUnit id="3901" loc="6.48">non comptae mansere comae; sed pectus anhelum,</TextUnit>
    <TextUnit id="3902" loc="6.49">et rabie fera corda tument; maiorque videri,</TextUnit>
    <TextUnit id="3903" loc="6.50">nec mortale sonans, adflata est numine quando</TextUnit>
    <TextUnit id="3904" loc="6.51">iam propiore dei. "Cessas in vota precesque,</TextUnit>
    <TextUnit id="3905" loc="6.52">Tros" ait "Aenea? Cessas? Neque enim ante dehiscent</TextUnit>
    <TextUnit id="3906" loc="6.53">attonitae magna ora domus." Et talia fata</TextUnit>
    <TextUnit id="3907" loc="6.54">conticuit. Gelidus Teucris per dura cucurrit</TextUnit>
    <TextUnit id="3908" loc="6.55">ossa tremor, funditque preces rex pectore ab imo:</TextUnit>
    <TextUnit id="3909" loc="6.56">"Phoebe, graves Troiae semper miserate labores,</TextUnit>
    <TextUnit id="3910" loc="6.57">Dardana qui Paridis direxti tela manusque</TextUnit>
    <TextUnit id="3911" loc="6.58">corpus in Aeacidae, magnas obeuntia terras</TextUnit>
    <TextUnit id="3912" loc="6.59">tot maria intravi duce te, penitusque repostas</TextUnit>
    <TextUnit id="3913" loc="6.60">Massylum gentes praetentaque Syrtibus arva,</TextUnit>
    <TextUnit id="3914" loc="6.61">iam tandem Italiae fugientis prendimus oras;</TextUnit>
    <TextUnit id="3915" loc="6.62">hac Troiana tenus fuerit Fortuna secuta.</TextUnit>
    <TextUnit id="3916" loc="6.63">Vos quoque Pergameae iam fas est parcere genti,</TextUnit>
    <TextUnit id="3917" loc="6.64">dique deaeque omnes quibus obstitit Ilium et ingens</TextUnit>
    <TextUnit id="3918" loc="6.65">gloria Dardaniae. Tuque, O sanctissima vates,</TextUnit>
    <TextUnit id="3919" loc="6.66">praescia venturi, da, non indebita posco</TextUnit>
    <TextUnit id="3920" loc="6.67">regna meis fatis, Latio considere Teucros</TextUnit>
    <TextUnit id="3921" loc="6.68">errantisque deos agitataque numina Troiae.</TextUnit>
    <TextUnit id="3922" loc="6.69">Tum Phoebo et Triviae solido de marmore templum</TextUnit>
    <TextUnit id="3923" loc="6.70">instituam, festosque dies de nomine Phoebi.</TextUnit>
    <TextUnit id="3924" loc="6.71">Te quoque magna manent regnis penetralia nostris:</TextUnit>
    <TextUnit id="3925" loc="6.72">hic ego namque tuas sortes arcanaque fata,</TextUnit>
    <TextUnit id="3926" loc="6.73">dicta meae genti, ponam, lectosque sacrabo,</TextUnit>
    <TextUnit id="3927" loc="6.74">alma, viros. Foliis tantum ne carmina manda,</TextUnit>
    <TextUnit id="3928" loc="6.75">ne turbata volent rapidis ludibria ventis;</TextUnit>
    <TextUnit id="3929" loc="6.76">ipsa canas oro." Finem dedit ore loquendi.</TextUnit>
    <TextUnit id="3930" loc="6.77">At, Phoebi nondum patiens, immanis in antro</TextUnit>
    <TextUnit id="3931" loc="6.78">bacchatur vates, magnum si pectore possit</TextUnit>
    <TextUnit id="3932" loc="6.79">excussisse deum; tanto magis ille fatigat</TextUnit>
    <TextUnit id="3933" loc="6.80">os rabidum, fera corda domans, fingitque premendo.</TextUnit>
    <TextUnit id="3934" loc="6.81">Ostia iamque domus patuere ingentia centum</TextUnit>
    <TextUnit id="3935" loc="6.82">sponte sua, vatisque ferunt responsa per auras:</TextUnit>
    <TextUnit id="3936" loc="6.83">"O tandem magnis pelagi defuncte periclis!</TextUnit>
    <TextUnit id="3937" loc="6.84">Sed terrae graviora manent. In regna Lavini</TextUnit>
    <TextUnit id="3938" loc="6.85">Dardanidae venient; mitte hanc de pectore curam;</TextUnit>
    <TextUnit id="3939" loc="6.86">sed non et venisse volent. Bella, horrida bella,</TextUnit>
    <TextUnit id="3940" loc="6.87">et Thybrim multo spumantem sanguine cerno.</TextUnit>
    <TextUnit id="3941" loc="6.88">Non Simois tibi, nec Xanthus, nec Dorica castra</TextUnit>
    <TextUnit id="3942" loc="6.89">defuerint; alius Latio iam partus Achilles,</TextUnit>
    <TextUnit id="3943" loc="6.90">natus et ipse dea; nec Teucris addita Iuno</TextUnit>
    <TextUnit id="3944" loc="6.91">usquam aberit; cum tu supplex in rebus egenis</TextUnit>
    <TextUnit id="3945" loc="6.92">quas gentes Italum aut quas non oraveris urbes!</TextUnit>
    <TextUnit id="3946" loc="6.93">Causa mali tanti coniunx iterum hospita Teucris</TextUnit>
    <TextUnit id="3947" loc="6.94">externique iterum thalami.</TextUnit>
    <TextUnit id="3948" loc="6.95">Tu ne cede malis, sed contra audentior ito,</TextUnit>
    <TextUnit id="3949" loc="6.96">qua tua te Fortuna sinet. Via prima salutis,</TextUnit>
    <TextUnit id="3950" loc="6.97">quod minime reris, Graia pandetur ab urbe."</TextUnit>
    <TextUnit id="3951" loc="6.98">Talibus ex adyto dictis Cumaea Sibylla</TextUnit>
    <TextUnit id="3952" loc="6.99">horrendas canit ambages antroque remugit,</TextUnit>
    <TextUnit id="3953" loc="6.100">obscuris vera involvens: ea frena furenti</TextUnit>
    <TextUnit id="3954" loc="6.101">concutit, et stimulos sub pectore vertit Apollo.</TextUnit>
    <TextUnit id="3955" loc="6.102">Ut primum cessit furor et rabida ora quierunt,</TextUnit>
    <TextUnit id="3956" loc="6.103">incipit Aeneas heros: "Non ulla laborum,</TextUnit>
    <TextUnit id="3957" loc="6.104">O virgo, nova mi facies inopinave surgit;</TextUnit>
    <TextUnit id="3958" loc="6.105">omnia praecepi atque animo mecum ante peregi.</TextUnit>
    <TextUnit id="3959" loc="6.106">Unum oro: quando hic inferni ianua regis</TextUnit>
    <TextUnit id="3960" loc="6.107">dicitur, et tenebrosa palus Acheronte refuso,</TextUnit>
    <TextUnit id="3961" loc="6.108">ire ad conspectum cari genitoris et ora</TextUnit>
    <TextUnit id="3962" loc="6.109">contingat; doceas iter et sacra ostia pandas.</TextUnit>
    <TextUnit id="3963" loc="6.110">Illum ego per flammas et mille sequentia tela</TextUnit>
    <TextUnit id="3964" loc="6.111">eripui his umeris, medioque ex hoste recepi;</TextUnit>
    <TextUnit id="3965" loc="6.112">ille meum comitatus iter, maria omnia mecum</TextUnit>
    <TextUnit id="3966" loc="6.113">atque omnes pelagique minas caelique ferebat,</TextUnit>
    <TextUnit id="3967" loc="6.114">invalidus, vires ultra sortemque senectae.</TextUnit>
    <TextUnit id="3968" loc="6.115">Quin, ut te supplex peterem et tua limina adirem,</TextUnit>
    <TextUnit id="3969" loc="6.116">idem orans mandata dabat. Gnatique patrisque,</TextUnit>
    <TextUnit id="3970" loc="6.117">alma, precor, miserere;---potes namque omnia, nec te</TextUnit>
    <TextUnit id="3971" loc="6.118">nequiquam lucis Hecate praefecit Avernis;---</TextUnit>
    <TextUnit id="3972" loc="6.119">si potuit Manes arcessere coniugis Orpheus,</TextUnit>
    <TextUnit id="3973" loc="6.120">Threcia fretus cithara fidibusque canoris,</TextUnit>
    <TextUnit id="3974" loc="6.121">si fratrem Pollux alterna morte redemit,</TextUnit>
    <TextUnit id="3975" loc="6.122">itque reditque viam totiens. Quid Thesea, magnum</TextUnit>
    <TextUnit id="3976" loc="6.123">quid memorem Alciden? Et mi genus ab Iove summo."</TextUnit>
    <TextUnit id="3977" loc="6.124">Talibus orabat dictis, arasque tenebat,</TextUnit>
    <TextUnit id="3978" loc="6.125">cum sic orsa loqui vates: "Sate sanguine divom,</TextUnit>
    <TextUnit id="3979" loc="6.126">Tros Anchisiade, facilis descensus Averno;</TextUnit>
    <TextUnit id="3980" loc="6.127">noctes atque dies patet atri ianua Ditis;</TextUnit>
    <TextUnit id="3981" loc="6.128">sed revocare gradum superasque evadere ad auras,</TextUnit>
    <TextUnit id="3982" loc="6.129">hoc opus, hic labor est. Pauci, quos aequus amavit</TextUnit>
    <TextUnit id="3983" loc="6.130">Iuppiter, aut ardens evexit ad aethera virtus,</TextUnit>
    <TextUnit id="3984" loc="6.131">dis geniti potuere. Tenent media omnia silvae,</TextUnit>
    <TextUnit id="3985" loc="6.132">Cocytusque sinu labens circumvenit atro.</TextUnit>
    <TextUnit id="3986" loc="6.133">Quod si tantus amor menti, si tanta cupido est,</TextUnit>
    <TextUnit id="3987" loc="6.134">bis Stygios innare lacus, bis nigra videre</TextUnit>
    <TextUnit id="3988" loc="6.135">Tartara, et insano iuvat indulgere labori,</TextUnit>
    <TextUnit id="3989" loc="6.136">accipe, quae peragenda prius. Latet arbore opaca</TextUnit>
    <TextUnit id="3990" loc="6.137">aureus et foliis et lento vimine ramus,</TextUnit>
    <TextUnit id="3991" loc="6.138">Iunoni infernae dictus sacer; hunc tegit omnis</TextUnit>
    <TextUnit id="3992" loc="6.139">lucus, et obscuris claudunt convallibus umbrae.</TextUnit>
    <TextUnit id="3993" loc="6.140">Sed non ante datur telluris operta subire,</TextUnit>
    <TextUnit id="3994" loc="6.141">auricomos quam quis decerpserit arbore fetus.</TextUnit>
    <TextUnit id="3995" loc="6.142">Hoc sibi pulchra suum ferri Proserpina munus</TextUnit>
    <TextUnit id="3996" loc="6.143">instituit. Primo avulso non deficit alter</TextUnit>
    <TextUnit id="3997" loc="6.144">aureus, et simili frondescit virga metallo.</TextUnit>
    <TextUnit id="3998" loc="6.145">Ergo alte vestiga oculis, et rite repertum</TextUnit>
    <TextUnit id="3999" loc="6.146">carpe manu; namque ipse volens facilisque sequetur,</TextUnit>
    <TextUnit id="4000" loc="6.147">si te fata vocant; aliter non viribus ullis</TextUnit>
    <TextUnit id="4001" loc="6.148">vincere, nec duro poteris convellere ferro.</TextUnit>
    <TextUnit id="4002" loc="6.149">Praeterea iacet exanimum tibi corpus amici---</TextUnit>
    <TextUnit id="4003" loc="6.150">heu nescis---totamque incestat funere classem,</TextUnit>
    <TextUnit id="4004" loc="6.151">dum consulta petis nostroque in limine pendes.</TextUnit>
    <TextUnit id="4005" loc="6.152">Sedibus hunc refer ante suis et conde sepulchro.</TextUnit>
    <TextUnit id="4006" loc="6.153">Duc nigras pecudes; ea prima piacula sunto:</TextUnit>
    <TextUnit id="4007" loc="6.154">sic demum lucos Stygis et regna invia vivis</TextUnit>
    <TextUnit id="4008" loc="6.155">aspicies." Dixit, pressoque obmutuit ore.</TextUnit>
    <TextUnit id="4009" loc="6.156">Aeneas maesto defixus lumina voltu</TextUnit>
    <TextUnit id="4010" loc="6.157">ingreditur, linquens antrum, caecosque volutat</TextUnit>
    <TextUnit id="4011" loc="6.158">eventus animo secum. Cui fidus Achates</TextUnit>
    <TextUnit id="4012" loc="6.159">it comes, et paribus curis vestigia figit.</TextUnit>
    <TextUnit id="4013" loc="6.160">Multa inter sese vario sermone serebant,</TextUnit>
    <TextUnit id="4014" loc="6.161">quem socium exanimem vates, quod corpus humandum</TextUnit>
    <TextUnit id="4015" loc="6.162">diceret. Atque illi Misenum in litore sicco,</TextUnit>
    <TextUnit id="4016" loc="6.163">ut venere, vident indigna morte peremptum,</TextUnit>
    <TextUnit id="4017" loc="6.164">Misenum Aeoliden, quo non praestantior alter</TextUnit>
    <TextUnit id="4018" loc="6.165">aere ciere viros, Martemque accendere cantu.</TextUnit>
    <TextUnit id="4019" loc="6.166">Hectoris hic magni fuerat comes, Hectora circum</TextUnit>
    <TextUnit id="4020" loc="6.167">et lituo pugnas insignis obibat et hasta:</TextUnit>
    <TextUnit id="4021" loc="6.168">postquam illum vita victor spoliavit Achilles,</TextUnit>
    <TextUnit id="4022" loc="6.169">Dardanio Aeneae sese fortissimus heros</TextUnit>
    <TextUnit id="4023" loc="6.170">addiderat socium, non inferiora secutus.</TextUnit>
    <TextUnit id="4024" loc="6.171">Sed tum, forte cava dum personat aequora concha,</TextUnit>
    <TextUnit id="4025" loc="6.172">demens, et cantu vocat in certamina divos,</TextUnit>
    <TextUnit id="4026" loc="6.173">aemulus exceptum Triton, si credere dignum est,</TextUnit>
    <TextUnit id="4027" loc="6.174">inter saxa virum spumosa inmerserat unda.</TextUnit>
    <TextUnit id="4028" loc="6.175">Ergo omnes magno circum clamore fremebant,</TextUnit>
    <TextUnit id="4029" loc="6.176">praecipue pius Aeneas. Tum iussa Sibyllae,</TextUnit>
    <TextUnit id="4030" loc="6.177">haud mora, festinant flentes, aramque sepulchri</TextUnit>
    <TextUnit id="4031" loc="6.178">congerere arboribus caeloque educere certant.</TextUnit>
    <TextUnit id="4032" loc="6.179">Itur in antiquam silvam, stabula alta ferarum;</TextUnit>
    <TextUnit id="4033" loc="6.180">procumbunt piceae, sonat icta securibus ilex,</TextUnit>
    <TextUnit id="4034" loc="6.181">fraxineaeque trabes cuneis et fissile robur</TextUnit>
    <TextUnit id="4035" loc="6.182">scinditur, advolvunt ingentis montibus ornos.</TextUnit>
    <TextUnit id="4036" loc="6.183">Nec non Aeneas opera inter talia primus</TextUnit>
    <TextUnit id="4037" loc="6.184">hortatur socios, paribusque accingitur armis.</TextUnit>
    <TextUnit id="4038" loc="6.185">Atque haec ipse suo tristi cum corde volutat,</TextUnit>
    <TextUnit id="4039" loc="6.186">aspectans silvam inmensam, et sic voce precatur:</TextUnit>
    <TextUnit id="4040" loc="6.187">"Si nunc se nobis ille aureus arbore ramus</TextUnit>
    <TextUnit id="4041" loc="6.188">ostendat nemore in tanto, quando omnia vere</TextUnit>
    <TextUnit id="4042" loc="6.189">heu nimium de te vates, Misene, locuta est."</TextUnit>
    <TextUnit id="4043" loc="6.190">Vix ea fatus erat, geminae cum forte columbae</TextUnit>
    <TextUnit id="4044" loc="6.191">ipsa sub ora viri caelo venere volantes,</TextUnit>
    <TextUnit id="4045" loc="6.192">et viridi sedere solo. Tum maximus heros</TextUnit>
    <TextUnit id="4046" loc="6.193">maternas agnoscit aves, laetusque precatur:</TextUnit>
    <TextUnit id="4047" loc="6.194">"Este duces, O, si qua via est, cursumque per auras</TextUnit>
    <TextUnit id="4048" loc="6.195">dirigite in lucos, ubi pinguem dives opacat</TextUnit>
    <TextUnit id="4049" loc="6.196">ramus humum. Tuque, O, dubiis ne defice rebus,</TextUnit>
    <TextUnit id="4050" loc="6.197">diva parens." Sic effatus vestigia pressit,</TextUnit>
    <TextUnit id="4051" loc="6.198">observans quae signa ferant, quo tendere pergant.</TextUnit>
    <TextUnit id="4052" loc="6.199">Pascentes illae tantum prodire volando,</TextUnit>
    <TextUnit id="4053" loc="6.200">quantum acie possent oculi servare sequentum.</TextUnit>
    <TextUnit id="4054" loc="6.201">Inde ubi venere ad fauces grave olentis Averni,</TextUnit>
    <TextUnit id="4055" loc="6.202">tollunt se celeres, liquidumque per ara lapsae</TextUnit>
    <TextUnit id="4056" loc="6.203">sedibus optatis geminae super arbore sidunt,</TextUnit>
    <TextUnit id="4057" loc="6.204">discolor unde auri per ramos aura refulsit.</TextUnit>
    <TextUnit id="4058" loc="6.205">Quale solet silvis brumali frigore viscum</TextUnit>
    <TextUnit id="4059" loc="6.206">fronde virere nova, quod non sua seminat arbos,</TextUnit>
    <TextUnit id="4060" loc="6.207">et croceo fetu teretis circumdare truncos,</TextUnit>
    <TextUnit id="4061" loc="6.208">talis erat species auri frondentis opaca</TextUnit>
    <TextUnit id="4062" loc="6.209">ilice, sic leni crepitabat brattea vento.</TextUnit>
    <TextUnit id="4063" loc="6.210">Corripit Aeneas extemplo avidusque refringit</TextUnit>
    <TextUnit id="4064" loc="6.211">cunctantem, et vatis portat sub tecta Sibyllae.</TextUnit>
    <TextUnit id="4065" loc="6.212">Nec minus interea Misenum in litore Teucri</TextUnit>
    <TextUnit id="4066" loc="6.213">flebant, et cineri ingrato suprema ferebant.</TextUnit>
    <TextUnit id="4067" loc="6.214">Principio pinguem taedis et robore secto</TextUnit>
    <TextUnit id="4068" loc="6.215">ingentem struxere pyram, cui frondibus atris</TextUnit>
    <TextUnit id="4069" loc="6.216">intexunt latera, et ferales ante cupresios</TextUnit>
    <TextUnit id="4070" loc="6.217">constituunt, decorantque super fulgentibus armis.</TextUnit>
    <TextUnit id="4071" loc="6.218">Pars calidos latices et ana undantia flammis</TextUnit>
    <TextUnit id="4072" loc="6.219">expediunt, corpusque lavant frigentis et unguunt.</TextUnit>
    <TextUnit id="4073" loc="6.220">Fit gemitus. Tum membra toro defleta reponunt,</TextUnit>
    <TextUnit id="4074" loc="6.221">purpureasque super vestes, velamina nota,</TextUnit>
    <TextUnit id="4075" loc="6.222">coniciunt. Pars ingenti subiere feretro,</TextUnit>
    <TextUnit id="4076" loc="6.223">triste ministerium, et subiectam more parentum</TextUnit>
    <TextUnit id="4077" loc="6.224">aversi tenuere facem. Congesta cremantur</TextUnit>
    <TextUnit id="4078" loc="6.225">turea dona, dapes, fuso crateres olivo.</TextUnit>
    <TextUnit id="4079" loc="6.226">Postquam conlapsi cineres et flamma quievit</TextUnit>
    <TextUnit id="4080" loc="6.227">reliquias vino et bibulam lavere favillam,</TextUnit>
    <TextUnit id="4081" loc="6.228">ossaque lecta cado texit Corynaeus ano.</TextUnit>
    <TextUnit id="4082" loc="6.229">Idem ter socios pura circumtulit unda,</TextUnit>
    <TextUnit id="4083" loc="6.230">spargens rore levi et ramo felicis olivae,</TextUnit>
    <TextUnit id="4084" loc="6.231">lustravitque viros, dixitque novissima verba.</TextUnit>
    <TextUnit id="4085" loc="6.232">At pius Aeneas ingenti mole sepulcrum</TextUnit>
    <TextUnit id="4086" loc="6.233">imponit, suaque arma viro, remumque tubamque,</TextUnit>
    <TextUnit id="4087" loc="6.234">monte sub ario, qui nunc "Misenus" ab illo</TextUnit>
    <TextUnit id="4088" loc="6.235">dicitur, aeternumque tenet per saecula nomen.</TextUnit>
    <TextUnit id="4089" loc="6.236">His actis, propere exsequitur praecepta Sibyllae.</TextUnit>
    <TextUnit id="4090" loc="6.237">Spelunca alta fuit vastoque immanis hiatu,</TextUnit>
    <TextUnit id="4091" loc="6.238">scrupea, tuta lacu nigro nemorumque tenebris,</TextUnit>
    <TextUnit id="4092" loc="6.239">quam super haud ullae poterant impune volantes</TextUnit>
    <TextUnit id="4093" loc="6.240">tendere iter pennis---talis sese halitus atris</TextUnit>
    <TextUnit id="4094" loc="6.241">faucibus effundens supera ad convexa ferebat:</TextUnit>
    <TextUnit id="4095" loc="6.242">[unde locum Grai dixerunt nomine Aornon.]</TextUnit>
    <TextUnit id="4096" loc="6.243">quattuor hic primum nigrantis terga iuvencos</TextUnit>
    <TextUnit id="4097" loc="6.244">constituit, frontique invergit vina sacerdos;</TextUnit>
    <TextUnit id="4098" loc="6.245">et summas carpens media inter cornua saetas</TextUnit>
    <TextUnit id="4099" loc="6.246">ignibus imponit sacris, libamina prima,</TextUnit>
    <TextUnit id="4100" loc="6.247">voce vocans Hecaten, Caeloque Ereboque potentem.</TextUnit>
    <TextUnit id="4101" loc="6.248">Supponunt alii cultros, tepidumque cruorem</TextUnit>
    <TextUnit id="4102" loc="6.249">suscipiunt pateris. Ipse atri velleris agnam</TextUnit>
    <TextUnit id="4103" loc="6.250">Aeneas matri Eumenidum magnaeque sorori</TextUnit>
    <TextUnit id="4104" loc="6.251">ense ferit, sterilemque tibi. Proserpina, vaccam.</TextUnit>
    <TextUnit id="4105" loc="6.252">Tum Stygio regi nocturnas inchoat aras,</TextUnit>
    <TextUnit id="4106" loc="6.253">et solida imponit taurorum viscera flammis,</TextUnit>
    <TextUnit id="4107" loc="6.254">pingue superque oleum infundens ardentibus extis.</TextUnit>
    <TextUnit id="4108" loc="6.255">Ecce autem, primi sub lumina solis et ortus,</TextUnit>
    <TextUnit id="4109" loc="6.256">sub pedibus mugire solum, et iuga coepta moveri</TextUnit>
    <TextUnit id="4110" loc="6.257">silvarum, visaeque canes ululare per umbram,</TextUnit>
    <TextUnit id="4111" loc="6.258">adventante dea. "Procul O procul este, profani,"</TextUnit>
    <TextUnit id="4112" loc="6.259">conclamat vates, "totoque absistite luco;</TextUnit>
    <TextUnit id="4113" loc="6.260">tuque invade viam, vaginaque eripe ferrum:</TextUnit>
    <TextUnit id="4114" loc="6.261">nunc animis opus, Aenea, nunc pectore firmo."</TextUnit>
    <TextUnit id="4115" loc="6.262">Tantum effata, furens antro se immisit aperto;</TextUnit>
    <TextUnit id="4116" loc="6.263">ille ducem haud timidis vadentem passibus aequat.</TextUnit>
    <TextUnit id="4117" loc="6.264">Di, quibus imperium est animarum, umbraeque silentes,</TextUnit>
    <TextUnit id="4118" loc="6.265">et Chaos, et Phlegethon, loca nocte tacentia late,</TextUnit>
    <TextUnit id="4119" loc="6.266">sit mihi fas audita loqui; sit numine vestro</TextUnit>
    <TextUnit id="4120" loc="6.267">pandere res alta terra et caligine mersas!</TextUnit>
    <TextUnit id="4121" loc="6.268">Ibant obscuri sola sub nocte per umbram,</TextUnit>
    <TextUnit id="4122" loc="6.269">perque domos Ditis vacuas et inania regna:</TextUnit>
    <TextUnit id="4123" loc="6.270">quale per incertam lunam sub luce maligna</TextUnit>
    <TextUnit id="4124" loc="6.271">est iter in silvis, ubi caelum condidit umbra</TextUnit>
    <TextUnit id="4125" loc="6.272">Iuppiter, et rebus nox abstulit atra colorem.</TextUnit>
    <TextUnit id="4126" loc="6.273">Vestibulum ante ipsum, primisque in faucibus Orci</TextUnit>
    <TextUnit id="4127" loc="6.274">Luctus et ultrices posuere cubilia Curae;</TextUnit>
    <TextUnit id="4128" loc="6.275">pallentesque habitant Morbi, tristisque Senectus,</TextUnit>
    <TextUnit id="4129" loc="6.276">et Metus, et malesuada Fames, ac turpis Egestas,</TextUnit>
    <TextUnit id="4130" loc="6.277">terribiles visu formae: Letumque, Labosque;</TextUnit>
    <TextUnit id="4131" loc="6.278">tum consanguineus Leti Sopor, et mala mentis</TextUnit>
    <TextUnit id="4132" loc="6.279">Gaudia, mortiferumque adverso in limine Bellum,</TextUnit>
    <TextUnit id="4133" loc="6.280">ferreique Eumenidum thalami, et Discordia demens,</TextUnit>
    <TextUnit id="4134" loc="6.281">vipereum crinem vittis innexa cruentis.</TextUnit>
    <TextUnit id="4135" loc="6.282">In medio ramos annosaque brachia pandit</TextUnit>
    <TextUnit id="4136" loc="6.283">ulmus opaca, ingens, quam sedem Somnia volgo</TextUnit>
    <TextUnit id="4137" loc="6.284">Pana tenere ferunt, foliisque sub omnibus haerent.</TextUnit>
    <TextUnit id="4138" loc="6.285">Multaque praeterea variarum monstra ferarum:</TextUnit>
    <TextUnit id="4139" loc="6.286">Centauri in foribus stabulant, Scyllaeque biformes,</TextUnit>
    <TextUnit id="4140" loc="6.287">et centumgeminus Briareus, ac belua Lernae</TextUnit>
    <TextUnit id="4141" loc="6.288">horrendum stridens, flammisque armata Chimaera,</TextUnit>
    <TextUnit id="4142" loc="6.289">Gorgones Harpyiaeque et forma tricorporis umbrae.</TextUnit>
    <TextUnit id="4143" loc="6.290">Corripit hic subita trepidus formidine ferrum</TextUnit>
    <TextUnit id="4144" loc="6.291">Aeneas, strictamque aciem venientibus offert,</TextUnit>
    <TextUnit id="4145" loc="6.292">et, ni docta comes tenues sine corpore vitas</TextUnit>
    <TextUnit id="4146" loc="6.293">admoneat volitare cava sub imagine formae,</TextUnit>
    <TextUnit id="4147" loc="6.294">inruat, et frustra ferro diverberet umbras.</TextUnit>
    <TextUnit id="4148" loc="6.295">Hinc via, Tartarei quae fert Acherontis ad undas.</TextUnit>
    <TextUnit id="4149" loc="6.296">Turbidus hic caeno vastaque voragine gurges</TextUnit>
    <TextUnit id="4150" loc="6.297">aestuat, atque omnem Cocyto eructat harenam.</TextUnit>
    <TextUnit id="4151" loc="6.298">Portitor has horrendus aquas et flumina servat</TextUnit>
    <TextUnit id="4152" loc="6.299">terribili squalore Charon, cui plurima mento</TextUnit>
    <TextUnit id="4153" loc="6.300">canities inculta iacet; stant lumina flamma,</TextUnit>
    <TextUnit id="4154" loc="6.301">sordidus ex umeris nodo dependet amictus.</TextUnit>
    <TextUnit id="4155" loc="6.302">Ipse ratem conto subigit, velisque ministrat,</TextUnit>
    <TextUnit id="4156" loc="6.303">et ferruginea subvectat corpora cymba,</TextUnit>
    <TextUnit id="4157" loc="6.304">iam senior, sed cruda deo viridisque senectus.</TextUnit>
    <TextUnit id="4158" loc="6.305">Huc omnis turba ad ripas effusa ruebat,</TextUnit>
    <TextUnit id="4159" loc="6.306">matres atque viri, defunctaque corpora vita</TextUnit>
    <TextUnit id="4160" loc="6.307">magnanimum heroum, pueri innuptaeque puellae,</TextUnit>
    <TextUnit id="4161" loc="6.308">impositique rogis iuvenes ante ora parentum:</TextUnit>
    <TextUnit id="4162" loc="6.309">quam multa in silvis autumni frigore primo</TextUnit>
    <TextUnit id="4163" loc="6.310">lapsa cadunt folia, aut ad terram gurgite ab alto</TextUnit>
    <TextUnit id="4164" loc="6.311">quam multae glomerantur aves, ubi frigidus annus</TextUnit>
    <TextUnit id="4165" loc="6.312">trans pontum fugat, et terris immittit apricis.</TextUnit>
    <TextUnit id="4166" loc="6.313">Stabant orantes primi transmittere cursum,</TextUnit>
    <TextUnit id="4167" loc="6.314">tendebantque manus ripae ulterioris amore.</TextUnit>
    <TextUnit id="4168" loc="6.315">Navita sed tristis nunc hos nunc accipit illos,</TextUnit>
    <TextUnit id="4169" loc="6.316">ast alios longe submotos arcet harena.</TextUnit>
    <TextUnit id="4170" loc="6.317">Aeneas, miratus enim motusque tumultu,</TextUnit>
    <TextUnit id="4171" loc="6.318">"Dic" ait "O virgo, quid volt concursus ad amnem?</TextUnit>
    <TextUnit id="4172" loc="6.319">Quidve petunt animae, vel quo discrimine ripas</TextUnit>
    <TextUnit id="4173" loc="6.320">hae linquunt, illae remis vada livida verrunt?"</TextUnit>
    <TextUnit id="4174" loc="6.321">Olli sic breviter fata est longaeva sacerdos:</TextUnit>
    <TextUnit id="4175" loc="6.322">"Anchisa generate, deum certissima proles,</TextUnit>
    <TextUnit id="4176" loc="6.323">Cocyti stagna alta vides Stygiamque paludem,</TextUnit>
    <TextUnit id="4177" loc="6.324">di cuius iurare timent et fallere numen.</TextUnit>
    <TextUnit id="4178" loc="6.325">Haec omnis, quam cernis, inops inhumataque turba est;</TextUnit>
    <TextUnit id="4179" loc="6.326">portitor ille Charon; hi, quos vehit unda, sepulti.</TextUnit>
    <TextUnit id="4180" loc="6.327">Nec ripas datur horrendas et rauca fluenta</TextUnit>
    <TextUnit id="4181" loc="6.328">transportare prius quam sedibus ossa quierunt.</TextUnit>
    <TextUnit id="4182" loc="6.329">Centum errant annos volitantque haec litora circum;</TextUnit>
    <TextUnit id="4183" loc="6.330">tum demum admissi stagna exoptata revisunt."</TextUnit>
    <TextUnit id="4184" loc="6.331">Constitit Anchisa satus et vestigia pressit,</TextUnit>
    <TextUnit id="4185" loc="6.332">multa putans, sortemque animo miseratus iniquam.</TextUnit>
    <TextUnit id="4186" loc="6.333">Cernit ibi maestos et mortis honore carentes</TextUnit>
    <TextUnit id="4187" loc="6.334">Leucaspim et Lyciae ductorem classis Oronten,</TextUnit>
    <TextUnit id="4188" loc="6.335">quos, simul ab Troia ventosa per aequora vectos,</TextUnit>
    <TextUnit id="4189" loc="6.336">obruit Auster, aqua involvens navemque virosque.</TextUnit>
    <TextUnit id="4190" loc="6.337">Ecce gubernator sese Palinurus agebat,</TextUnit>
    <TextUnit id="4191" loc="6.338">qui Libyco nuper cursu, dum sidera servat,</TextUnit>
    <TextUnit id="4192" loc="6.339">exciderat puppi mediis effusus in undis.</TextUnit>
    <TextUnit id="4193" loc="6.340">Hunc ubi vix multa maestum cognovit in umbra,</TextUnit>
    <TextUnit id="4194" loc="6.341">sic prior adloquitur: "Quis te, Palinure, deorum</TextUnit>
    <TextUnit id="4195" loc="6.342">eripuit nobis, medioque sub aequore mersit?</TextUnit>
    <TextUnit id="4196" loc="6.343">Dic age. Namque mihi, fallax haud ante repertus,</TextUnit>
    <TextUnit id="4197" loc="6.344">hoc uno responso animum delusit Apollo,</TextUnit>
    <TextUnit id="4198" loc="6.345">qui fore te ponto incolumem, finesque canebat</TextUnit>
    <TextUnit id="4199" loc="6.346">venturum Ausonios. En haec promissa fides est?"</TextUnit>
    <TextUnit id="4200" loc="6.347">Ille autem: "Neque te Phoebi cortina fefellit,</TextUnit>
    <TextUnit id="4201" loc="6.348">dux Anchisiade, nec me deus aequore mersit.</TextUnit>
    <TextUnit id="4202" loc="6.349">Namque gubernaclum multa vi forte revolsum,</TextUnit>
    <TextUnit id="4203" loc="6.350">cui datus haerebam custos cursusque regebam,</TextUnit>
    <TextUnit id="4204" loc="6.351">praecipitans traxi mecum. Maria aspera iuro</TextUnit>
    <TextUnit id="4205" loc="6.352">non ullum pro me tantum cepisse timorem,</TextUnit>
    <TextUnit id="4206" loc="6.353">quam tua ne, spoliata armis, excussa magistro,</TextUnit>
    <TextUnit id="4207" loc="6.354">deficeret tantis navis surgentibus undis.</TextUnit>
    <TextUnit id="4208" loc="6.355">Tris Notus hibernas immensa per aequora noctes</TextUnit>
    <TextUnit id="4209" loc="6.356">vexit me violentus aqua; vix lumine quarto</TextUnit>
    <TextUnit id="4210" loc="6.357">prospexi Italiam summa sublimis ab unda.</TextUnit>
    <TextUnit id="4211" loc="6.358">Paulatim adnabam terrae; iam tuta tenebam,</TextUnit>
    <TextUnit id="4212" loc="6.359">ni gens crudelis madida cum veste gravatum</TextUnit>
    <TextUnit id="4213" loc="6.360">prensantemque uncis manibus capita aspera montis</TextUnit>
    <TextUnit id="4214" loc="6.361">ferro invasisset, praedamque ignara putasset.</TextUnit>
    <TextUnit id="4215" loc="6.362">Nunc me fluctus habet, versantque in litore venti.</TextUnit>
    <TextUnit id="4216" loc="6.363">Quod te per caeli iucundum lumen et auras,</TextUnit>
    <TextUnit id="4217" loc="6.364">per genitorem oro, per spes surgentis Iuli,</TextUnit>
    <TextUnit id="4218" loc="6.365">eripe me his, invicte, malis: aut tu mihi terram</TextUnit>
    <TextUnit id="4219" loc="6.366">inice, namque potes, portusque require Velinos;</TextUnit>
    <TextUnit id="4220" loc="6.367">aut tu, si qua via est, si quam tibi diva creatrix</TextUnit>
    <TextUnit id="4221" loc="6.368">ostendit---neque enim, credo, sine numine divom</TextUnit>
    <TextUnit id="4222" loc="6.369">flumina tanta paras Stygiamque innare paludem---</TextUnit>
    <TextUnit id="4223" loc="6.370">da dextram misero, et tecum me tolle per undas,</TextUnit>
    <TextUnit id="4224" loc="6.371">sedibus ut saltem placidis in morte quiescam.</TextUnit>
    <TextUnit id="4225" loc="6.372">Talia fatus erat, coepit cum talia vates:</TextUnit>
    <TextUnit id="4226" loc="6.373">"Unde haec, o Palinure, tibi tam dira cupido?</TextUnit>
    <TextUnit id="4227" loc="6.374">Tu Stygias inhumatus aquas amnemque severum</TextUnit>
    <TextUnit id="4228" loc="6.375">Eumenidum aspicies, ripamve iniussus adibis?</TextUnit>
    <TextUnit id="4229" loc="6.376">Desine fata deum flecti sperare precando.</TextUnit>
    <TextUnit id="4230" loc="6.377">Sed cape dicta memor, duri solatia casus.</TextUnit>
    <TextUnit id="4231" loc="6.378">Nam tua finitimi, longe lateque per urbes</TextUnit>
    <TextUnit id="4232" loc="6.379">prodigiis acti caelestibus, ossa piabunt,</TextUnit>
    <TextUnit id="4233" loc="6.380">et statuent tumulum, et tumulo sollemnia mittent,</TextUnit>
    <TextUnit id="4234" loc="6.381">aeternumque locus Palinuri nomen habebit."</TextUnit>
    <TextUnit id="4235" loc="6.382">His dictis curae emotae, pulsusque parumper</TextUnit>
    <TextUnit id="4236" loc="6.383">corde dolor tristi: gaudet cognomine terrae.</TextUnit>
    <TextUnit id="4237" loc="6.384">Ergo iter inceptum peragunt fluvioque propinquant.</TextUnit>
    <TextUnit id="4238" loc="6.385">Navita quos iam inde ut Stygia prospexit ab unda</TextUnit>
    <TextUnit id="4239" loc="6.386">per tacitum nemus ire pedemque advertere ripae,</TextUnit>
    <TextUnit id="4240" loc="6.387">sic prior adgreditur dictis, atque increpat ultro:</TextUnit>
    <TextUnit id="4241" loc="6.388">"Quisquis es, armatus qui nostra ad flumina tendis,</TextUnit>
    <TextUnit id="4242" loc="6.389">fare age, quid venias, iam istinc, et comprime gressum.</TextUnit>
    <TextUnit id="4243" loc="6.390">Umbrarum hic locus est, somni noctisque soporae;</TextUnit>
    <TextUnit id="4244" loc="6.391">corpora viva nefas Stygia vectare carina.</TextUnit>
    <TextUnit id="4245" loc="6.392">Nec vero Alciden me sum laetatus euntem</TextUnit>
    <TextUnit id="4246" loc="6.393">accepisse lacu, nec Thesea Pirithoumque,</TextUnit>
    <TextUnit id="4247" loc="6.394">dis quamquam geniti atque invicti viribus essent.</TextUnit>
    <TextUnit id="4248" loc="6.395">Tartareum ille manu custodem in vincla petivit,</TextUnit>
    <TextUnit id="4249" loc="6.396">ipsius a solio regis, traxitque trementem;</TextUnit>
    <TextUnit id="4250" loc="6.397">hi dominam Ditis thalamo deducere adorti."</TextUnit>
    <TextUnit id="4251" loc="6.398">Quae contra breviter fata est Amphrysia vates:</TextUnit>
    <TextUnit id="4252" loc="6.399">"Nullae hic insidiae tales; absiste moveri;</TextUnit>
    <TextUnit id="4253" loc="6.400">nec vim tela ferunt; licet ingens ianitor antro</TextUnit>
    <TextUnit id="4254" loc="6.401">aeternum latrans exsanguis terreat umbras,</TextUnit>
    <TextUnit id="4255" loc="6.402">casta licet patrui servet Proserpina limen.</TextUnit>
    <TextUnit id="4256" loc="6.403">Troius Aeneas, pietate insignis et armis,</TextUnit>
    <TextUnit id="4257" loc="6.404">ad genitorem imas Erebi descendit ad umbras.</TextUnit>
    <TextUnit id="4258" loc="6.405">Si te nulla movet tantae pietatis imago,</TextUnit>
    <TextUnit id="4259" loc="6.406">at ramum hunc" (aperit ramum, qui veste latebat)</TextUnit>
    <TextUnit id="4260" loc="6.407">"adgnoscas." Tumida ex ira tum corda residunt.</TextUnit>
    <TextUnit id="4261" loc="6.408">Nec plura his. Ille admirans venerabile donum</TextUnit>
    <TextUnit id="4262" loc="6.409">fatalis virgae, longo post tempore visum,</TextUnit>
    <TextUnit id="4263" loc="6.410">caeruleam advertit puppim, ripaeque propinquat.</TextUnit>
    <TextUnit id="4264" loc="6.411">Inde alias animas, quae per iuga longa sedebant,</TextUnit>
    <TextUnit id="4265" loc="6.412">deturbat, laxatque foros; simul accipit alveo</TextUnit>
    <TextUnit id="4266" loc="6.413">ingentem Aenean.  Gemuit sub pondere cymba</TextUnit>
    <TextUnit id="4267" loc="6.414">sutilis, et multam accepit rimosa paludem.</TextUnit>
    <TextUnit id="4268" loc="6.415">Tandem trans fluvium incolumis vatemque virumque</TextUnit>
    <TextUnit id="4269" loc="6.416">informi limo glaucaque exponit in ulva.</TextUnit>
    <TextUnit id="4270" loc="6.417">Cerberus haec ingens latratu regna trifauci</TextUnit>
    <TextUnit id="4271" loc="6.418">personat, adverso recubans immanis in antro.</TextUnit>
    <TextUnit id="4272" loc="6.419">Cui vates, horrere videns iam colla colubris,</TextUnit>
    <TextUnit id="4273" loc="6.420">melle soporatam et medicatis frugibus offam</TextUnit>
    <TextUnit id="4274" loc="6.421">obicit. Ille fame rabida tria guttura pandens</TextUnit>
    <TextUnit id="4275" loc="6.422">corripit obiectam, atque immania terga resolvit</TextUnit>
    <TextUnit id="4276" loc="6.423">fusus humi, totoque ingens extenditur antro.</TextUnit>
    <TextUnit id="4277" loc="6.424">Occupat Aeneas aditum custode sepulto,</TextUnit>
    <TextUnit id="4278" loc="6.425">evaditque celer ripam inremeabilis undae.</TextUnit>
    <TextUnit id="4279" loc="6.426">Continuo auditae voces, vagitus et ingens,</TextUnit>
    <TextUnit id="4280" loc="6.427">infantumque animae flentes in limine primo,</TextUnit>
    <TextUnit id="4281" loc="6.428">quos dulcis vitae exsortes et ab ubere raptos</TextUnit>
    <TextUnit id="4282" loc="6.429">abstulit atra dies et funere mersit acerbo;</TextUnit>
    <TextUnit id="4283" loc="6.430">hos iuxta falso damnati crimine mortis.</TextUnit>
    <TextUnit id="4284" loc="6.431">Nec vero hae sine sorte datae, sine iudice, sedes:</TextUnit>
    <TextUnit id="4285" loc="6.432">quaesitor Minos urnam movet; ille silentum</TextUnit>
    <TextUnit id="4286" loc="6.433">conciliumque vocat vitasque et crimina discit.</TextUnit>
    <TextUnit id="4287" loc="6.434">Proxuma deinde tenent maesti loca, qui sibi letum</TextUnit>
    <TextUnit id="4288" loc="6.435">insontes peperere manu, lucemque perosi</TextUnit>
    <TextUnit id="4289" loc="6.436">proiecere animas. Quam vellent aethere in alto</TextUnit>
    <TextUnit id="4290" loc="6.437">nunc et pauperiem et duros perferre labores!</TextUnit>
    <TextUnit id="4291" loc="6.438">Fas obstat, tristisque palus inamabilis undae</TextUnit>
    <TextUnit id="4292" loc="6.439">alligat, et noviens Styx interfusa corcet.</TextUnit>
    <TextUnit id="4293" loc="6.440">Nec procul hinc partem fusi monstrantur in omnem</TextUnit>
    <TextUnit id="4294" loc="6.441">lugentes campi: sic illos nomine dicunt.</TextUnit>
    <TextUnit id="4295" loc="6.442">Hic, quos durus amor crudeli tabe peredit,</TextUnit>
    <TextUnit id="4296" loc="6.443">secreti celant calles et myrtea circum</TextUnit>
    <TextUnit id="4297" loc="6.444">silva tegit; curae non ipsa in morte relinquunt.</TextUnit>
    <TextUnit id="4298" loc="6.445">His Phaedram Procrimque locis, maestamque Eriphylen</TextUnit>
    <TextUnit id="4299" loc="6.446">crudelis nati monstrantem volnera, cernit,</TextUnit>
    <TextUnit id="4300" loc="6.447">Evadnenque et Pasiphan; his Laodamia</TextUnit>
    <TextUnit id="4301" loc="6.448">it comes, et iuvenis quondam, nunc femina, Caeneus,</TextUnit>
    <TextUnit id="4302" loc="6.449">rursus et in veterem fato revoluta figuram.</TextUnit>
    <TextUnit id="4303" loc="6.450">Inter quas Phoenissa recens a volnere Dido</TextUnit>
    <TextUnit id="4304" loc="6.451">errabat silva in magna; quam Troius heros</TextUnit>
    <TextUnit id="4305" loc="6.452">ut primum iuxta stetit adgnovitque per umbras</TextUnit>
    <TextUnit id="4306" loc="6.453">obscuram, qualem primo qui surgere mense</TextUnit>
    <TextUnit id="4307" loc="6.454">aut videt, aut vidisse putat per nubila lunam,</TextUnit>
    <TextUnit id="4308" loc="6.455">demisit lacrimas, dulcique adfatus amore est:</TextUnit>
    <TextUnit id="4309" loc="6.456">"Infelix Dido, verus mihi nuntius ergo</TextUnit>
    <TextUnit id="4310" loc="6.457">venerat exstinctam, ferroque extrema secutam?</TextUnit>
    <TextUnit id="4311" loc="6.458">Funeris heu tibi causa fui? Per sidera iuro,</TextUnit>
    <TextUnit id="4312" loc="6.459">per superos, et si qua fides tellure sub ima est,</TextUnit>
    <TextUnit id="4313" loc="6.460">invitus, regina, tuo de litore cessi.</TextUnit>
    <TextUnit id="4314" loc="6.461">Sed me iussa deum, quae nunc has ire per umbras,</TextUnit>
    <TextUnit id="4315" loc="6.462">per loca senta situ cogunt noctemque profundam,</TextUnit>
    <TextUnit id="4316" loc="6.463">imperiis egere suis; nec credere quivi</TextUnit>
    <TextUnit id="4317" loc="6.464">hunc tantum tibi me discessu ferre dolorem.</TextUnit>
    <TextUnit id="4318" loc="6.465">Siste gradum, teque aspectu ne subtrahe nostro.</TextUnit>
    <TextUnit id="4319" loc="6.466">Quem fugis? Extremum fato, quod te adloquor, hoc est."</TextUnit>
    <TextUnit id="4320" loc="6.467">Talibus Aeneas ardentem et torva tuentem</TextUnit>
    <TextUnit id="4321" loc="6.468">lenibat dictis animum, lacrimasque ciebat.</TextUnit>
    <TextUnit id="4322" loc="6.469">Illa solo fixos oculos aversa tenebat,</TextUnit>
    <TextUnit id="4323" loc="6.470">nec magis incepto voltum sermone movetur,</TextUnit>
    <TextUnit id="4324" loc="6.471">quam si dura silex aut stet Marpesia cautes.</TextUnit>
    <TextUnit id="4325" loc="6.472">tandem corripuit sese, atque inimica refugit</TextUnit>
    <TextUnit id="4326" loc="6.473">in nemus umbriferum, coniunx ubi pristinus illi</TextUnit>
    <TextUnit id="4327" loc="6.474">respondet curis aequatque Sychaeus amorem.</TextUnit>
    <TextUnit id="4328" loc="6.475">Nec minus Aeneas, casu concussus iniquo,</TextUnit>
    <TextUnit id="4329" loc="6.476">prosequitur lacrimis longe, et miseratur euntem.</TextUnit>
    <TextUnit id="4330" loc="6.477">Inde datum molitur iter. Iamque arva tenebant</TextUnit>
    <TextUnit id="4331" loc="6.478">ultima, quae bello clari secreta frequentant.</TextUnit>
    <TextUnit id="4332" loc="6.479">Hic illi occurrit Tydeus, hic inclutus armis</TextUnit>
    <TextUnit id="4333" loc="6.480">Parthenopaeus et Adrasti pallentis imago;</TextUnit>
    <TextUnit id="4334" loc="6.481">hic multum fleti ad superos belloque caduci</TextUnit>
    <TextUnit id="4335" loc="6.482">Dardanidae, quos ille omnes longo ordine cernens</TextUnit>
    <TextUnit id="4336" loc="6.483">ingemuit, Glaucumque Medontaque Thersilochumque,</TextUnit>
    <TextUnit id="4337" loc="6.484">tris Antenoridas, Cererique sacrum Polyphoeten,</TextUnit>
    <TextUnit id="4338" loc="6.485">Idaeumque, etiam currus, etiam arma tenentem.</TextUnit>
    <TextUnit id="4339" loc="6.486">circumstant animae dextra laevaque frequentes;</TextUnit>
    <TextUnit id="4340" loc="6.487">nec vidisse semel satis est; iuvat usque morari,</TextUnit>
    <TextUnit id="4341" loc="6.488">et conferre gradum, et veniendi discere causas.</TextUnit>
    <TextUnit id="4342" loc="6.489">At Danaum proceres Agamemnoniaeque phalanges</TextUnit>
    <TextUnit id="4343" loc="6.490">ut videre virum fulgentiaque arma per umbras,</TextUnit>
    <TextUnit id="4344" loc="6.491">ingenti trepidare metu; pars vertere terga,</TextUnit>
    <TextUnit id="4345" loc="6.492">ceu quondam petiere rates; pars tollere vocem</TextUnit>
    <TextUnit id="4346" loc="6.493">exiguam, inceptus clamor frustratur hiantes.</TextUnit>
    <TextUnit id="4347" loc="6.494">Atque hic Priamiden laniatum corpore toto</TextUnit>
    <TextUnit id="4348" loc="6.495">Deiphobum videt et lacerum crudeliter ora,</TextUnit>
    <TextUnit id="4349" loc="6.496">ora manusque ambas, populataque tempora raptis</TextUnit>
    <TextUnit id="4350" loc="6.497">auribus, et truncas inhonesto volnere nares.</TextUnit>
    <TextUnit id="4351" loc="6.498">Vix adeo adgnovit pavitantem et dira tegentem</TextUnit>
    <TextUnit id="4352" loc="6.499">supplicia, et notis compellat vocibus ultro:</TextUnit>
    <TextUnit id="4353" loc="6.500">"Deiphobe armipotens, genus alto a sanguine Teucri</TextUnit>
    <TextUnit id="4354" loc="6.501">quis tam crudeles optavit sumere poenas?</TextUnit>
    <TextUnit id="4355" loc="6.502">Cui tantum de te licuit? Mihi fama suprema</TextUnit>
    <TextUnit id="4356" loc="6.503">nocte tulit fessum vasta te caede Pelasgum</TextUnit>
    <TextUnit id="4357" loc="6.504">procubuisse super confusae stragis acervum.</TextUnit>
    <TextUnit id="4358" loc="6.505">Tunc egomet tumulum Rhoeteo litore inanem</TextUnit>
    <TextUnit id="4359" loc="6.506">constitui, et magna Manes ter voce vocavi.</TextUnit>
    <TextUnit id="4360" loc="6.507">Nomen et arma locum servant; te, amice, nequivi</TextUnit>
    <TextUnit id="4361" loc="6.508">conspicere, et patria decedens ponere terra."</TextUnit>
    <TextUnit id="4362" loc="6.509">Ad quae Priamides: "Nihil O tibi amice relictum;</TextUnit>
    <TextUnit id="4363" loc="6.510">omnia Deiphobo solvisti et funeris umbris.</TextUnit>
    <TextUnit id="4364" loc="6.511">Sed me fata mea et scelus exitiale Lacaenae</TextUnit>
    <TextUnit id="4365" loc="6.512">his mersere malis; illa haec monumenta reliquit.</TextUnit>
    <TextUnit id="4366" loc="6.513">Namque ut supremam falsa inter gaudia noctem</TextUnit>
    <TextUnit id="4367" loc="6.514">egerimus, nosti; et nimium meminisse necesse est.</TextUnit>
    <TextUnit id="4368" loc="6.515">Cum fatalis equus saltu super ardua venit</TextUnit>
    <TextUnit id="4369" loc="6.516">Pergama, et armatum peditem gravis attulit alvo,</TextUnit>
    <TextUnit id="4370" loc="6.517">illa, chorum simulans, evantes orgia circum</TextUnit>
    <TextUnit id="4371" loc="6.518">ducebat Phrygias; flammam media ipsa tenebat</TextUnit>
    <TextUnit id="4372" loc="6.519">ingentem, et summa Danaos ex arce vocabat.</TextUnit>
    <TextUnit id="4373" loc="6.520">Tum me, confectum curis somnoque gravatum,</TextUnit>
    <TextUnit id="4374" loc="6.521">infelix habuit thalamus, pressitque iacentem</TextUnit>
    <TextUnit id="4375" loc="6.522">dulcis et alta quies placidaeque simillima morti</TextUnit>
    <TextUnit id="4376" loc="6.523">Egregia interea coniunx arma omnia tectis</TextUnit>
    <TextUnit id="4377" loc="6.524">amovet, et fidum capiti subduxerat ensem;</TextUnit>
    <TextUnit id="4378" loc="6.525">intra tecta vocat Menelaum, et limina pandit,</TextUnit>
    <TextUnit id="4379" loc="6.526">scilicet id magnum sperans fore munus amanti,</TextUnit>
    <TextUnit id="4380" loc="6.527">et famam exstingui veterum sic posse malorum.</TextUnit>
    <TextUnit id="4381" loc="6.528">Quid moror? Inrumpunt thalamo; comes additur una</TextUnit>
    <TextUnit id="4382" loc="6.529">hortator scelerum Aeolides. Di, talia Grais</TextUnit>
    <TextUnit id="4383" loc="6.530">instaurate, pio si poenas ore reposco!</TextUnit>
    <TextUnit id="4384" loc="6.531">Sed te qui vivum casus, age, fare vicissim,</TextUnit>
    <TextUnit id="4385" loc="6.532">attulerint. Pelagine venis erroribus actus,</TextUnit>
    <TextUnit id="4386" loc="6.533">an monitu divom? An quae te Fortuna fatigat,</TextUnit>
    <TextUnit id="4387" loc="6.534">ut tristes sine sole domos, loca turbida, adires?"</TextUnit>
    <TextUnit id="4388" loc="6.535">Hac vice sermonum roses Aurora quadrigis</TextUnit>
    <TextUnit id="4389" loc="6.536">iam medium aetherio cursu traiecerat axem;</TextUnit>
    <TextUnit id="4390" loc="6.537">et fors omne datum traherent per talia tempus;</TextUnit>
    <TextUnit id="4391" loc="6.538">sed comes admonuit, breviterque adfata Sibylla est:</TextUnit>
    <TextUnit id="4392" loc="6.539">"Nox ruit, Aenea; nos flendo ducimus horas.</TextUnit>
    <TextUnit id="4393" loc="6.540">Hic locus est, partes ubi se via findit in ambas:</TextUnit>
    <TextUnit id="4394" loc="6.541">dextera quae Ditis magni sub moenia tendit,</TextUnit>
    <TextUnit id="4395" loc="6.542">hac iter Elysium nobis; at laeva malorum</TextUnit>
    <TextUnit id="4396" loc="6.543">exercet poenas, et ad impia Tartara mittit."</TextUnit>
    <TextUnit id="4397" loc="6.544">Deiphobus contra: "Ne saevi, magna sacerdos;</TextUnit>
    <TextUnit id="4398" loc="6.545">discedam, explebo numerum, reddarque tenebris.</TextUnit>
    <TextUnit id="4399" loc="6.546">I decus, i, nostrum; melioribus utere fatis!"</TextUnit>
    <TextUnit id="4400" loc="6.547">Tantum effatus, et in verbo vestigia torsit.</TextUnit>
    <TextUnit id="4401" loc="6.548">Respicit Aeneas subito, et sub rupe sinistra</TextUnit>
    <TextUnit id="4402" loc="6.549">moenia lata videt, triplici circumdata muro,</TextUnit>
    <TextUnit id="4403" loc="6.550">quae rapidus flammis ambit torrentibus amnis,</TextUnit>
    <TextUnit id="4404" loc="6.551">Tartareus Phlegethon, torquetque sonantia saxa.</TextUnit>
    <TextUnit id="4405" loc="6.552">Porta adversa ingens, solidoque adamante columnae,</TextUnit>
    <TextUnit id="4406" loc="6.553">vis ut nulla virum, non ipsi exscindere bello</TextUnit>
    <TextUnit id="4407" loc="6.554">caelicolae valeant; stat ferrea turris ad auras,</TextUnit>
    <TextUnit id="4408" loc="6.555">Tisiphoneque sedens, palla succincta cruenta,</TextUnit>
    <TextUnit id="4409" loc="6.556">vestibulum exsomnis servat noctesque diesque,</TextUnit>
    <TextUnit id="4410" loc="6.557">Hinc exaudiri gemitus, et saeva sonare</TextUnit>
    <TextUnit id="4411" loc="6.558">verbera; tum stridor ferri, tractaeque catenae.</TextUnit>
    <TextUnit id="4412" loc="6.559">Constitit Aeneas, strepitumque exterritus hausit.</TextUnit>
    <TextUnit id="4413" loc="6.560">"Quae scelerum facies, O virgo, effare; quibusve</TextUnit>
    <TextUnit id="4414" loc="6.561">urguentur poenis? Quis tantus plangor ad auras?"</TextUnit>
    <TextUnit id="4415" loc="6.562">Tum vates sic orsa loqui: "Dux inclute Teucrum,</TextUnit>
    <TextUnit id="4416" loc="6.563">nulli fas casto sceleratum insistere limen;</TextUnit>
    <TextUnit id="4417" loc="6.564">sed me cum lucis Hecate praefecit Avernis,</TextUnit>
    <TextUnit id="4418" loc="6.565">ipsa deum poenas docuit, perque omnia duxit.</TextUnit>
    <TextUnit id="4419" loc="6.566">Gnosius haec Rhadamanthus habet, durissima regna,</TextUnit>
    <TextUnit id="4420" loc="6.567">castigatque auditque dolos, subigitque fateri,</TextUnit>
    <TextUnit id="4421" loc="6.568">quae quis apud superos, furto laetatus inani,</TextUnit>
    <TextUnit id="4422" loc="6.569">distulit in seram commissa piacula mortem.</TextUnit>
    <TextUnit id="4423" loc="6.570">Continuo sontes ultrix accincta flagello</TextUnit>
    <TextUnit id="4424" loc="6.571">Tisiphone quatit insultans, torvosque sinistra</TextUnit>
    <TextUnit id="4425" loc="6.572">intentans angues vocat agmina saeva sororum.</TextUnit>
    <TextUnit id="4426" loc="6.573">Tum demum horrisono stridentes cardine sacrae</TextUnit>
    <TextUnit id="4427" loc="6.574">panduntur portae. Cernis custodia qualis</TextUnit>
    <TextUnit id="4428" loc="6.575">vestibulo sedeat, facies quae limina servet?</TextUnit>
    <TextUnit id="4429" loc="6.576">Quinquaginta atris immanis hiatibus Hydra</TextUnit>
    <TextUnit id="4430" loc="6.577">saevior intus habet sedem. Tum Tartarus ipse</TextUnit>
    <TextUnit id="4431" loc="6.578">bis patet in praeceps tantum tenditque sub umbras,</TextUnit>
    <TextUnit id="4432" loc="6.579">quantus ad aetherium caeli suspectus Olympum.</TextUnit>
    <TextUnit id="4433" loc="6.580">Hic genus antiquum Terrae, Titania pubes,</TextUnit>
    <TextUnit id="4434" loc="6.581">fulmine deiecti fundo volvuntur in imo.</TextUnit>
    <TextUnit id="4435" loc="6.582">"Hic et Aloidas geminos immania vidi</TextUnit>
    <TextUnit id="4436" loc="6.583">corpora, qui manibus magnum rescindere caelum</TextUnit>
    <TextUnit id="4437" loc="6.584">adgressi, superisque Iovem detrudere regnis.</TextUnit>
    <TextUnit id="4438" loc="6.585">Vidi et crudeles dantem Salmonea poenas,</TextUnit>
    <TextUnit id="4439" loc="6.586">dum flammas Iovis et sonitus imitatur Olympi.</TextUnit>
    <TextUnit id="4440" loc="6.587">Quattuor hic invectus equis et lampada quassans</TextUnit>
    <TextUnit id="4441" loc="6.588">per Graium populos mediaeque per Elidis urbem</TextUnit>
    <TextUnit id="4442" loc="6.589">ibat ovans, divomque sibi poscebat honorem,---</TextUnit>
    <TextUnit id="4443" loc="6.590">demens, qui nimbos et non imitabile fulmen</TextUnit>
    <TextUnit id="4444" loc="6.591">aere et cornipedum pulsu simularet equorum.</TextUnit>
    <TextUnit id="4445" loc="6.592">At pater omnipotens densa inter nubila telum</TextUnit>
    <TextUnit id="4446" loc="6.593">contorsit, non ille faces nec fumea taedis</TextUnit>
    <TextUnit id="4447" loc="6.594">lumina, praecipitemque immani turbine adegit.</TextUnit>
    <TextUnit id="4448" loc="6.595">Nec non et Tityon, Terrae omniparentis alumnum,</TextUnit>
    <TextUnit id="4449" loc="6.596">cernere erat, per tota novem cui iubera corpus</TextUnit>
    <TextUnit id="4450" loc="6.597">porrigitur, rostroque immanis voltur obunco</TextUnit>
    <TextUnit id="4451" loc="6.598">immortale iecur tondens fecundaque poenis</TextUnit>
    <TextUnit id="4452" loc="6.599">viscera, rimaturque epulis, habitatque sub alto</TextUnit>
    <TextUnit id="4453" loc="6.600">pectore, nec fibris requies datur ulla renatis.</TextUnit>
    <TextUnit id="4454" loc="6.601">[Quid memorem Lapithas, Ixiona Pirithoumque?]</TextUnit>
    <TextUnit id="4455" loc="6.602">quos super atra silex iam iam lapsura cadentique</TextUnit>
    <TextUnit id="4456" loc="6.603">imminet adsimilis; lucent genialibus altis</TextUnit>
    <TextUnit id="4457" loc="6.604">aurea fulcra toris, epulaeque ante ora paratae</TextUnit>
    <TextUnit id="4458" loc="6.605">regifico luxu; Furiarum maxima iuxta</TextUnit>
    <TextUnit id="4459" loc="6.606">accubat, et manibus prohibet contingere mensas,</TextUnit>
    <TextUnit id="4460" loc="6.607">exsurgitque facem attollens, atque intonat ore.</TextUnit>
    <TextUnit id="4461" loc="6.608">"Hic, quibus invisi fratres, dum vita manebat,</TextUnit>
    <TextUnit id="4462" loc="6.609">pulsatusve parens, et fraus innexa clienti,</TextUnit>
    <TextUnit id="4463" loc="6.610">aut qui divitiis soli incubuere repertis,</TextUnit>
    <TextUnit id="4464" loc="6.611">nec partem posuere suis (quae maxima turba est),</TextUnit>
    <TextUnit id="4465" loc="6.612">quique ob adulterium caesi, quique arma secuti</TextUnit>
    <TextUnit id="4466" loc="6.613">impia nec veriti dominorum fallere dextras,</TextUnit>
    <TextUnit id="4467" loc="6.614">inclusi poenam exspectant. Ne quaere doceri</TextUnit>
    <TextUnit id="4468" loc="6.615">quam poenam, aut quae forma viros fortunave mersit.</TextUnit>
    <TextUnit id="4469" loc="6.616">Saxum ingens volvunt alii, radiisque rotarum</TextUnit>
    <TextUnit id="4470" loc="6.617">districti pendent; sedet, aeternumque sedebit,</TextUnit>
    <TextUnit id="4471" loc="6.618">infelix Theseus; Phlegyasque miserrimus omnis</TextUnit>
    <TextUnit id="4472" loc="6.619">admonet, et magna testatur voce per umbras:</TextUnit>
    <TextUnit id="4473" loc="6.620">"Discite iustitiam moniti, et non temnere divos."</TextUnit>
    <TextUnit id="4474" loc="6.621">Vendidit hic auro patriam, dominumque potentem</TextUnit>
    <TextUnit id="4475" loc="6.622">imposuit; fixit leges pretio atque refixit;</TextUnit>
    <TextUnit id="4476" loc="6.623">hic thalamum invasit natae vetitosque hymenaeos;</TextUnit>
    <TextUnit id="4477" loc="6.624">ausi omnes immane nefas, ausoque potiti.</TextUnit>
    <TextUnit id="4478" loc="6.625">Non, mihi si linguae centum sint oraque centum,</TextUnit>
    <TextUnit id="4479" loc="6.626">ferrea vox, omnis scelerum comprendere formas,</TextUnit>
    <TextUnit id="4480" loc="6.627">omnia poenarum percurrere nomina possim."</TextUnit>
    <TextUnit id="4481" loc="6.628">Haec ubi dicta dedit Phoebi longaeva sacerdos:</TextUnit>
    <TextUnit id="4482" loc="6.629">"Sed iam age, carpe viam et susceptum perfice munus;</TextUnit>
    <TextUnit id="4483" loc="6.630">adceleremus" ait; "Cyclopum educta caminis</TextUnit>
    <TextUnit id="4484" loc="6.631">moenia conspicio atque adverso fornice portas,</TextUnit>
    <TextUnit id="4485" loc="6.632">haec ubi nos praecepta iubent deponere dona."</TextUnit>
    <TextUnit id="4486" loc="6.633">Dixerat, et pariter, gressi per opaca viarum,</TextUnit>
    <TextUnit id="4487" loc="6.634">corripiunt spatium medium, foribusque propinquant.</TextUnit>
    <TextUnit id="4488" loc="6.635">Occupat Aeneas aditum, corpusque recenti</TextUnit>
    <TextUnit id="4489" loc="6.636">spargit aqua, ramumque adverso in limine figit.</TextUnit>
    <TextUnit id="4490" loc="6.637">His demum exactis, perfecto munere divae,</TextUnit>
    <TextUnit id="4491" loc="6.638">devenere locos laetos et amoena virecta</TextUnit>
    <TextUnit id="4492" loc="6.639">fortunatorum nemorum sedesque beatas.</TextUnit>
    <TextUnit id="4493" loc="6.640">Largior hic campos aether et lumine vestit</TextUnit>
    <TextUnit id="4494" loc="6.641">purpureo, solemque suum, sua sidera norunt.</TextUnit>
    <TextUnit id="4495" loc="6.642">Pars in gramineis exercent membra palaestris,</TextUnit>
    <TextUnit id="4496" loc="6.643">contendunt ludo et fulva luctantur harena;</TextUnit>
    <TextUnit id="4497" loc="6.644">pars pedibus plaudunt choreas et carmina dicunt.</TextUnit>
    <TextUnit id="4498" loc="6.645">Nec non Threcius longa cum veste sacerdos</TextUnit>
    <TextUnit id="4499" loc="6.646">obloquitur numeris septem discrimina vocum,</TextUnit>
    <TextUnit id="4500" loc="6.647">iamque eadem digitis, iam pectine pulsat eburno.</TextUnit>
    <TextUnit id="4501" loc="6.648">Hic genus antiquum Teucri, pulcherrima proles,</TextUnit>
    <TextUnit id="4502" loc="6.649">magnanimi heroes, nati melioribus annis,</TextUnit>
    <TextUnit id="4503" loc="6.650">Ilusque Assaracusque et Troiae Dardanus auctor.</TextUnit>
    <TextUnit id="4504" loc="6.651">Arma procul currusque virum miratur inanes.</TextUnit>
    <TextUnit id="4505" loc="6.652">Stant terra defixae hastae, passimque soluti</TextUnit>
    <TextUnit id="4506" loc="6.653">per campum pascuntur equi. Quae gratia currum</TextUnit>
    <TextUnit id="4507" loc="6.654">armorumque fuit vivis, quae cura nitentis</TextUnit>
    <TextUnit id="4508" loc="6.655">pascere equos, eadem sequitur tellure repostos.</TextUnit>
    <TextUnit id="4509" loc="6.656">Conspicit, ecce, alios dextra laevaque per herbam</TextUnit>
    <TextUnit id="4510" loc="6.657">vescentis, laetumque choro paeana canentis</TextUnit>
    <TextUnit id="4511" loc="6.658">inter odoratum lauri nemus, unde superne</TextUnit>
    <TextUnit id="4512" loc="6.659">plurimus Eridani per silvam volvitur amnis.</TextUnit>
    <TextUnit id="4513" loc="6.660">Hic manus ob patriam pugnando volnera passi,</TextUnit>
    <TextUnit id="4514" loc="6.661">quique sacerdotes casti, dum vita manebat,</TextUnit>
    <TextUnit id="4515" loc="6.662">quique pii vates et Phoebo digna locuti,</TextUnit>
    <TextUnit id="4516" loc="6.663">inventas aut qui vitam excoluere per artes,</TextUnit>
    <TextUnit id="4517" loc="6.664">quique sui memores alios fecere merendo,</TextUnit>
    <TextUnit id="4518" loc="6.665">omnibus his nivea cinguntur tempora vitta.</TextUnit>
    <TextUnit id="4519" loc="6.666">Quos circumfusos sic est adfata Sybilla,</TextUnit>
    <TextUnit id="4520" loc="6.667">Musaeum ante omnes, medium nam plurima turba</TextUnit>
    <TextUnit id="4521" loc="6.668">hunc habet, atque umeris exstantem suspicit altis:</TextUnit>
    <TextUnit id="4522" loc="6.669">"Dicite, felices animae, tuque, optime vates,</TextUnit>
    <TextUnit id="4523" loc="6.670">quae regio Anchisen, quis habet locus? Illius ergo</TextUnit>
    <TextUnit id="4524" loc="6.671">venimus, et magnos Erebi transnavimus amnes."</TextUnit>
    <TextUnit id="4525" loc="6.672">Atque huic responsum paucis ita reddidit heros:</TextUnit>
    <TextUnit id="4526" loc="6.673">"Nulli certa domus; lucis habitamus opacis,</TextUnit>
    <TextUnit id="4527" loc="6.674">riparumque toros et prata recentia rivis</TextUnit>
    <TextUnit id="4528" loc="6.675">incolimus. Sed vos, si fert ita corde voluntas,</TextUnit>
    <TextUnit id="4529" loc="6.676">hoc superate iugum; et facili iam tramite sistam."</TextUnit>
    <TextUnit id="4530" loc="6.677">Dixit, et ante tulit gressum, camposque nitentis</TextUnit>
    <TextUnit id="4531" loc="6.678">desuper ostentat; dehinc summa cacumina linquunt.</TextUnit>
    <TextUnit id="4532" loc="6.679">At pater Anchises penitus convalle virenti</TextUnit>
    <TextUnit id="4533" loc="6.680">inclusas animas superumque ad lumen ituras</TextUnit>
    <TextUnit id="4534" loc="6.681">lustrabat studio recolens, omnemque suorum</TextUnit>
    <TextUnit id="4535" loc="6.682">forte recensebat numerum carosque nepotes,</TextUnit>
    <TextUnit id="4536" loc="6.683">fataque fortunasque virum moresque manusque.</TextUnit>
    <TextUnit id="4537" loc="6.684">Isque ubi tendentem adversum per gramina videt</TextUnit>
    <TextUnit id="4538" loc="6.685">Aenean, alacris palmas utrasque tetendit,</TextUnit>
    <TextUnit id="4539" loc="6.686">effusaeque genis lacrimae, et vox excidit ore:</TextUnit>
    <TextUnit id="4540" loc="6.687">"Venisti tandem, tuaque exspectata parenti</TextUnit>
    <TextUnit id="4541" loc="6.688">vicit iter durum pietas? Datur ora tueri,</TextUnit>
    <TextUnit id="4542" loc="6.689">nate, tua, et notas audire et reddere voces?</TextUnit>
    <TextUnit id="4543" loc="6.690">Sic equidem ducebam animo rebarque futurum,</TextUnit>
    <TextUnit id="4544" loc="6.691">tempora dinumerans" nec me mea cura fefellit.</TextUnit>
    <TextUnit id="4545" loc="6.692">Quas ego te terras et quanta per aequora vectum</TextUnit>
    <TextUnit id="4546" loc="6.693">accipio! quantis iactatum, nate, periclis!</TextUnit>
    <TextUnit id="4547" loc="6.694">Quam metui, ne quid Libyae tibi regna nocerent!"</TextUnit>
    <TextUnit id="4548" loc="6.695">Ille autem: "Tua me, genitor, tua tristis imago,</TextUnit>
    <TextUnit id="4549" loc="6.696">saepius occurrens, haec limina tendere adegit:</TextUnit>
    <TextUnit id="4550" loc="6.697">stant sale Tyrrheno classes. Da iungere dextram,</TextUnit>
    <TextUnit id="4551" loc="6.698">da, genitor, teque amplexu ne subtrahe nostro."</TextUnit>
    <TextUnit id="4552" loc="6.699">Sic memorans, largo fletu simul ora rigabat.</TextUnit>
    <TextUnit id="4553" loc="6.700">Ter conatus ibi collo dare brachia circum,</TextUnit>
    <TextUnit id="4554" loc="6.701">ter frustra comprensa manus effugit imago,</TextUnit>
    <TextUnit id="4555" loc="6.702">[par levibus ventis volucrique simillima somno.]</TextUnit>
    <TextUnit id="4556" loc="6.703">Interea videt Aeneas in valle reducta</TextUnit>
    <TextUnit id="4557" loc="6.704">seclusum nemus et virgulta sonantia silvis,</TextUnit>
    <TextUnit id="4558" loc="6.705">Lethaeumque, domos placidas qui praenatat, amnem.</TextUnit>
    <TextUnit id="4559" loc="6.706">Hunc circum innumerae gentes populique volabant;</TextUnit>
    <TextUnit id="4560" loc="6.707">ac---velut in pratis ubi apes aestate serena</TextUnit>
    <TextUnit id="4561" loc="6.708">floribus insidunt variis, et candida circum</TextUnit>
    <TextUnit id="4562" loc="6.709">lilia funduntur---strepit omnis murmure campus.</TextUnit>
    <TextUnit id="4563" loc="6.710">Horrescit visu subito, causasque requirit</TextUnit>
    <TextUnit id="4564" loc="6.711">inscius Aeneas, quae sint ea flumina porro,</TextUnit>
    <TextUnit id="4565" loc="6.712">quive viri tanto complerint agmine ripas.</TextUnit>
    <TextUnit id="4566" loc="6.713">Tum pater Anchises: "Animae, quibus altera fato</TextUnit>
    <TextUnit id="4567" loc="6.714">corpora debentur, Lethaei ad fluminis undam</TextUnit>
    <TextUnit id="4568" loc="6.715">securos latices et longa oblivia potant.</TextUnit>
    <TextUnit id="4569" loc="6.716">[Has equidem memorare tibi atque ostendere coram,]</TextUnit>
    <TextUnit id="4570" loc="6.717">iampridem hanc prolem cupio enumerare meorum,</TextUnit>
    <TextUnit id="4571" loc="6.718">quo magis Italia mecum laetere reperta."</TextUnit>
    <TextUnit id="4572" loc="6.719">"O pater, anne aliquas ad caelum hinc ire putandum est</TextUnit>
    <TextUnit id="4573" loc="6.720">sublimis animas, iterumque ad tarda reverti</TextUnit>
    <TextUnit id="4574" loc="6.721">corpora? Quae lucis miseris tam dira cupido?"</TextUnit>
    <TextUnit id="4575" loc="6.722">"Dicam equidem, nec te suspensum, nate, tenebo"</TextUnit>
    <TextUnit id="4576" loc="6.723">suscipit Anchises, atque ordine singula pandit.</TextUnit>
    <TextUnit id="4577" loc="6.724">"Principio caelum ac terras camposque liquentis</TextUnit>
    <TextUnit id="4578" loc="6.725">lucentemque globum Lunae Titaniaque astra</TextUnit>
    <TextUnit id="4579" loc="6.726">spiritus intus alit, totamque infusa per artus</TextUnit>
    <TextUnit id="4580" loc="6.727">mens agitat molem et magno se corpore miscet.</TextUnit>
    <TextUnit id="4581" loc="6.728">Inde hominum pecudumque genus, vitaeque volantum,</TextUnit>
    <TextUnit id="4582" loc="6.729">et quae marmoreo fert monstra sub aequore pontus.</TextUnit>
    <TextUnit id="4583" loc="6.730">Igneus est ollis vigor et caelestis origo</TextUnit>
    <TextUnit id="4584" loc="6.731">seminibus, quantum non noxia corpora tardant,</TextUnit>
    <TextUnit id="4585" loc="6.732">terrenique hebetant artus moribundaque membra.</TextUnit>
    <TextUnit id="4586" loc="6.733">Hinc metuunt cupiuntque, dolent gaudentque, neque auras</TextUnit>
    <TextUnit id="4587" loc="6.734">dispiciunt clausae tenebris et carcere caeco.</TextUnit>
    <TextUnit id="4588" loc="6.735">Quin et supremo cum lumine vita reliquit,</TextUnit>
    <TextUnit id="4589" loc="6.736">non tamen omne malum miseris nec funditus omnes</TextUnit>
    <TextUnit id="4590" loc="6.737">corporeae excedunt pestes, penitusque necesse est</TextUnit>
    <TextUnit id="4591" loc="6.738">multa diu concreta modis inolescere miris.</TextUnit>
    <TextUnit id="4592" loc="6.739">Ergo exercentur poenis, veterumque malorum</TextUnit>
    <TextUnit id="4593" loc="6.740">supplicia expendunt: aliae panduntur inanes</TextUnit>
    <TextUnit id="4594" loc="6.741">suspensae ad ventos; aliis sub gurgite vasto</TextUnit>
    <TextUnit id="4595" loc="6.742">infectum eluitur scelus, aut exuritur igni;</TextUnit>
    <TextUnit id="4596" loc="6.743">quisque suos patimur Manes; exinde per amplum</TextUnit>
    <TextUnit id="4597" loc="6.744">mittimur Elysium, et pauci laeta arva tenemus;</TextUnit>
    <TextUnit id="4598" loc="6.745">donec longa dies, perfecto temporis orbe,</TextUnit>
    <TextUnit id="4599" loc="6.746">concretam exemit labem, purumque relinquit</TextUnit>
    <TextUnit id="4600" loc="6.747">aetherium sensum atque aura simplicis ignem.</TextUnit>
    <TextUnit id="4601" loc="6.748">Has omnes, ubi mille rotam volvere per annos,</TextUnit>
    <TextUnit id="4602" loc="6.749">Lethaeum ad fluvium deus evocat agmine magno,</TextUnit>
    <TextUnit id="4603" loc="6.750">scilicet immemores supera ut convexa revisant,</TextUnit>
    <TextUnit id="4604" loc="6.751">rursus et incipiant in corpora velle reverti."</TextUnit>
    <TextUnit id="4605" loc="6.752">Dixerat Anchises, natumque unaque Sibyllam</TextUnit>
    <TextUnit id="4606" loc="6.753">conventus trahit in medios turbamque sonantem,</TextUnit>
    <TextUnit id="4607" loc="6.754">et tumulum capit, unde omnes longo ordine possit</TextUnit>
    <TextUnit id="4608" loc="6.755">adversos legere, et venientum discere vultus.</TextUnit>
    <TextUnit id="4609" loc="6.756">"Nunc age, Dardaniam prolem quae deinde sequatur</TextUnit>
    <TextUnit id="4610" loc="6.757">gloria, qui maneant Itala de gente nepotes,</TextUnit>
    <TextUnit id="4611" loc="6.758">inlustris animas nostrumque in nomen ituras,</TextUnit>
    <TextUnit id="4612" loc="6.759">expediam dictis, et te tua fata docebo.</TextUnit>
    <TextUnit id="4613" loc="6.760">Ille, vides, pura iuvenis qui nititur hasta,</TextUnit>
    <TextUnit id="4614" loc="6.761">proxuma sorte tenet lucis loca, primus ad auras</TextUnit>
    <TextUnit id="4615" loc="6.762">aetherias Italo commixtus sanguine surget,</TextUnit>
    <TextUnit id="4616" loc="6.763">silvius, Albanum nomen, tua postuma proles,</TextUnit>
    <TextUnit id="4617" loc="6.764">quem tibi longaevo serum Lavinia coniunx</TextUnit>
    <TextUnit id="4618" loc="6.765">educet silvis regem regumque parentem,</TextUnit>
    <TextUnit id="4619" loc="6.766">unde genus Longa nostrum dominabitur Alba.</TextUnit>
    <TextUnit id="4620" loc="6.767">"Proxumus ille Procas, Troianae gloria gentis,</TextUnit>
    <TextUnit id="4621" loc="6.768">et Capys, et Numitor, et qui te nomine reddet</TextUnit>
    <TextUnit id="4622" loc="6.769">Silvius Aeneas, pariter pietate vel armis</TextUnit>
    <TextUnit id="4623" loc="6.770">egregius, si umquam regnandam acceperit Albam.</TextUnit>
    <TextUnit id="4624" loc="6.771">Qui iuvenes! Quantas ostentant, aspice, vires,</TextUnit>
    <TextUnit id="4625" loc="6.772">atque umbrata gerunt civili tempora quercu!</TextUnit>
    <TextUnit id="4626" loc="6.773">Hi tibi Nomentum et Gabios urbemque Fidenam,</TextUnit>
    <TextUnit id="4627" loc="6.774">hi Collatinas imponent montibus arces,</TextUnit>
    <TextUnit id="4628" loc="6.775">Pometios Castrumque Inui Bolamque Coramque.</TextUnit>
    <TextUnit id="4629" loc="6.776">Haec tum nomina erunt, nunc sunt sine nomine terrae.</TextUnit>
    <TextUnit id="4630" loc="6.777">"Quin et avo comitem sese Mavortius addet</TextUnit>
    <TextUnit id="4631" loc="6.778">Romulus, Assaraci quem sanguinis Ilia mater</TextUnit>
    <TextUnit id="4632" loc="6.779">educet. Viden, ut geminae stant vertice cristae,</TextUnit>
    <TextUnit id="4633" loc="6.780">et pater ipse suo superum iam signat honore?</TextUnit>
    <TextUnit id="4634" loc="6.781">En, huius, nate, auspiciis illa incluta Roma</TextUnit>
    <TextUnit id="4635" loc="6.782">imperium terris, animos aequabit Olympo,</TextUnit>
    <TextUnit id="4636" loc="6.783">septemque una sibi muro circumdabit arces,</TextUnit>
    <TextUnit id="4637" loc="6.784">felix prole virum: qualis Berecyntia mater</TextUnit>
    <TextUnit id="4638" loc="6.785">invehitur curru Phrygias turrita per urbes,</TextUnit>
    <TextUnit id="4639" loc="6.786">laeta deum partu, centum complexa nepotes,</TextUnit>
    <TextUnit id="4640" loc="6.787">omnes caelicolas, omnes supera alta tenentes.</TextUnit>
    <TextUnit id="4641" loc="6.788">"Huc geminas nunc flecte acies, hanc aspice gentem</TextUnit>
    <TextUnit id="4642" loc="6.789">Romanosque tuos. Hic Caesar et omnis Iuli</TextUnit>
    <TextUnit id="4643" loc="6.790">progenies magnum caeli ventura sub axem.</TextUnit>
    <TextUnit id="4644" loc="6.791">Hic vir, hic est, tibi quem promitti saepius audis,</TextUnit>
    <TextUnit id="4645" loc="6.792">Augustus Caesar, Divi genus, aurea condet</TextUnit>
    <TextUnit id="4646" loc="6.793">saecula qui rursus Latio regnata per arva</TextUnit>
    <TextUnit id="4647" loc="6.794">Saturno quondam, super et Garamantas et Indos</TextUnit>
    <TextUnit id="4648" loc="6.795">proferet imperium: iacet extra sidera tellus,</TextUnit>
    <TextUnit id="4649" loc="6.796">extra anni solisque vias, ubi caelifer Atlas</TextUnit>
    <TextUnit id="4650" loc="6.797">axem umero torquet stellis ardentibus aptum.</TextUnit>
    <TextUnit id="4651" loc="6.798">Huius in adventum iam nunc et Caspia regna</TextUnit>
    <TextUnit id="4652" loc="6.799">responsis horrent divom et Maeotia tellus,</TextUnit>
    <TextUnit id="4653" loc="6.800">et septemgemini turbant trepida ostia Nili.</TextUnit>
    <TextUnit id="4654" loc="6.801">Nec vero Alcides tantum telluris obivit,</TextUnit>
    <TextUnit id="4655" loc="6.802">fixerit aeripedem cervam licet, aut Erymanthi</TextUnit>
    <TextUnit id="4656" loc="6.803">pacarit nemora, et Lernam tremefecerit arcu;</TextUnit>
    <TextUnit id="4657" loc="6.804">nec, qui pampineis victor iuga flectit habenis,</TextUnit>
    <TextUnit id="4658" loc="6.805">Liber, agens celso Nysae de vertice tigres.</TextUnit>
    <TextUnit id="4659" loc="6.806">aut dubitamus adhuc virtute extendere vires,</TextUnit>
    <TextUnit id="4660" loc="6.807">aut metus Ausonia prohibet consistere terra?</TextUnit>
    <TextUnit id="4661" loc="6.808">"Quis procul ille autem ramis insignis olivae</TextUnit>
    <TextUnit id="4662" loc="6.809">sacra ferens? Nosco crines incanaque menta</TextUnit>
    <TextUnit id="4663" loc="6.810">regis Romani, primus qui legibus urbem</TextUnit>
    <TextUnit id="4664" loc="6.811">fundabit, Curibus parvis et paupere terra</TextUnit>
    <TextUnit id="4665" loc="6.812">missus in imperium magnum. Cui deinde subibit,</TextUnit>
    <TextUnit id="4666" loc="6.813">otia qui rumpet patriae residesque movebit</TextUnit>
    <TextUnit id="4667" loc="6.814">Tullus in arma viros et iam desueta triumphis</TextUnit>
    <TextUnit id="4668" loc="6.815">agmina. Quem iuxta sequitur iactantior Ancus,</TextUnit>
    <TextUnit id="4669" loc="6.816">nunc quoque iam nimium gaudens popularibus auris.</TextUnit>
    <TextUnit id="4670" loc="6.817">Vis et Tarquinios reges, animamque superbam</TextUnit>
    <TextUnit id="4671" loc="6.818">ultoris Bruti, fascesque videre receptos?</TextUnit>
    <TextUnit id="4672" loc="6.819">Consulis imperium hic primus saevasque secures</TextUnit>
    <TextUnit id="4673" loc="6.820">accipiet, natosque pater nova bella moventes</TextUnit>
    <TextUnit id="4674" loc="6.821">ad poenam pulchra pro libertate vocabit.</TextUnit>
    <TextUnit id="4675" loc="6.822">Infelix, utcumque ferent ea facta minores,</TextUnit>
    <TextUnit id="4676" loc="6.823">vincet amor patriae laudumque immensa cupido.</TextUnit>
    <TextUnit id="4677" loc="6.824">Quin Decios Drusosque procul saevumque securi</TextUnit>
    <TextUnit id="4678" loc="6.825">aspice Torquatum et referentem signa Camillum.</TextUnit>
    <TextUnit id="4679" loc="6.826">Illae autem, paribus quas fulgere cernis in armis,</TextUnit>
    <TextUnit id="4680" loc="6.827">concordes animae nunc et dum nocte premuntur,</TextUnit>
    <TextUnit id="4681" loc="6.828">heu quantum inter se bellum, si lumina vitae</TextUnit>
    <TextUnit id="4682" loc="6.829">attigerint, quantas acies stragemque ciebunt!</TextUnit>
    <TextUnit id="4683" loc="6.830">Aggeribus socer Alpinis atque arce Monoeci</TextUnit>
    <TextUnit id="4684" loc="6.831">descendens, gener adversis instructus Eois.</TextUnit>
    <TextUnit id="4685" loc="6.832">Ne, pueri, ne tanta animis adsuescite bella,</TextUnit>
    <TextUnit id="4686" loc="6.833">neu patriae validas in viscera vertite vires;</TextUnit>
    <TextUnit id="4687" loc="6.834">tuque prior, tu parce, genus qui ducis Olympo,</TextUnit>
    <TextUnit id="4688" loc="6.835">proice tela manu, sanguis meus!---</TextUnit>
    <TextUnit id="4689" loc="6.836">"Ille triumphata Capitolia ad alta Corintho</TextUnit>
    <TextUnit id="4690" loc="6.837">victor aget currum, caesis insignis Achivis.</TextUnit>
    <TextUnit id="4691" loc="6.838">Eruet ille Argos Agamemnoniasque Mycenas,</TextUnit>
    <TextUnit id="4692" loc="6.839">ipsumque Aeaciden, genus armipotentis Achilli,</TextUnit>
    <TextUnit id="4693" loc="6.840">ultus avos Troiae, templa et temerata Minervae.</TextUnit>
    <TextUnit id="4694" loc="6.841">Quis te, magne Cato, tacitum, aut te, Cosse, relinquat?</TextUnit>
    <TextUnit id="4695" loc="6.842">Quis Gracchi genus, aut geminos, duo fulmina belli,</TextUnit>
    <TextUnit id="4696" loc="6.843">Scipiadas, cladem Libyae, parvoque potentem</TextUnit>
    <TextUnit id="4697" loc="6.844">Fabricium vel te sulco Serrane, serentem?</TextUnit>
    <TextUnit id="4698" loc="6.845">quo fessum rapitis, Fabii? Tu Maxumus ille es,</TextUnit>
    <TextUnit id="4699" loc="6.846">unus qui nobis cunctando restituis rem.</TextUnit>
    <TextUnit id="4700" loc="6.847">Excudent alii spirantia mollius aera,</TextUnit>
    <TextUnit id="4701" loc="6.848">credo equidem, vivos ducent de marmore voltus,</TextUnit>
    <TextUnit id="4702" loc="6.849">orabunt causas melius, caelique meatus</TextUnit>
    <TextUnit id="4703" loc="6.850">describent radio, et surgentia sidera dicent:</TextUnit>
    <TextUnit id="4704" loc="6.851">tu regere imperio populos, Romane, memento;</TextUnit>
    <TextUnit id="4705" loc="6.852">hae tibi erunt artes; pacisque imponere morem,</TextUnit>
    <TextUnit id="4706" loc="6.853">parcere subiectis, et debellare superbos."</TextUnit>
    <TextUnit id="4707" loc="6.854">Sic pater Anchises, atque haec mirantibus addit:</TextUnit>
    <TextUnit id="4708" loc="6.855">"Aspice, ut insignis spoliis Marcellus opimis</TextUnit>
    <TextUnit id="4709" loc="6.856">ingreditur, victorque viros supereminet omnes!</TextUnit>
    <TextUnit id="4710" loc="6.857">Hic rem Romanam, magno turbante tumultu,</TextUnit>
    <TextUnit id="4711" loc="6.858">sistet, eques sternet Poenos Gallumque rebellem,</TextUnit>
    <TextUnit id="4712" loc="6.859">tertiaque arma patri suspendet capta Quirino."</TextUnit>
    <TextUnit id="4713" loc="6.860">Atque hic Aeneas; una namque ire videbat</TextUnit>
    <TextUnit id="4714" loc="6.861">egregium forma iuvenem et fulgentibus armis,</TextUnit>
    <TextUnit id="4715" loc="6.862">sed frons laeta parum, et deiecto lumina voltu:</TextUnit>
    <TextUnit id="4716" loc="6.863">"Quis, pater, ille, virum qui sic comitatur euntem?</TextUnit>
    <TextUnit id="4717" loc="6.864">Filius, anne aliquis magna de stirpe nepotum?</TextUnit>
    <TextUnit id="4718" loc="6.865">Quis strepitus circa comitum! Quantum instar in ipso!</TextUnit>
    <TextUnit id="4719" loc="6.866">Sed nox atra caput tristi circumvolat umbra."</TextUnit>
    <TextUnit id="4720" loc="6.867">Tum pater Anchises, lacrimis ingressus obortis:</TextUnit>
    <TextUnit id="4721" loc="6.868">"O gnate, ingentem luctum ne quaere tuorum;</TextUnit>
    <TextUnit id="4722" loc="6.869">ostendent terris hunc tantum fata, neque ultra</TextUnit>
    <TextUnit id="4723" loc="6.870">esse sinent. Nimium vobis Romana propago</TextUnit>
    <TextUnit id="4724" loc="6.871">visa potens, Superi, propria haec si dona fuissent.</TextUnit>
    <TextUnit id="4725" loc="6.872">Quantos ille virum magnam Mavortis ad urbem</TextUnit>
    <TextUnit id="4726" loc="6.873">campus aget gemitus, vel quae, Tiberine, videbis</TextUnit>
    <TextUnit id="4727" loc="6.874">funera, cum tumulum praeterlabere recentem!</TextUnit>
    <TextUnit id="4728" loc="6.875">Nec puer Iliaca quisquam de gente Latinos</TextUnit>
    <TextUnit id="4729" loc="6.876">in tantum spe tollet avos, nec Romula quondam</TextUnit>
    <TextUnit id="4730" loc="6.877">ullo se tantum tellus iactabit alumno.</TextUnit>
    <TextUnit id="4731" loc="6.878">Heu pietas, heu prisca fides, invictaque bello</TextUnit>
    <TextUnit id="4732" loc="6.879">dextera! Non illi se quisquam impune tulisset</TextUnit>
    <TextUnit id="4733" loc="6.880">obvius armato, seu cum pedes iret in hostem,</TextUnit>
    <TextUnit id="4734" loc="6.881">seu spumantis equi foderet calcaribus armos.</TextUnit>
    <TextUnit id="4735" loc="6.882">Heu, miserande puer, si qua fata aspera rumpas,</TextUnit>
    <TextUnit id="4736" loc="6.883">tu Marcellus eris. Manibus date lilia plenis,</TextUnit>
    <TextUnit id="4737" loc="6.884">purpureos spargam flores, animamque nepotis</TextUnit>
    <TextUnit id="4738" loc="6.885">his saltem adcumulem donis, et fungar inani</TextUnit>
    <TextUnit id="4739" loc="6.886">munere"---Sic tota passim regione vagantur</TextUnit>
    <TextUnit id="4740" loc="6.887">aris in campis latis, atque omnia lustrant.</TextUnit>
    <TextUnit id="4741" loc="6.888">Quae postquam Anchises natum per singula duxit,</TextUnit>
    <TextUnit id="4742" loc="6.889">incenditque animum famae venientis amore,</TextUnit>
    <TextUnit id="4743" loc="6.890">exin bella viro memorat quae deinde gerenda,</TextUnit>
    <TextUnit id="4744" loc="6.891">Laurentisque docet populos urbemque Latini,</TextUnit>
    <TextUnit id="4745" loc="6.892">et quo quemque modo fugiatque feratque laborem.</TextUnit>
    <TextUnit id="4746" loc="6.893">Sunt geminae Somni portae, quarum altera fertur</TextUnit>
    <TextUnit id="4747" loc="6.894">cornea, qua veris facilis datur exitus umbris;</TextUnit>
    <TextUnit id="4748" loc="6.895">altera candenti perfecta nitens elephanto,</TextUnit>
    <TextUnit id="4749" loc="6.896">sed falsa ad caelum mittunt insomnia Manes.</TextUnit>
    <TextUnit id="4750" loc="6.897">His ubi tum natum Anchises unaque Sibyllam</TextUnit>
    <TextUnit id="4751" loc="6.898">prosequitur dictis, portaque emittit eburna,</TextUnit>
    <TextUnit id="4752" loc="6.899">ille viam secat ad naves sociosque revisit:</TextUnit>
    <TextUnit id="4753" loc="6.900">tum se ad Caietae recto fert litore portum.</TextUnit>
    <TextUnit id="4754" loc="6.901">[Ancora de prora iacitur, stant litore puppes.]</TextUnit>
    <TextUnit id="4755" loc="7.1">Tu quoque litoribus nostris, Aeneia nutrix,</TextUnit>
    <TextUnit id="4756" loc="7.2">aeternam moriens famam, Caieta, dedisti;</TextUnit>
    <TextUnit id="4757" loc="7.3">et nunc servat honos sedem tuus ossaque nomen</TextUnit>
    <TextUnit id="4758" loc="7.4">Hesperia in magna, siqua est ea gloria, signat.</TextUnit>
    <TextUnit id="4759" loc="7.5">At pius exsequiis Aeneas rite solutis,</TextUnit>
    <TextUnit id="4760" loc="7.6">aggere composito tumuli, postquam alta quierunt</TextUnit>
    <TextUnit id="4761" loc="7.7">aequora, tendit iter velis portumque relinquit.</TextUnit>
    <TextUnit id="4762" loc="7.8">Adspirant aurae in noctem nec candida cursus</TextUnit>
    <TextUnit id="4763" loc="7.9">Luna negat, splendet tremulo sub lumine pontus.</TextUnit>
    <TextUnit id="4764" loc="7.10">Proxima Circaeae raduntur litora terrae,</TextUnit>
    <TextUnit id="4765" loc="7.11">dives inaccessos ubi Solis filia lucos</TextUnit>
    <TextUnit id="4766" loc="7.12">adsiduo resonat cantu tectisque superbis</TextUnit>
    <TextUnit id="4767" loc="7.13">urit odoratam nocturna in lumina cedrum,</TextUnit>
    <TextUnit id="4768" loc="7.14">arguto tenuis percurrens pectine telas.</TextUnit>
    <TextUnit id="4769" loc="7.15">Hinc exaudiri gemitus iraeque leonum</TextUnit>
    <TextUnit id="4770" loc="7.16">vincla recusantum et sera sub nocte rudentum,</TextUnit>
    <TextUnit id="4771" loc="7.17">saetigerique sues atque in praesaepibus ursi</TextUnit>
    <TextUnit id="4772" loc="7.18">saevire ac formae magnorum ululare luporum,</TextUnit>
    <TextUnit id="4773" loc="7.19">quos hominum ex facie dea saeva potentibus herbis</TextUnit>
    <TextUnit id="4774" loc="7.20">induerat Circe in voltus ac terga ferarum.</TextUnit>
    <TextUnit id="4775" loc="7.21">Quae ne monstra pii paterentur talia Troes</TextUnit>
    <TextUnit id="4776" loc="7.22">delati in portus neu litora dira subirent,</TextUnit>
    <TextUnit id="4777" loc="7.23">Neptunus ventis implevit vela secundis</TextUnit>
    <TextUnit id="4778" loc="7.24">atque fugam dedit et praeter vada fervida vexit.</TextUnit>
    <TextUnit id="4779" loc="7.25">Iamque rubescebat radiis mare et aethere ab alto</TextUnit>
    <TextUnit id="4780" loc="7.26">Aurora in roseis fulgebat lutea bigis:</TextUnit>
    <TextUnit id="4781" loc="7.27">cum venti posuere omnisque repente resedit</TextUnit>
    <TextUnit id="4782" loc="7.28">flatus et in lento luctantur marmore tonsae.</TextUnit>
    <TextUnit id="4783" loc="7.29">Atque hic Aeneas ingentem ex aequore lucum</TextUnit>
    <TextUnit id="4784" loc="7.30">prospicit. Hunc inter fluvio Tiberinus amoeno.</TextUnit>
    <TextUnit id="4785" loc="7.31">verticibus rapidis et multa flavus arena</TextUnit>
    <TextUnit id="4786" loc="7.32">in mare prorumpit. Variae circumque supraque</TextUnit>
    <TextUnit id="4787" loc="7.33">adsuetae ripis volucres et fluminis alveo</TextUnit>
    <TextUnit id="4788" loc="7.34">aethera mulcebant cantu lucoque volabant.</TextUnit>
    <TextUnit id="4789" loc="7.35">flectere iter sociis terraeque advertere proras</TextUnit>
    <TextUnit id="4790" loc="7.36">imperat et laetus fluvio succedit opaco.</TextUnit>
    <TextUnit id="4791" loc="7.37">Nunc age, qui reges, Erato, quae tempora rerum,</TextUnit>
    <TextUnit id="4792" loc="7.38">quis Latio antiquo fuerit status, advena classem</TextUnit>
    <TextUnit id="4793" loc="7.39">cum primum Ausoniis exercitus appulit oris,</TextUnit>
    <TextUnit id="4794" loc="7.40">expediam et primae revocabo exordia pugnae.</TextUnit>
    <TextUnit id="4795" loc="7.41">tu vatem, tu, diva, mone. Dicam horrida bella,</TextUnit>
    <TextUnit id="4796" loc="7.42">dicam acies actosque animis in funera reges</TextUnit>
    <TextUnit id="4797" loc="7.43">Tyrrhenamque manum totamque sub arma coactam</TextUnit>
    <TextUnit id="4798" loc="7.44">Hesperiam. Maior rerum mihi nascitur ordo,</TextUnit>
    <TextUnit id="4799" loc="7.45">maius opus moveo.Rex arva Latinus et urbes</TextUnit>
    <TextUnit id="4800" loc="7.46">iam senior longa placidas in pace regebat.</TextUnit>
    <TextUnit id="4801" loc="7.47">Hunc Fauno et nympha genitum Laurente Marica</TextUnit>
    <TextUnit id="4802" loc="7.48">accipimus, Fauno Picus pater isque parentem</TextUnit>
    <TextUnit id="4803" loc="7.49">te, Saturne, refert, tu sanguinis ultimus auctor.</TextUnit>
    <TextUnit id="4804" loc="7.50">filius huic fato divom prolesque virilis</TextUnit>
    <TextUnit id="4805" loc="7.51">nulla fuit primaque oriens erepta iuventa est.</TextUnit>
    <TextUnit id="4806" loc="7.52">Sola domum et tantas servabat filia sedes,</TextUnit>
    <TextUnit id="4807" loc="7.53">iam matura viro, iam plenis nubilis annis.</TextUnit>
    <TextUnit id="4808" loc="7.54">Multi illam magno e Latio totaque petebant</TextUnit>
    <TextUnit id="4809" loc="7.55">Ausonia. Petit ante alios pulcherrimus omnis</TextUnit>
    <TextUnit id="4810" loc="7.56">Turnus, avis atavisque potens, quem regia coniunx</TextUnit>
    <TextUnit id="4811" loc="7.57">adiungi generum miro properabat amore;</TextUnit>
    <TextUnit id="4812" loc="7.58">sed variis portenta deum terroribus obstant.</TextUnit>
    <TextUnit id="4813" loc="7.59">Laurus erat tecti medio in penetralibus altis,</TextUnit>
    <TextUnit id="4814" loc="7.60">sacra comam multosque metu servata per annos,</TextUnit>
    <TextUnit id="4815" loc="7.61">quam pater inventam, primas cum conderet arces,</TextUnit>
    <TextUnit id="4816" loc="7.62">ipse ferebatur Phoebo sacrasse Latinus</TextUnit>
    <TextUnit id="4817" loc="7.63">Laurentisque ab ea nomen posuisse colonis.</TextUnit>
    <TextUnit id="4818" loc="7.64">Huius apes summum densae (mirabile dictu),</TextUnit>
    <TextUnit id="4819" loc="7.65">stridore ingenti liquidum trans aethera vectae,</TextUnit>
    <TextUnit id="4820" loc="7.66">obsedere apicem, ex pedibus per mutua nexis</TextUnit>
    <TextUnit id="4821" loc="7.67">examen subitum ramo frondente pependit.</TextUnit>
    <TextUnit id="4822" loc="7.68">Continuo vates: "Externum cernimus," inquit,</TextUnit>
    <TextUnit id="4823" loc="7.69">"adventare virum et partis petere agmen easdem</TextUnit>
    <TextUnit id="4824" loc="7.70">partibus ex isdem et summa dominarier arce."</TextUnit>
    <TextUnit id="4825" loc="7.71">Praeterea, castis adolet dum altaria taedis</TextUnit>
    <TextUnit id="4826" loc="7.72">et iuxta genitorem adstat Lavinia virgo,</TextUnit>
    <TextUnit id="4827" loc="7.73">visa (nefas) longis comprendere crinibus ignem,</TextUnit>
    <TextUnit id="4828" loc="7.74">[atque omnem ornatum flamma crepitante cremari]</TextUnit>
    <TextUnit id="4829" loc="7.75">regalisque accensa comas, accensa coronam</TextUnit>
    <TextUnit id="4830" loc="7.76">insignem gemmis, tum fumida lumine fulvo</TextUnit>
    <TextUnit id="4831" loc="7.77">involvi ac totis Volcanum spargere tectis.</TextUnit>
    <TextUnit id="4832" loc="7.78">Id vero horrendum ac visu mirabile ferri:</TextUnit>
    <TextUnit id="4833" loc="7.79">namque fore inlustrem fama fatisque canebant</TextUnit>
    <TextUnit id="4834" loc="7.80">ipsam, sed populo magnum portendere bellum.</TextUnit>
    <TextUnit id="4835" loc="7.81">At rex sollicitus monstris oracula Fauni,</TextUnit>
    <TextUnit id="4836" loc="7.82">fatidici; genitoris, adit lucosque sub alta</TextUnit>
    <TextUnit id="4837" loc="7.83">consulit Albunea, nemorum quae maxima sacro</TextUnit>
    <TextUnit id="4838" loc="7.84">fonte sonat saevamque exhalat opaca mephitim.</TextUnit>
    <TextUnit id="4839" loc="7.85">Hinc Italae gentes omnisque Oenotria tellus</TextUnit>
    <TextUnit id="4840" loc="7.86">in dubiis responsa petunt; huc dona sacerdos</TextUnit>
    <TextUnit id="4841" loc="7.87">Cum tulit et caesarum ovium sub nocte silenti</TextUnit>
    <TextUnit id="4842" loc="7.88">pellibus incubuit stratis somnosque petivit,</TextUnit>
    <TextUnit id="4843" loc="7.89">multa modis simulacra videt volitantia miris</TextUnit>
    <TextUnit id="4844" loc="7.90">et varias audit voces fruiturque deorum</TextUnit>
    <TextUnit id="4845" loc="7.91">couloquio atque imis Acheronta adfatur Avernis.</TextUnit>
    <TextUnit id="4846" loc="7.92">Hic et tum pater ipse petens responsa Latinus</TextUnit>
    <TextUnit id="4847" loc="7.93">centum lanigeras mactabat rite bidentis</TextUnit>
    <TextUnit id="4848" loc="7.94">atque harum effultus tergo stratisque iacebat</TextUnit>
    <TextUnit id="4849" loc="7.95">velleribus: subita ex alto vox reddita luco est:</TextUnit>
    <TextUnit id="4850" loc="7.96">"Ne pete conubiis natam sociare Latinis,</TextUnit>
    <TextUnit id="4851" loc="7.97">O mea progenies, thalamis neu crede paratis:</TextUnit>
    <TextUnit id="4852" loc="7.98">externi venient generi, qui sanguine nostrum</TextUnit>
    <TextUnit id="4853" loc="7.99">nomen in astra ferant quorumque a stirpe nepotes</TextUnit>
    <TextUnit id="4854" loc="7.100">omnia sub pedibus, qua Sol utrumque recurrens</TextUnit>
    <TextUnit id="4855" loc="7.101">aspicit Oceanum, vertique regique videbunt."</TextUnit>
    <TextUnit id="4856" loc="7.102">Haec responsa patris Fauni monitusque silenti</TextUnit>
    <TextUnit id="4857" loc="7.103">nocte datos non ipse suo premit ore Latinus,</TextUnit>
    <TextUnit id="4858" loc="7.104">sed circum late volitans iam Fama per urbes</TextUnit>
    <TextUnit id="4859" loc="7.105">Ausonias tulerat, cum Laomedontia pubes</TextUnit>
    <TextUnit id="4860" loc="7.106">gramineo ripae religavit ab aggere classem.</TextUnit>
    <TextUnit id="4861" loc="7.107">Aeneas primique duces et pulcher Iulus</TextUnit>
    <TextUnit id="4862" loc="7.108">corpora sub ramis deponunt arboris altae</TextUnit>
    <TextUnit id="4863" loc="7.109">instituuntque dapes et adorea liba per herbam</TextUnit>
    <TextUnit id="4864" loc="7.110">subiciunt epulis (sic Iuppiter ipse monebat)</TextUnit>
    <TextUnit id="4865" loc="7.111">et Cereale solum pomis agrestibus augent.</TextUnit>
    <TextUnit id="4866" loc="7.112">Consumptis hic forte aliis ut vertere morsus</TextUnit>
    <TextUnit id="4867" loc="7.113">exiguam in Cererem penuria adegit edendi</TextUnit>
    <TextUnit id="4868" loc="7.114">et violare manu malisque audacibus orbem</TextUnit>
    <TextUnit id="4869" loc="7.115">fatalis crusti patulis nec parcere quadris:</TextUnit>
    <TextUnit id="4870" loc="7.116">"Heus ! etiam mensas consumimus," inquit Iulus,</TextUnit>
    <TextUnit id="4871" loc="7.117">nec plura adludens. Ea vox audita laborum</TextUnit>
    <TextUnit id="4872" loc="7.118">prima tulit finem, primamque loquentis ab ore</TextUnit>
    <TextUnit id="4873" loc="7.119">eripuit pater ac stupefactus numine pressit.</TextUnit>
    <TextUnit id="4874" loc="7.120">Continuo: "Salve fatis mihi debita tellus</TextUnit>
    <TextUnit id="4875" loc="7.121">vosque," ait, "O fidi Troiae salvete penates:</TextUnit>
    <TextUnit id="4876" loc="7.122">hic domus, haec patria est. Genitor mihi talia namque</TextUnit>
    <TextUnit id="4877" loc="7.123">(nunc repeto) Anchises fatorum arcana reliquit:</TextUnit>
    <TextUnit id="4878" loc="7.124">cum te, nate, fames ignota ad litora vectum</TextUnit>
    <TextUnit id="4879" loc="7.125">accisis coget dapibus consumere mensas,</TextUnit>
    <TextUnit id="4880" loc="7.126">tum sperare domos defessus ibique memento</TextUnit>
    <TextUnit id="4881" loc="7.127">prima locare manu molirique aggere tecta.</TextUnit>
    <TextUnit id="4882" loc="7.128">Haec erat illa fames; haec nos suprema manebat,</TextUnit>
    <TextUnit id="4883" loc="7.129">exiliis positura modum.</TextUnit>
    <TextUnit id="4884" loc="7.130">Quare agite et primo laeti cum lumine solis</TextUnit>
    <TextUnit id="4885" loc="7.131">quae loca, quive habeant homines, ubi moenia gentis,</TextUnit>
    <TextUnit id="4886" loc="7.132">vestigemus et a portu diversa petamus.</TextUnit>
    <TextUnit id="4887" loc="7.133">Nunc pateras libate Iovi precibusque vocate</TextUnit>
    <TextUnit id="4888" loc="7.134">Anchisen genitorem, et vina reponite mensis."</TextUnit>
    <TextUnit id="4889" loc="7.135">Sic deinde effatus frondenti tempora ramo</TextUnit>
    <TextUnit id="4890" loc="7.136">implicat et geniumque loci primamque deorum</TextUnit>
    <TextUnit id="4891" loc="7.137">Tellurem nymphasque et adhuc ignota precatur</TextUnit>
    <TextUnit id="4892" loc="7.138">flumina, tum Noctem Noctisque orientia signa</TextUnit>
    <TextUnit id="4893" loc="7.139">Idaeumque Iovem Phrygiamque ex ordine matrem</TextUnit>
    <TextUnit id="4894" loc="7.140">invocat et duplicis caeloque ereboque parentis.</TextUnit>
    <TextUnit id="4895" loc="7.141">Hic pater omnipotens ter caelo clarus ab alto</TextUnit>
    <TextUnit id="4896" loc="7.142">intonuit radiisque ardentem lucis et auro</TextUnit>
    <TextUnit id="4897" loc="7.143">ipse manu quatiens ostendit ab aethere nubem.</TextUnit>
    <TextUnit id="4898" loc="7.144">Diditur hic subito Troiana per agmina rumor</TextUnit>
    <TextUnit id="4899" loc="7.145">advenisse diem, quo debita moenia condant.</TextUnit>
    <TextUnit id="4900" loc="7.146">Certatim instaurant epulas atque omine magno</TextUnit>
    <TextUnit id="4901" loc="7.147">crateras laeti statuunt et vina coronant.</TextUnit>
    <TextUnit id="4902" loc="7.148">Postera cum prima lustrabat lampade terras</TextUnit>
    <TextUnit id="4903" loc="7.149">orta dies, urbem et finis et litora gentis</TextUnit>
    <TextUnit id="4904" loc="7.150">diversi explorant: haec fontis stagna Numici,</TextUnit>
    <TextUnit id="4905" loc="7.151">hunc Thybrim fluvium, hic fortis habitare Latinos.</TextUnit>
    <TextUnit id="4906" loc="7.152">Tum satus Anchisa delectos ordine ab omni</TextUnit>
    <TextUnit id="4907" loc="7.153">centum oratores augusta ad moenia regis</TextUnit>
    <TextUnit id="4908" loc="7.154">ire iubet, ramis velatos Palladis omnis,</TextUnit>
    <TextUnit id="4909" loc="7.155">donaque ferre viro pacemque exposcere Teucris.</TextUnit>
    <TextUnit id="4910" loc="7.156">Haud mora, festinant iussi rapidisque feruntur</TextUnit>
    <TextUnit id="4911" loc="7.157">passibus. Ipse humili designat moenia fossa</TextUnit>
    <TextUnit id="4912" loc="7.158">moliturque locum primasque in litore sedes</TextUnit>
    <TextUnit id="4913" loc="7.159">castrorum in morem pinnis atque aggere cingit.</TextUnit>
    <TextUnit id="4914" loc="7.160">Iamque iter emensi turris ac tecta Latinorum</TextUnit>
    <TextUnit id="4915" loc="7.161">ardua cernebant iuvenes muroque subibant.</TextUnit>
    <TextUnit id="4916" loc="7.162">Ante urbem pueri et primaevo flore iuventus</TextUnit>
    <TextUnit id="4917" loc="7.163">exercentur equis domitantque in pulvere currus</TextUnit>
    <TextUnit id="4918" loc="7.164">aut acris tendunt arcus aut lenta lacertis</TextUnit>
    <TextUnit id="4919" loc="7.165">spicula contorquent cursuque ictuque lacessunt:</TextUnit>
    <TextUnit id="4920" loc="7.166">cum praevectus equo longaevi regis ad auris</TextUnit>
    <TextUnit id="4921" loc="7.167">nuntius ingentis ignota in veste reportat</TextUnit>
    <TextUnit id="4922" loc="7.168">advenisse viros. Ille intra tecta vocari</TextUnit>
    <TextUnit id="4923" loc="7.169">imperat et solio medius consedit avito.</TextUnit>
    <TextUnit id="4924" loc="7.170">Tectum augustum ingens. centum sublime columnis,</TextUnit>
    <TextUnit id="4925" loc="7.171">urbe fuit summa, Laurentis regia Pici,</TextUnit>
    <TextUnit id="4926" loc="7.172">horrendum silvis et religione parentum.</TextUnit>
    <TextUnit id="4927" loc="7.173">Hic sceptra accipere et primos attollere fasces</TextUnit>
    <TextUnit id="4928" loc="7.174">regibus omen erat, hoc illis curia templum,</TextUnit>
    <TextUnit id="4929" loc="7.175">hae sacris sedes epulis, hic ariete caeso</TextUnit>
    <TextUnit id="4930" loc="7.176">perpetuis soliti patres considere mensis.</TextUnit>
    <TextUnit id="4931" loc="7.177">Quin etiam veterum effigies ex ordine avorum</TextUnit>
    <TextUnit id="4932" loc="7.178">antiqua e cedro, Italusque paterque Sabinus</TextUnit>
    <TextUnit id="4933" loc="7.179">vitisator, curvam servans sub imagine falcem,</TextUnit>
    <TextUnit id="4934" loc="7.180">Saturnusque senex Ianique bifrontis imago</TextUnit>
    <TextUnit id="4935" loc="7.181">vestibulo astabant, aliique ab origine reges</TextUnit>
    <TextUnit id="4936" loc="7.182">Martiaque ob patriam pugnando volnera passi.</TextUnit>
    <TextUnit id="4937" loc="7.183">Multaque praeterea sacris in postibus arma,</TextUnit>
    <TextUnit id="4938" loc="7.184">captivi pendent currus curvaeque secures</TextUnit>
    <TextUnit id="4939" loc="7.185">et cristae capitum et portarum ingentia claustra</TextUnit>
    <TextUnit id="4940" loc="7.186">spiculaque clipeique ereptaque rostra carinis.</TextUnit>
    <TextUnit id="4941" loc="7.187">Ipse Quirinali lituo parvaque sedebat</TextUnit>
    <TextUnit id="4942" loc="7.188">succinctus trabea laevaque ancile gerebat</TextUnit>
    <TextUnit id="4943" loc="7.189">Picus, equum domitor; quem capta cupidine coniunx</TextUnit>
    <TextUnit id="4944" loc="7.190">aurea percussum virga versumque venenis</TextUnit>
    <TextUnit id="4945" loc="7.191">fecit avem Circe sparsitque coloribus alas.</TextUnit>
    <TextUnit id="4946" loc="7.192">Tali intus templo divom patriaque Latinus</TextUnit>
    <TextUnit id="4947" loc="7.193">sede sedens Teucros ad sese in tecta vocavit,</TextUnit>
    <TextUnit id="4948" loc="7.194">atque haec ingressis placido prior edidit ore:</TextUnit>
    <TextUnit id="4949" loc="7.195">"Dicite, Dardanidae (neque enim nescimus et urbem</TextUnit>
    <TextUnit id="4950" loc="7.196">et genus, auditique advertitis aequore cursum),</TextUnit>
    <TextUnit id="4951" loc="7.197">quid petitis ? Quae causa rates aut cuius egentis</TextUnit>
    <TextUnit id="4952" loc="7.198">litus ad Ausonium tot per vada caerula vexit?</TextUnit>
    <TextUnit id="4953" loc="7.199">Sive errore viae seu tempestatibus acti,</TextUnit>
    <TextUnit id="4954" loc="7.200">qualia multa mari nautae patiuntur in alto,</TextUnit>
    <TextUnit id="4955" loc="7.201">fluminis intrastis ripas portuque sedetis,</TextUnit>
    <TextUnit id="4956" loc="7.202">ne fugite hospitium neve ignorate Latinos</TextUnit>
    <TextUnit id="4957" loc="7.203">Saturni gentem, haud vinclo nec legibus aequam,</TextUnit>
    <TextUnit id="4958" loc="7.204">sponte sua veterisque dei se more tenentem.</TextUnit>
    <TextUnit id="4959" loc="7.205">Atque equidem memini (fama est obscurior annis)</TextUnit>
    <TextUnit id="4960" loc="7.206">Auruncos ita ferre senes, his ortus ut agris</TextUnit>
    <TextUnit id="4961" loc="7.207">Dardanus Idaeas Phrygiae penetravit ad urbes</TextUnit>
    <TextUnit id="4962" loc="7.208">Threiciamque Samum, quae nunc Samothracia fertur.</TextUnit>
    <TextUnit id="4963" loc="7.209">Hinc illum, Corythi Tyrrhena ab sede profectum,</TextUnit>
    <TextUnit id="4964" loc="7.210">aurea nunc solio stellantis regia caeli</TextUnit>
    <TextUnit id="4965" loc="7.211">accipit et numerum divorum altaribus auget."</TextUnit>
    <TextUnit id="4966" loc="7.212">Dixerat, et dicta Ilioneus sic voce secutus:</TextUnit>
    <TextUnit id="4967" loc="7.213">"Rex, genus egregium Fauni, nec fluctibus actos,</TextUnit>
    <TextUnit id="4968" loc="7.214">atra subegit hiemps vestris succedere terris</TextUnit>
    <TextUnit id="4969" loc="7.215">nec sidus regione viae litusve fefellit:</TextUnit>
    <TextUnit id="4970" loc="7.216">consilio hanc omnes animisque volentibus urbem,</TextUnit>
    <TextUnit id="4971" loc="7.217">adferimur, pulsi regnis, quae maxima quondam</TextUnit>
    <TextUnit id="4972" loc="7.218">extremo veniens Sol aspiciebat Olympo.</TextUnit>
    <TextUnit id="4973" loc="7.219">Ab Iove principium generis, Iove Dardana pubes</TextUnit>
    <TextUnit id="4974" loc="7.220">gaudet avo, rex ipse Iovis de gente suprema,</TextUnit>
    <TextUnit id="4975" loc="7.221">Troius Aeneas, tua nos ad limina misit.</TextUnit>
    <TextUnit id="4976" loc="7.222">Quanta per Idaeos saevis effusa Mycenis</TextUnit>
    <TextUnit id="4977" loc="7.223">tempestas ierit campos, quibus actus uterque</TextUnit>
    <TextUnit id="4978" loc="7.224">Europae atque Asiae fatis concurrerit orbis,</TextUnit>
    <TextUnit id="4979" loc="7.225">audiit et siquem tellus extrema refuso</TextUnit>
    <TextUnit id="4980" loc="7.226">summovet oceano et siquem extenta plagarum</TextUnit>
    <TextUnit id="4981" loc="7.227">quattuor in medio dirimit plaga solis iniqui.</TextUnit>
    <TextUnit id="4982" loc="7.228">Diluvio ex illo tot vasta per aequora vecti</TextUnit>
    <TextUnit id="4983" loc="7.229">dis sedem exiguam patriis litusque rogamus</TextUnit>
    <TextUnit id="4984" loc="7.230">innocuum et cunctis undamque auramque patentem.</TextUnit>
    <TextUnit id="4985" loc="7.231">Non erimus regno indecores, nec vestra feretur</TextUnit>
    <TextUnit id="4986" loc="7.232">fama levis tantique abolescet gratia facti,</TextUnit>
    <TextUnit id="4987" loc="7.233">nec Troiam Ausonios gremio excepisse pigebit.</TextUnit>
    <TextUnit id="4988" loc="7.234">Fata per Aeneae iuro dextramque potentem</TextUnit>
    <TextUnit id="4989" loc="7.235">sive fide seu quis bello est expertus et armis:</TextUnit>
    <TextUnit id="4990" loc="7.236">multi nos populi, multae (ne temne, quod ultro</TextUnit>
    <TextUnit id="4991" loc="7.237">praeferimus manibus vittas ac verba precantia)</TextUnit>
    <TextUnit id="4992" loc="7.238">et petiere sibi et voluere adiungere gentes;</TextUnit>
    <TextUnit id="4993" loc="7.239">sed nos fata deum vestras exquirere terras</TextUnit>
    <TextUnit id="4994" loc="7.240">imperiis egere suis. Hinc Dardanus ortus;</TextUnit>
    <TextUnit id="4995" loc="7.241">huc repetit iussisque ingentibus urguet Apollo</TextUnit>
    <TextUnit id="4996" loc="7.242">Tyrrhenum ad Thybrim et fontis vada sacra Numici.</TextUnit>
    <TextUnit id="4997" loc="7.243">Dat tibi praeterea fortunae parva prioris</TextUnit>
    <TextUnit id="4998" loc="7.244">munera, reliquias Troia ex ardente receptas.</TextUnit>
    <TextUnit id="4999" loc="7.245">Hoc pater Anchises auro libabat ad aras;</TextUnit>
    <TextUnit id="5000" loc="7.246">hoc Priami gestamen erat, cum iura vocatis</TextUnit>
    <TextUnit id="5001" loc="7.247">more daret populis, sceptrumque sacerque tiaras</TextUnit>
    <TextUnit id="5002" loc="7.248">Iliadumque labor vestes."</TextUnit>
    <TextUnit id="5003" loc="7.249">Talibus Ilionei dictis defixa Latinus</TextUnit>
    <TextUnit id="5004" loc="7.250">obtutu tenet ora soloque immobilis haeret</TextUnit>
    <TextUnit id="5005" loc="7.251">intentos volvens oculos. Nec purpura regem</TextUnit>
    <TextUnit id="5006" loc="7.252">picta movet nec sceptra movent Priameia tantum,</TextUnit>
    <TextUnit id="5007" loc="7.253">quantum in conubio natae thalamoque moratur,</TextUnit>
    <TextUnit id="5008" loc="7.254">et veteris Fauni voluit sub pectore sortem,</TextUnit>
    <TextUnit id="5009" loc="7.255">hunc illum fatis externa ab sede profectum</TextUnit>
    <TextUnit id="5010" loc="7.256">portendi generum paribusque in regna vocari</TextUnit>
    <TextUnit id="5011" loc="7.257">auspiciis, huic progeniem virtute futuram</TextUnit>
    <TextUnit id="5012" loc="7.258">egregiam et totum quae viribus occupet orbem.</TextUnit>
    <TextUnit id="5013" loc="7.259">tandem laetus ait: "Di nostra incepta secundent</TextUnit>
    <TextUnit id="5014" loc="7.260">auguriumque suum; dabitur, Troiane, quod optas,</TextUnit>
    <TextUnit id="5015" loc="7.261">mullera nec sperno. Non vobis rege Latino</TextUnit>
    <TextUnit id="5016" loc="7.262">divitis uber agri Troiaeve opulentia deerit.</TextUnit>
    <TextUnit id="5017" loc="7.263">Ipse modo Aeneas, nostri si tanta cupido est,</TextUnit>
    <TextUnit id="5018" loc="7.264">si iungi hospitio properat sociusque vocari,</TextUnit>
    <TextUnit id="5019" loc="7.265">adveniat voltus neve exhorrescat amicos:</TextUnit>
    <TextUnit id="5020" loc="7.266">illi pacis erit dextram tetigisse tyranni.</TextUnit>
    <TextUnit id="5021" loc="7.267">vos contra regi mea nunc mandata referte.</TextUnit>
    <TextUnit id="5022" loc="7.268">Est mihi nata, viro gentis quam iungere nostrae</TextUnit>
    <TextUnit id="5023" loc="7.269">non patrio ex adyto sortes, non plurima caelo</TextUnit>
    <TextUnit id="5024" loc="7.270">monstra sinunt: generos externis adfore ab oris,</TextUnit>
    <TextUnit id="5025" loc="7.271">hoc Latio restare canunt, qui sanguine nostrum</TextUnit>
    <TextUnit id="5026" loc="7.272">nomen in astra ferant. Hunc illum poscere fata</TextUnit>
    <TextUnit id="5027" loc="7.273">et reor et, siquid veri mens augurat, opto."</TextUnit>
    <TextUnit id="5028" loc="7.274">haec effatus equos numero pater eligit omni</TextUnit>
    <TextUnit id="5029" loc="7.275">(stabant ter centum nitidi in praesaepibus altis):</TextUnit>
    <TextUnit id="5030" loc="7.276">omnibus extemplo Teucris iubet ordine duci</TextUnit>
    <TextUnit id="5031" loc="7.277">instratos ostro alipedes pictisque tapetis;</TextUnit>
    <TextUnit id="5032" loc="7.278">aurea pectoribus demissa monilia pendent,</TextUnit>
    <TextUnit id="5033" loc="7.279">tecti auro fulvum mandunt sub dentibus aurum;</TextUnit>
    <TextUnit id="5034" loc="7.280">absenti Aeneae currunt geminosque iugalis</TextUnit>
    <TextUnit id="5035" loc="7.281">semine ab aetherio, spirantis naribus ignem,</TextUnit>
    <TextUnit id="5036" loc="7.282">illorum de gente, patri quos daedala Circe</TextUnit>
    <TextUnit id="5037" loc="7.283">supposita de matre nothos furata creavit.</TextUnit>
    <TextUnit id="5038" loc="7.284">Talibus Aeneadae donis dictisque Latini</TextUnit>
    <TextUnit id="5039" loc="7.285">sublimes in equis redeunt pacemque reportant.</TextUnit>
    <TextUnit id="5040" loc="7.286">Ecce autem Inachiis sese referebat ab Argis</TextUnit>
    <TextUnit id="5041" loc="7.287">saeva Iovis coniunx aurasque invecta tenebat,</TextUnit>
    <TextUnit id="5042" loc="7.288">et laetum Aenean classemque ex aethere longe</TextUnit>
    <TextUnit id="5043" loc="7.289">Dardaniam Siculo prospexit ab usque Pachyno.</TextUnit>
    <TextUnit id="5044" loc="7.290">moliri iam tecta videt, iam fidere terrae,</TextUnit>
    <TextUnit id="5045" loc="7.291">deseruisse rates: stetit acri fixa dolore.</TextUnit>
    <TextUnit id="5046" loc="7.292">Tum quassans caput haec effundit pectore dicta:</TextUnit>
    <TextUnit id="5047" loc="7.293">"Heu stirpem invisam et fatis contraria nostris</TextUnit>
    <TextUnit id="5048" loc="7.294">fata Phrygum ! Num Sigeis occumbere campis,</TextUnit>
    <TextUnit id="5049" loc="7.295">num capti potuere capi, num incensa cremavit</TextUnit>
    <TextUnit id="5050" loc="7.296">Troia viros ? Medias acies mediosque per ignis</TextUnit>
    <TextUnit id="5051" loc="7.297">invenere viam. At, credo, mea numina tandem</TextUnit>
    <TextUnit id="5052" loc="7.298">fessa iacent odiis aut exsaturata quievi.</TextUnit>
    <TextUnit id="5053" loc="7.299">Quin etiam patria excussos infesta per undas</TextUnit>
    <TextUnit id="5054" loc="7.300">ausa sequi et profugis toto me opponere ponto !</TextUnit>
    <TextUnit id="5055" loc="7.301">Absumptae in Teucros vires caelique marisque.</TextUnit>
    <TextUnit id="5056" loc="7.302">Quid Syrtes aut Scylla mihi, quid vasta Charybdis</TextUnit>
    <TextUnit id="5057" loc="7.303">profuit? Optato conduntur Thybridis alveo,</TextUnit>
    <TextUnit id="5058" loc="7.304">securi pelagi atque mei. Mars perdere gentem</TextUnit>
    <TextUnit id="5059" loc="7.305">immanem Lapithum valuit, concessit in iras</TextUnit>
    <TextUnit id="5060" loc="7.306">ipse deum antiquam genitor Calydona Dianae,</TextUnit>
    <TextUnit id="5061" loc="7.307">quod scelus aut Lapithis tantum aut Calydona merentem?</TextUnit>
    <TextUnit id="5062" loc="7.308">Ast ego magna Iovis coniunx, nil linquere inausum</TextUnit>
    <TextUnit id="5063" loc="7.309">quae potui infelix, quae memet in omnia verti,</TextUnit>
    <TextUnit id="5064" loc="7.310">vincor ab Aenea. Quod si mea numina non sunt</TextUnit>
    <TextUnit id="5065" loc="7.311">magna satis, dubitem haud equidem implorare quod usquam est:</TextUnit>
    <TextUnit id="5066" loc="7.312">flectere si nequeo superos, Acheronta movebo.</TextUnit>
    <TextUnit id="5067" loc="7.313">Non dabitur regnis, esto, prohibere Latinis,</TextUnit>
    <TextUnit id="5068" loc="7.314">atque immota manet fatis Lavinia coniunx:</TextUnit>
    <TextUnit id="5069" loc="7.315">at trahere atque moras tantis licet addere rebus,</TextUnit>
    <TextUnit id="5070" loc="7.316">at licet amborum populos exscindere regum.</TextUnit>
    <TextUnit id="5071" loc="7.317">Hac gener atque socer coeant mercede suorum:</TextUnit>
    <TextUnit id="5072" loc="7.318">sanguine Troiano et Rutulo dotabere, virgo,</TextUnit>
    <TextUnit id="5073" loc="7.319">et Bellona manet te pronuba. Nec face tantum</TextUnit>
    <TextUnit id="5074" loc="7.320">Cisseis praegnans ignis enixa iugalis</TextUnit>
    <TextUnit id="5075" loc="7.321">quin idem Veneri partus suus et Paris alter</TextUnit>
    <TextUnit id="5076" loc="7.322">funestaeque iterum recidiva in Pergama taedae."</TextUnit>
    <TextUnit id="5077" loc="7.323">Haec ubi dicta dedit, terras Horrenda petivit:</TextUnit>
    <TextUnit id="5078" loc="7.324">luctificam Allecto dirarum ab sede dearum</TextUnit>
    <TextUnit id="5079" loc="7.325">infernisque ciet tenebris, cui tristia bella</TextUnit>
    <TextUnit id="5080" loc="7.326">iraeque insidiaeque et crimina noxia cordi.</TextUnit>
    <TextUnit id="5081" loc="7.327">Odit et ipse pater Pluton, odere sorores</TextUnit>
    <TextUnit id="5082" loc="7.328">Tartareae monstrum: tot sese vertit in ora,</TextUnit>
    <TextUnit id="5083" loc="7.329">tam saevae facies, tot pullulat atra colubris.</TextUnit>
    <TextUnit id="5084" loc="7.330">Quam Iuno his acuit verbis ac talia fatur:</TextUnit>
    <TextUnit id="5085" loc="7.331">"Hunc mihi da proprium, virgo sata Nocte, laborem,</TextUnit>
    <TextUnit id="5086" loc="7.332">hanc operam, ne noster honos infractave cedat</TextUnit>
    <TextUnit id="5087" loc="7.333">fama loco, neu conubiis ambire Latinum</TextUnit>
    <TextUnit id="5088" loc="7.334">Aeneadae possint Italosve obsidere finis.</TextUnit>
    <TextUnit id="5089" loc="7.335">Tu potes unanimos armare in proelia fratres</TextUnit>
    <TextUnit id="5090" loc="7.336">atque odiis versare domos, tu verbera tectis</TextUnit>
    <TextUnit id="5091" loc="7.337">funereasque inferre faces, tibi nomina mille,</TextUnit>
    <TextUnit id="5092" loc="7.338">mille nocendi artes. Fecundum concute pectus,</TextUnit>
    <TextUnit id="5093" loc="7.339">disice compositam pacem, sere crimina belli:</TextUnit>
    <TextUnit id="5094" loc="7.340">arma velit poscatque simul rapiatque inventus."</TextUnit>
    <TextUnit id="5095" loc="7.341">Exin Gorgoneis Allecto infecta venenis</TextUnit>
    <TextUnit id="5096" loc="7.342">principio Latium et Laurentis tecta tyranni</TextUnit>
    <TextUnit id="5097" loc="7.343">celsa petit tacitumque obsedit limen Amatae,</TextUnit>
    <TextUnit id="5098" loc="7.344">quam super adventu Teucrum Turnique hymenaeis</TextUnit>
    <TextUnit id="5099" loc="7.345">femineae ardentem curaeque iraeque coquebant.</TextUnit>
    <TextUnit id="5100" loc="7.346">Huic dea caeruleis unum de crinibus anguem</TextUnit>
    <TextUnit id="5101" loc="7.347">conicit inque sinum praecordia ad intuma subdit,</TextUnit>
    <TextUnit id="5102" loc="7.348">quo furibunda domum monstro permisceat omnem.</TextUnit>
    <TextUnit id="5103" loc="7.349">Ille inter vestes et levia pectora lapsus</TextUnit>
    <TextUnit id="5104" loc="7.350">volvitur attactu nullo fallitque furentem,</TextUnit>
    <TextUnit id="5105" loc="7.351">vipeream inspirans animam: fit tortile collo</TextUnit>
    <TextUnit id="5106" loc="7.352">aurum ingens coluber, fit longae taenia vittae</TextUnit>
    <TextUnit id="5107" loc="7.353">innectitque comas, et membris lubricus errat.</TextUnit>
    <TextUnit id="5108" loc="7.354">Ac dum prima lues udo sublapsa veneno</TextUnit>
    <TextUnit id="5109" loc="7.355">pertemptat sensus atque ossibus implicat ignem</TextUnit>
    <TextUnit id="5110" loc="7.356">necdum animus toto percepit pectore flammam,</TextUnit>
    <TextUnit id="5111" loc="7.357">mollius et solito matrum de more locuta est,</TextUnit>
    <TextUnit id="5112" loc="7.358">multa super nata lacrimans Phrygiisque hymenaeis:</TextUnit>
    <TextUnit id="5113" loc="7.359">"Exsulibusne datur ducenda Lavinia Teucris,</TextUnit>
    <TextUnit id="5114" loc="7.360">O genitor, nec te miseret gnataeque tuique ?</TextUnit>
    <TextUnit id="5115" loc="7.361">Nec matris miseret, quam primo aquilone relinquet</TextUnit>
    <TextUnit id="5116" loc="7.362">perfidus alta petens abducta virgine praedo?</TextUnit>
    <TextUnit id="5117" loc="7.363">An non sic Phrygius penetrat Lacedaemona pastor</TextUnit>
    <TextUnit id="5118" loc="7.364">Ledaeamque Helenam Troianas vexit ad urbes ?</TextUnit>
    <TextUnit id="5119" loc="7.365">Quid tua sancta fides, quid cura antiqua tuorum</TextUnit>
    <TextUnit id="5120" loc="7.366">et consanguineo totiens data dextera Turno?</TextUnit>
    <TextUnit id="5121" loc="7.367">Si gener externa petitur de gente Latinis</TextUnit>
    <TextUnit id="5122" loc="7.368">idque sedet Faunique premunt te iussa parentis,</TextUnit>
    <TextUnit id="5123" loc="7.369">omnem equidem sceptris terram quae libera nostris</TextUnit>
    <TextUnit id="5124" loc="7.370">dissidet, externam reor et sic dicere divos.</TextUnit>
    <TextUnit id="5125" loc="7.371">Et Turno, si prima domus repetatur origo,</TextUnit>
    <TextUnit id="5126" loc="7.372">Inachus Acrisiusque patres mediaeque Mycenae."</TextUnit>
    <TextUnit id="5127" loc="7.373">His ubi nequiquam dictis experta Latinum</TextUnit>
    <TextUnit id="5128" loc="7.374">contra stare videt penitusque in viscera lapsum</TextUnit>
    <TextUnit id="5129" loc="7.375">serpentis furiale malum totamque pererrat,</TextUnit>
    <TextUnit id="5130" loc="7.376">tum vero infelix, ingentibus excita monstris,</TextUnit>
    <TextUnit id="5131" loc="7.377">immensam sine more furit lymphata per urbem.</TextUnit>
    <TextUnit id="5132" loc="7.378">Ceu quondam torto volitans sub verbere turbo,</TextUnit>
    <TextUnit id="5133" loc="7.379">quem pueri magno in gyro vacua atria circum</TextUnit>
    <TextUnit id="5134" loc="7.380">intenti ludo exercent; ille actus habena</TextUnit>
    <TextUnit id="5135" loc="7.381">curvatis fertur spatiis; stupet inscia supra</TextUnit>
    <TextUnit id="5136" loc="7.382">inpubesque manus, mirata volubile buxum;</TextUnit>
    <TextUnit id="5137" loc="7.383">dant animos plagae: non cursu segnior illo</TextUnit>
    <TextUnit id="5138" loc="7.384">per medias urbes agitur populosque feroces.</TextUnit>
    <TextUnit id="5139" loc="7.385">Quin etiam in silvas, simulato numine Bacchi,</TextUnit>
    <TextUnit id="5140" loc="7.386">maius adorta nefas maioremque orsa furorem</TextUnit>
    <TextUnit id="5141" loc="7.387">evolat et natam frondosis montibus abdit,</TextUnit>
    <TextUnit id="5142" loc="7.388">quo thalamum eripiat Teucris taedasque moretur,</TextUnit>
    <TextUnit id="5143" loc="7.389">Euhoe Bacche, fremens, solum te virgine dignum</TextUnit>
    <TextUnit id="5144" loc="7.390">vociferans, etenim mollis tibi sumere thyrsos,</TextUnit>
    <TextUnit id="5145" loc="7.391">te lustrare choro, sacrum tibi pascere crinem.</TextUnit>
    <TextUnit id="5146" loc="7.392">Fama volat, furiisque accensas pectore matres</TextUnit>
    <TextUnit id="5147" loc="7.393">idem omnis simul ardor agit nova quaerere tecta:</TextUnit>
    <TextUnit id="5148" loc="7.394">deseruere domos, ventis dant colla comasque,</TextUnit>
    <TextUnit id="5149" loc="7.395">ast aliae tremulis ululatibus aethera complent,</TextUnit>
    <TextUnit id="5150" loc="7.396">pampineasque gerunt incinctae pellibus hastas;</TextUnit>
    <TextUnit id="5151" loc="7.397">ipsa inter medias flagrantem fervida pinum</TextUnit>
    <TextUnit id="5152" loc="7.398">sustinet ac natae Turnique canit hymenaeos,</TextUnit>
    <TextUnit id="5153" loc="7.399">sanguineam torquens aciem, torvumque repente</TextUnit>
    <TextUnit id="5154" loc="7.400">clamat: "Io matres, audite, ubi quaeque, Latinae:</TextUnit>
    <TextUnit id="5155" loc="7.401">Siqua piis animis manet infelicis Amatae</TextUnit>
    <TextUnit id="5156" loc="7.402">gratia, si iuris materni cura remordet,</TextUnit>
    <TextUnit id="5157" loc="7.403">solvite crinalis vittas, capite orgia mecum."</TextUnit>
    <TextUnit id="5158" loc="7.404">Talem inter silvas, inter deserta ferarum,</TextUnit>
    <TextUnit id="5159" loc="7.405">reginam Allecto stimulis agit undique Bacchi.</TextUnit>
    <TextUnit id="5160" loc="7.406">Postquam visa satis primos acuisse furores</TextUnit>
    <TextUnit id="5161" loc="7.407">consiliumque omnemque domum vertisse Latini,</TextUnit>
    <TextUnit id="5162" loc="7.408">protinus hinc fuscis tristis dea tollitur alis</TextUnit>
    <TextUnit id="5163" loc="7.409">audacis Rutuli ad muros, quam dicitur urbem</TextUnit>
    <TextUnit id="5164" loc="7.410">Acrisioneis Danae fundasse colonis,</TextUnit>
    <TextUnit id="5165" loc="7.411">praecipiti delata noto. Locus Ardea quondam</TextUnit>
    <TextUnit id="5166" loc="7.412">dictus avis, et nunc magnum manet Ardea nomen,</TextUnit>
    <TextUnit id="5167" loc="7.413">sed fortuna fuit; tectis hic Turnus in altis</TextUnit>
    <TextUnit id="5168" loc="7.414">iam mediam nigra carpebat nocte quietem.</TextUnit>
    <TextUnit id="5169" loc="7.415">Allecto torvam faciem et furialia membra</TextUnit>
    <TextUnit id="5170" loc="7.416">exuit, in vultus sese transformat anilis;</TextUnit>
    <TextUnit id="5171" loc="7.417">et frontem obscenam rugis arat, induit albos</TextUnit>
    <TextUnit id="5172" loc="7.418">cum vitta crinis, tum ramum innectit olivae;</TextUnit>
    <TextUnit id="5173" loc="7.419">fit Calybe Iunonis anus templique sacerdos</TextUnit>
    <TextUnit id="5174" loc="7.420">et iuveni ante oculos his se cum vocibus offert:</TextUnit>
    <TextUnit id="5175" loc="7.421">"Turne, tot incassum fusos patiere labores</TextUnit>
    <TextUnit id="5176" loc="7.422">et tua Dardaniis transcribi sceptra colonis?</TextUnit>
    <TextUnit id="5177" loc="7.423">Rex tibi coniugium et quaesitas sanguine dotes</TextUnit>
    <TextUnit id="5178" loc="7.424">abnegat, externusque in regnum quaeritur heres.</TextUnit>
    <TextUnit id="5179" loc="7.425">I nunc, ingratis offer te, inrise, periclis;</TextUnit>
    <TextUnit id="5180" loc="7.426">Tyrrhenas, i, sterne acies; tege pace Latinos.</TextUnit>
    <TextUnit id="5181" loc="7.427">Haec adeo tibi me, placida cum nocte iaceres,</TextUnit>
    <TextUnit id="5182" loc="7.428">ipsa palam fari omnipotens Saturnia iussit.</TextUnit>
    <TextUnit id="5183" loc="7.429">Quare age et armari pubem portisque moveri</TextUnit>
    <TextUnit id="5184" loc="7.430">laetus in arma para, et Phrygios qui flumine pulchro</TextUnit>
    <TextUnit id="5185" loc="7.431">consedere duces pictasque exure carinas.</TextUnit>
    <TextUnit id="5186" loc="7.432">Caelestum vis magna iubet.  Rex ipse Latinus,</TextUnit>
    <TextUnit id="5187" loc="7.433">ni dare coniugium et dicto parere fatetur,</TextUnit>
    <TextUnit id="5188" loc="7.434">sentiat et tandem Turnum experiatur in armis."</TextUnit>
    <TextUnit id="5189" loc="7.435">Hic iuvenis vatem inridens sic orsa vicissim</TextUnit>
    <TextUnit id="5190" loc="7.436">ore refert: "Classis invectas Thybridis undam</TextUnit>
    <TextUnit id="5191" loc="7.437">non, ut rere, meas effugit nuntius auris.</TextUnit>
    <TextUnit id="5192" loc="7.438">Ne tantos mihi finge metus; nec regia Iuno</TextUnit>
    <TextUnit id="5193" loc="7.439">inmemor est nostri.</TextUnit>
    <TextUnit id="5194" loc="7.440">Sed te victa situ verique effeta senectus,</TextUnit>
    <TextUnit id="5195" loc="7.441">o mater, curis nequiquam exercet et arma</TextUnit>
    <TextUnit id="5196" loc="7.442">regum inter falsa vatem formidine ludit.</TextUnit>
    <TextUnit id="5197" loc="7.443">Cura tibi divom effigies et templa tueri:</TextUnit>
    <TextUnit id="5198" loc="7.444">bella viri pacemque gerent, quis bella gerenda."</TextUnit>
    <TextUnit id="5199" loc="7.445">Talibus Allecto dictis exarsit in iras,</TextUnit>
    <TextUnit id="5200" loc="7.446">at iuveni oranti subitus tremor occupat artus,</TextUnit>
    <TextUnit id="5201" loc="7.447">deriguere oculi: tot Erinys sibilat hydris</TextUnit>
    <TextUnit id="5202" loc="7.448">tantaque se facies aperit; tum flammea torquens</TextUnit>
    <TextUnit id="5203" loc="7.449">lumina cunctantem et quaerentem dicere plura</TextUnit>
    <TextUnit id="5204" loc="7.450">reppulit et geminos erexit crinibus anguis</TextUnit>
    <TextUnit id="5205" loc="7.451">verberaque insonuit rabidoque haec addidit ore:</TextUnit>
    <TextUnit id="5206" loc="7.452">"En ego victa situ, quam veri effeta senectus</TextUnit>
    <TextUnit id="5207" loc="7.453">arma inter regum falsa formidine ludit.</TextUnit>
    <TextUnit id="5208" loc="7.454">Respice ad haec: adsum dirarum ab sede sororum,</TextUnit>
    <TextUnit id="5209" loc="7.455">bella manu letumque gero."</TextUnit>
    <TextUnit id="5210" loc="7.456">Sic effata facem iuveni coniecit et atro</TextUnit>
    <TextUnit id="5211" loc="7.457">lumine fumantis fixit sub pectore taedas.</TextUnit>
    <TextUnit id="5212" loc="7.458">Olli somnum ingens rumpit pavor, ossaque et artus</TextUnit>
    <TextUnit id="5213" loc="7.459">perfundit toto proruptus corpore sudor;</TextUnit>
    <TextUnit id="5214" loc="7.460">arma amens fremit, arma toro tectisque requirit;</TextUnit>
    <TextUnit id="5215" loc="7.461">saevit amor ferri et scelerata insania belli,</TextUnit>
    <TextUnit id="5216" loc="7.462">ira super: magno veluti cum flamma sonore</TextUnit>
    <TextUnit id="5217" loc="7.463">virgea suggeritur costis undantis ani</TextUnit>
    <TextUnit id="5218" loc="7.464">exsultantque aestu latices, furit intus aqua</TextUnit>
    <TextUnit id="5219" loc="7.465">fumidus atque alte spumis exuberat amnis,</TextUnit>
    <TextUnit id="5220" loc="7.466">nec iam se capit unda, volat vapor ater ad auras.</TextUnit>
    <TextUnit id="5221" loc="7.467">Ergo iter ad regem polluta pace Latinum</TextUnit>
    <TextUnit id="5222" loc="7.468">indicit primis iuvenum et iubet arma parari,</TextUnit>
    <TextUnit id="5223" loc="7.469">tutari Italiam, detrudere finibus hostem:</TextUnit>
    <TextUnit id="5224" loc="7.470">se satis ambobus Teucrisque venire Latinisque.</TextUnit>
    <TextUnit id="5225" loc="7.471">Haec ubi dicta dedit divosque in vota vocavit,</TextUnit>
    <TextUnit id="5226" loc="7.472">certatim sese Rutuli exhortantur in arma:</TextUnit>
    <TextUnit id="5227" loc="7.473">hunc decus egregium formae movet atque iuventae,</TextUnit>
    <TextUnit id="5228" loc="7.474">hunc atavi reges, hunc claris dextera factis.</TextUnit>
    <TextUnit id="5229" loc="7.475">Dum Turnus Rutulos animis audacibus implet,</TextUnit>
    <TextUnit id="5230" loc="7.476">Allecto in Teucros Stygiis se concitat alis,</TextUnit>
    <TextUnit id="5231" loc="7.477">arte nova speculata locum, quo litore pulcher</TextUnit>
    <TextUnit id="5232" loc="7.478">insidiis cursuque feras agitabat Iulus.</TextUnit>
    <TextUnit id="5233" loc="7.479">Hic subitam canibus rabiem Cocytia virgo</TextUnit>
    <TextUnit id="5234" loc="7.480">obicit et noto naris contingit odore,</TextUnit>
    <TextUnit id="5235" loc="7.481">ut cervum ardentes agerent; quae prima laborum</TextUnit>
    <TextUnit id="5236" loc="7.482">causa fuit belloque animos accendit agrestis.</TextUnit>
    <TextUnit id="5237" loc="7.483">Cervus erat forma praestanti et cornibus ingens,</TextUnit>
    <TextUnit id="5238" loc="7.484">Tyrrhidae pueri quem matris ab ubere raptum</TextUnit>
    <TextUnit id="5239" loc="7.485">nutribant Tyrrhusque pater, cui regia parent</TextUnit>
    <TextUnit id="5240" loc="7.486">armenta et late custodia credita campi.</TextUnit>
    <TextUnit id="5241" loc="7.487">Adsuetum imperiis soror omni Silvia cura</TextUnit>
    <TextUnit id="5242" loc="7.488">mollibus intexens ornabat cornua sertis</TextUnit>
    <TextUnit id="5243" loc="7.489">pectebatque ferum puroque in fonte lavabat.</TextUnit>
    <TextUnit id="5244" loc="7.490">Ille, manum patiens mensaeque adsuetus erili,</TextUnit>
    <TextUnit id="5245" loc="7.491">errabat silvis rursusque ad limina nota</TextUnit>
    <TextUnit id="5246" loc="7.492">ipse domum sera quamvis se nocte ferebat.</TextUnit>
    <TextUnit id="5247" loc="7.493">Hunc procul errantem rabidae venantis Iuli</TextUnit>
    <TextUnit id="5248" loc="7.494">commovere canes, fluvio cum forte secundo</TextUnit>
    <TextUnit id="5249" loc="7.495">deflueret ripaque aestus viridante levaret.</TextUnit>
    <TextUnit id="5250" loc="7.496">Ipse etiam, eximiae laudis succensus amore,</TextUnit>
    <TextUnit id="5251" loc="7.497">Ascanius curvo direxit spicula cornu;</TextUnit>
    <TextUnit id="5252" loc="7.498">nec dextrae erranti deus afuit, actaque multo</TextUnit>
    <TextUnit id="5253" loc="7.499">perque uterum sonitu perque ilia venit harundo.</TextUnit>
    <TextUnit id="5254" loc="7.500">Saucius at quadrupes nota intra tecta refugit</TextUnit>
    <TextUnit id="5255" loc="7.501">successitque gemens stabulis questuque cruentus</TextUnit>
    <TextUnit id="5256" loc="7.502">atque imploranti similis tectum omne replebat.</TextUnit>
    <TextUnit id="5257" loc="7.503">Silvia prima soror, palmis percussa lacertos,</TextUnit>
    <TextUnit id="5258" loc="7.504">auxilium vocat et duros conclamat agrestis.</TextUnit>
    <TextUnit id="5259" loc="7.505">Olli, pestis enim tacitis latet aspera silvis,</TextUnit>
    <TextUnit id="5260" loc="7.506">inprovisi adsunt, hic torre armatus obusto,</TextUnit>
    <TextUnit id="5261" loc="7.507">stipitis hic gravidi nodis: quod cuique repertum</TextUnit>
    <TextUnit id="5262" loc="7.508">rimanti, telum ira facit. Vocat agmina Tyrrhus,</TextUnit>
    <TextUnit id="5263" loc="7.509">quadrifidam quercum cuneis ut forte coactis</TextUnit>
    <TextUnit id="5264" loc="7.510">scindebat, rapta spirans immane securi.</TextUnit>
    <TextUnit id="5265" loc="7.511">At saeva e speculis tempus dea nacta nocendi</TextUnit>
    <TextUnit id="5266" loc="7.512">ardua tecta petit stabuli et de culmine summo</TextUnit>
    <TextUnit id="5267" loc="7.513">pastorale canit signum cornuque recurvo</TextUnit>
    <TextUnit id="5268" loc="7.514">Tartaream intendit vocem, qua protinus omne</TextUnit>
    <TextUnit id="5269" loc="7.515">contremuit nemus et silvae insonuere profundae;</TextUnit>
    <TextUnit id="5270" loc="7.516">audiit et Triviae longe lacus, audiit amnis</TextUnit>
    <TextUnit id="5271" loc="7.517">sulfurea Nar albus aqua fontesque Velini,</TextUnit>
    <TextUnit id="5272" loc="7.518">et trepidae matres pressere ad pectora natos.</TextUnit>
    <TextUnit id="5273" loc="7.519">Tum vero ad vocem celeres, qua bucina signum</TextUnit>
    <TextUnit id="5274" loc="7.520">dira dedit, raptis concurrunt undique telis</TextUnit>
    <TextUnit id="5275" loc="7.521">indomiti agricolae; nec non et Troa pubes</TextUnit>
    <TextUnit id="5276" loc="7.522">Ascanio auxilium castris effundit apertis.</TextUnit>
    <TextUnit id="5277" loc="7.523">Direxere acies. Non iam certamine agresti,</TextUnit>
    <TextUnit id="5278" loc="7.524">stipitibus duris agitur sudibusve praeustis,</TextUnit>
    <TextUnit id="5279" loc="7.525">sed ferro ancipiti decernunt atraque late</TextUnit>
    <TextUnit id="5280" loc="7.526">horrescit strictis seges ensibus aeraque fulgent</TextUnit>
    <TextUnit id="5281" loc="7.527">sole lacessita et lucem sub nubila iactant:</TextUnit>
    <TextUnit id="5282" loc="7.528">fluctus uti primo coepit cum albescere vento,</TextUnit>
    <TextUnit id="5283" loc="7.529">paulatim sese tollit mare et altius undas</TextUnit>
    <TextUnit id="5284" loc="7.530">erigit, inde imo consurgit ad aethera fundo.</TextUnit>
    <TextUnit id="5285" loc="7.531">Hic iuvenis primam ante aciem stridente sagitta,</TextUnit>
    <TextUnit id="5286" loc="7.532">natorum Tyrrhi fuerat qui maximus, Almo,</TextUnit>
    <TextUnit id="5287" loc="7.533">sternitur; haesit enim sub gutture volnus et udae</TextUnit>
    <TextUnit id="5288" loc="7.534">vocis iter tenuemque inclusit sanguine vitam.</TextUnit>
    <TextUnit id="5289" loc="7.535">Corpora multa virum circa seniorque Galaesus,</TextUnit>
    <TextUnit id="5290" loc="7.536">dum paci medium se offert, iustissimus unus</TextUnit>
    <TextUnit id="5291" loc="7.537">qui fuit Ausoniisque olim ditissimus arvis:</TextUnit>
    <TextUnit id="5292" loc="7.538">quinque greges illi balantum, quina redibant</TextUnit>
    <TextUnit id="5293" loc="7.539">armenta, et terram centum vertebat aratris.</TextUnit>
    <TextUnit id="5294" loc="7.540">Atque ea per campos aequo dum Marte geruntur,</TextUnit>
    <TextUnit id="5295" loc="7.541">promissi dea facta potens, ubi sanguine bellum</TextUnit>
    <TextUnit id="5296" loc="7.542">imbuit et primae commisit funera pugnae,</TextUnit>
    <TextUnit id="5297" loc="7.543">deserit Hesperiam et caeli convexa per auras</TextUnit>
    <TextUnit id="5298" loc="7.544">Iunonem victrix adfatur voce superba:</TextUnit>
    <TextUnit id="5299" loc="7.545">"En, perfecta tibi bello discordia tristi:</TextUnit>
    <TextUnit id="5300" loc="7.546">dic in amicitiam coeant et foedera iungant.</TextUnit>
    <TextUnit id="5301" loc="7.547">Quando quidem Ausonio respersi sanguine Teucros,</TextUnit>
    <TextUnit id="5302" loc="7.548">hoc etiam his addam, tua si mihi certa voluntas:</TextUnit>
    <TextUnit id="5303" loc="7.549">finitimas in bella feram rumoribus urbes</TextUnit>
    <TextUnit id="5304" loc="7.550">accendamque animos insani Martis amore,</TextUnit>
    <TextUnit id="5305" loc="7.551">undique ut auxilio veniunt; spargam arma per agros."</TextUnit>
    <TextUnit id="5306" loc="7.552">Tum contra Iuno; "Terrorum et fraudis abunde est;</TextUnit>
    <TextUnit id="5307" loc="7.553">stant belli causae, pugnatur comminus armis,</TextUnit>
    <TextUnit id="5308" loc="7.554">quae fors prima dedit sanguis novus imbuit arma.</TextUnit>
    <TextUnit id="5309" loc="7.555">Talia coniugia et talis celebrent hymenaeos</TextUnit>
    <TextUnit id="5310" loc="7.556">egregium Veneris genus et rex ipse Latinus.</TextUnit>
    <TextUnit id="5311" loc="7.557">Te super aetherias errare licentius auras</TextUnit>
    <TextUnit id="5312" loc="7.558">haud pater ille velit, summi regnator Olympi:</TextUnit>
    <TextUnit id="5313" loc="7.559">cede locis; ego, siqua super fortuna laborum est,</TextUnit>
    <TextUnit id="5314" loc="7.560">ipsa regam." Talis dederat Saturnia voces.</TextUnit>
    <TextUnit id="5315" loc="7.561">Illa autem attollit stridentis anguibus alas</TextUnit>
    <TextUnit id="5316" loc="7.562">Cocytique petit sedem, supera ardua linquens.</TextUnit>
    <TextUnit id="5317" loc="7.563">Est locus Italiae medio sub montibus altis,</TextUnit>
    <TextUnit id="5318" loc="7.564">nobilis et fama multis memoratus in oris,</TextUnit>
    <TextUnit id="5319" loc="7.565">Amsancti valles: densis hunc frondibus atrum</TextUnit>
    <TextUnit id="5320" loc="7.566">urguet utrimque latus nemoris, medioque fragosus</TextUnit>
    <TextUnit id="5321" loc="7.567">dat sonitum saxis et torto vertice torrens.</TextUnit>
    <TextUnit id="5322" loc="7.568">Hic specus horrendum et saevi spiracula Ditis</TextUnit>
    <TextUnit id="5323" loc="7.569">monstrantur, ruptoque ingens Acheronte vorago</TextUnit>
    <TextUnit id="5324" loc="7.570">pestiferas aperit fauces, quis condita Erinys,</TextUnit>
    <TextUnit id="5325" loc="7.571">invisum numen, terras caelumque levabat.</TextUnit>
    <TextUnit id="5326" loc="7.572">Nec minus interea extremam Saturnia bello</TextUnit>
    <TextUnit id="5327" loc="7.573">imponit regina manum. Ruit omnis in urbem</TextUnit>
    <TextUnit id="5328" loc="7.574">pastorum ex acie numerus caesosque reportant</TextUnit>
    <TextUnit id="5329" loc="7.575">Almonem puerum foedatique ora Galaesi</TextUnit>
    <TextUnit id="5330" loc="7.576">implorantque deos obtestanturque Latinum.</TextUnit>
    <TextUnit id="5331" loc="7.577">Turnus adest medioque in crimine caedis et igni</TextUnit>
    <TextUnit id="5332" loc="7.578">terrorem ingeminat: Teucros in regna vocari,</TextUnit>
    <TextUnit id="5333" loc="7.579">stirpem admisceri Phrygiam, se limine pelli.</TextUnit>
    <TextUnit id="5334" loc="7.580">Tum quorum attonitae Baccho nemora avia matres</TextUnit>
    <TextUnit id="5335" loc="7.581">insultant thiasis (neque enim leve nomen Amatae),</TextUnit>
    <TextUnit id="5336" loc="7.582">undique collecti coeunt Martemque fatigant.</TextUnit>
    <TextUnit id="5337" loc="7.583">Ilicet infandum cuncti contra omina bellum,</TextUnit>
    <TextUnit id="5338" loc="7.584">contra fata deum perverso numine poscunt,</TextUnit>
    <TextUnit id="5339" loc="7.585">certatim regis circumstant tecta Latini.</TextUnit>
    <TextUnit id="5340" loc="7.586">Ille velut pelagi rupes immota resistit,</TextUnit>
    <TextUnit id="5341" loc="7.587">ut pelagi rupes magno veniente fragore,</TextUnit>
    <TextUnit id="5342" loc="7.588">quae sese multis circum latrantibus undis</TextUnit>
    <TextUnit id="5343" loc="7.589">mole tenet; scopuli nequiquam et spumea circum</TextUnit>
    <TextUnit id="5344" loc="7.590">saxa fremunt laterique inlisa refunditur alga.</TextUnit>
    <TextUnit id="5345" loc="7.591">Verum ubi nulla datur caecum exsuperare potestas</TextUnit>
    <TextUnit id="5346" loc="7.592">consilium et saevae nutu Iunonis eunt res,</TextUnit>
    <TextUnit id="5347" loc="7.593">multa deos aurasque pater testatus inanis:</TextUnit>
    <TextUnit id="5348" loc="7.594">"Frangimur heu fatis," inquit,  "ferimurque procella !</TextUnit>
    <TextUnit id="5349" loc="7.595">Ipsi has sacrilego pendetis sanguine poenas,</TextUnit>
    <TextUnit id="5350" loc="7.596">O miseri. Te, Turne, nefas, te triste manebit</TextUnit>
    <TextUnit id="5351" loc="7.597">supplicium, votisque deos venerabere seris.</TextUnit>
    <TextUnit id="5352" loc="7.598">Nam mihi parta quies, omnisque in limine portus;</TextUnit>
    <TextUnit id="5353" loc="7.599">funere felici spolior." Nec plura locutus</TextUnit>
    <TextUnit id="5354" loc="7.600">saepsit se tectis rerumque reliquit habenas.</TextUnit>
    <TextUnit id="5355" loc="7.601">Mos erat Hesperio in Latio, quem protinus urbes</TextUnit>
    <TextUnit id="5356" loc="7.602">Albanae coluere sacrum nunc maxima rerum</TextUnit>
    <TextUnit id="5357" loc="7.603">Roma colit, cum prima movent in proelia Martem,</TextUnit>
    <TextUnit id="5358" loc="7.604">sive Getis inferre manu lacrimabile bellum</TextUnit>
    <TextUnit id="5359" loc="7.605">Hyrcanisve Arabisve parant seu tendere ad Indos</TextUnit>
    <TextUnit id="5360" loc="7.606">Auroramque sequi Parthosque reposcere signa.</TextUnit>
    <TextUnit id="5361" loc="7.607">Sunt geminae belli portae (sic nomine dicunt)</TextUnit>
    <TextUnit id="5362" loc="7.608">religione sacrae et saevi formidine Martis;</TextUnit>
    <TextUnit id="5363" loc="7.609">centum aerei claudunt vectes aeternaque ferri</TextUnit>
    <TextUnit id="5364" loc="7.610">robora, nec custos absistit limine Ianus:</TextUnit>
    <TextUnit id="5365" loc="7.611">has, ubi certa sedet patribus sententia pugnae,</TextUnit>
    <TextUnit id="5366" loc="7.612">ipse Quirinali trabea cinctuque Gabino</TextUnit>
    <TextUnit id="5367" loc="7.613">insignis reserat stridentia limina consul,</TextUnit>
    <TextUnit id="5368" loc="7.614">ipse vocat pugnas; sequitur tum cetera pubes,</TextUnit>
    <TextUnit id="5369" loc="7.615">aereaque adsensu conspirant cornua rauco.</TextUnit>
    <TextUnit id="5370" loc="7.616">Hoc et tum Aeneadis indicere bella Latinus</TextUnit>
    <TextUnit id="5371" loc="7.617">more iubebatur tristisque recludere portas.</TextUnit>
    <TextUnit id="5372" loc="7.618">Abstinuit tactu pater aversusque refugit</TextUnit>
    <TextUnit id="5373" loc="7.619">foeda ministeria et caecis se condidit umbris.</TextUnit>
    <TextUnit id="5374" loc="7.620">Tum regina deum caelo delapsa morantis</TextUnit>
    <TextUnit id="5375" loc="7.621">impulit ipsa manu portas, et cardine verso</TextUnit>
    <TextUnit id="5376" loc="7.622">belli ferratos rumpit Saturnia postes.</TextUnit>
    <TextUnit id="5377" loc="7.623">Ardet inexcita Ausonia atque immobilis ante;</TextUnit>
    <TextUnit id="5378" loc="7.624">Pars pedes ire parat campis, pars arduus altis</TextUnit>
    <TextUnit id="5379" loc="7.625">pulverulentus equis furit; omnes arma requirunt.</TextUnit>
    <TextUnit id="5380" loc="7.626">Pars levis clipeos et spicula lucida tergent</TextUnit>
    <TextUnit id="5381" loc="7.627">arvina pingui subiguntque in cote secures;</TextUnit>
    <TextUnit id="5382" loc="7.628">signaque ferre iuvat sonitusque audire tubarum.</TextUnit>
    <TextUnit id="5383" loc="7.629">Quinque adeo magnae positis incudibus urbes</TextUnit>
    <TextUnit id="5384" loc="7.630">tela novant, Atina potens Tiburque superbum,</TextUnit>
    <TextUnit id="5385" loc="7.631">Ardea Crustumerique et turrigerae Antemnae.</TextUnit>
    <TextUnit id="5386" loc="7.632">Tegmina tuta cavant capitum flectuntque salignas</TextUnit>
    <TextUnit id="5387" loc="7.633">umbonum cratis; alii thoracas aenos</TextUnit>
    <TextUnit id="5388" loc="7.634">aut levis ocreas lento ducunt argento;</TextUnit>
    <TextUnit id="5389" loc="7.635">vomeris huc et falcis honos, huc omnis aratri</TextUnit>
    <TextUnit id="5390" loc="7.636">cessit amor; recoquunt patrios fornacibus enses.</TextUnit>
    <TextUnit id="5391" loc="7.637">Classica iamque sonant; it bello tessera signum.</TextUnit>
    <TextUnit id="5392" loc="7.638">Hic galeam tectis trepidus rapit, ille frementis</TextUnit>
    <TextUnit id="5393" loc="7.639">ad iuga cogit equos clipeumque auroque trilicem</TextUnit>
    <TextUnit id="5394" loc="7.640">loricam induitur fidoque accingitur ense.</TextUnit>
    <TextUnit id="5395" loc="7.641">Pandite nunc Helicona, deae, cantusque movete,</TextUnit>
    <TextUnit id="5396" loc="7.642">qui bello exciti reges, quae quemque secutae</TextUnit>
    <TextUnit id="5397" loc="7.643">complerint campos acies, quibus Itala iam tum</TextUnit>
    <TextUnit id="5398" loc="7.644">floruerit terra alma viris, quibus arserit armis.</TextUnit>
    <TextUnit id="5399" loc="7.645">Et meministis enim, divae, et memorare potestis:</TextUnit>
    <TextUnit id="5400" loc="7.646">ad nos vix tenuis famae perlabitur aura.</TextUnit>
    <TextUnit id="5401" loc="7.647">Primus init bellum Tyrrhenis asper ab oris</TextUnit>
    <TextUnit id="5402" loc="7.648">contemptor divom Mezentius agminaque armat.</TextUnit>
    <TextUnit id="5403" loc="7.649">Filius huic iuxta Lausus, quo pulchrior alter</TextUnit>
    <TextUnit id="5404" loc="7.650">non fuit excepto Laurentis corpore Turni,</TextUnit>
    <TextUnit id="5405" loc="7.651">Lausus, equum domitor debellatorque ferarum,</TextUnit>
    <TextUnit id="5406" loc="7.652">ducit Agyllina nequiquam ex urbe secutos</TextUnit>
    <TextUnit id="5407" loc="7.653">mille viros, dignus, patriis qui laetior esset</TextUnit>
    <TextUnit id="5408" loc="7.654">imperiis et cui pater haud Mezentius esset.</TextUnit>
    <TextUnit id="5409" loc="7.655">Post hos insignem palma per gramina currum</TextUnit>
    <TextUnit id="5410" loc="7.656">victoresque ostentat equos satus Hercule pulchro</TextUnit>
    <TextUnit id="5411" loc="7.657">pulcher Aventinus, clipeoque insigne paternum</TextUnit>
    <TextUnit id="5412" loc="7.658">centum angues cinctamque gerit serpentibus hydram;</TextUnit>
    <TextUnit id="5413" loc="7.659">collis Aventini silva quem Rhea sacerdos</TextUnit>
    <TextUnit id="5414" loc="7.660">furtivum partu sub luminis edidit oras,</TextUnit>
    <TextUnit id="5415" loc="7.661">mixta deo mulier, postquam Laurentia victor</TextUnit>
    <TextUnit id="5416" loc="7.662">Geryone extincto Tirynthius attigit arva</TextUnit>
    <TextUnit id="5417" loc="7.663">Tyrrhenoque boves in flumine lavit Hiberas.</TextUnit>
    <TextUnit id="5418" loc="7.664">Pila manu saevosque gerunt in bella dolones</TextUnit>
    <TextUnit id="5419" loc="7.665">et tereti pugnant mucrone veruque Sabello.</TextUnit>
    <TextUnit id="5420" loc="7.666">Ipse pedes, tegumen torquens immane leonis,</TextUnit>
    <TextUnit id="5421" loc="7.667">terribili impexum saetacum dentibus albis</TextUnit>
    <TextUnit id="5422" loc="7.668">indutus capiti, sic regia tecta subibat,</TextUnit>
    <TextUnit id="5423" loc="7.669">horridus, Herculeoque umeros innexus amictu.</TextUnit>
    <TextUnit id="5424" loc="7.670">Tum gemini fratres Tiburtia moenia linquunt,</TextUnit>
    <TextUnit id="5425" loc="7.671">fratris Tiburti dictam cognomine gentem,</TextUnit>
    <TextUnit id="5426" loc="7.672">Catillusque acerque Coras, Argiva iuventus,</TextUnit>
    <TextUnit id="5427" loc="7.673">et primam ante aciem densa inter tela feruntur:</TextUnit>
    <TextUnit id="5428" loc="7.674">ceu duo nubigenae cum vertice montis ab alto</TextUnit>
    <TextUnit id="5429" loc="7.675">descendunt centauri, Homolen Othrymque nivalem</TextUnit>
    <TextUnit id="5430" loc="7.676">linquentes cursu rapido; dat euntibus ingens</TextUnit>
    <TextUnit id="5431" loc="7.677">silva locum et magno cedunt virgulta fragore.</TextUnit>
    <TextUnit id="5432" loc="7.678">Nec Praenestinae fundator defuit urbis,</TextUnit>
    <TextUnit id="5433" loc="7.679">Volcano genitum pecora inter agrestia regem</TextUnit>
    <TextUnit id="5434" loc="7.680">inventumque focis omnis quem credidit aetas</TextUnit>
    <TextUnit id="5435" loc="7.681">Caeculus. Hunc late legio comitatur agrestis:</TextUnit>
    <TextUnit id="5436" loc="7.682">quique altum Praeneste viri quique arva Gabinae</TextUnit>
    <TextUnit id="5437" loc="7.683">Iunonis gelidumque Anienem et roscida rivis</TextUnit>
    <TextUnit id="5438" loc="7.684">Hernica saxa colunt, quos dives Anagnia pascit,</TextUnit>
    <TextUnit id="5439" loc="7.685">quos, Amasene pater. Non illis omnibus arma,</TextUnit>
    <TextUnit id="5440" loc="7.686">nec clipei currusve sonant: pars maxima glandes</TextUnit>
    <TextUnit id="5441" loc="7.687">liventis plumbi spargit, pars spicula gestat</TextUnit>
    <TextUnit id="5442" loc="7.688">bina manu, fulvosque lupi de pelle galeros</TextUnit>
    <TextUnit id="5443" loc="7.689">tegmen habent capiti, vestigia nuda sinistri</TextUnit>
    <TextUnit id="5444" loc="7.690">instituere pedis, crudus tegit altera pero.</TextUnit>
    <TextUnit id="5445" loc="7.691">At Messapus, equum domitor, Neptunia proles,</TextUnit>
    <TextUnit id="5446" loc="7.692">quem neque fas igni cuiquam nec sternere ferro,</TextUnit>
    <TextUnit id="5447" loc="7.693">iam pridem resides populos desuetaque bello</TextUnit>
    <TextUnit id="5448" loc="7.694">agmina in arma vocat subito ferrumque retractat.</TextUnit>
    <TextUnit id="5449" loc="7.695">Hi Fescenninas acies Aequosque Faliscos.</TextUnit>
    <TextUnit id="5450" loc="7.696">Hi Soractis habent arces Flaviniaque arva</TextUnit>
    <TextUnit id="5451" loc="7.697">et Cimini cum monte lacum lucosque Capenos.</TextUnit>
    <TextUnit id="5452" loc="7.698">Ibant aequati numero regemque canebant,</TextUnit>
    <TextUnit id="5453" loc="7.699">ceu quondam nivei liquida inter nubila cycni,</TextUnit>
    <TextUnit id="5454" loc="7.700">cum sese e pastu referunt et longa canoros</TextUnit>
    <TextUnit id="5455" loc="7.701">dant per colla modos, sonat amnis et Asia longe</TextUnit>
    <TextUnit id="5456" loc="7.702">pulsa palus.</TextUnit>
    <TextUnit id="5457" loc="7.703">Nec quisquam aeratas acies ex agmine tanto</TextUnit>
    <TextUnit id="5458" loc="7.704">misceri putet, aeriam sed gorgite ab alto</TextUnit>
    <TextUnit id="5459" loc="7.705">urgueri volucrum raucarum ad litora nubem.</TextUnit>
    <TextUnit id="5460" loc="7.706">Ecce Sabinorum prisco de sanguine magnum</TextUnit>
    <TextUnit id="5461" loc="7.707">agmen agens Clausus magnique ipse agminis instar,</TextUnit>
    <TextUnit id="5462" loc="7.708">Claudia nunc a quo diffunditur et tribus et gens</TextUnit>
    <TextUnit id="5463" loc="7.709">per Latium, postquam in partem data Roma Sabinis.</TextUnit>
    <TextUnit id="5464" loc="7.710">Una ingens Amiterna cohors priscique Quirites,</TextUnit>
    <TextUnit id="5465" loc="7.711">Ereti manus omnis oliviferaeque Mutuscae;</TextUnit>
    <TextUnit id="5466" loc="7.712">qui Nomentum urbem, qui Rosea rura Velini,</TextUnit>
    <TextUnit id="5467" loc="7.713">qui Tetricae horrentis rupes montemque Severum</TextUnit>
    <TextUnit id="5468" loc="7.714">Casperiamque colunt Forulosque et flumen Himellae,</TextUnit>
    <TextUnit id="5469" loc="7.715">qui Tiberim Fabarimque bibunt, quos frigida misit</TextUnit>
    <TextUnit id="5470" loc="7.716">Nursia, et Hortinae classes populique Latini,</TextUnit>
    <TextUnit id="5471" loc="7.717">quosque secans infaustum interluit Allia nomen:</TextUnit>
    <TextUnit id="5472" loc="7.718">quam multi Libyco volvuntur marmore fluctus</TextUnit>
    <TextUnit id="5473" loc="7.719">saevus ubi Orion hibernis conditur undis;</TextUnit>
    <TextUnit id="5474" loc="7.720">vel cum sole novo densae torrentur aristae</TextUnit>
    <TextUnit id="5475" loc="7.721">aut Hermi campo aut Lyciae flaventibus arvis.</TextUnit>
    <TextUnit id="5476" loc="7.722">Scuta sonant pulsuque pedum conterrita tellus.</TextUnit>
    <TextUnit id="5477" loc="7.723">Hinc Agamemnonius, Troiani nominis hostis,</TextUnit>
    <TextUnit id="5478" loc="7.724">curru iungit Halaesus equos Turnoque ferocis</TextUnit>
    <TextUnit id="5479" loc="7.725">mille rapit populos, vertunt felicia Baccho</TextUnit>
    <TextUnit id="5480" loc="7.726">Massica qui rastris et quos de collibus altis</TextUnit>
    <TextUnit id="5481" loc="7.727">Aurunci misere patres, Sidicinaque iuxta</TextUnit>
    <TextUnit id="5482" loc="7.728">aequora quique Cales linquunt, amnisque vadosi</TextUnit>
    <TextUnit id="5483" loc="7.729">accola Volturni, pariterque Saticulus asper</TextUnit>
    <TextUnit id="5484" loc="7.730">Oscorumque manus. Teretes sunt aclydes illis</TextUnit>
    <TextUnit id="5485" loc="7.731">tela, sed haec lento mos est aptare flagello;</TextUnit>
    <TextUnit id="5486" loc="7.732">laevas caetra tegit, falcati comminus enses.</TextUnit>
    <TextUnit id="5487" loc="7.733">Nec tu carminibus nostris indictus abibis,</TextUnit>
    <TextUnit id="5488" loc="7.734">Oebale, quem generasse Telon Sebethide nympha</TextUnit>
    <TextUnit id="5489" loc="7.735">fertur, Teleboum Capreas cum regna teneret,</TextUnit>
    <TextUnit id="5490" loc="7.736">iam senior; patriis sed non et filius arvis</TextUnit>
    <TextUnit id="5491" loc="7.737">contentus late iam tum dicione premebat</TextUnit>
    <TextUnit id="5492" loc="7.738">Sarrastis populos et quae rigat aequora Sarnus</TextUnit>
    <TextUnit id="5493" loc="7.739">quique Rufras Batulumque tenent atque arva Celemnae</TextUnit>
    <TextUnit id="5494" loc="7.740">et quos maliferae despectant moenia Abellae,</TextUnit>
    <TextUnit id="5495" loc="7.741">Teutonico ritu soliti torquere cateias,</TextUnit>
    <TextUnit id="5496" loc="7.742">tegmina quis capitum raptus de subere cortex,</TextUnit>
    <TextUnit id="5497" loc="7.743">aerataeque micant peltae, micat aereus ensis.</TextUnit>
    <TextUnit id="5498" loc="7.744">Et te montosae misere in proelia Nersae,</TextUnit>
    <TextUnit id="5499" loc="7.745">Ufens, insignem fama et felicibus armis;</TextUnit>
    <TextUnit id="5500" loc="7.746">horrida praecipue cui gens adsuetaque multo</TextUnit>
    <TextUnit id="5501" loc="7.747">venatu nemorum, duris Aequicula glaebis.</TextUnit>
    <TextUnit id="5502" loc="7.748">Armati terram exercent, semperque recentis</TextUnit>
    <TextUnit id="5503" loc="7.749">convectare iuvat praedas et vivere rapto.</TextUnit>
    <TextUnit id="5504" loc="7.750">Quin et Marruvia venit de gente sacerdos,</TextUnit>
    <TextUnit id="5505" loc="7.751">fronde super galeam et felici comptus oliva.</TextUnit>
    <TextUnit id="5506" loc="7.752">Archippi regis missu, fortissimus Umbro,</TextUnit>
    <TextUnit id="5507" loc="7.753">vipereo generi et graviter spirantibus hydris</TextUnit>
    <TextUnit id="5508" loc="7.754">spargere qui somnos cantuque manuque solebat</TextUnit>
    <TextUnit id="5509" loc="7.755">mulcebatque iras et morsus arte levabat.</TextUnit>
    <TextUnit id="5510" loc="7.756">Sed non Dardaniae medicari cuspidis ictum</TextUnit>
    <TextUnit id="5511" loc="7.757">evaluit, neque eum iuvere in volnera cantus</TextUnit>
    <TextUnit id="5512" loc="7.758">somniferi et Marsis quaesitae montibus herbae.</TextUnit>
    <TextUnit id="5513" loc="7.759">Te nemus Angitiae, vitrea te Fucinus unda,</TextUnit>
    <TextUnit id="5514" loc="7.760">te liquidi flevere lacus.</TextUnit>
    <TextUnit id="5515" loc="7.761">Ibat et Hippolyti proles pulcherrima bello,</TextUnit>
    <TextUnit id="5516" loc="7.762">Virbius, insignem quem mater Aricia misit,</TextUnit>
    <TextUnit id="5517" loc="7.763">eductum Egeriae lucis umentia circum</TextUnit>
    <TextUnit id="5518" loc="7.764">litora, pinguis ubi et placabilis ara Dianae.</TextUnit>
    <TextUnit id="5519" loc="7.765">Namque ferunt fama Hippolytum, postquam arte novercae</TextUnit>
    <TextUnit id="5520" loc="7.766">occiderit patriasque explerit sanguine poenas</TextUnit>
    <TextUnit id="5521" loc="7.767">turbatis distractus equis, ad sidera rursus</TextUnit>
    <TextUnit id="5522" loc="7.768">aetheria et superas caeli venisse sub auras,</TextUnit>
    <TextUnit id="5523" loc="7.769">Paeoniis revocatum herbis et amore Dianae.</TextUnit>
    <TextUnit id="5524" loc="7.770">Tum pater omnipotens, aliquem indignatus ab umbris</TextUnit>
    <TextUnit id="5525" loc="7.771">mortalem infernis ad lumina surgere vitae,</TextUnit>
    <TextUnit id="5526" loc="7.772">ipse repertorem medicinae talis et artis</TextUnit>
    <TextUnit id="5527" loc="7.773">fulmine Phoebigenam Stygias detrusit ad undas.</TextUnit>
    <TextUnit id="5528" loc="7.774">At Trivia Hippolytum secretis alma recondit</TextUnit>
    <TextUnit id="5529" loc="7.775">sedibus et nymphae Egeriae nemorique relegat,</TextUnit>
    <TextUnit id="5530" loc="7.776">solus ubi in silvis Italis ignobilis aevom</TextUnit>
    <TextUnit id="5531" loc="7.777">exigeret versoque ubi nomine Virbius esset.</TextUnit>
    <TextUnit id="5532" loc="7.778">Unde etiam templo Triviae lucisque sacratis</TextUnit>
    <TextUnit id="5533" loc="7.779">cornipedes arcentur equi, quod litore currum</TextUnit>
    <TextUnit id="5534" loc="7.780">et iuvenem monstris pavidi effudere marinis.</TextUnit>
    <TextUnit id="5535" loc="7.781">Filius ardentis haud setius aequore campi</TextUnit>
    <TextUnit id="5536" loc="7.782">exercebat equos curruque in bella ruebat.</TextUnit>
    <TextUnit id="5537" loc="7.783">Ipse inter primos praestanti corpore Turnus</TextUnit>
    <TextUnit id="5538" loc="7.784">vertitur arma tenens et toto vertice supra est.</TextUnit>
    <TextUnit id="5539" loc="7.785">Cui triplici crinita iuba galea alta Chimaeram</TextUnit>
    <TextUnit id="5540" loc="7.786">sustinet, Aetnaeos efflantem faucibus ignis:</TextUnit>
    <TextUnit id="5541" loc="7.787">tam magis illa fremens et tristibus effera flammis,</TextUnit>
    <TextUnit id="5542" loc="7.788">quam magis effuso crudescunt sanguine pugnae.</TextUnit>
    <TextUnit id="5543" loc="7.789">At levem clipeum sublatis cornibus Io</TextUnit>
    <TextUnit id="5544" loc="7.790">auro insignibat, iam saetis obsita, iam bos</TextUnit>
    <TextUnit id="5545" loc="7.791">(argumentum ingens), et custos virginis Argus</TextUnit>
    <TextUnit id="5546" loc="7.792">caelataque amnem fundens pater Inachus urna.</TextUnit>
    <TextUnit id="5547" loc="7.793">Insequitur nimbus peditum clipeataque totis</TextUnit>
    <TextUnit id="5548" loc="7.794">agmina densentur campis, Argivaque pubes</TextUnit>
    <TextUnit id="5549" loc="7.795">Auruncaeque manus, Rutuli veteresque Sicani</TextUnit>
    <TextUnit id="5550" loc="7.796">et Sacranae acies et picti scuta Labici;</TextUnit>
    <TextUnit id="5551" loc="7.797">qui saltus, Tiberine, tuos sacrumque Numici</TextUnit>
    <TextUnit id="5552" loc="7.798">litus arant Rutulosque exercent vomere colles</TextUnit>
    <TextUnit id="5553" loc="7.799">Circaeumque iugum, quis Iuppiter Anxurus arvis</TextUnit>
    <TextUnit id="5554" loc="7.800">praesidet et viridi gaudens Feronia luco;</TextUnit>
    <TextUnit id="5555" loc="7.801">qua Saturae iacet atra palus gelidusque per imas</TextUnit>
    <TextUnit id="5556" loc="7.802">quaerit iter vallis atque in mare conditur Ufens.</TextUnit>
    <TextUnit id="5557" loc="7.803">Hos super advenit Volsca de gente Camilla</TextUnit>
    <TextUnit id="5558" loc="7.804">agmen agens equitum et florentis aere catervas,</TextUnit>
    <TextUnit id="5559" loc="7.805">bellatrix, non illa colo calathisve Minervae</TextUnit>
    <TextUnit id="5560" loc="7.806">femineas adsueta manus, sed proelia virgo</TextUnit>
    <TextUnit id="5561" loc="7.807">dura pati cursuque pedum praevertere ventos.</TextUnit>
    <TextUnit id="5562" loc="7.808">Illa vel intactae segetis per summa volaret</TextUnit>
    <TextUnit id="5563" loc="7.809">gramina nec teneras cursu laesisset aristas,</TextUnit>
    <TextUnit id="5564" loc="7.810">vel mare per medium fluctu suspensa tumenti</TextUnit>
    <TextUnit id="5565" loc="7.811">ferret iter celeris nec tingueret aequore plantas.</TextUnit>
    <TextUnit id="5566" loc="7.812">Illam omnis tectis agrisque effusa iuventus</TextUnit>
    <TextUnit id="5567" loc="7.813">turbaque miratur matrum et prospectat euntem,</TextUnit>
    <TextUnit id="5568" loc="7.814">attonitis inhians animis, ut regius ostro</TextUnit>
    <TextUnit id="5569" loc="7.815">velet honos levis umeros, ut fibula crinem</TextUnit>
    <TextUnit id="5570" loc="7.816">auro internectat, Lyciam ut gerat ipsa pharetram</TextUnit>
    <TextUnit id="5571" loc="7.817">et pastoralem praefixa cuspide myrtum.</TextUnit>
    <TextUnit id="5572" loc="8.1">Ut belli signum Laurenti Turnus ab arce</TextUnit>
    <TextUnit id="5573" loc="8.2">extulit et rauco strepuerunt cornua cantu,</TextUnit>
    <TextUnit id="5574" loc="8.3">utque acris concussit equos utque impulit arma,</TextUnit>
    <TextUnit id="5575" loc="8.4">extemplo turbati animi, simul omne tumultu</TextUnit>
    <TextUnit id="5576" loc="8.5">coniurat trepido Latium saevitque iuventus</TextUnit>
    <TextUnit id="5577" loc="8.6">effera. Ductores primi Messapus et Ufens</TextUnit>
    <TextUnit id="5578" loc="8.7">contemptorque deum Mezentius undique cogunt</TextUnit>
    <TextUnit id="5579" loc="8.8">auxilia et latos vastant cultoribus agros.</TextUnit>
    <TextUnit id="5580" loc="8.9">mittitur et magni Venulus Diomedis ad urbem,</TextUnit>
    <TextUnit id="5581" loc="8.10">qui petat auxilium et Latio consistere Teucros,</TextUnit>
    <TextUnit id="5582" loc="8.11">advectum Aenean classi victosque penatis</TextUnit>
    <TextUnit id="5583" loc="8.12">inferre et fatis regem se dicere posci</TextUnit>
    <TextUnit id="5584" loc="8.13">edoceat multasque viro se adiungere gentis</TextUnit>
    <TextUnit id="5585" loc="8.14">Dardanio et late Latio increbrescere nomen.</TextUnit>
    <TextUnit id="5586" loc="8.15">Quid struat his coeptis, quem, si Fortuna sequatur,</TextUnit>
    <TextUnit id="5587" loc="8.16">eventum pugnae cupiat, manifestius ipsi</TextUnit>
    <TextUnit id="5588" loc="8.17">quam Turno regi aut regi apparere Latino.</TextUnit>
    <TextUnit id="5589" loc="8.18">Talia per Latium. Quae Laomedontius heros</TextUnit>
    <TextUnit id="5590" loc="8.19">cuncta videns magno curarum fluctuat aestu,</TextUnit>
    <TextUnit id="5591" loc="8.20">atque animum nunc huc celerem, nunc dividit illuc.</TextUnit>
    <TextUnit id="5592" loc="8.21">In partisque rapit varias perque omnia versat:</TextUnit>
    <TextUnit id="5593" loc="8.22">sicut aquae tremulum labris ubi lumen aenis</TextUnit>
    <TextUnit id="5594" loc="8.23">sole repercussum aut radiantis imagine lunae</TextUnit>
    <TextUnit id="5595" loc="8.24">omnia pervolitat late loca iamque sub auras</TextUnit>
    <TextUnit id="5596" loc="8.25">erigitur summique ferit lacuaria tecti.</TextUnit>
    <TextUnit id="5597" loc="8.26">Nox erat, et terras animalia fessa per omnis</TextUnit>
    <TextUnit id="5598" loc="8.27">alituum pecudumque genus sopor altus habebat:</TextUnit>
    <TextUnit id="5599" loc="8.28">cum pater in ripa gelidique sub aetheris axe</TextUnit>
    <TextUnit id="5600" loc="8.29">Aeneas, tristi turbatus pectora bello,</TextUnit>
    <TextUnit id="5601" loc="8.30">procubuit seramque dedit per membra quietem.</TextUnit>
    <TextUnit id="5602" loc="8.31">Huic deus ipse loci fluvio Tiberinus amoeno</TextUnit>
    <TextUnit id="5603" loc="8.32">populeas inter senior se attollere frondes</TextUnit>
    <TextUnit id="5604" loc="8.33">visus; eum tenuis glauco velabat amictu</TextUnit>
    <TextUnit id="5605" loc="8.34">carbasus, et crinis umbrosa tegebat harundo,</TextUnit>
    <TextUnit id="5606" loc="8.35">tum sic adfari et curas his demere dictis:</TextUnit>
    <TextUnit id="5607" loc="8.36">"O sate gente deum, Troianam ex hostibus urbem</TextUnit>
    <TextUnit id="5608" loc="8.37">qui revehis nobis aeternaque Pergama servas,</TextUnit>
    <TextUnit id="5609" loc="8.38">exspectate solo Laurenti arvisque Latinis,</TextUnit>
    <TextUnit id="5610" loc="8.39">hic tibi certa domus, certi, ne absiste, penates;</TextUnit>
    <TextUnit id="5611" loc="8.40">neu belli terrere minis: tumor omnis et irae</TextUnit>
    <TextUnit id="5612" loc="8.41">concessere deum.</TextUnit>
    <TextUnit id="5613" loc="8.42">[Iamque tibi, ne vana putes haec fingere somnum,</TextUnit>
    <TextUnit id="5614" loc="8.43">litoreis ingens inventa sub ilicibus sus,</TextUnit>
    <TextUnit id="5615" loc="8.44">triginta capitum fetus enixa, iacebit,</TextUnit>
    <TextUnit id="5616" loc="8.45">alba, solo recubans, albi circum ubera nati.</TextUnit>
    <TextUnit id="5617" loc="8.46">Hic locus urbis erit, requies ea certa laborum</TextUnit>
    <TextUnit id="5618" loc="8.47">ex quo ter denis urbem redeuntibus annis</TextUnit>
    <TextUnit id="5619" loc="8.48">Ascanius clari condet cognominis Albam.</TextUnit>
    <TextUnit id="5620" loc="8.49">Haud incerta cano.] Nunc qua ratione quod instat</TextUnit>
    <TextUnit id="5621" loc="8.50">expedias victor, paucis (adverte) docebo.</TextUnit>
    <TextUnit id="5622" loc="8.51">Arcades his oris, genus a Pallante profectum,</TextUnit>
    <TextUnit id="5623" loc="8.52">qui regem Euandrum comites, qui signa secuti,</TextUnit>
    <TextUnit id="5624" loc="8.53">delegere locum et posuere in montibus urbem</TextUnit>
    <TextUnit id="5625" loc="8.54">Pallantis proavi de nomine Pallanteum.</TextUnit>
    <TextUnit id="5626" loc="8.55">Hi bellum adsidue ducunt cum gente Latina;</TextUnit>
    <TextUnit id="5627" loc="8.56">hos castris adhibe socios et foedera iunge.</TextUnit>
    <TextUnit id="5628" loc="8.57">Ipse ego te ripis et recto flumine ducam,</TextUnit>
    <TextUnit id="5629" loc="8.58">adversum remis superes subvectus ut amnem.</TextUnit>
    <TextUnit id="5630" loc="8.59">Surge age, nate dea, primisque cadentibus astris</TextUnit>
    <TextUnit id="5631" loc="8.60">Iunoni fer rite preces iramque minasque</TextUnit>
    <TextUnit id="5632" loc="8.61">supplicibus supera votis. Mihi victor honorem</TextUnit>
    <TextUnit id="5633" loc="8.62">persolves. Ego sum pleno quem flumine cernis</TextUnit>
    <TextUnit id="5634" loc="8.63">stringentem ripas et pinguia culta secantem,</TextUnit>
    <TextUnit id="5635" loc="8.64">caeruleus Thybris, caelo gratissimus amnis.</TextUnit>
    <TextUnit id="5636" loc="8.65">Hic mihi magna domus, celsis caput urbibus, exit."</TextUnit>
    <TextUnit id="5637" loc="8.66">Dixit, deinde lacu fluvius se condidit alto,</TextUnit>
    <TextUnit id="5638" loc="8.67">ima petens; nox Aenean somnusque reliquit.</TextUnit>
    <TextUnit id="5639" loc="8.68">Surgit et aetherii spectans orientia solis</TextUnit>
    <TextUnit id="5640" loc="8.69">lumina rite cavis undam de flumine palmis</TextUnit>
    <TextUnit id="5641" loc="8.70">sustinet ac talis effundit ad aethera voces:</TextUnit>
    <TextUnit id="5642" loc="8.71">"Nymphae, Laurentes nymphae, genus amnibus unde est,</TextUnit>
    <TextUnit id="5643" loc="8.72">tuque, o Thybri tuo genitor cum flumine sancto,</TextUnit>
    <TextUnit id="5644" loc="8.73">accipite Aenean et tandem arcete periclis.</TextUnit>
    <TextUnit id="5645" loc="8.74">Quo te cumque lacus miserantem incommoda nostra</TextUnit>
    <TextUnit id="5646" loc="8.75">fonte tenet, quocumque solo pulcherrimus exis,</TextUnit>
    <TextUnit id="5647" loc="8.76">semper honore meo, semper celebrabere donis</TextUnit>
    <TextUnit id="5648" loc="8.77">corniger hesperidum fluvius regnator aquarum.</TextUnit>
    <TextUnit id="5649" loc="8.78">Adsis o tantum et propius tua numina firmes."</TextUnit>
    <TextUnit id="5650" loc="8.79">sic memorat geminasque legit de classe biremis</TextUnit>
    <TextUnit id="5651" loc="8.80">remigioque aptat, socios simul instruit armis.</TextUnit>
    <TextUnit id="5652" loc="8.81">Ecce autem subitum atque oculis mirabile monstrum;</TextUnit>
    <TextUnit id="5653" loc="8.82">candida per silvam cum fetu concolor albo</TextUnit>
    <TextUnit id="5654" loc="8.83">procubuit viridique in litore conspicitur sus.</TextUnit>
    <TextUnit id="5655" loc="8.84">Quam pius Aeneas tibi enim, tibi, maxuma Iuno,</TextUnit>
    <TextUnit id="5656" loc="8.85">mactat sacra ferens et cum grege sistit ad aram.</TextUnit>
    <TextUnit id="5657" loc="8.86">Thybris ea fluvium, quam longa est, nocte tumentem</TextUnit>
    <TextUnit id="5658" loc="8.87">leniit, et tacita refluens ita substitit unda,</TextUnit>
    <TextUnit id="5659" loc="8.88">mitis ut in morem stagni placidaeque paludis</TextUnit>
    <TextUnit id="5660" loc="8.89">sterneret aequor aquis, remo ut luctamen abesset.</TextUnit>
    <TextUnit id="5661" loc="8.90">Ergo iter inceptum celerant rumore secundo;</TextUnit>
    <TextUnit id="5662" loc="8.91">labitur uncta vadis abies; mirantur et undae,</TextUnit>
    <TextUnit id="5663" loc="8.92">miratur nemus insuetum fulgentia longe</TextUnit>
    <TextUnit id="5664" loc="8.93">scuta virum fluvio pictasque innare carinas.</TextUnit>
    <TextUnit id="5665" loc="8.94">Olli remigio noctemque diemque fatigant</TextUnit>
    <TextUnit id="5666" loc="8.95">et longos superant flexus variisque teguntur</TextUnit>
    <TextUnit id="5667" loc="8.96">arboribus viridisque secant placido aequore silvas.</TextUnit>
    <TextUnit id="5668" loc="8.97">Sol medium caeli conscenderat igneus orbem,</TextUnit>
    <TextUnit id="5669" loc="8.98">cum muros arcemque procul ac rara domorum</TextUnit>
    <TextUnit id="5670" loc="8.99">tecta vident, quae nunc Romana potentia caelo</TextUnit>
    <TextUnit id="5671" loc="8.100">aequavit, tum res inopes Euandrus habebat:</TextUnit>
    <TextUnit id="5672" loc="8.101">ocius advertunt proras urbique propinquant.</TextUnit>
    <TextUnit id="5673" loc="8.102">Forte die sollemnem illo rex Arcas honorem</TextUnit>
    <TextUnit id="5674" loc="8.103">Amphitryoniadae magno divisque ferebat</TextUnit>
    <TextUnit id="5675" loc="8.104">ante urbem in luco. Pallas huic filius una,</TextUnit>
    <TextUnit id="5676" loc="8.105">una omnes iuvenum primi pauperque senatus</TextUnit>
    <TextUnit id="5677" loc="8.106">tura dabant, tepidusque cruor fumabat ad aras.</TextUnit>
    <TextUnit id="5678" loc="8.107">Ut celsas videre rates atque inter opacum</TextUnit>
    <TextUnit id="5679" loc="8.108">adlabi nemus et tacitis incumbere remis,</TextUnit>
    <TextUnit id="5680" loc="8.109">terrentur visu subito cunctique relictis</TextUnit>
    <TextUnit id="5681" loc="8.110">consurgunt mensis. Audax quos rumpere Pallas</TextUnit>
    <TextUnit id="5682" loc="8.111">sacra vetat raptoque volat telo obvius ipse</TextUnit>
    <TextUnit id="5683" loc="8.112">et procul e tumulo: "Iuvenes, quae causa subegit</TextUnit>
    <TextUnit id="5684" loc="8.113">ignotas temptare vias, quo tenditis?" inquit.</TextUnit>
    <TextUnit id="5685" loc="8.114">"Qui genus? Unde domo? Pacemne huc fertis an arma?"</TextUnit>
    <TextUnit id="5686" loc="8.115">Tum pater Aeneas puppi sic fatur ab alta</TextUnit>
    <TextUnit id="5687" loc="8.116">paciferaeque manu ramum praetendit olivae:</TextUnit>
    <TextUnit id="5688" loc="8.117">"Troiugenas ac tela vides inimica Latinis,</TextUnit>
    <TextUnit id="5689" loc="8.118">quos illi bello profugos egere superbo.</TextUnit>
    <TextUnit id="5690" loc="8.119">Euandrum petimus. Ferte haec et dicite lectos</TextUnit>
    <TextUnit id="5691" loc="8.120">Dardaniae venisse duces socia arma rogantis."</TextUnit>
    <TextUnit id="5692" loc="8.121">Obstipuit tanto percussus nomine Pallas:</TextUnit>
    <TextUnit id="5693" loc="8.122">"Egredere o quicumque es" ait "coramque parentem</TextUnit>
    <TextUnit id="5694" loc="8.123">adloquere ac nostris succede penatibus hospes."</TextUnit>
    <TextUnit id="5695" loc="8.124">excepitque manu dextramque amplexus inhaesit.</TextUnit>
    <TextUnit id="5696" loc="8.125">Progressi subeunt luco fluviumque relinquunt.</TextUnit>
    <TextUnit id="5697" loc="8.126">Tum regem Aeneas dictis adfatur amicis:</TextUnit>
    <TextUnit id="5698" loc="8.127">"Optume Graiugenum, cui me Fortuna precari</TextUnit>
    <TextUnit id="5699" loc="8.128">et vitta comptos voluit praetendere ramos,</TextUnit>
    <TextUnit id="5700" loc="8.129">non equidem extimui, Danaum quod ductor et Arcas</TextUnit>
    <TextUnit id="5701" loc="8.130">quodque a stirpe fores geminis coniunctus Atridis;</TextUnit>
    <TextUnit id="5702" loc="8.131">sed mea me virtus et sancta oracula divom</TextUnit>
    <TextUnit id="5703" loc="8.132">cognatique patres, tua terris didita fama,</TextUnit>
    <TextUnit id="5704" loc="8.133">coniunxere tibi et fatis egere volentem.</TextUnit>
    <TextUnit id="5705" loc="8.134">Dardanus, Iliacae primus pater urbis et auctor,</TextUnit>
    <TextUnit id="5706" loc="8.135">Electra, ut Grai perhibent. Atlantide cretus,</TextUnit>
    <TextUnit id="5707" loc="8.136">advehitur Teucros; Electram maxumus Atlas</TextUnit>
    <TextUnit id="5708" loc="8.137">edidit, aetherios umero qui sustinet orbes</TextUnit>
    <TextUnit id="5709" loc="8.138">vobis Mercurius pater est, quem candida Maia</TextUnit>
    <TextUnit id="5710" loc="8.139">Cyllenae gelido conceptum vertice fudit;</TextUnit>
    <TextUnit id="5711" loc="8.140">at Maiam, auditis si quicquam credimus, Atlas,</TextUnit>
    <TextUnit id="5712" loc="8.141">idem Atlas generat, caeli qui sidera tollit.</TextUnit>
    <TextUnit id="5713" loc="8.142">Sic genus amborum scindit se sanguine ab uno.</TextUnit>
    <TextUnit id="5714" loc="8.143">His fretus non legatos neque prima per artem</TextUnit>
    <TextUnit id="5715" loc="8.144">temptamenta tui pepigi: me, me ipse meumque</TextUnit>
    <TextUnit id="5716" loc="8.145">obieci caput et supplex ad limina veni.</TextUnit>
    <TextUnit id="5717" loc="8.146">Gens eadem, quae te, crudeli Daunia bello</TextUnit>
    <TextUnit id="5718" loc="8.147">insequitur; nos si pellant, nihil afore credunt,</TextUnit>
    <TextUnit id="5719" loc="8.148">quin omnem Hesperiam penitus sua sub iuga mittant</TextUnit>
    <TextUnit id="5720" loc="8.149">et mare quod supra teneant quodque adluit infra.</TextUnit>
    <TextUnit id="5721" loc="8.150">Accipe daque fidem: sunt nobis fortia bello</TextUnit>
    <TextUnit id="5722" loc="8.151">pectora, sunt animi et rebus spectata iuventus."</TextUnit>
    <TextUnit id="5723" loc="8.152">Dixerat Aeneas. Ille os oculosque loquentis</TextUnit>
    <TextUnit id="5724" loc="8.153">iamdudum et totum lustrabat lumine corpus.</TextUnit>
    <TextUnit id="5725" loc="8.154">Tum sic pauca refert: "Ut te, fortissime Teucrum,</TextUnit>
    <TextUnit id="5726" loc="8.155">accipio agnoscoque libens! Ut verba parentis</TextUnit>
    <TextUnit id="5727" loc="8.156">et vocem Anchisae magni voltumque recordor!</TextUnit>
    <TextUnit id="5728" loc="8.157">Nam memini Hesionae visentem regna sororis</TextUnit>
    <TextUnit id="5729" loc="8.158">Laomedontiaden Priamum, Salamina petentem,</TextUnit>
    <TextUnit id="5730" loc="8.159">protinus Arcadiae gelidos invisere finis.</TextUnit>
    <TextUnit id="5731" loc="8.160">Tum mihi prima genas vestibat flore iuventas,</TextUnit>
    <TextUnit id="5732" loc="8.161">mirabarque duces Teucros, mirabar et ipsum</TextUnit>
    <TextUnit id="5733" loc="8.162">Laomedontiaden, sed cunctis altior ibat</TextUnit>
    <TextUnit id="5734" loc="8.163">Anchises: mihi mens iuvenali ardebat amore</TextUnit>
    <TextUnit id="5735" loc="8.164">compellare virum et dextrae coniungere dextram.</TextUnit>
    <TextUnit id="5736" loc="8.165">Accessi et cupidus Phenei sub moenia duxi.</TextUnit>
    <TextUnit id="5737" loc="8.166">Ille mihi insignem pharetram Lyciasque sagittas</TextUnit>
    <TextUnit id="5738" loc="8.167">discedens chlamydemque auro dedit intertextam</TextUnit>
    <TextUnit id="5739" loc="8.168">frenaque bina meus quae nunc habet aurea Pallas.</TextUnit>
    <TextUnit id="5740" loc="8.169">Ergo et quam petitis iuncta est mihi foedere dextra,</TextUnit>
    <TextUnit id="5741" loc="8.170">et lux cum primum terris se crastina reddet,</TextUnit>
    <TextUnit id="5742" loc="8.171">auxilio laetos dimittam opibusque iuvabo.</TextUnit>
    <TextUnit id="5743" loc="8.172">Interea sacra haec, quando huc venistis amici,</TextUnit>
    <TextUnit id="5744" loc="8.173">annua, quae differre nefas, celebrate faventes</TextUnit>
    <TextUnit id="5745" loc="8.174">nobiscum et iam nunc sociorum adsuescite mensis."</TextUnit>
    <TextUnit id="5746" loc="8.175">Haec ubi dicta, dapes iubet et sublata reponi</TextUnit>
    <TextUnit id="5747" loc="8.176">pocula gramineoque viros locat ipse sedili</TextUnit>
    <TextUnit id="5748" loc="8.177">praecipuumque toro et villosi pelle leonis</TextUnit>
    <TextUnit id="5749" loc="8.178">accipit Aenean solioque invitat acerno.</TextUnit>
    <TextUnit id="5750" loc="8.179">Tum lecti iuvenes certatim araeque sacerdos</TextUnit>
    <TextUnit id="5751" loc="8.180">viscera tosta ferunt taurorum onerantque canistris</TextUnit>
    <TextUnit id="5752" loc="8.181">dona laboratae Cereris Bacchumque ministrant.</TextUnit>
    <TextUnit id="5753" loc="8.182">Vescitur Aeneas simul et Troiana iuventus</TextUnit>
    <TextUnit id="5754" loc="8.183">perpetui tergo bovis et lustralibus extis.</TextUnit>
    <TextUnit id="5755" loc="8.184">Postquam exempta fames et amor compressus edendi,</TextUnit>
    <TextUnit id="5756" loc="8.185">rex Euandrus ait: "Non haec sollemnia nobis,</TextUnit>
    <TextUnit id="5757" loc="8.186">has ex more dapes, hanc tanti numinis aram</TextUnit>
    <TextUnit id="5758" loc="8.187">vana superstitio veterumque ignara deorum</TextUnit>
    <TextUnit id="5759" loc="8.188">inposuit: saevis, hospes Troiane, periclis</TextUnit>
    <TextUnit id="5760" loc="8.189">servati facimus meritosque novamus honores.</TextUnit>
    <TextUnit id="5761" loc="8.190">Iam primum saxis suspensam hanc aspice rupem,</TextUnit>
    <TextUnit id="5762" loc="8.191">disiectae procul ut moles desertaque montis</TextUnit>
    <TextUnit id="5763" loc="8.192">stat domus et scopuli ingentem traxere ruinam.</TextUnit>
    <TextUnit id="5764" loc="8.193">Hic spelunca fuit, vasto summota recessu,</TextUnit>
    <TextUnit id="5765" loc="8.194">semihominis Caci facies quam dira tenebat</TextUnit>
    <TextUnit id="5766" loc="8.195">solis inaccessam radiis; semperque recenti</TextUnit>
    <TextUnit id="5767" loc="8.196">caede tepebat humus, foribusque adfixa superbis</TextUnit>
    <TextUnit id="5768" loc="8.197">ora virum tristi pendebant pallida tabo.</TextUnit>
    <TextUnit id="5769" loc="8.198">Huic monstro Volcanus erat pater: illius atros</TextUnit>
    <TextUnit id="5770" loc="8.199">ore vomens ignis magna se mole ferebat.</TextUnit>
    <TextUnit id="5771" loc="8.200">Attulit et nobis aliquando optantibus aetas</TextUnit>
    <TextUnit id="5772" loc="8.201">auxilium adventumque dei. Nam maximus ultor,</TextUnit>
    <TextUnit id="5773" loc="8.202">tergemini nece Geryonae spoliisque superbus</TextUnit>
    <TextUnit id="5774" loc="8.203">Alcides aderat taurosque hac victor agebat</TextUnit>
    <TextUnit id="5775" loc="8.204">ingentis, vallemque boves amnemque tenebant.</TextUnit>
    <TextUnit id="5776" loc="8.205">At furiis Caci mens effera, nequid inausum</TextUnit>
    <TextUnit id="5777" loc="8.206">aut intractatum scelerisve dolive fuisset,</TextUnit>
    <TextUnit id="5778" loc="8.207">quattuor a stabulis praestanti corpore tauros</TextUnit>
    <TextUnit id="5779" loc="8.208">avertit, totidem forma superante iuvencas;</TextUnit>
    <TextUnit id="5780" loc="8.209">atque hos, nequa forent pedibus vestigia rectis,</TextUnit>
    <TextUnit id="5781" loc="8.210">cauda in speluncam tractos versisque viarum</TextUnit>
    <TextUnit id="5782" loc="8.211">indiciis raptos saxo occultabat opaco:</TextUnit>
    <TextUnit id="5783" loc="8.212">quaerenti nulla ad speluncam signa ferebant.</TextUnit>
    <TextUnit id="5784" loc="8.213">Interea, cum iam stabulis saturata moveret</TextUnit>
    <TextUnit id="5785" loc="8.214">Amphytrioniades armenta abitumque pararet,</TextUnit>
    <TextUnit id="5786" loc="8.215">discessu mugire boves atque omne querelis</TextUnit>
    <TextUnit id="5787" loc="8.216">impleri nemus et colles clamore relinqui.</TextUnit>
    <TextUnit id="5788" loc="8.217">reddidit una boum vocem vastoque sub antro</TextUnit>
    <TextUnit id="5789" loc="8.218">mugiit et Caci spem custodita fefellit.</TextUnit>
    <TextUnit id="5790" loc="8.219">Hic vero Alcidae furiis exarserat atro</TextUnit>
    <TextUnit id="5791" loc="8.220">felle dolor: rapit arma manu nodisque gravatum</TextUnit>
    <TextUnit id="5792" loc="8.221">robur et aerii cursu petit ardua montis.</TextUnit>
    <TextUnit id="5793" loc="8.222">Tum primum nostri Cacum videre timentem</TextUnit>
    <TextUnit id="5794" loc="8.223">turbatumque oculis: fugit ilicet ocior Euro</TextUnit>
    <TextUnit id="5795" loc="8.224">speluncamque petit, pedibus timor addidit alas.</TextUnit>
    <TextUnit id="5796" loc="8.225">Ut sese inclusit ruptisque immane catenis</TextUnit>
    <TextUnit id="5797" loc="8.226">deiecit saxum, ferro quod et arte paterna</TextUnit>
    <TextUnit id="5798" loc="8.227">pendebat, fultosque emuniit obice postis,</TextUnit>
    <TextUnit id="5799" loc="8.228">ecce furens animis aderat Tirynthius omnemque</TextUnit>
    <TextUnit id="5800" loc="8.229">accessum lustrans huc ora ferebat et illuc,</TextUnit>
    <TextUnit id="5801" loc="8.230">dentibus infrendens. Ter totum fervidus ira</TextUnit>
    <TextUnit id="5802" loc="8.231">lustrat Aventini montem, ter saxea temptat</TextUnit>
    <TextUnit id="5803" loc="8.232">limina nequiquam, ter fessus valle resedit.</TextUnit>
    <TextUnit id="5804" loc="8.233">Stabat acuta silex, praecisis undique saxis</TextUnit>
    <TextUnit id="5805" loc="8.234">speluncae dorso insurgens, altissima visu,</TextUnit>
    <TextUnit id="5806" loc="8.235">dirarum nidis domus opportuna volucrum.</TextUnit>
    <TextUnit id="5807" loc="8.236">Hanc, ut prona iugo laevum incumbebat in amnem,</TextUnit>
    <TextUnit id="5808" loc="8.237">dexter in adversum nitens concussit et imis</TextUnit>
    <TextUnit id="5809" loc="8.238">avolsam solvit radicibus; inde repente</TextUnit>
    <TextUnit id="5810" loc="8.239">inpulit, inpulsu quo maximus intonat aether</TextUnit>
    <TextUnit id="5811" loc="8.240">dissultant ripae refluitque exterritus amnis.</TextUnit>
    <TextUnit id="5812" loc="8.241">At specus et Caci detecta apparuit ingens</TextUnit>
    <TextUnit id="5813" loc="8.242">regia, et umbrosae penitus patuere cavernae:</TextUnit>
    <TextUnit id="5814" loc="8.243">non secus ac siqua penitus vi terra dehiscens</TextUnit>
    <TextUnit id="5815" loc="8.244">infernas reseret sedes et regna recludat</TextUnit>
    <TextUnit id="5816" loc="8.245">pallida, dis invisa, superque immane barathrum</TextUnit>
    <TextUnit id="5817" loc="8.246">cernatur, trepident inmisso lumine manes.</TextUnit>
    <TextUnit id="5818" loc="8.247">Ergo insperata deprensum luce repente</TextUnit>
    <TextUnit id="5819" loc="8.248">inclusumque cavo saxo atque insueta rudentem</TextUnit>
    <TextUnit id="5820" loc="8.249">desuper Alcides telis premit omniaque arma</TextUnit>
    <TextUnit id="5821" loc="8.250">advocat et ramis vastisque molaribus instat.</TextUnit>
    <TextUnit id="5822" loc="8.251">Ille autem, neque enim fuga iam super ulla pericli,</TextUnit>
    <TextUnit id="5823" loc="8.252">faucibus ingentem fumum (mirabile dictu)</TextUnit>
    <TextUnit id="5824" loc="8.253">evomit involvitque domum caligine caeca,</TextUnit>
    <TextUnit id="5825" loc="8.254">prospectum eripiens oculis, glomeratque sub antro</TextUnit>
    <TextUnit id="5826" loc="8.255">fumiferam noctem commixtis igne tenebris.</TextUnit>
    <TextUnit id="5827" loc="8.256">Non tulit Alcides animis seque ipse per ignem</TextUnit>
    <TextUnit id="5828" loc="8.257">praecipiti iecit saltu, qua plurimus undam</TextUnit>
    <TextUnit id="5829" loc="8.258">fumus agit nebulaque ingens specus aestuat atra.</TextUnit>
    <TextUnit id="5830" loc="8.259">Hic Cacum in tenebris incendia vana vomentem</TextUnit>
    <TextUnit id="5831" loc="8.260">corripit in nodum complexus et angit inhaerens</TextUnit>
    <TextUnit id="5832" loc="8.261">elisos oculos et siccum sanguine guttur.</TextUnit>
    <TextUnit id="5833" loc="8.262">Panditur extemplo foribus domus atra revolsis,</TextUnit>
    <TextUnit id="5834" loc="8.263">abstractaeque boves abiurataeque rapinae</TextUnit>
    <TextUnit id="5835" loc="8.264">caelo ostenduntur, pedibusque informe cadaver</TextUnit>
    <TextUnit id="5836" loc="8.265">protrahitur. Nequeunt expleri corda tuendo</TextUnit>
    <TextUnit id="5837" loc="8.266">terribilis oculos, voltum villosaque saetis</TextUnit>
    <TextUnit id="5838" loc="8.267">pectora semiferi atque extinctos faucibus ignis.</TextUnit>
    <TextUnit id="5839" loc="8.268">Ex illo celebratus honos, laetique minores</TextUnit>
    <TextUnit id="5840" loc="8.269">servavere diem, primusque Potitius auctor</TextUnit>
    <TextUnit id="5841" loc="8.270">et domus Herculei custos Pinaria sacri.</TextUnit>
    <TextUnit id="5842" loc="8.271">Hanc aram luco statuit, quae maxuma semper</TextUnit>
    <TextUnit id="5843" loc="8.272">dicetur nobis et erit quae maxuma semper.</TextUnit>
    <TextUnit id="5844" loc="8.273">Quare agite, o iuvenes, tantarum in munere laudum</TextUnit>
    <TextUnit id="5845" loc="8.274">cingite fronde comas et pocula porgite dextris</TextUnit>
    <TextUnit id="5846" loc="8.275">communemque vocate deum et date vina volentes."</TextUnit>
    <TextUnit id="5847" loc="8.276">Dixerat, Herculea bicolor cum populus umbra</TextUnit>
    <TextUnit id="5848" loc="8.277">velavitque comas foliisque innexa pependit</TextUnit>
    <TextUnit id="5849" loc="8.278">et sacer implevit dextram scyphus. Ocius omnes</TextUnit>
    <TextUnit id="5850" loc="8.279">in mensam laeti libant divosque precantur.</TextUnit>
    <TextUnit id="5851" loc="8.280">Devexo interea propior fit Vesper Olympo,</TextUnit>
    <TextUnit id="5852" loc="8.281">iamque sacerdotes primusque Potitius ibant,</TextUnit>
    <TextUnit id="5853" loc="8.282">pellibus in morem cincti, flammasque ferebant.</TextUnit>
    <TextUnit id="5854" loc="8.283">Instaurant epulas et mensae grata secundae</TextUnit>
    <TextUnit id="5855" loc="8.284">dona ferunt cumulantque oneratis lancibus aras.</TextUnit>
    <TextUnit id="5856" loc="8.285">tum Salii ad cantus incensa altaria circum</TextUnit>
    <TextUnit id="5857" loc="8.286">populeis adsunt evincti tempora ramis,</TextUnit>
    <TextUnit id="5858" loc="8.287">hic iuvenum chorus, ille senum; qui carmine laudes</TextUnit>
    <TextUnit id="5859" loc="8.288">Herculeas et facta ferunt: ut prima novercae</TextUnit>
    <TextUnit id="5860" loc="8.289">monstra manu geminosque premens eliserit angues,</TextUnit>
    <TextUnit id="5861" loc="8.290">ut bello egregias idem disiecerit urbes,</TextUnit>
    <TextUnit id="5862" loc="8.291">Troiamque Oechaliamque, ut duros mille labores</TextUnit>
    <TextUnit id="5863" loc="8.292">rege sub Eurystheo fatis Iunonis iniquae</TextUnit>
    <TextUnit id="5864" loc="8.293">pertulerit. "Tu nubigenas, invicte, bimembris</TextUnit>
    <TextUnit id="5865" loc="8.294">Hylaeeumque Pholumque, manu, tu Cresia mactas</TextUnit>
    <TextUnit id="5866" loc="8.295">prodigia et vastum Nemeae sub rupe leonem.</TextUnit>
    <TextUnit id="5867" loc="8.296">Te Stygii tremuere lacus, te ianitor Orci</TextUnit>
    <TextUnit id="5868" loc="8.297">ossa super recubans antro semesa cruento;</TextUnit>
    <TextUnit id="5869" loc="8.298">nec te ullae facies, non terruit ipse Typhoeus,</TextUnit>
    <TextUnit id="5870" loc="8.299">arduus arma tenens; non te rationis egentem</TextUnit>
    <TextUnit id="5871" loc="8.300">Lernaeus turba capitum circumstetit anguis.</TextUnit>
    <TextUnit id="5872" loc="8.301">Salve, vera Iovis proles, decus addite divis,</TextUnit>
    <TextUnit id="5873" loc="8.302">et nos et tua dexter adi pede sacra secundo."</TextUnit>
    <TextUnit id="5874" loc="8.303">Talia carminibus celebrant; super omnia Caci</TextUnit>
    <TextUnit id="5875" loc="8.304">speluncam adiciunt spirantemque ignibus ipsum.</TextUnit>
    <TextUnit id="5876" loc="8.305">Consonat omne nemus strepitu collesque resultant.</TextUnit>
    <TextUnit id="5877" loc="8.306">Exim se cuncti divinis rebus ad urbem</TextUnit>
    <TextUnit id="5878" loc="8.307">perfectis referunt. Ibat rex obsitus aevo</TextUnit>
    <TextUnit id="5879" loc="8.308">et comitem Aenean iuxta natumque tenebat</TextUnit>
    <TextUnit id="5880" loc="8.309">ingrediens varioque viam sermone levabat.</TextUnit>
    <TextUnit id="5881" loc="8.310">miratur facilisque oculos fert omnia circum</TextUnit>
    <TextUnit id="5882" loc="8.311">Aeneas capiturque locis et singula laetus</TextUnit>
    <TextUnit id="5883" loc="8.312">exquiritque auditque virum monimenta priorum.</TextUnit>
    <TextUnit id="5884" loc="8.313">Tum rex Euandrus, Romanae conditor arcis:</TextUnit>
    <TextUnit id="5885" loc="8.314">"Haec nemora indigenae fauni nymphaeque tenebant</TextUnit>
    <TextUnit id="5886" loc="8.315">gensque virum truncis et duro robore nata,</TextUnit>
    <TextUnit id="5887" loc="8.316">quis neque mos neque cultus erat, nec iungere tauros</TextUnit>
    <TextUnit id="5888" loc="8.317">aut componere opes norant aut parcere parto,</TextUnit>
    <TextUnit id="5889" loc="8.318">sed rami atque asper victu venatus alebat.</TextUnit>
    <TextUnit id="5890" loc="8.319">Primus ab aetherio venit Saturnus Olympo,</TextUnit>
    <TextUnit id="5891" loc="8.320">arma Iovis fugiens et regnis exsul ademptis.</TextUnit>
    <TextUnit id="5892" loc="8.321">Is genus indocile ac dispersum montibus altis</TextUnit>
    <TextUnit id="5893" loc="8.322">composuit legesque dedit Latiumque vocari</TextUnit>
    <TextUnit id="5894" loc="8.323">maluit, his quoniam latuisset tutis in oris.</TextUnit>
    <TextUnit id="5895" loc="8.324">Aurea quae perhibent illo sub rege fuere</TextUnit>
    <TextUnit id="5896" loc="8.325">saecula. Sic placida populos in pace regebat,</TextUnit>
    <TextUnit id="5897" loc="8.326">deterior donec paulatim ac decolor aetas</TextUnit>
    <TextUnit id="5898" loc="8.327">et belli rabies et amor successit habendi.</TextUnit>
    <TextUnit id="5899" loc="8.328">Tum manus Ausonia et gentes venere Sicanae,</TextUnit>
    <TextUnit id="5900" loc="8.329">saepius et nomen posuit Saturnia tellus;</TextUnit>
    <TextUnit id="5901" loc="8.330">tum reges asperque immani corpore Thybris,</TextUnit>
    <TextUnit id="5902" loc="8.331">a quo post Itali fluvium cognomine Thybrim</TextUnit>
    <TextUnit id="5903" loc="8.332">diximus, amisit verum vetus Albula nomen;</TextUnit>
    <TextUnit id="5904" loc="8.333">me pulsum patria pelagique extrema sequentem</TextUnit>
    <TextUnit id="5905" loc="8.334">Fortuna omnipotens et ineluctabile fatum</TextUnit>
    <TextUnit id="5906" loc="8.335">his posuere locis matrisque egere tremenda</TextUnit>
    <TextUnit id="5907" loc="8.336">Carmentis nymphae monita et deus auctor Apollo.</TextUnit>
    <TextUnit id="5908" loc="8.337">Vix ea dicta: dehinc progressus monstrat et aram</TextUnit>
    <TextUnit id="5909" loc="8.338">et Carmentalem Romani nomine portam</TextUnit>
    <TextUnit id="5910" loc="8.339">quam memorant, nymphae priscum Carmentis honorem,</TextUnit>
    <TextUnit id="5911" loc="8.340">vatis fatidicae, cecinit quae prima futuros</TextUnit>
    <TextUnit id="5912" loc="8.341">Aeneadas magnos et nobile Pallanteum.</TextUnit>
    <TextUnit id="5913" loc="8.342">Hinc lucum ingentem quem Romulus acer Asylum</TextUnit>
    <TextUnit id="5914" loc="8.343">rettulit et gelida monstrat sub rupe Lupercal,</TextUnit>
    <TextUnit id="5915" loc="8.344">Parrhasio dictum Panos de more Lycaei.</TextUnit>
    <TextUnit id="5916" loc="8.345">Nec non et sacri monstrat nemus Argileti</TextUnit>
    <TextUnit id="5917" loc="8.346">testaturque locum et letum docet hospitis Argi.</TextUnit>
    <TextUnit id="5918" loc="8.347">Hinc ad Tarpeiam sedem et Capitolia ducit,</TextUnit>
    <TextUnit id="5919" loc="8.348">aurea nunc, olim silvestribus horrida dumis.</TextUnit>
    <TextUnit id="5920" loc="8.349">Iam tum religio pavidos terrebat agrestis</TextUnit>
    <TextUnit id="5921" loc="8.350">dira loci, iam tum silvam saxumque tremebant.</TextUnit>
    <TextUnit id="5922" loc="8.351">Hoc nemus, hunc," inquit, "frondoso vertice collem</TextUnit>
    <TextUnit id="5923" loc="8.352">(quis deus incertum est) habitat deus: Arcades ipsum</TextUnit>
    <TextUnit id="5924" loc="8.353">credunt se vidisse Iovem, cum saepe nigrantem</TextUnit>
    <TextUnit id="5925" loc="8.354">aegida concuteret dextra nimbosque cieret.</TextUnit>
    <TextUnit id="5926" loc="8.355">Haec duo praeterea disiectis oppida muris,</TextUnit>
    <TextUnit id="5927" loc="8.356">reliquias veterumque vides monimenta virorum.</TextUnit>
    <TextUnit id="5928" loc="8.357">Hanc Ianus pater, hanc Saturnus condidit arcem:</TextUnit>
    <TextUnit id="5929" loc="8.358">Ianiculum huic, illi fuerat Saturnia nomen."</TextUnit>
    <TextUnit id="5930" loc="8.359">Talibus inter se dictis ad tecta subibant</TextUnit>
    <TextUnit id="5931" loc="8.360">pauperis Euandri passimque armenta videbant</TextUnit>
    <TextUnit id="5932" loc="8.361">Romanoque foro et lautis mugire Carinis.</TextUnit>
    <TextUnit id="5933" loc="8.362">Ut ventum ad sedes: "Haec," inquit, "limina victor</TextUnit>
    <TextUnit id="5934" loc="8.363">Alcides subiit, haec illum regia cepit.</TextUnit>
    <TextUnit id="5935" loc="8.364">Aude, hospes, contemnere opes et te quoque dignum</TextUnit>
    <TextUnit id="5936" loc="8.365">finge deo rebusque veni non asper egenis."</TextUnit>
    <TextUnit id="5937" loc="8.366">dixit et angusti subter fastigia tecti</TextUnit>
    <TextUnit id="5938" loc="8.367">ingentem Aenean duxit stratisque locavit</TextUnit>
    <TextUnit id="5939" loc="8.368">effultum foliis et pelle Libystidis ursae.</TextUnit>
    <TextUnit id="5940" loc="8.369">Nox ruit et fuscis tellurem amplectitur alis.</TextUnit>
    <TextUnit id="5941" loc="8.370">At Venus haud animo nequiquam exterrita mater</TextUnit>
    <TextUnit id="5942" loc="8.371">Laurentumque minis et duro mota tumultu</TextUnit>
    <TextUnit id="5943" loc="8.372">Volcanum adloquitur thalamoque haec coniugis aureo</TextUnit>
    <TextUnit id="5944" loc="8.373">incipit et dictis divinum adspirat amorem:</TextUnit>
    <TextUnit id="5945" loc="8.374">"Dum bello Argolici vastabant Pergama reges</TextUnit>
    <TextUnit id="5946" loc="8.375">debita casurasque inimicis ignibus arces,</TextUnit>
    <TextUnit id="5947" loc="8.376">non ullum auxilium miseris, non arma rogavi</TextUnit>
    <TextUnit id="5948" loc="8.377">artis opisque tuae nec te, carissime coniunx,</TextUnit>
    <TextUnit id="5949" loc="8.378">incassumve tuos volui exercere labores,</TextUnit>
    <TextUnit id="5950" loc="8.379">quamvis et Priami deberem plurima natis</TextUnit>
    <TextUnit id="5951" loc="8.380">et durum Aeneae flevissem saepe laborem.</TextUnit>
    <TextUnit id="5952" loc="8.381">Nunc Iovis imperiis Rutulorum constitit oris:</TextUnit>
    <TextUnit id="5953" loc="8.382">ergo eadem supplex venio et sanctum mihi numen</TextUnit>
    <TextUnit id="5954" loc="8.383">arma rogo genetrix nato. Te filia Nerei,</TextUnit>
    <TextUnit id="5955" loc="8.384">te potuit lacrimis Tithonia flectere coniunx.</TextUnit>
    <TextUnit id="5956" loc="8.385">Aspice qui coeant populi, quae moenia clausis</TextUnit>
    <TextUnit id="5957" loc="8.386">ferrum acuant portis in me exscidiumque meorum."</TextUnit>
    <TextUnit id="5958" loc="8.387">Dixerat et niveis hinc atque hinc diva lacertis</TextUnit>
    <TextUnit id="5959" loc="8.388">cunctantem amplexu molli fovet. Ille repente</TextUnit>
    <TextUnit id="5960" loc="8.389">accepit solitam flammam, notusque medullas</TextUnit>
    <TextUnit id="5961" loc="8.390">intravit calor et labefacta per ossa cucurrit:</TextUnit>
    <TextUnit id="5962" loc="8.391">non secus atque olim tonitru cum rupta corusco</TextUnit>
    <TextUnit id="5963" loc="8.392">ignea rima micans percurrit lumine nimbos.</TextUnit>
    <TextUnit id="5964" loc="8.393">Sensit laeta dolis et formae conscia coniunx.</TextUnit>
    <TextUnit id="5965" loc="8.394">Tum pater aeterno fatur devinctus amore:</TextUnit>
    <TextUnit id="5966" loc="8.395">"Quid causas petis ex alto? Fiducia cessit</TextUnit>
    <TextUnit id="5967" loc="8.396">quo tibi, diva, mei? Similis si cura fuisset,</TextUnit>
    <TextUnit id="5968" loc="8.397">tum quoque fas nobis Teucros armare fuisset:</TextUnit>
    <TextUnit id="5969" loc="8.398">nec pater omnipotens Troiam nec fata vetabant</TextUnit>
    <TextUnit id="5970" loc="8.399">stare decemque alios Priamum superesse per annos.</TextUnit>
    <TextUnit id="5971" loc="8.400">Et nunc, si bellare paras atque haec tibi mens est,</TextUnit>
    <TextUnit id="5972" loc="8.401">quidquid in arte mea possum promittere curae,</TextUnit>
    <TextUnit id="5973" loc="8.402">quod fieri ferro liquidove potest electro,</TextUnit>
    <TextUnit id="5974" loc="8.403">quantum ignes animaeque valent, absiste precando</TextUnit>
    <TextUnit id="5975" loc="8.404">viribus indubitare tuis." Ea verba locutus</TextUnit>
    <TextUnit id="5976" loc="8.405">optatos dedit amplexus placidumque petivit</TextUnit>
    <TextUnit id="5977" loc="8.406">coniugis infusus gremio per membra soporem.</TextUnit>
    <TextUnit id="5978" loc="8.407">Inde ubi prima quies medio iam noctis abactae</TextUnit>
    <TextUnit id="5979" loc="8.408">curriculo expulerat somnum, cum femina primum,</TextUnit>
    <TextUnit id="5980" loc="8.409">cui tolerare colo vitam tenuique Minerva</TextUnit>
    <TextUnit id="5981" loc="8.410">impositum, cinerem et sopitos suscitat ignes,</TextUnit>
    <TextUnit id="5982" loc="8.411">noctem addens operi, famulasque ad lumina longo</TextUnit>
    <TextUnit id="5983" loc="8.412">exercet penso, castum ut servare cubile</TextUnit>
    <TextUnit id="5984" loc="8.413">coniugis et possit parvos educere natos:</TextUnit>
    <TextUnit id="5985" loc="8.414">haud secus Ignipotens nec tempore segnior illo</TextUnit>
    <TextUnit id="5986" loc="8.415">mollibus e stratis opera ad fabrilia surgit.</TextUnit>
    <TextUnit id="5987" loc="8.416">Insula Sicanium iuxta latus Aeoliamque</TextUnit>
    <TextUnit id="5988" loc="8.417">erigitur Liparen, fumantibus ardua saxis,</TextUnit>
    <TextUnit id="5989" loc="8.418">quam subter specus et Cyclopum exesa caminis</TextUnit>
    <TextUnit id="5990" loc="8.419">antra Aetnaea tonant validique incudibus ictus</TextUnit>
    <TextUnit id="5991" loc="8.420">auditi referunt gemitus striduntque cavernis</TextUnit>
    <TextUnit id="5992" loc="8.421">stricturae Chalybum et fornacibus ignis anhelat,</TextUnit>
    <TextUnit id="5993" loc="8.422">Volcani domus et Volcania nomine tellus.</TextUnit>
    <TextUnit id="5994" loc="8.423">Hoc tunc ignipotens caelo descendit ab alto.</TextUnit>
    <TextUnit id="5995" loc="8.424">Ferrum exercebant vasto Cyclopes in antro,</TextUnit>
    <TextUnit id="5996" loc="8.425">Brontesque Steropesque et nudus membra Pyragmon.</TextUnit>
    <TextUnit id="5997" loc="8.426">His informatum manibus iam parte polita</TextUnit>
    <TextUnit id="5998" loc="8.427">fulmen erat, toto genitor quae plurima caelo</TextUnit>
    <TextUnit id="5999" loc="8.428">deicit in terras, pars inperfecta manebat.</TextUnit>
    <TextUnit id="6000" loc="8.429">Tris imbris torti radios, tris nubis aquosae</TextUnit>
    <TextUnit id="6001" loc="8.430">addiderant, rutili tris ignis et alitis austri:</TextUnit>
    <TextUnit id="6002" loc="8.431">fulgores nunc horrificos sonitumque metumque</TextUnit>
    <TextUnit id="6003" loc="8.432">miscebant operi flammisque sequacibus iras.</TextUnit>
    <TextUnit id="6004" loc="8.433">Parte alia Marti currumque rotasque volucris</TextUnit>
    <TextUnit id="6005" loc="8.434">instabant, quibus ille viros, quibus excitat urbes;</TextUnit>
    <TextUnit id="6006" loc="8.435">aegidaque horriferam, turbatae Palladis arma,</TextUnit>
    <TextUnit id="6007" loc="8.436">certatim squamis serpentum auroque polibant</TextUnit>
    <TextUnit id="6008" loc="8.437">conexosque anguis ipsamque in pectore divae</TextUnit>
    <TextUnit id="6009" loc="8.438">Gorgona, desecto vertentem lumina collo.</TextUnit>
    <TextUnit id="6010" loc="8.439">"Tollite cuncta," inquit, "coeptosque auferte labores,</TextUnit>
    <TextUnit id="6011" loc="8.440">Aetnaei Cyclopes, et huc advertite mentem:</TextUnit>
    <TextUnit id="6012" loc="8.441">arma acri facienda viro. Nunc viribus usus,</TextUnit>
    <TextUnit id="6013" loc="8.442">nunc manibus rapidis, omni nunc arte magistra.</TextUnit>
    <TextUnit id="6014" loc="8.443">Praecipitate moras." Nec plura effatus; at illi</TextUnit>
    <TextUnit id="6015" loc="8.444">ocius incubuere omnes pariterque laborem</TextUnit>
    <TextUnit id="6016" loc="8.445">sortiti. Fluit aes rivis aurique metallum,</TextUnit>
    <TextUnit id="6017" loc="8.446">volnificusque chalybs vasta fornace liquescit.</TextUnit>
    <TextUnit id="6018" loc="8.447">Ingentum clipeum informant, unum omnia contra</TextUnit>
    <TextUnit id="6019" loc="8.448">tela Latinorum, septenosque orbibus orbes</TextUnit>
    <TextUnit id="6020" loc="8.449">impediunt. Alii ventosis follibus auras</TextUnit>
    <TextUnit id="6021" loc="8.450">accipiunt redduntque, alii stridentia tingunt</TextUnit>
    <TextUnit id="6022" loc="8.451">aera lacu. Gemit impositis incudibus antrum.</TextUnit>
    <TextUnit id="6023" loc="8.452">Illi inter sese multa vi bracchia tollunt</TextUnit>
    <TextUnit id="6024" loc="8.453">in numerum versantque tenaci forcipe massam.</TextUnit>
    <TextUnit id="6025" loc="8.454">Haec pater Aeoliis properat dum Lemnius oris,</TextUnit>
    <TextUnit id="6026" loc="8.455">Euandrum ex humili tecto lux suscitat alma</TextUnit>
    <TextUnit id="6027" loc="8.456">et matutini volucrum sub culmine cantus.</TextUnit>
    <TextUnit id="6028" loc="8.457">Consurgit senior tunicaque inducitur artus</TextUnit>
    <TextUnit id="6029" loc="8.458">et Tyrrhena pedum circumdat vincula plantis;</TextUnit>
    <TextUnit id="6030" loc="8.459">tum lateri atque umeris Tegeaeum subligat ensem,</TextUnit>
    <TextUnit id="6031" loc="8.460">demissa ab laeva pantherae terga retorquens.</TextUnit>
    <TextUnit id="6032" loc="8.461">Nec non et gemini custodes limine ab alto</TextUnit>
    <TextUnit id="6033" loc="8.462">praecedunt gressumque canes comitantur erilem.</TextUnit>
    <TextUnit id="6034" loc="8.463">Hospitis Aeneae sedem et secreta petebat</TextUnit>
    <TextUnit id="6035" loc="8.464">sermonum memor et promissi muneris heros.</TextUnit>
    <TextUnit id="6036" loc="8.465">Nec minus Aeneas se matutinus agebat.</TextUnit>
    <TextUnit id="6037" loc="8.466">Filius huic Pallas, illi comes ibat Achates.</TextUnit>
    <TextUnit id="6038" loc="8.467">Congressi iungunt dextras mediisque residunt</TextUnit>
    <TextUnit id="6039" loc="8.468">aedibus et licito tandem sermone fruuntur.</TextUnit>
    <TextUnit id="6040" loc="8.469">Rex prior haec:</TextUnit>
    <TextUnit id="6041" loc="8.470">"Maxume Teucrorum ductor, quo sospite numquam</TextUnit>
    <TextUnit id="6042" loc="8.471">res equidem Troiae victas aut regna fatebor,</TextUnit>
    <TextUnit id="6043" loc="8.472">nobis ad belli auxilium pro nomine tanto</TextUnit>
    <TextUnit id="6044" loc="8.473">exiguae vires: hinc Tusco claudimur amni,</TextUnit>
    <TextUnit id="6045" loc="8.474">hinc Rutulus premit et murum circumsonat armis.</TextUnit>
    <TextUnit id="6046" loc="8.475">Sed tibi ego ingentis populos opulentaque regnis</TextUnit>
    <TextUnit id="6047" loc="8.476">iungere castra paro, quam fors inopina salutem</TextUnit>
    <TextUnit id="6048" loc="8.477">ostentat: fatis huc te poscentibus adfers.</TextUnit>
    <TextUnit id="6049" loc="8.478">Haud procul hinc saxo incolitur fundata vetusto</TextUnit>
    <TextUnit id="6050" loc="8.479">urbis Agyllinae sedes, ubi Lydia quondam</TextUnit>
    <TextUnit id="6051" loc="8.480">gens, bello praeclara, iugis insedit Etruscis.</TextUnit>
    <TextUnit id="6052" loc="8.481">Hanc multos florentem annos rex deinde superbo</TextUnit>
    <TextUnit id="6053" loc="8.482">imperio et saevis tenuit Mezentius armis.</TextUnit>
    <TextUnit id="6054" loc="8.483">Quid memorem infandas caedes, quid facta tyranni</TextUnit>
    <TextUnit id="6055" loc="8.484">effera? Di capiti ipsius generique reservent!</TextUnit>
    <TextUnit id="6056" loc="8.485">Mortua quin etiam iungebat corpora vivis</TextUnit>
    <TextUnit id="6057" loc="8.486">componens manibusque manus atque oribus ora,</TextUnit>
    <TextUnit id="6058" loc="8.487">tormenti genus, et sanie taboque fluentis</TextUnit>
    <TextUnit id="6059" loc="8.488">complexu in misero longa sic morte necabat.</TextUnit>
    <TextUnit id="6060" loc="8.489">at fessi tandem cives infanda furentem</TextUnit>
    <TextUnit id="6061" loc="8.490">armati circumsistunt ipsumque domumque,</TextUnit>
    <TextUnit id="6062" loc="8.491">obtruncant socios, ignem ad fastigia iactant.</TextUnit>
    <TextUnit id="6063" loc="8.492">Ille inter caedem Rutulorum elapsus in agros</TextUnit>
    <TextUnit id="6064" loc="8.493">confugere et Turni defendier hospitis armis.</TextUnit>
    <TextUnit id="6065" loc="8.494">Ergo omnis furiis surrexit Etruria iustis:</TextUnit>
    <TextUnit id="6066" loc="8.495">regem ad supplicium praesenti Marte reposcunt.</TextUnit>
    <TextUnit id="6067" loc="8.496">his ego te, Aenea, ductorem milibus addam.</TextUnit>
    <TextUnit id="6068" loc="8.497">Toto namque fremunt condensae litore puppes</TextUnit>
    <TextUnit id="6069" loc="8.498">Signaque ferre iubent; retinet longaevus haruspex</TextUnit>
    <TextUnit id="6070" loc="8.499">fata canens, "O Maeoniae delecta iuventus,</TextUnit>
    <TextUnit id="6071" loc="8.500">flos veterum virtusque virum, quos iustus in hostem</TextUnit>
    <TextUnit id="6072" loc="8.501">fert dolor et merita accendit Mezentius ira,</TextUnit>
    <TextUnit id="6073" loc="8.502">nulli fas Italo tantam subiungere gentem:</TextUnit>
    <TextUnit id="6074" loc="8.503">externos optate duces"; tum Etrusca resedit</TextUnit>
    <TextUnit id="6075" loc="8.504">hoc acies campo, monitis exterrita divom.</TextUnit>
    <TextUnit id="6076" loc="8.505">Ipse oratores ad me regnique coronam</TextUnit>
    <TextUnit id="6077" loc="8.506">cum sceptro misit mandatque insignia Tarchon,</TextUnit>
    <TextUnit id="6078" loc="8.507">succedam castris Tyrrhenaque regna capessam.</TextUnit>
    <TextUnit id="6079" loc="8.508">Sed mihi tarda gelu saeclisque effeta senectus</TextUnit>
    <TextUnit id="6080" loc="8.509">invidet imperium seraeque ad fortia vires.</TextUnit>
    <TextUnit id="6081" loc="8.510">natum exhortarer, ni mixtus matre Sabella</TextUnit>
    <TextUnit id="6082" loc="8.511">hinc partem patriae traheret. Tu, cuius et annis</TextUnit>
    <TextUnit id="6083" loc="8.512">et generi fatum indulgent, quem numina poscunt,</TextUnit>
    <TextUnit id="6084" loc="8.513">ingredere, o Teucrum atque Italum fortissime ductor.</TextUnit>
    <TextUnit id="6085" loc="8.514">hunc tibi praeterea, spes et solacia nostri,</TextUnit>
    <TextUnit id="6086" loc="8.515">Pallanta adiungam; sub te tolerare magistro</TextUnit>
    <TextUnit id="6087" loc="8.516">militiam et grave Martis opus, tua cernere facta</TextUnit>
    <TextUnit id="6088" loc="8.517">adsuescat primis et te miretur ab annis.</TextUnit>
    <TextUnit id="6089" loc="8.518">Arcadas huic equites bis centum, robora pubis</TextUnit>
    <TextUnit id="6090" loc="8.519">lecta dabo totidemque suo tibi nomine Pallas."</TextUnit>
    <TextUnit id="6091" loc="8.520">Vix ea fatus erat, defixique ora tenebant</TextUnit>
    <TextUnit id="6092" loc="8.521">Aeneas Anchisiades et fidus Achates</TextUnit>
    <TextUnit id="6093" loc="8.522">multaque dura suo tristi cum corde putabant,</TextUnit>
    <TextUnit id="6094" loc="8.523">ni signum caelo Cytherea dedisset aperto.</TextUnit>
    <TextUnit id="6095" loc="8.524">Namque inproviso vibratus ab aethere fulgor</TextUnit>
    <TextUnit id="6096" loc="8.525">cum sonitu venit, et ruere omnia visa repente</TextUnit>
    <TextUnit id="6097" loc="8.526">Tyrrhenusque tubae mugire per aethera clangor.</TextUnit>
    <TextUnit id="6098" loc="8.527">Suspiciunt, iterum atque iterum fragor increpat ingens:</TextUnit>
    <TextUnit id="6099" loc="8.528">arma inter nubem caeli regione serena</TextUnit>
    <TextUnit id="6100" loc="8.529">per sudum rutilare vident et pulsa tonare.</TextUnit>
    <TextUnit id="6101" loc="8.530">Obstipuere animis alii, sed Troius heros</TextUnit>
    <TextUnit id="6102" loc="8.531">agnovit sonitum et divae promissa parentis.</TextUnit>
    <TextUnit id="6103" loc="8.532">Tum memorat: "Ne vero, hospes, ne quaere profecto,</TextUnit>
    <TextUnit id="6104" loc="8.533">quem casum portenta ferant: ego poscor Olympo.</TextUnit>
    <TextUnit id="6105" loc="8.534">Hoc signum cecinit missuram diva creatrix,</TextUnit>
    <TextUnit id="6106" loc="8.535">si bellum ingrueret, Volcaniaque arma per auras</TextUnit>
    <TextUnit id="6107" loc="8.536">laturam auxilio.</TextUnit>
    <TextUnit id="6108" loc="8.537">Heu quantae miseris caedes Laurentibus instant;</TextUnit>
    <TextUnit id="6109" loc="8.538">quas poenas mihi, Turne, dabis; quam multa sub undas</TextUnit>
    <TextUnit id="6110" loc="8.539">scuta virum galeasque et fortia corpora volves,</TextUnit>
    <TextUnit id="6111" loc="8.540">Thybri pater! Poscant acies et foedera rumpant."</TextUnit>
    <TextUnit id="6112" loc="8.541">Haec ubi dicta dedit, solio se tollit ab alto</TextUnit>
    <TextUnit id="6113" loc="8.542">et primum Herculeis sopitas ignibus aras</TextUnit>
    <TextUnit id="6114" loc="8.543">excitat hesternumque larem parvosque penatis</TextUnit>
    <TextUnit id="6115" loc="8.544">laetus adit: mactant lectas de more bidentis</TextUnit>
    <TextUnit id="6116" loc="8.545">Euandrus pariter, pariter Troiana iuventus.</TextUnit>
    <TextUnit id="6117" loc="8.546">Post hinc ad navis graditur sociosque revisit.</TextUnit>
    <TextUnit id="6118" loc="8.547">Quorum de numero qui sese in bella sequantur</TextUnit>
    <TextUnit id="6119" loc="8.548">praestantis virtute legit; pars cetera prona</TextUnit>
    <TextUnit id="6120" loc="8.549">fertur aqua segnisque secundo defluit amni,</TextUnit>
    <TextUnit id="6121" loc="8.550">nuntia ventura Ascanio rerumque patrisque.</TextUnit>
    <TextUnit id="6122" loc="8.551">Dantur equi Teucris Tyrrhena petentibus arva;</TextUnit>
    <TextUnit id="6123" loc="8.552">ducunt exsortem Aeneae, quem fulva leonis</TextUnit>
    <TextUnit id="6124" loc="8.553">pellis obit totum, praefulgens unguibus aureis.</TextUnit>
    <TextUnit id="6125" loc="8.554">Fama volat parvam subito volgata per urbem,</TextUnit>
    <TextUnit id="6126" loc="8.555">ocius ire equites Tyrrheni ad litora regis.</TextUnit>
    <TextUnit id="6127" loc="8.556">vota metu duplicant matres, propiusque periclo</TextUnit>
    <TextUnit id="6128" loc="8.557">it timor, et maior Martis iam apparet imago.</TextUnit>
    <TextUnit id="6129" loc="8.558">tum pater Evandrus dextram complexus euntis</TextUnit>
    <TextUnit id="6130" loc="8.559">haeret. inexpletus lacrimans, ac talia fatur:</TextUnit>
    <TextUnit id="6131" loc="8.560">"O mihi praeteritos referat si Iuppiter annos,</TextUnit>
    <TextUnit id="6132" loc="8.561">(qualis eram, cum primam aciem Praeneste sub ipsa</TextUnit>
    <TextUnit id="6133" loc="8.562">stravi scutorumque incendi victor acervos</TextUnit>
    <TextUnit id="6134" loc="8.563">et regem hac Erulum dextra sub Tartara misi,</TextUnit>
    <TextUnit id="6135" loc="8.564">nascenti cui tris animas Feronia mater</TextUnit>
    <TextUnit id="6136" loc="8.565">(horrendum dictu) dederat; terna arma movenda,</TextUnit>
    <TextUnit id="6137" loc="8.566">ter Leto sternendus erat; cui tunc tamen omnis</TextUnit>
    <TextUnit id="6138" loc="8.567">abstulit haec animas dextra et totidem exuit armis:</TextUnit>
    <TextUnit id="6139" loc="8.568">non ego nunc dulci amplexu divellerer usquam,</TextUnit>
    <TextUnit id="6140" loc="8.569">nate, tuo, neque finitimo Mezentius umquam</TextUnit>
    <TextUnit id="6141" loc="8.570">huic capiti insultans tot ferro saeva dedisset</TextUnit>
    <TextUnit id="6142" loc="8.571">funera, tam multis viduasset civibus urbem.</TextUnit>
    <TextUnit id="6143" loc="8.572">At vos, o superi, et divom tu maxume rector</TextUnit>
    <TextUnit id="6144" loc="8.573">Iuppiter, Arcadii, quaeso, miserescite regis</TextUnit>
    <TextUnit id="6145" loc="8.574">et patrias audite preces. Si numina vestra</TextUnit>
    <TextUnit id="6146" loc="8.575">incolumem Pallanta mihi, si fata reservant,</TextUnit>
    <TextUnit id="6147" loc="8.576">si visurus eum vivo et venturus in unum:</TextUnit>
    <TextUnit id="6148" loc="8.577">vitam oro, patior quemvis durare laborem.</TextUnit>
    <TextUnit id="6149" loc="8.578">Sin aliquem infandum casum, Fortuna, minaris:</TextUnit>
    <TextUnit id="6150" loc="8.579">nunc O nunc liceat crudelem abrumpere vitam,</TextUnit>
    <TextUnit id="6151" loc="8.580">dum curae ambiguae, dum spes incerta futuri,</TextUnit>
    <TextUnit id="6152" loc="8.581">dum te, care puer, mea sera et sola voluptas,</TextUnit>
    <TextUnit id="6153" loc="8.582">complexu teneo, gravior neu nuntius auris</TextUnit>
    <TextUnit id="6154" loc="8.583">volneret." Haec genitor digressu dicta supremo</TextUnit>
    <TextUnit id="6155" loc="8.584">fundebat: famuli conlapsum in tecta ferebant.</TextUnit>
    <TextUnit id="6156" loc="8.585">Iamque adeo exierat portis equitatus apertis,</TextUnit>
    <TextUnit id="6157" loc="8.586">Aeneas inter primos et fidus Achates,</TextUnit>
    <TextUnit id="6158" loc="8.587">inde alii Troiae proceres, ipse agmine Pallas</TextUnit>
    <TextUnit id="6159" loc="8.588">in medio chlamyde et pictis conspectus in armis:</TextUnit>
    <TextUnit id="6160" loc="8.589">qualis ubi Oceani perfusus Lucifer unda,</TextUnit>
    <TextUnit id="6161" loc="8.590">quem Venus ante alios astrorum diligit ignis,</TextUnit>
    <TextUnit id="6162" loc="8.591">extulit os sacrum caelo tenebrasque resolvit.</TextUnit>
    <TextUnit id="6163" loc="8.592">Stant pavidae in muris matres oculisque sequuntur</TextUnit>
    <TextUnit id="6164" loc="8.593">pulveream nubem et fulgentis aere catervas.</TextUnit>
    <TextUnit id="6165" loc="8.594">Olli per dumos, qua proxuma meta viarum,</TextUnit>
    <TextUnit id="6166" loc="8.595">armati tendunt; it clamor, et agmine facto</TextUnit>
    <TextUnit id="6167" loc="8.596">quadrupedante putrem sonitu quatit ungula campum.</TextUnit>
    <TextUnit id="6168" loc="8.597">Est ingens gelidum lucus prope Caeritis amnem,</TextUnit>
    <TextUnit id="6169" loc="8.598">religione patrum late sacer; undique colles</TextUnit>
    <TextUnit id="6170" loc="8.599">inclusere cavi et nigra nemus abiete cingunt.</TextUnit>
    <TextUnit id="6171" loc="8.600">Silvano fama est veteres sacrasse Pelasgos,</TextUnit>
    <TextUnit id="6172" loc="8.601">arvorum pecorisque deo, lucumque diemque,</TextUnit>
    <TextUnit id="6173" loc="8.602">qui primi finis aliquando habuere Latinos:</TextUnit>
    <TextUnit id="6174" loc="8.603">haud procul hinc Tarcho et Tyrrheni tuta tenebant</TextUnit>
    <TextUnit id="6175" loc="8.604">castra locis, celsoque omnis de colle videri</TextUnit>
    <TextUnit id="6176" loc="8.605">iam poterat legio et latis tendebat in arvis.</TextUnit>
    <TextUnit id="6177" loc="8.606">Huc pater Aeneas et bello lecta iuventus</TextUnit>
    <TextUnit id="6178" loc="8.607">succedunt fessique et equos et corpora curant.</TextUnit>
    <TextUnit id="6179" loc="8.608">At Venus aetherios inter dea candida nimbos</TextUnit>
    <TextUnit id="6180" loc="8.609">dona ferens aderat; natumque in valle reducta</TextUnit>
    <TextUnit id="6181" loc="8.610">ut procul egelido secretum flumine vidit,</TextUnit>
    <TextUnit id="6182" loc="8.611">talibus adfata est dictis seque obtulit ultro:</TextUnit>
    <TextUnit id="6183" loc="8.612">"En perfecta mei promissa coniugis arte</TextUnit>
    <TextUnit id="6184" loc="8.613">munera, ne mox aut Laurentis, nate, superbos</TextUnit>
    <TextUnit id="6185" loc="8.614">aut acrem dubites in proelia poscere Turnum:"</TextUnit>
    <TextUnit id="6186" loc="8.615">Dixit et amplexus nati Cytherea petivit,</TextUnit>
    <TextUnit id="6187" loc="8.616">arma sub adversa posuit radiantia quercu.</TextUnit>
    <TextUnit id="6188" loc="8.617">Ille, deae donis et tanto laetus honore,</TextUnit>
    <TextUnit id="6189" loc="8.618">expleri nequit atque oculos per singula volvit</TextUnit>
    <TextUnit id="6190" loc="8.619">miraturque interque manus et bracchia versat</TextUnit>
    <TextUnit id="6191" loc="8.620">terribilem cristis galeam flammasque vomentem</TextUnit>
    <TextUnit id="6192" loc="8.621">fatiferumque ensem, loricam ex aere rigentem</TextUnit>
    <TextUnit id="6193" loc="8.622">sanguineam ingentem, qualis cum caerula nubes</TextUnit>
    <TextUnit id="6194" loc="8.623">solis inardescit radiis longeque refulget;</TextUnit>
    <TextUnit id="6195" loc="8.624">tum levis ocreas electro auroque recocto</TextUnit>
    <TextUnit id="6196" loc="8.625">hastamque et clipei non enarrabile textum.</TextUnit>
    <TextUnit id="6197" loc="8.626">Illic res Italas Romanorumque triumphos</TextUnit>
    <TextUnit id="6198" loc="8.627">haud vatum ignarus venturique inscius aevi</TextUnit>
    <TextUnit id="6199" loc="8.628">fecerat ignipotens, illic genus omne futurae</TextUnit>
    <TextUnit id="6200" loc="8.629">stirpis ab Ascanio. pugnataque in ordine bella.</TextUnit>
    <TextUnit id="6201" loc="8.630">fecerat et viridi fetam Mavortis in antro</TextUnit>
    <TextUnit id="6202" loc="8.631">procubuisse lupam, geminos huic ubera circum</TextUnit>
    <TextUnit id="6203" loc="8.632">ludere pendentis pueros et lambere matrem</TextUnit>
    <TextUnit id="6204" loc="8.633">impavidos, illam tereti cervice reflexa</TextUnit>
    <TextUnit id="6205" loc="8.634">mulcere alternos et corpora fingere lingua.</TextUnit>
    <TextUnit id="6206" loc="8.635">Nec procul hinc Romam et raptas sine more Sabinas</TextUnit>
    <TextUnit id="6207" loc="8.636">consessu caveae magnis circensibus actis</TextUnit>
    <TextUnit id="6208" loc="8.637">addiderat subitoque novum consurgere bellum</TextUnit>
    <TextUnit id="6209" loc="8.638">Romulidis Tatioque seni Curibusque severis.</TextUnit>
    <TextUnit id="6210" loc="8.639">Post idem inter se posito certamine reges</TextUnit>
    <TextUnit id="6211" loc="8.640">armati Iovis ante aram paterasque tenentes</TextUnit>
    <TextUnit id="6212" loc="8.641">stabant et caesa iungebant foedera porca.</TextUnit>
    <TextUnit id="6213" loc="8.642">Haud procul inde citae Mettum in diversa quadrigae</TextUnit>
    <TextUnit id="6214" loc="8.643">distulerant, at tu dictis, Albane, maneres,</TextUnit>
    <TextUnit id="6215" loc="8.644">raptabatque viri mendacis viscera Tullus</TextUnit>
    <TextUnit id="6216" loc="8.645">per silvam, et sparsi rorabant sanguine vepres.</TextUnit>
    <TextUnit id="6217" loc="8.646">Nec non Tarquinium eiectum Porsenna iubebat</TextUnit>
    <TextUnit id="6218" loc="8.647">accipere ingentique urbem obsidione premebat:</TextUnit>
    <TextUnit id="6219" loc="8.648">Aeneadae in ferrum pro libertate ruebant.</TextUnit>
    <TextUnit id="6220" loc="8.649">Illum indignanti similem similemque minanti</TextUnit>
    <TextUnit id="6221" loc="8.650">aspiceres, pontem auderet quia vellere Cocles</TextUnit>
    <TextUnit id="6222" loc="8.651">et fluvium vinclis innaret Cloelia ruptis.</TextUnit>
    <TextUnit id="6223" loc="8.652">In summo custos Tarpeiae Manlius arcis</TextUnit>
    <TextUnit id="6224" loc="8.653">stabat pro templo et Capitolia celsa tenebat,</TextUnit>
    <TextUnit id="6225" loc="8.654">Romuleoque recens horrebat regia culmo.</TextUnit>
    <TextUnit id="6226" loc="8.655">Atque hic auratis volitans argenteus anser</TextUnit>
    <TextUnit id="6227" loc="8.656">porticibus Gallos in limine adesse canebat.</TextUnit>
    <TextUnit id="6228" loc="8.657">Galli per dumos aderant arcemque tenebant,</TextUnit>
    <TextUnit id="6229" loc="8.658">defensi tenebris et dono noctis opacae:</TextUnit>
    <TextUnit id="6230" loc="8.659">aurea caesaries ollis atque aurea vestis,</TextUnit>
    <TextUnit id="6231" loc="8.660">virgatis lucent sagulis, tum lactea colla</TextUnit>
    <TextUnit id="6232" loc="8.661">auro innectuntur, duo quisque Alpina coruscant</TextUnit>
    <TextUnit id="6233" loc="8.662">gaesa manu, scutis protecti corpora longis.</TextUnit>
    <TextUnit id="6234" loc="8.663">Hic exsultantis Salios nudosque Lupercos</TextUnit>
    <TextUnit id="6235" loc="8.664">lanigerosque apices et lapsa ancilia caelo</TextUnit>
    <TextUnit id="6236" loc="8.665">extuderat, castae ducebant sacra per urbem</TextUnit>
    <TextUnit id="6237" loc="8.666">pilentis matres in mollibus. Hinc procul addit</TextUnit>
    <TextUnit id="6238" loc="8.667">Tartareas etiam sedes, alta ostia Ditis,</TextUnit>
    <TextUnit id="6239" loc="8.668">et scelerum poenas et te, Catilina, minaci</TextUnit>
    <TextUnit id="6240" loc="8.669">pendentem scopulo Furiarumque ora trementem,</TextUnit>
    <TextUnit id="6241" loc="8.670">secretosque pios, his dantem iura Catonem.</TextUnit>
    <TextUnit id="6242" loc="8.671">Haec inter tumidi late maris ibat imago</TextUnit>
    <TextUnit id="6243" loc="8.672">aurea, sed fluctu spumabant caerula cano;</TextUnit>
    <TextUnit id="6244" loc="8.673">et circum argento clari delphines in orbem</TextUnit>
    <TextUnit id="6245" loc="8.674">aequora verrebant caudis aestumque secabant.</TextUnit>
    <TextUnit id="6246" loc="8.675">In medio classis aeratas, Actia bella,</TextUnit>
    <TextUnit id="6247" loc="8.676">cernere erat, totumque instructo Marte videres</TextUnit>
    <TextUnit id="6248" loc="8.677">fervere Leucaten auroque effulgere fluctus.</TextUnit>
    <TextUnit id="6249" loc="8.678">Hinc Augustus agens Italos in proelia Caesar</TextUnit>
    <TextUnit id="6250" loc="8.679">cum patribus populoque, penatibus et magnis dis,</TextUnit>
    <TextUnit id="6251" loc="8.680">stans celsa in puppi; geminas cui tempora flammas</TextUnit>
    <TextUnit id="6252" loc="8.681">laeta vomunt patriumque aperitur vertice sidus.</TextUnit>
    <TextUnit id="6253" loc="8.682">Parte alia ventis et dis Agrippa secundis</TextUnit>
    <TextUnit id="6254" loc="8.683">arduus agmen agens; cui, belli insigne superbum,</TextUnit>
    <TextUnit id="6255" loc="8.684">tempora navali fulgent rostrata corona.</TextUnit>
    <TextUnit id="6256" loc="8.685">Hinc ope barbarica variisque Antonius armis,</TextUnit>
    <TextUnit id="6257" loc="8.686">victor ab Aurorae populis et litore rubro,</TextUnit>
    <TextUnit id="6258" loc="8.687">Aegyptum viresque Orientis et ultima secum</TextUnit>
    <TextUnit id="6259" loc="8.688">Bactra vehit, sequiturque (nefas) Aegyptia coniunx.</TextUnit>
    <TextUnit id="6260" loc="8.689">Una omnes ruere, ac totum spumare reductis</TextUnit>
    <TextUnit id="6261" loc="8.690">convolsum remis rostrisque tridentibus aequor.</TextUnit>
    <TextUnit id="6262" loc="8.691">alta petunt: pelago credas innare revolsas</TextUnit>
    <TextUnit id="6263" loc="8.692">Cycladas aut montis concurrere montibus altos,</TextUnit>
    <TextUnit id="6264" loc="8.693">tanta mole viri turritis puppibus instant.</TextUnit>
    <TextUnit id="6265" loc="8.694">stuppea flamma manu telisque volatile ferrum</TextUnit>
    <TextUnit id="6266" loc="8.695">spargitur, arva nova Neptunia caede rubescunt.</TextUnit>
    <TextUnit id="6267" loc="8.696">Regina in mediis patrio vocat agmina sistro</TextUnit>
    <TextUnit id="6268" loc="8.697">necdum etiam geminos a tergo respicit anguis.</TextUnit>
    <TextUnit id="6269" loc="8.698">omnigenumque deum monstra et latrator Anubis</TextUnit>
    <TextUnit id="6270" loc="8.699">contra Neptunum et Venerem contraque Minervam</TextUnit>
    <TextUnit id="6271" loc="8.700">tela tenent. Saevit medio in certamine Mavors</TextUnit>
    <TextUnit id="6272" loc="8.701">caelatus ferro tristesque ex aethere Dirae,</TextUnit>
    <TextUnit id="6273" loc="8.702">et scissa gaudens vadit Discordia palla,</TextUnit>
    <TextUnit id="6274" loc="8.703">quam cum sanguineo sequitur Bellona flagello.</TextUnit>
    <TextUnit id="6275" loc="8.704">Actius haec cernens arcum tendebat Apollo</TextUnit>
    <TextUnit id="6276" loc="8.705">desuper: omnis eo terrore Aegyptus et Indi,</TextUnit>
    <TextUnit id="6277" loc="8.706">omnis Arabs, omnes vertebant terga Sabaei.</TextUnit>
    <TextUnit id="6278" loc="8.707">Ipsa videbatur ventis regina vocatis</TextUnit>
    <TextUnit id="6279" loc="8.708">vela dare et laxos iam iamque inmittere funis.</TextUnit>
    <TextUnit id="6280" loc="8.709">Illam inter caedes pallentem morte futura</TextUnit>
    <TextUnit id="6281" loc="8.710">fecerat Ignipotens undis et Iapyge ferri,</TextUnit>
    <TextUnit id="6282" loc="8.711">contra autem magno maerentem corpore Nilum</TextUnit>
    <TextUnit id="6283" loc="8.712">pandentemque sinus et tota veste vocantem</TextUnit>
    <TextUnit id="6284" loc="8.713">caeruleum in gremium latebrosaque flumina victos.</TextUnit>
    <TextUnit id="6285" loc="8.714">At Caesar, triplici invectus Romana triumpho</TextUnit>
    <TextUnit id="6286" loc="8.715">moenia, dis Italis votum inmortale sacrabat,</TextUnit>
    <TextUnit id="6287" loc="8.716">maxuma tercentum totam delubra per urbem.</TextUnit>
    <TextUnit id="6288" loc="8.717">Laetitia ludisque viae plausuque fremebant;</TextUnit>
    <TextUnit id="6289" loc="8.718">omnibus in templis matrum chorus, omnibus arae;</TextUnit>
    <TextUnit id="6290" loc="8.719">ante aras terram caesi stravere iuvenci.</TextUnit>
    <TextUnit id="6291" loc="8.720">Ipse, sedens niveo candentis limine Phoebi,</TextUnit>
    <TextUnit id="6292" loc="8.721">dona recognoscit populorum aptatque superbis</TextUnit>
    <TextUnit id="6293" loc="8.722">postibus; incedunt victae longo ordine gentes,</TextUnit>
    <TextUnit id="6294" loc="8.723">quam variae linguis, habitu tam vestis et armis.</TextUnit>
    <TextUnit id="6295" loc="8.724">Hic Nomadum genus et discinctos Mulciber Afros,</TextUnit>
    <TextUnit id="6296" loc="8.725">hic Lelegas Carasque sagittiferosque Gelonos</TextUnit>
    <TextUnit id="6297" loc="8.726">finxerat; Euphrates ibat iam mollior undis,</TextUnit>
    <TextUnit id="6298" loc="8.727">extremique hominum Morini, Rhenusque bicornis,</TextUnit>
    <TextUnit id="6299" loc="8.728">indomitique Dahae, et pontem indignatus Araxes.</TextUnit>
    <TextUnit id="6300" loc="8.729">Talia per clipeum Volcani, dona parentis,</TextUnit>
    <TextUnit id="6301" loc="8.730">miratur rerumque ignarus imagine gaudet,</TextUnit>
    <TextUnit id="6302" loc="8.731">attollens umero famamque et fata nepotum.</TextUnit>
    <TextUnit id="6303" loc="9.1">Atque ea diversa penitus dum parte geruntur,</TextUnit>
    <TextUnit id="6304" loc="9.2">Irim de caelo misit Saturnia Iuno</TextUnit>
    <TextUnit id="6305" loc="9.3">audacem ad Turnum. Luco tum forte parentis</TextUnit>
    <TextUnit id="6306" loc="9.4">Pilumni Turnus sacrata valle sedebat.</TextUnit>
    <TextUnit id="6307" loc="9.5">Ad quem sic roseo Thaumantias ore locuta est:</TextUnit>
    <TextUnit id="6308" loc="9.6">"Turne, quod optanti divom promittere nemo</TextUnit>
    <TextUnit id="6309" loc="9.7">auderet, volvenda dies en attulit ultro.</TextUnit>
    <TextUnit id="6310" loc="9.8">Aeneas urbe et sociis et classe relicta</TextUnit>
    <TextUnit id="6311" loc="9.9">sceptra Palatini sedemque petit Euandri.</TextUnit>
    <TextUnit id="6312" loc="9.10">Nec satis: extremas Corythi penetravit ad urbes</TextUnit>
    <TextUnit id="6313" loc="9.11">Lydorumque manum collectos armat agrestis.</TextUnit>
    <TextUnit id="6314" loc="9.12">Quid dubitas? Nunc tempus equos, nunc poscere currus.</TextUnit>
    <TextUnit id="6315" loc="9.13">Rumpe moras omnis et turbata arripe castra."</TextUnit>
    <TextUnit id="6316" loc="9.14">Dixit et in caelum paribus se sustulit alis</TextUnit>
    <TextUnit id="6317" loc="9.15">ingentemque fuga secuit sub nubibus arcum.</TextUnit>
    <TextUnit id="6318" loc="9.16">Adgnovit iuvenis duplicisque ad sidera palmas</TextUnit>
    <TextUnit id="6319" loc="9.17">sustulit ac tali fugientem est voce secutus:</TextUnit>
    <TextUnit id="6320" loc="9.18">"Iri, decus caeli, quis te mihi nubibus actam</TextUnit>
    <TextUnit id="6321" loc="9.19">detulit in terras? Unde haec tam clara repente</TextUnit>
    <TextUnit id="6322" loc="9.20">tempestas? Medium video discedere caelum</TextUnit>
    <TextUnit id="6323" loc="9.21">palantisque polo stellas. Sequor omina tanta,</TextUnit>
    <TextUnit id="6324" loc="9.22">quisquis in arma vocas." Et sic effatus ad undam</TextUnit>
    <TextUnit id="6325" loc="9.23">processit summoque hausit de gurgite lymphas,</TextUnit>
    <TextUnit id="6326" loc="9.24">multa deos orans, oneravitque aethera votis.</TextUnit>
    <TextUnit id="6327" loc="9.25">Iamque omnis campis exercitus ibat apertis,</TextUnit>
    <TextUnit id="6328" loc="9.26">dives equum, dives picta vestis et auri;</TextUnit>
    <TextUnit id="6329" loc="9.27">Messapus primas acies, postrema coercent</TextUnit>
    <TextUnit id="6330" loc="9.28">Tyrrhidae iuvenes, medio dux agmine Turnus,</TextUnit>
    <TextUnit id="6331" loc="9.29">[vertitur arma tenens et toto vertice supra est.]</TextUnit>
    <TextUnit id="6332" loc="9.30">Ceu septem surgens sedatis amnibus altus</TextUnit>
    <TextUnit id="6333" loc="9.31">per tacitum Ganges aut pingui flumine Nilus</TextUnit>
    <TextUnit id="6334" loc="9.32">cum refluit campis et iam se condidit alveo.</TextUnit>
    <TextUnit id="6335" loc="9.33">Hic subitam nigro glomerari pulvere nubem</TextUnit>
    <TextUnit id="6336" loc="9.34">prospiciunt Teucri ac tenebras insurgere campis.</TextUnit>
    <TextUnit id="6337" loc="9.35">Primus ab adversa conclamat mole Caicus:</TextUnit>
    <TextUnit id="6338" loc="9.36">"Quis globus, o cives, caligine volvitur atra?</TextUnit>
    <TextUnit id="6339" loc="9.37">Ferte citi ferrum, date tela, ascendite muros,</TextUnit>
    <TextUnit id="6340" loc="9.38">hostis adest, heia!" Ingenti clamore per omnis</TextUnit>
    <TextUnit id="6341" loc="9.39">condunt se Teucri portas et moenia complent.</TextUnit>
    <TextUnit id="6342" loc="9.40">Namque ita discedens praeceperat optumus armis</TextUnit>
    <TextUnit id="6343" loc="9.41">Aeneas: siqua interea fortuna fuisset,</TextUnit>
    <TextUnit id="6344" loc="9.42">neu struere auderent aciem neu credere campo;</TextUnit>
    <TextUnit id="6345" loc="9.43">castra modo et tutos servarent aggere muros.</TextUnit>
    <TextUnit id="6346" loc="9.44">Ergo etsi conferre manum pudor iraque monstrat,</TextUnit>
    <TextUnit id="6347" loc="9.45">obiciunt portas tamen et praecepta facessunt</TextUnit>
    <TextUnit id="6348" loc="9.46">armatique cavis expectant turribus hostem.</TextUnit>
    <TextUnit id="6349" loc="9.47">Turnus ut ante volans tardum praecesserat agmen</TextUnit>
    <TextUnit id="6350" loc="9.48">viginti lectis equitum comitatus, et urbi</TextUnit>
    <TextUnit id="6351" loc="9.49">improvisus adest; maculis quem Thracius albis</TextUnit>
    <TextUnit id="6352" loc="9.50">portat equus cristaque tegit galea aurea rubra.</TextUnit>
    <TextUnit id="6353" loc="9.51">"Ecquis erit, mecum, iuvenes, qui primus in hostem?</TextUnit>
    <TextUnit id="6354" loc="9.52">En," ait et iaculum attorquens emittit in auras,</TextUnit>
    <TextUnit id="6355" loc="9.53">principium pugnae, et campo sese arduus infert.</TextUnit>
    <TextUnit id="6356" loc="9.54">Clamore excipiunt socii fremituque sequuntur</TextUnit>
    <TextUnit id="6357" loc="9.55">horrisono: Teucrum mirantur inertia corda,</TextUnit>
    <TextUnit id="6358" loc="9.56">non aequo dare se campo, non obvia ferre</TextUnit>
    <TextUnit id="6359" loc="9.57">arma viros, sed castra fovere. Huc turbidus atque huc</TextUnit>
    <TextUnit id="6360" loc="9.58">lustrat equo muros aditumque per avia quaerit.</TextUnit>
    <TextUnit id="6361" loc="9.59">Ac veluti pleno lupus insidiatus ovili</TextUnit>
    <TextUnit id="6362" loc="9.60">cum fremit ad caulas, ventos perpessus et imbris,</TextUnit>
    <TextUnit id="6363" loc="9.61">nocte super media; tuti sub matribus agni</TextUnit>
    <TextUnit id="6364" loc="9.62">balatum exercent, ille asper et improbus ira</TextUnit>
    <TextUnit id="6365" loc="9.63">saevit in absentis, collecta fatigat edendi</TextUnit>
    <TextUnit id="6366" loc="9.64">ex longo rabies et siccae sanguine fauces:</TextUnit>
    <TextUnit id="6367" loc="9.65">haud aliter Rutulo muros et castra tuenti</TextUnit>
    <TextUnit id="6368" loc="9.66">ignescunt irae, duris dolor ossibus ardet.</TextUnit>
    <TextUnit id="6369" loc="9.67">Qua temptet ratione aditus et quae via clausos</TextUnit>
    <TextUnit id="6370" loc="9.68">excutiat Teucros vallo atque effundat in aequum?</TextUnit>
    <TextUnit id="6371" loc="9.69">Classem, quae lateri castrorum adiuncta latebat,</TextUnit>
    <TextUnit id="6372" loc="9.70">aggeribus saeptam circum et fluvialibus undis,</TextUnit>
    <TextUnit id="6373" loc="9.71">invadit sociosque incendia poscit ovantis</TextUnit>
    <TextUnit id="6374" loc="9.72">atque manum pinu flagranti fervidus implet.</TextUnit>
    <TextUnit id="6375" loc="9.73">Tum vero incumbunt, urget praesentia Turni,</TextUnit>
    <TextUnit id="6376" loc="9.74">atque omnis facibus pubes accingitur atris.</TextUnit>
    <TextUnit id="6377" loc="9.75">Diripuere focos; piceum fert fumida lumen</TextUnit>
    <TextUnit id="6378" loc="9.76">taeda et commixtam Volcanus ad astra favillam.</TextUnit>
    <TextUnit id="6379" loc="9.77">Quis deus, o musae, tam saeva incendia Teucris</TextUnit>
    <TextUnit id="6380" loc="9.78">avertit? Tantos ratibus quis depulit ignes?</TextUnit>
    <TextUnit id="6381" loc="9.79">Dicite. Prisca fides facto, sed fama perennis.</TextUnit>
    <TextUnit id="6382" loc="9.80">Tempore quo primum Phrygia formabat in Ida</TextUnit>
    <TextUnit id="6383" loc="9.81">Aeneas classem et pelagi petere alta parabat,</TextUnit>
    <TextUnit id="6384" loc="9.82">ipsa deum fertur genetrix Berecyntia magnum</TextUnit>
    <TextUnit id="6385" loc="9.83">vocibus his adfata Iovem: "Da, nate, petenti,</TextUnit>
    <TextUnit id="6386" loc="9.84">quod tua cara parens domito te poscit Olympo.</TextUnit>
    <TextUnit id="6387" loc="9.85">[Pinea silva mihi, multos dilecta per annos]</TextUnit>
    <TextUnit id="6388" loc="9.86">lucus in arce fuit summa, quo sacra ferebant,</TextUnit>
    <TextUnit id="6389" loc="9.87">nigranti picea trabibusque obscurus acernis:</TextUnit>
    <TextUnit id="6390" loc="9.88">has ego Dardanio iuveni, cum classis egeret,</TextUnit>
    <TextUnit id="6391" loc="9.89">laeta dedi; nunc sollicitam timor anxius angit.</TextUnit>
    <TextUnit id="6392" loc="9.90">Solve metus atque hoc precibus sine posse parentem:</TextUnit>
    <TextUnit id="6393" loc="9.91">ne cursu quassatae ullo neu turbine venti</TextUnit>
    <TextUnit id="6394" loc="9.92">vincantur, prosit nostris in montibus ortas."</TextUnit>
    <TextUnit id="6395" loc="9.93">Filius huic contra, torquet qui sidera mundi:</TextUnit>
    <TextUnit id="6396" loc="9.94">"O genetrix, quo fata vocas, aut quid petis istis?</TextUnit>
    <TextUnit id="6397" loc="9.95">Mortaline manu factae immortale carinae</TextUnit>
    <TextUnit id="6398" loc="9.96">fas habeant certusque incerta pericula lustret</TextUnit>
    <TextUnit id="6399" loc="9.97">Aeneas? Cui tanta deo permissa potestas?</TextUnit>
    <TextUnit id="6400" loc="9.98">Immo ubi defunctae finem portusque tenebunt</TextUnit>
    <TextUnit id="6401" loc="9.99">Ausonios olim, quaecumque evaserit undis</TextUnit>
    <TextUnit id="6402" loc="9.100">Dardaniumque ducem Laurentia vexerit arva,</TextUnit>
    <TextUnit id="6403" loc="9.101">mortalem eripiam formam magnique iubebo</TextUnit>
    <TextUnit id="6404" loc="9.102">aequoris esse deas, qualis Nereia Doto</TextUnit>
    <TextUnit id="6405" loc="9.103">et Galatea secant spumantem pectore pontum.</TextUnit>
    <TextUnit id="6406" loc="9.104">Dixerat idque ratum Stygii per flumina fratris,</TextUnit>
    <TextUnit id="6407" loc="9.105">per pice torrentis atraque voragine ripas</TextUnit>
    <TextUnit id="6408" loc="9.106">adnuit et totum nutu tremefecit Olympum.</TextUnit>
    <TextUnit id="6409" loc="9.107">Ergo aderat promissa dies et tempora Parcae</TextUnit>
    <TextUnit id="6410" loc="9.108">debita complerant, cum Turni iniuria Matrem</TextUnit>
    <TextUnit id="6411" loc="9.109">admonuit ratibus sacris depellere taedas.</TextUnit>
    <TextUnit id="6412" loc="9.110">Hic primum nova lux oculis offulsit et ingens</TextUnit>
    <TextUnit id="6413" loc="9.111">visus ab Aurora caelum transcurrere nimbus</TextUnit>
    <TextUnit id="6414" loc="9.112">Idaeique chori; tum vox horrenda per auras</TextUnit>
    <TextUnit id="6415" loc="9.113">excidit et Troum Rutulorumque agmina complet:</TextUnit>
    <TextUnit id="6416" loc="9.114">"Ne trepidate meas, Teucri, defendere navis</TextUnit>
    <TextUnit id="6417" loc="9.115">neve armate manus: maria ante exurere Turno</TextUnit>
    <TextUnit id="6418" loc="9.116">quam sacras dabitur pinus. Vos ite solutae,</TextUnit>
    <TextUnit id="6419" loc="9.117">ite deae pelagi: genetrix iubet." Et sua quaeque</TextUnit>
    <TextUnit id="6420" loc="9.118">continuo puppes abrumpunt vincula ripis</TextUnit>
    <TextUnit id="6421" loc="9.119">delphinumque modo demersis aequora rostris</TextUnit>
    <TextUnit id="6422" loc="9.120">ima petunt. Hinc virgineae (mirabile monstrum)</TextUnit>
    <TextUnit id="6423" loc="9.121">quot prius aeratae steterant ad litora prorae</TextUnit>
    <TextUnit id="6424" loc="9.122">reddunt se totidem facies pontoque feruntur.</TextUnit>
    <TextUnit id="6425" loc="9.123">Obstipuere animis Rutuli, conterritus ipse</TextUnit>
    <TextUnit id="6426" loc="9.124">turbatis Messapus equis, cunctatur et amnis</TextUnit>
    <TextUnit id="6427" loc="9.125">rauca sonans revocatque pedem Tiberinus ab alto.</TextUnit>
    <TextUnit id="6428" loc="9.126">At non audaci Turno fiducia cessit;</TextUnit>
    <TextUnit id="6429" loc="9.127">ultro animos tollit dictis atque increpat ultro:</TextUnit>
    <TextUnit id="6430" loc="9.128">Troianos haec monstra petunt, his Iuppiter ipse</TextUnit>
    <TextUnit id="6431" loc="9.129">auxilium solitum eripuit, non tela neque ignes</TextUnit>
    <TextUnit id="6432" loc="9.130">exspectans Rutulos. Ergo maria invia Teucris</TextUnit>
    <TextUnit id="6433" loc="9.131">nec spes ulla fugae: rerum pars altera adempta est.</TextUnit>
    <TextUnit id="6434" loc="9.132">Terra autem in nostris manibus, tot milia gentes</TextUnit>
    <TextUnit id="6435" loc="9.133">arma ferunt Italae. Nil me fatalia terrent,</TextUnit>
    <TextUnit id="6436" loc="9.134">siqua Phryges prae se iactant, responsa deorum:</TextUnit>
    <TextUnit id="6437" loc="9.135">sat fatis Venerique datum, tetigere quod arva</TextUnit>
    <TextUnit id="6438" loc="9.136">fertilis Ausoniae Troes. Sunt et mea contra</TextUnit>
    <TextUnit id="6439" loc="9.137">fata mihi, ferro sceleratam exscindere gentem,</TextUnit>
    <TextUnit id="6440" loc="9.138">coniuge praerepta: nec solos tangit Atridas</TextUnit>
    <TextUnit id="6441" loc="9.139">iste dolor solisque licet capere arma Mycenis.</TextUnit>
    <TextUnit id="6442" loc="9.140">Sed periisse semel satis est: peccare fuisset</TextUnit>
    <TextUnit id="6443" loc="9.141">ante satis penitus modo non genus omne perosos</TextUnit>
    <TextUnit id="6444" loc="9.142">femineum. Quibus haec medii fiducia valli</TextUnit>
    <TextUnit id="6445" loc="9.143">fossarumque morae, leti discrimina parva,</TextUnit>
    <TextUnit id="6446" loc="9.144">dant animos. At non viderunt moenia Troiae</TextUnit>
    <TextUnit id="6447" loc="9.145">Neptuni fabricata manu considere in ignis?</TextUnit>
    <TextUnit id="6448" loc="9.146">"Sed vos, o lecti, ferro qui scindere vallum</TextUnit>
    <TextUnit id="6449" loc="9.147">apparat et mecum invadit trepidantia castra."</TextUnit>
    <TextUnit id="6450" loc="9.148">Non armis mihi Volcani, non mille carinis</TextUnit>
    <TextUnit id="6451" loc="9.149">est opus in Teucros; addant se protinus omnes</TextUnit>
    <TextUnit id="6452" loc="9.150">Etrusci socios, tenebras et inertia furta</TextUnit>
    <TextUnit id="6453" loc="9.151">Palladii caesis summae custodibus arcis</TextUnit>
    <TextUnit id="6454" loc="9.152">ne timeant, nec equi caeca condemur in alvo:</TextUnit>
    <TextUnit id="6455" loc="9.153">luce palam certum est igni circumdare muros.</TextUnit>
    <TextUnit id="6456" loc="9.154">Haud sibi cum Danais rem faxo et pube Pelasga</TextUnit>
    <TextUnit id="6457" loc="9.155">esse ferant, decumum quos distulit Hector in annum.</TextUnit>
    <TextUnit id="6458" loc="9.156">Nunc adeo, melior quoniam pars acta diei,</TextUnit>
    <TextUnit id="6459" loc="9.157">quod superest, laeti bene gestis corpora rebus</TextUnit>
    <TextUnit id="6460" loc="9.158">procurate, viri, et pugnam sperate parari."</TextUnit>
    <TextUnit id="6461" loc="9.159">Interea vigilum excubiis obsidere portas</TextUnit>
    <TextUnit id="6462" loc="9.160">cura datur Messapo et moenia cingere flammis.</TextUnit>
    <TextUnit id="6463" loc="9.161">Bis septem Rutuli, muros qui milite servent,</TextUnit>
    <TextUnit id="6464" loc="9.162">delecti; ast illos centeni quemque sequuntur</TextUnit>
    <TextUnit id="6465" loc="9.163">purpurei cristis iuvenes auroque corusci.</TextUnit>
    <TextUnit id="6466" loc="9.164">Discurrunt variantque vices fusique per herbam</TextUnit>
    <TextUnit id="6467" loc="9.165">indulgent vino et vertunt crateras aenos.</TextUnit>
    <TextUnit id="6468" loc="9.166">Conlucent ignes, noctem custodia ducit</TextUnit>
    <TextUnit id="6469" loc="9.167">insomnem ludo.</TextUnit>
    <TextUnit id="6470" loc="9.168">Haec super e vallo prospectant Troes et armis</TextUnit>
    <TextUnit id="6471" loc="9.169">alta tenent, nec non trepidi formidine portas</TextUnit>
    <TextUnit id="6472" loc="9.170">explorant pontisque et propugnacula iungunt,</TextUnit>
    <TextUnit id="6473" loc="9.171">tela gerunt. Instat Mnestheus acerque Serestus,</TextUnit>
    <TextUnit id="6474" loc="9.172">quos pater Aeneas, siquando adversa vocarent,</TextUnit>
    <TextUnit id="6475" loc="9.173">rectores iuvenum et rerum dedit esse magistros.</TextUnit>
    <TextUnit id="6476" loc="9.174">Omnis per muros legio, sortita periclum,</TextUnit>
    <TextUnit id="6477" loc="9.175">excubat exercetque vices, quod cuique tuendum est.</TextUnit>
    <TextUnit id="6478" loc="9.176">Nisus erat portae custos, acerrimus armis,</TextUnit>
    <TextUnit id="6479" loc="9.177">Hyrtacides, comitem Aeneae quem miserat Ida</TextUnit>
    <TextUnit id="6480" loc="9.178">venatrix iaculo celerem levibusque sagittis;</TextUnit>
    <TextUnit id="6481" loc="9.179">it iuxta comes Euryalus, quo pulchrior alter</TextUnit>
    <TextUnit id="6482" loc="9.180">non fuit Aeneadum Troiana neque induit arma,</TextUnit>
    <TextUnit id="6483" loc="9.181">ora puer prima signans intonsa iuventa.</TextUnit>
    <TextUnit id="6484" loc="9.182">His amor unus erat, pariterque in bella ruebant:</TextUnit>
    <TextUnit id="6485" loc="9.183">tum quoque communi portam statione tenebant.</TextUnit>
    <TextUnit id="6486" loc="9.184">Nisus ait: "Dine hunc ardorem mentibus addunt,</TextUnit>
    <TextUnit id="6487" loc="9.185">Euryale, an sua cuique deus fit dira cupido?</TextUnit>
    <TextUnit id="6488" loc="9.186">Aut pugnam aut aliquid iamdudum invadere magnum</TextUnit>
    <TextUnit id="6489" loc="9.187">mens agitat mihi nec placida contenta quietest.</TextUnit>
    <TextUnit id="6490" loc="9.188">Cernis, quae Rutulos habeat fiducia rerum.</TextUnit>
    <TextUnit id="6491" loc="9.189">Lumina rara micant; somno vinoque soluti</TextUnit>
    <TextUnit id="6492" loc="9.190">procubuere; silent late loca: percipe porro,</TextUnit>
    <TextUnit id="6493" loc="9.191">quid dubitem et quae nunc animo sententia surgat.</TextUnit>
    <TextUnit id="6494" loc="9.192">Aenean acciri omnes, populusque patresque,</TextUnit>
    <TextUnit id="6495" loc="9.193">exposcunt mittique viros, qui certa reportent.</TextUnit>
    <TextUnit id="6496" loc="9.194">Si tibi quae posco promittunt (nam mihi facti</TextUnit>
    <TextUnit id="6497" loc="9.195">fama sat est), tumulo videor reperire sub illo</TextUnit>
    <TextUnit id="6498" loc="9.196">posse viam ad muros et moenia Pallantea."</TextUnit>
    <TextUnit id="6499" loc="9.197">Obstipuit magno laudum percussus amore</TextUnit>
    <TextUnit id="6500" loc="9.198">Euryalus; simul his ardentem adfatur amicum:</TextUnit>
    <TextUnit id="6501" loc="9.199">"Mene igitur socium summis adiungere rebus,</TextUnit>
    <TextUnit id="6502" loc="9.200">Nise, fugis? Solum te in tanta pericula mittam?</TextUnit>
    <TextUnit id="6503" loc="9.201">Non ita me genitor, bellis adsuetus Opheltes,</TextUnit>
    <TextUnit id="6504" loc="9.202">Argolicum terrorem inter Troiaeque labores</TextUnit>
    <TextUnit id="6505" loc="9.203">sublatum erudiit, nec tecum talia gessi,</TextUnit>
    <TextUnit id="6506" loc="9.204">magnanimum Aenean et fata extrema secutus:</TextUnit>
    <TextUnit id="6507" loc="9.205">est hic, est animus lucis contemptor et istum</TextUnit>
    <TextUnit id="6508" loc="9.206">qui vita bene credat emi, quo tendis, honorem."</TextUnit>
    <TextUnit id="6509" loc="9.207">Nisus ad haec: "Equidem de te nil tale verebar</TextUnit>
    <TextUnit id="6510" loc="9.208">nec fas, non, ita me referat tibi magnus ovantem</TextUnit>
    <TextUnit id="6511" loc="9.209">Iuppiter aut quicumque oculis haec aspicit aequis.</TextUnit>
    <TextUnit id="6512" loc="9.210">Sed siquis, quae multa vides discrimine tali,</TextUnit>
    <TextUnit id="6513" loc="9.211">siquis in adversum rapiat casusve deusve,</TextUnit>
    <TextUnit id="6514" loc="9.212">te superesse velim; tua vita dignior aetas.</TextUnit>
    <TextUnit id="6515" loc="9.213">Sit qui me raptum pugna pretiove redemptum</TextUnit>
    <TextUnit id="6516" loc="9.214">mandet humo solita aut siqua id Fortuna vetabit,</TextUnit>
    <TextUnit id="6517" loc="9.215">absenti ferat inferias decoretque sepulchro.</TextUnit>
    <TextUnit id="6518" loc="9.216">Neu matri miserae tanti sim causa doloris,</TextUnit>
    <TextUnit id="6519" loc="9.217">quae te sola, puer, multis e matribus ausa</TextUnit>
    <TextUnit id="6520" loc="9.218">persequitur magni nec moenia curat Acestae,"</TextUnit>
    <TextUnit id="6521" loc="9.219">Ille autem: "Causas nequiquam nectis inanis,</TextUnit>
    <TextUnit id="6522" loc="9.220">nec mea iam mutata loco sententia cedit:</TextUnit>
    <TextUnit id="6523" loc="9.221">adceleremus," ait. Vigiles simul excitat, illi</TextUnit>
    <TextUnit id="6524" loc="9.222">succedunt servantque vices: statione relicta</TextUnit>
    <TextUnit id="6525" loc="9.223">ipse comes Niso graditur, regemque requirunt.</TextUnit>
    <TextUnit id="6526" loc="9.224">Cetera per terras omnis animalia somno</TextUnit>
    <TextUnit id="6527" loc="9.225">laxabant curas et corda oblita laborum:</TextUnit>
    <TextUnit id="6528" loc="9.226">ductores Teucrum primi et delecta iuventus</TextUnit>
    <TextUnit id="6529" loc="9.227">consilium summis regni de rebus habebant,</TextUnit>
    <TextUnit id="6530" loc="9.228">quid facerent quisve Aeneae iam nuntius esset.</TextUnit>
    <TextUnit id="6531" loc="9.229">Stant longis adnixi hastis, et scuta tenentes,</TextUnit>
    <TextUnit id="6532" loc="9.230">castrorum et campi medio. Tum Nisus et una</TextUnit>
    <TextUnit id="6533" loc="9.231">Euryalus confestim alacres admittier orant:</TextUnit>
    <TextUnit id="6534" loc="9.232">rem magnam, pretiumque morae fore. Primus Iulus</TextUnit>
    <TextUnit id="6535" loc="9.233">accepit trepidos ac Nisum dicere iussit.</TextUnit>
    <TextUnit id="6536" loc="9.234">Tum sic Hyrtacides: "Audite O mentibus aequis,</TextUnit>
    <TextUnit id="6537" loc="9.235">Aeneadae, neve haec nostris spectentur ab annis,</TextUnit>
    <TextUnit id="6538" loc="9.236">quae ferimus. Rutuli somno vinoque soluti</TextUnit>
    <TextUnit id="6539" loc="9.237">conticuere; locum insidiis conspeximus ipsi,</TextUnit>
    <TextUnit id="6540" loc="9.238">qui patet in bivio portae, quae proxuma ponto;</TextUnit>
    <TextUnit id="6541" loc="9.239">interrupti ignes, aterque ad sidera fumus</TextUnit>
    <TextUnit id="6542" loc="9.240">erigitur: si fortuna permittitis uti</TextUnit>
    <TextUnit id="6543" loc="9.241">quaesitum Aenean et moenia Pallantea,</TextUnit>
    <TextUnit id="6544" loc="9.242">mox hic cum spoliis ingenti caede peracta</TextUnit>
    <TextUnit id="6545" loc="9.243">adfore cernetis. Nec nos via fallit euntis:</TextUnit>
    <TextUnit id="6546" loc="9.244">vidimus obscuris primam sub vallibus urbem</TextUnit>
    <TextUnit id="6547" loc="9.245">venatu adsiduo et totum cognovimus amnem."</TextUnit>
    <TextUnit id="6548" loc="9.246">Hic annis gravis atque animi maturus Aletes:</TextUnit>
    <TextUnit id="6549" loc="9.247">"Di patrii, quorum semper sub numine Troia est,</TextUnit>
    <TextUnit id="6550" loc="9.248">non tamen omnino Teucros delere paratis,</TextUnit>
    <TextUnit id="6551" loc="9.249">cum talis animos iuvenum et tam certa tulistis</TextUnit>
    <TextUnit id="6552" loc="9.250">pectora." Sic memorans umeros dextrasque tenebat</TextUnit>
    <TextUnit id="6553" loc="9.251">amborum et voltum lacrimis atque ora rigabat.</TextUnit>
    <TextUnit id="6554" loc="9.252">"Quae vobis, quae digna, viri, pro laudibus istis</TextUnit>
    <TextUnit id="6555" loc="9.253">praemia posse rear solvi? Pulcherrima primum</TextUnit>
    <TextUnit id="6556" loc="9.254">di moresque dabunt vestri; tum cetera reddet</TextUnit>
    <TextUnit id="6557" loc="9.255">actutum pius Aeneas atque integer aevi</TextUnit>
    <TextUnit id="6558" loc="9.256">Ascanius, meriti tanti non immemor umquam."</TextUnit>
    <TextUnit id="6559" loc="9.257">"Immo ego vos, cui sola salus genitore reducto,"</TextUnit>
    <TextUnit id="6560" loc="9.258">excipit Ascanius," per magnos, Nise, penatis</TextUnit>
    <TextUnit id="6561" loc="9.259">Assaracique larem et canae penetralia Vestae</TextUnit>
    <TextUnit id="6562" loc="9.260">obtestor; quaecumque mihi fortuna fidesque est,</TextUnit>
    <TextUnit id="6563" loc="9.261">in vestris pono gremiis: revocate parentem,</TextUnit>
    <TextUnit id="6564" loc="9.262">reddite conspectum; nihil illo triste recepto.</TextUnit>
    <TextUnit id="6565" loc="9.263">Bina dabo argento perfecta atque aspera signis</TextUnit>
    <TextUnit id="6566" loc="9.264">pocula, devicta genitor quae cepit Arisba,</TextUnit>
    <TextUnit id="6567" loc="9.265">et tripodas geminos, auri duo magna talenta,</TextUnit>
    <TextUnit id="6568" loc="9.266">cratera antiquum, quem dat Sidonia Dido.</TextUnit>
    <TextUnit id="6569" loc="9.267">Si vero capere Italiam sceptrisque potiri</TextUnit>
    <TextUnit id="6570" loc="9.268">contigerit victori et praedae dicere sortem,</TextUnit>
    <TextUnit id="6571" loc="9.269">vidisti quo Turnus equo, quibus ibat in armis</TextUnit>
    <TextUnit id="6572" loc="9.270">aureus: ipsum illum, clipeum cristasque rubentis</TextUnit>
    <TextUnit id="6573" loc="9.271">excipiam sorti, iam nunc tua praemia, Nise.</TextUnit>
    <TextUnit id="6574" loc="9.272">Praeterea bis sex genitor lectissima matrum</TextUnit>
    <TextUnit id="6575" loc="9.273">corpora captivosque dabit suaque omnibus arma,</TextUnit>
    <TextUnit id="6576" loc="9.274">insuper his campi quod rex habet ipse Latinus.</TextUnit>
    <TextUnit id="6577" loc="9.275">Te vero, mea quem spatiis propioribus aetas</TextUnit>
    <TextUnit id="6578" loc="9.276">insequitur, venerande puer, iam pectore toto</TextUnit>
    <TextUnit id="6579" loc="9.277">accipio et comitem casus complector in omnis.</TextUnit>
    <TextUnit id="6580" loc="9.278">Nulla meis sine te quaeretur gloria rebus;</TextUnit>
    <TextUnit id="6581" loc="9.279">seu pacem seu bella geram, tibi maxima rerum</TextUnit>
    <TextUnit id="6582" loc="9.280">verborumque fides." Contra quem talia fatur</TextUnit>
    <TextUnit id="6583" loc="9.281">Euryalus: "Me nulla dies tam fortibus ausis</TextUnit>
    <TextUnit id="6584" loc="9.282">dissimilem arguerit; tantum, fortuna secunda</TextUnit>
    <TextUnit id="6585" loc="9.283">aut adversa cadat. Sed te super omnia dona</TextUnit>
    <TextUnit id="6586" loc="9.284">unum oro, genetrix Priami de gente vetusta</TextUnit>
    <TextUnit id="6587" loc="9.285">est mihi, quam miseram tenuit non Ilia tellus</TextUnit>
    <TextUnit id="6588" loc="9.286">mecum excedentem, non moenia regis Acestae.</TextUnit>
    <TextUnit id="6589" loc="9.287">Hanc ego nunc ignaram huius quodcumque pericli est</TextUnit>
    <TextUnit id="6590" loc="9.288">inque salutatam linquo: nox et tua testis</TextUnit>
    <TextUnit id="6591" loc="9.289">dextera, quod nequeam lacrumas perferre parentis</TextUnit>
    <TextUnit id="6592" loc="9.290">at tu, oro, solare inopem et succurre relictae.</TextUnit>
    <TextUnit id="6593" loc="9.291">Hanc sine me spem ferre tui: audentior ibo</TextUnit>
    <TextUnit id="6594" loc="9.292">in casus omnis." Percussa mente dedere</TextUnit>
    <TextUnit id="6595" loc="9.293">Dardanidae lacrimas; ante omnis pulcher Iulus,</TextUnit>
    <TextUnit id="6596" loc="9.294">atque animum patriae strinxit pietatis imago.</TextUnit>
    <TextUnit id="6597" loc="9.295">Tum sic effatur:</TextUnit>
    <TextUnit id="6598" loc="9.296">"Sponde digna tuis ingentibus omnia coeptis.</TextUnit>
    <TextUnit id="6599" loc="9.297">Namque erit ista mihi genetrix nomenque Creusae</TextUnit>
    <TextUnit id="6600" loc="9.298">solum defuerit, nec partum gratia talem</TextUnit>
    <TextUnit id="6601" loc="9.299">parva manet. Casus factum quicumque sequentur,</TextUnit>
    <TextUnit id="6602" loc="9.300">per caput hoc iuro, per quod pater ante solebat:</TextUnit>
    <TextUnit id="6603" loc="9.301">quae tibi polliceor reduci rebusque secundis,</TextUnit>
    <TextUnit id="6604" loc="9.302">haec eadem matrique tuae generique manebunt."</TextUnit>
    <TextUnit id="6605" loc="9.303">Sic ait inlacrimans; umero simul exuit ensem</TextUnit>
    <TextUnit id="6606" loc="9.304">auratum, mira quem fecerat arte Lycaon</TextUnit>
    <TextUnit id="6607" loc="9.305">Gnosius atque habilem vagina aptarat eburna.</TextUnit>
    <TextUnit id="6608" loc="9.306">Dat Niso Mnestheus pellem horrentisque leonis</TextUnit>
    <TextUnit id="6609" loc="9.307">exuvias; galeam fidus permutat Aletes.</TextUnit>
    <TextUnit id="6610" loc="9.308">Protinus armati incedunt; quos omnis euntis</TextUnit>
    <TextUnit id="6611" loc="9.309">primorum manus ad portas iuvenumque senumque</TextUnit>
    <TextUnit id="6612" loc="9.310">prosequitur votis. Nec non et pulcher Iulus,</TextUnit>
    <TextUnit id="6613" loc="9.311">ante annos animumque gerens curamque virilem,</TextUnit>
    <TextUnit id="6614" loc="9.312">multa patri mandata dabat portanda: sed aurae</TextUnit>
    <TextUnit id="6615" loc="9.313">omnia discerpunt et nubibus inrita donant.</TextUnit>
    <TextUnit id="6616" loc="9.314">Egressi superant fossas noctisque per umbram</TextUnit>
    <TextUnit id="6617" loc="9.315">castra inimica petunt, multis tamen ante futuri</TextUnit>
    <TextUnit id="6618" loc="9.316">exitio. Passim somno vinoque per herbam</TextUnit>
    <TextUnit id="6619" loc="9.317">corpora fusa vident, arrectos litore currus,</TextUnit>
    <TextUnit id="6620" loc="9.318">inter lora rotasque viros, simul arma iacere,</TextUnit>
    <TextUnit id="6621" loc="9.319">vina simul. Prior Hyrtacides sic ore locutus:</TextUnit>
    <TextUnit id="6622" loc="9.320">"Euryale, audendum dextra; nunc ipsa vocat res.</TextUnit>
    <TextUnit id="6623" loc="9.321">Hac iter est. Tu, ne qua manus se attollere nobis</TextUnit>
    <TextUnit id="6624" loc="9.322">a tergo possit, custodi et consule longe;</TextUnit>
    <TextUnit id="6625" loc="9.323">haec ego vasta dabo et lato te limite ducam.</TextUnit>
    <TextUnit id="6626" loc="9.324">Sic memorat vocemque premit; simul ense superbum</TextUnit>
    <TextUnit id="6627" loc="9.325">Rhamnetem adgreditur, qui forte tapetibus altis</TextUnit>
    <TextUnit id="6628" loc="9.326">exstructus toto proflabat pectore somnum.</TextUnit>
    <TextUnit id="6629" loc="9.327">Rex idem et regi Turno gratissimus augur,</TextUnit>
    <TextUnit id="6630" loc="9.328">sed non augurio potuit depellere pestem.</TextUnit>
    <TextUnit id="6631" loc="9.329">Tris iuxta famulos temere inter tela iacentis</TextUnit>
    <TextUnit id="6632" loc="9.330">armigerumque Remi premit aurigamque sub ipsis</TextUnit>
    <TextUnit id="6633" loc="9.331">nanctus equis ferroque secat pendentia colla;</TextUnit>
    <TextUnit id="6634" loc="9.332">tum caput ipsi aufert domino truncumque relinquit</TextUnit>
    <TextUnit id="6635" loc="9.333">sanguine singultantem; atro tepefacta cruore</TextUnit>
    <TextUnit id="6636" loc="9.334">terra torique madent. Nec non Lamyrumque Lamumque</TextUnit>
    <TextUnit id="6637" loc="9.335">et iuvenem Serranum, illa qui plurima nocte</TextUnit>
    <TextUnit id="6638" loc="9.336">luserat, insignis facie, multoque iacebat</TextUnit>
    <TextUnit id="6639" loc="9.337">membra deo victus: felix, si protinus illum</TextUnit>
    <TextUnit id="6640" loc="9.338">aequasset nocti ludum in lucemque tulisset.</TextUnit>
    <TextUnit id="6641" loc="9.339">Impastus ceu plena leo per ovilia turbans</TextUnit>
    <TextUnit id="6642" loc="9.340">(suadet enim vesana fames) manditque trahitque</TextUnit>
    <TextUnit id="6643" loc="9.341">molle pecus mutumque metu, fremit ore cruento:</TextUnit>
    <TextUnit id="6644" loc="9.342">nec minor Euryali caedes; incensus et ipse</TextUnit>
    <TextUnit id="6645" loc="9.343">perfurit ac multam in medio sine nomine plebem,</TextUnit>
    <TextUnit id="6646" loc="9.344">Fadumque Herbesumque subit Rhoetumque Abarimque,</TextUnit>
    <TextUnit id="6647" loc="9.345">ignaros, Rhoetum vigilantem et cuncta videntem,</TextUnit>
    <TextUnit id="6648" loc="9.346">sed magnum metuens se post cratera tegebat;</TextUnit>
    <TextUnit id="6649" loc="9.347">pectore in adverso totum cui comminus ensem</TextUnit>
    <TextUnit id="6650" loc="9.348">condidit adsurgenti et multa morte recepit.</TextUnit>
    <TextUnit id="6651" loc="9.349">Purpuream vomit ille animam et cum sanguine mixta</TextUnit>
    <TextUnit id="6652" loc="9.350">vina refert moriens; hic furto fervidus instat.</TextUnit>
    <TextUnit id="6653" loc="9.351">Iamque ad Messapi socios tendebat; ibi ignem</TextUnit>
    <TextUnit id="6654" loc="9.352">deficere extremum et religatos rite videbat</TextUnit>
    <TextUnit id="6655" loc="9.353">carpere gramen equos: breviter cum talia Nisus.</TextUnit>
    <TextUnit id="6656" loc="9.354">sensit enim nimia caede atque cupidine ferri:</TextUnit>
    <TextUnit id="6657" loc="9.355">"Absistamus," ait, "nam lux inimica propinquat.</TextUnit>
    <TextUnit id="6658" loc="9.356">Poenarum exhaustum satis est, via facta per hostis."</TextUnit>
    <TextUnit id="6659" loc="9.357">Multa virum solido argento perfecta relinquunt</TextUnit>
    <TextUnit id="6660" loc="9.358">armaque craterasque simul pulchrosque tapetas.</TextUnit>
    <TextUnit id="6661" loc="9.359">Euryalus phaleras Rhamnetis et aurea bullis</TextUnit>
    <TextUnit id="6662" loc="9.360">cingula, Tiburti Remulo ditissimus olim</TextUnit>
    <TextUnit id="6663" loc="9.361">quae mittit dona hospitio cum iungeret absens</TextUnit>
    <TextUnit id="6664" loc="9.362">Caedicus, ille suo moriens dat habere nepoti,</TextUnit>
    <TextUnit id="6665" loc="9.363">[post mortem bello Rutuli pugnaque potiti]</TextUnit>
    <TextUnit id="6666" loc="9.364">haec rapit atque umeris nequiquam fortibus aptat.</TextUnit>
    <TextUnit id="6667" loc="9.365">Tum galeam Messapi habilem cristisque decoram</TextUnit>
    <TextUnit id="6668" loc="9.366">induit. Excedunt castris et tuta capessunt.</TextUnit>
    <TextUnit id="6669" loc="9.367">Interea praemissi equites ex urbe Latina,</TextUnit>
    <TextUnit id="6670" loc="9.368">cetera dum legio campis instructa moratur,</TextUnit>
    <TextUnit id="6671" loc="9.369">ibant et Turno regi responsa ferebant,</TextUnit>
    <TextUnit id="6672" loc="9.370">tercentum, scutati omnes, Volcente magistro.</TextUnit>
    <TextUnit id="6673" loc="9.371">Iamque propinquabant castris murosque subibant,</TextUnit>
    <TextUnit id="6674" loc="9.372">cum procul hos laevo flectentis limite cernunt</TextUnit>
    <TextUnit id="6675" loc="9.373">et galea Euryalum sublustri noctis in umbra</TextUnit>
    <TextUnit id="6676" loc="9.374">prodidit immemorem radiisque adversa refulsit.</TextUnit>
    <TextUnit id="6677" loc="9.375">Haud temere est visum. Conclamat ab agmine Volcens</TextUnit>
    <TextUnit id="6678" loc="9.376">"State, viri. Quae causa viae? Quive estis in armis?</TextUnit>
    <TextUnit id="6679" loc="9.377">Quove tenetis iter?" Nihil illi tendere contra,</TextUnit>
    <TextUnit id="6680" loc="9.378">sed celerare fugam in silvas et fidere nocti.</TextUnit>
    <TextUnit id="6681" loc="9.379">Obiciunt equites sese ad divortia nota</TextUnit>
    <TextUnit id="6682" loc="9.380">hinc atque hinc omnemque abitum custode coronant.</TextUnit>
    <TextUnit id="6683" loc="9.381">Silva fuit late dumis atque ilice nigra</TextUnit>
    <TextUnit id="6684" loc="9.382">horrida, quam densi complerant undique sentes;</TextUnit>
    <TextUnit id="6685" loc="9.383">rara per occultos lucebat semita calles.</TextUnit>
    <TextUnit id="6686" loc="9.384">Euryalum tenebrae ramorum onerosaque praeda</TextUnit>
    <TextUnit id="6687" loc="9.385">impediunt fallitque timor regione viarum;</TextUnit>
    <TextUnit id="6688" loc="9.386">Nisus abit, iamque imprudens evaserat hostis</TextUnit>
    <TextUnit id="6689" loc="9.387">atque locos, qui post Albae de nomine dicti</TextUnit>
    <TextUnit id="6690" loc="9.388">Albani, tum rex stabula alta Latinus habebat,</TextUnit>
    <TextUnit id="6691" loc="9.389">ut stetit et frustra absentem respexit amicum.</TextUnit>
    <TextUnit id="6692" loc="9.390">"Euryale infelix, qua te regione reliqui?</TextUnit>
    <TextUnit id="6693" loc="9.391">Quave sequar, rursus perplexum iter omne revolvens</TextUnit>
    <TextUnit id="6694" loc="9.392">fallacis silvae?" Simul et vestigia retro</TextUnit>
    <TextUnit id="6695" loc="9.393">observata legit dumisque silentibus errat.</TextUnit>
    <TextUnit id="6696" loc="9.394">Audit equos, audit strepitus et signa sequentum.</TextUnit>
    <TextUnit id="6697" loc="9.395">Nec longum in medio tempus, cum clamor ad auris</TextUnit>
    <TextUnit id="6698" loc="9.396">pervenit ac videt Euryalum, quem iam manus omnis</TextUnit>
    <TextUnit id="6699" loc="9.397">fraude loci et noctis, subito turbante tumultu,</TextUnit>
    <TextUnit id="6700" loc="9.398">oppressum rapit et conantem plurima frustra.</TextUnit>
    <TextUnit id="6701" loc="9.399">Quid faciat? Qua vi iuvenem, quibus audeat armis</TextUnit>
    <TextUnit id="6702" loc="9.400">eripere? An sese medios moriturus in enses</TextUnit>
    <TextUnit id="6703" loc="9.401">inferat et pulchram properet per volnera mortem?</TextUnit>
    <TextUnit id="6704" loc="9.402">Ocius adducto torquens hastile lacerto,</TextUnit>
    <TextUnit id="6705" loc="9.403">suspiciens altam Lunam sic voce precatur:</TextUnit>
    <TextUnit id="6706" loc="9.404">"Tu, dea, tu praesens nostro succurre labori,</TextUnit>
    <TextUnit id="6707" loc="9.405">astrorum decus et nemorum Latonia custos</TextUnit>
    <TextUnit id="6708" loc="9.406">Siqua tuis umquam pro me pater Hyrtacus aris</TextUnit>
    <TextUnit id="6709" loc="9.407">dona tulit, siqua ipse meis venatibus auxi</TextUnit>
    <TextUnit id="6710" loc="9.408">suspendive tholo aut sacra ad fastigia fixi:</TextUnit>
    <TextUnit id="6711" loc="9.409">hunc sine me turbare globum et rege tela per auras."</TextUnit>
    <TextUnit id="6712" loc="9.410">Dixerat, et toto conixus corpore ferrum</TextUnit>
    <TextUnit id="6713" loc="9.411">conicit: hasta volans noctis diverberat umbras</TextUnit>
    <TextUnit id="6714" loc="9.412">et venit aversi in tergum Sulmonis ibique</TextUnit>
    <TextUnit id="6715" loc="9.413">frangitur ac fisso transit praecordia ligno.</TextUnit>
    <TextUnit id="6716" loc="9.414">Volvitur ille vomens calidum de pectore flumen</TextUnit>
    <TextUnit id="6717" loc="9.415">frigidus et longis singultibus ilia pulsat.</TextUnit>
    <TextUnit id="6718" loc="9.416">Diversi circumspiciunt. Hoc acrior idem</TextUnit>
    <TextUnit id="6719" loc="9.417">ecce aliud summa telum librabat ab aure.</TextUnit>
    <TextUnit id="6720" loc="9.418">Dum trepidant, it hasta Tago per tempus utrumque</TextUnit>
    <TextUnit id="6721" loc="9.419">stridens traiectoque haesit tepefacta cerebro.</TextUnit>
    <TextUnit id="6722" loc="9.420">Saevit atrox Volcens nec teli conspicit usquam</TextUnit>
    <TextUnit id="6723" loc="9.421">auctorem nec quo se ardens inmittere possit.</TextUnit>
    <TextUnit id="6724" loc="9.422">"Tu tamen interea calido mihi sanguine poenas</TextUnit>
    <TextUnit id="6725" loc="9.423">persolves amborum," inquit; simul ense recluso</TextUnit>
    <TextUnit id="6726" loc="9.424">ibat in Euryalum. Tum vero exterritus, amens</TextUnit>
    <TextUnit id="6727" loc="9.425">conclamat Nisus, nec se celare tenebris</TextUnit>
    <TextUnit id="6728" loc="9.426">amplius aut tantum potuit perferre dolorem.</TextUnit>
    <TextUnit id="6729" loc="9.427">Me me, adsum qui feci, in me convertite ferrum,</TextUnit>
    <TextUnit id="6730" loc="9.428">O Rutuli, mea fraus omnis; nihil iste nec ausus</TextUnit>
    <TextUnit id="6731" loc="9.429">nec potuit, caelum hoc et conscia sidera testor,</TextUnit>
    <TextUnit id="6732" loc="9.430">tantum infelicem nimium dilexit amicum."</TextUnit>
    <TextUnit id="6733" loc="9.431">Talia dicta dabat; sed viribus ensis adactus</TextUnit>
    <TextUnit id="6734" loc="9.432">transabiit costas et candida pectora rumpit.</TextUnit>
    <TextUnit id="6735" loc="9.433">Volvitur Euryalus leto, pulchrosque per artus</TextUnit>
    <TextUnit id="6736" loc="9.434">it cruor, inque umeros cervix conlapsa recumbit:</TextUnit>
    <TextUnit id="6737" loc="9.435">purpureus veluti cum flos succisus aratro</TextUnit>
    <TextUnit id="6738" loc="9.436">languescit moriens lassove papavera collo</TextUnit>
    <TextUnit id="6739" loc="9.437">demisere caput, pluvia cum forte gravantur.</TextUnit>
    <TextUnit id="6740" loc="9.438">At Nisus ruit in medios solumque per omnis</TextUnit>
    <TextUnit id="6741" loc="9.439">Volcentem petit in solo Volcente moratur.</TextUnit>
    <TextUnit id="6742" loc="9.440">Quem circum glomerati hostes hinc comminus atque hinc</TextUnit>
    <TextUnit id="6743" loc="9.441">proturbant. Instat non setius ac rotat ensem</TextUnit>
    <TextUnit id="6744" loc="9.442">fulmineum, donec Rutuli clamantis in ore</TextUnit>
    <TextUnit id="6745" loc="9.443">condidit adverso et moriens animam abstulit hosti.</TextUnit>
    <TextUnit id="6746" loc="9.444">Tum super exanimum sese proiecit amicum</TextUnit>
    <TextUnit id="6747" loc="9.445">confossus placidaque ibi demum morte quievit.</TextUnit>
    <TextUnit id="6748" loc="9.446">Fortunati ambo! Siquid mea carmina possunt,</TextUnit>
    <TextUnit id="6749" loc="9.447">nulla dies umquam memori vos eximet aevo,</TextUnit>
    <TextUnit id="6750" loc="9.448">dum domus Aeneae Capitoli immobile saxum</TextUnit>
    <TextUnit id="6751" loc="9.449">accolet imperiumque pater Romanus habebit.</TextUnit>
    <TextUnit id="6752" loc="9.450">Victores praeda Rutuli spoliisque potiti</TextUnit>
    <TextUnit id="6753" loc="9.451">Volcentem exanimum flentes in castra ferebant.</TextUnit>
    <TextUnit id="6754" loc="9.452">Nec minor in castris luctus Rhamnete reperto</TextUnit>
    <TextUnit id="6755" loc="9.453">exsangui et primis una tot caede peremptis,</TextUnit>
    <TextUnit id="6756" loc="9.454">Serranoque Numaque. Ingens concursus ad ipsa</TextUnit>
    <TextUnit id="6757" loc="9.455">corpora seminecisque viros tepidaque recentem</TextUnit>
    <TextUnit id="6758" loc="9.456">caede locum et plenos spumanti sanguine rivos.</TextUnit>
    <TextUnit id="6759" loc="9.457">Agnoscunt spolia inter se galeamque nitentem</TextUnit>
    <TextUnit id="6760" loc="9.458">Messapi et multo phaleras sudore receptas.</TextUnit>
    <TextUnit id="6761" loc="9.459">Et iam prima novo spargebat lumine terras</TextUnit>
    <TextUnit id="6762" loc="9.460">Tithoni croceum linquens Aurora cubile:</TextUnit>
    <TextUnit id="6763" loc="9.461">iam sole infuso, iam rebus luce retectis</TextUnit>
    <TextUnit id="6764" loc="9.462">Turnus in arma viros, armis circumdatus ipse,</TextUnit>
    <TextUnit id="6765" loc="9.463">suscitat, aeratasque acies in proelia cogit</TextUnit>
    <TextUnit id="6766" loc="9.464">quisque suas variisque acuunt rumoribus iras.</TextUnit>
    <TextUnit id="6767" loc="9.465">Quin ipsa arrectis (visu miserabile) in hastis</TextUnit>
    <TextUnit id="6768" loc="9.466">praefigunt capita et multo clamore sequuntur</TextUnit>
    <TextUnit id="6769" loc="9.467">Euryali et Nisi.</TextUnit>
    <TextUnit id="6770" loc="9.468">Aeneadae duri murorum in parte sinistra</TextUnit>
    <TextUnit id="6771" loc="9.469">opposuere aciem, nam dextera cingitur amni,</TextUnit>
    <TextUnit id="6772" loc="9.470">ingentisque tenent fossas et turribus altis</TextUnit>
    <TextUnit id="6773" loc="9.471">stant maesti; simul ora virum praefixa movebant,</TextUnit>
    <TextUnit id="6774" loc="9.472">nota nimis miseris atroque fluentia tabo.</TextUnit>
    <TextUnit id="6775" loc="9.473">Interea pavidam volitans pennata per urbem</TextUnit>
    <TextUnit id="6776" loc="9.474">nuntia Fama ruit matrisque adlabitur auris</TextUnit>
    <TextUnit id="6777" loc="9.475">Euryali. At subitus miserae calor ossa reliquit,</TextUnit>
    <TextUnit id="6778" loc="9.476">excussi manibus radii revolutaque pensa.</TextUnit>
    <TextUnit id="6779" loc="9.477">Evolat infelix et femineo ululatu,</TextUnit>
    <TextUnit id="6780" loc="9.478">scissa comam, muros amens atque agmina cursu</TextUnit>
    <TextUnit id="6781" loc="9.479">prima petit, non illa virum, non illa pericli</TextUnit>
    <TextUnit id="6782" loc="9.480">telorumque memor; caelum dehinc questibus implet:</TextUnit>
    <TextUnit id="6783" loc="9.481">"Hunc ego te, Euryale, aspicio? Tune illa senectae</TextUnit>
    <TextUnit id="6784" loc="9.482">sera meae requies, potuisti linquere solam,</TextUnit>
    <TextUnit id="6785" loc="9.483">crudelis? Nec te, sub tanta pericula missum,</TextUnit>
    <TextUnit id="6786" loc="9.484">adfari extremum miserae data copia matri?</TextUnit>
    <TextUnit id="6787" loc="9.485">Heu, terra ignota canibus data praeda Latinis</TextUnit>
    <TextUnit id="6788" loc="9.486">alitibusque iaces, nec te, tua funera mater</TextUnit>
    <TextUnit id="6789" loc="9.487">produxi pressive oculos aut volnera lavi,</TextUnit>
    <TextUnit id="6790" loc="9.488">veste tegens, tibi quam noctes festina diesque</TextUnit>
    <TextUnit id="6791" loc="9.489">urgebam et tela curas solabar anilis.</TextUnit>
    <TextUnit id="6792" loc="9.490">Quo sequar, aut quae nunc artus avolsaque membra</TextUnit>
    <TextUnit id="6793" loc="9.491">et funus lacerum tellus habet? Hoc mihi de te,</TextUnit>
    <TextUnit id="6794" loc="9.492">nate, refers? Hoc sum terraque marique secuta?</TextUnit>
    <TextUnit id="6795" loc="9.493">Figite me, siqua est pietas, in me omnia tela</TextUnit>
    <TextUnit id="6796" loc="9.494">conicite, o Rutuli, me primam absumite ferro:</TextUnit>
    <TextUnit id="6797" loc="9.495">aut tu, magne pater divom, miserere tuoque</TextUnit>
    <TextUnit id="6798" loc="9.496">invisum hoc detrude caput sub Tartara telo,</TextUnit>
    <TextUnit id="6799" loc="9.497">quando aliter nequeo crudelem abrumpere vitam."</TextUnit>
    <TextUnit id="6800" loc="9.498">Hoc fletu concussi animi, maestusque per omnis</TextUnit>
    <TextUnit id="6801" loc="9.499">it gemitus: torpent infractae ad proelia vires.</TextUnit>
    <TextUnit id="6802" loc="9.500">Illam incendentem luctus Idaeus et Actor</TextUnit>
    <TextUnit id="6803" loc="9.501">Illionei monitu et multum lacrimantis Iuli</TextUnit>
    <TextUnit id="6804" loc="9.502">corripiunt interque manus sub tecta reponunt.</TextUnit>
    <TextUnit id="6805" loc="9.503">At tuba terribilem sonitum procul aere canoro</TextUnit>
    <TextUnit id="6806" loc="9.504">increpuit; sequitur clamor caelumque remugit.</TextUnit>
    <TextUnit id="6807" loc="9.505">Adcelerant acta pariter testudine Volsci</TextUnit>
    <TextUnit id="6808" loc="9.506">et fossas implere parant ac vellere vallum.</TextUnit>
    <TextUnit id="6809" loc="9.507">Quaerunt pars aditum et scalis ascendere muros,</TextUnit>
    <TextUnit id="6810" loc="9.508">qua rara est acies interlucetque corona</TextUnit>
    <TextUnit id="6811" loc="9.509">non tam spissa viris. Telorum effundere contra</TextUnit>
    <TextUnit id="6812" loc="9.510">omne genus Teucri ac duris detrudere contis,</TextUnit>
    <TextUnit id="6813" loc="9.511">adsueti longo muros defendere bello.</TextUnit>
    <TextUnit id="6814" loc="9.512">Saxa quoque infesto volvebant pondere, siqua</TextUnit>
    <TextUnit id="6815" loc="9.513">possent tectam aciem perrumpere: cum tamen omnis</TextUnit>
    <TextUnit id="6816" loc="9.514">ferre iuvat subter densa testudine casus;</TextUnit>
    <TextUnit id="6817" loc="9.515">nec iam sufficiunt. Nam qua globus imminet ingens,</TextUnit>
    <TextUnit id="6818" loc="9.516">immanem Teucri molem volvuntque ruuntque,</TextUnit>
    <TextUnit id="6819" loc="9.517">quae stravit Rutulos late armorumque resolvit</TextUnit>
    <TextUnit id="6820" loc="9.518">tegmina. Nec curant caeco contendere Marte</TextUnit>
    <TextUnit id="6821" loc="9.519">amplius audaces Rutuli, sed pellere vallo</TextUnit>
    <TextUnit id="6822" loc="9.520">missilibus certant.</TextUnit>
    <TextUnit id="6823" loc="9.521">Parte alia horrendus visu quassabat Etruscam</TextUnit>
    <TextUnit id="6824" loc="9.522">pinum et fumiferos infert Mezentius ignis;</TextUnit>
    <TextUnit id="6825" loc="9.523">at Messapus equum domitor, Neptunia proles,</TextUnit>
    <TextUnit id="6826" loc="9.524">rescindit vallum et scalas in moenia poscit.</TextUnit>
    <TextUnit id="6827" loc="9.525">Vos, o Calliope, precor, adspirate canenti,</TextUnit>
    <TextUnit id="6828" loc="9.526">quas ibi tum ferro strages, quae funera Turnus</TextUnit>
    <TextUnit id="6829" loc="9.527">ediderit, quem quisque virum demiserit Orco;</TextUnit>
    <TextUnit id="6830" loc="9.528">et mecum ingentis oras evolvite belli,</TextUnit>
    <TextUnit id="6831" loc="9.529">[et meministis enim, divae, et memorare potestis.]</TextUnit>
    <TextUnit id="6832" loc="9.530">Turris erat vasto suspectu et pontibus altis,</TextUnit>
    <TextUnit id="6833" loc="9.531">opportuna loco, summis quam viribus omnes</TextUnit>
    <TextUnit id="6834" loc="9.532">expugnare Itali summaque evertere opum vi</TextUnit>
    <TextUnit id="6835" loc="9.533">certabant, Troes contra defendere saxis</TextUnit>
    <TextUnit id="6836" loc="9.534">perque cavas densi tela intorquere fenestras.</TextUnit>
    <TextUnit id="6837" loc="9.535">Princeps ardentem coniecit lampada Turnus</TextUnit>
    <TextUnit id="6838" loc="9.536">et flammam adfixit lateri, quae plurima vento</TextUnit>
    <TextUnit id="6839" loc="9.537">corripuit tabulas et postibus haesit adesis.</TextUnit>
    <TextUnit id="6840" loc="9.538">Turbati trepidare intus frustraque malorum</TextUnit>
    <TextUnit id="6841" loc="9.539">velle fugam.  Dum se glomerant retroque residunt</TextUnit>
    <TextUnit id="6842" loc="9.540">in partem, quae peste caret, tum pondere turris</TextUnit>
    <TextUnit id="6843" loc="9.541">procubuit subito et caelum tonat omne fragore.</TextUnit>
    <TextUnit id="6844" loc="9.542">Semineces ad terram, immani mole secuta,</TextUnit>
    <TextUnit id="6845" loc="9.543">confixique suis telis et pectora duro</TextUnit>
    <TextUnit id="6846" loc="9.544">transfossi ligno veniunt. Vix unus Helenor</TextUnit>
    <TextUnit id="6847" loc="9.545">et Lycus elapsi. Quorum primaevus Helenor,</TextUnit>
    <TextUnit id="6848" loc="9.546">Maeonio regi quem serva Licymnia furtim</TextUnit>
    <TextUnit id="6849" loc="9.547">sustulerat vetitisque ad Troiam miserat armis,</TextUnit>
    <TextUnit id="6850" loc="9.548">ense levis nudo parmaque inglorius alba;</TextUnit>
    <TextUnit id="6851" loc="9.549">isque ubi se Turni media inter milia vidit,</TextUnit>
    <TextUnit id="6852" loc="9.550">hinc acies atque hinc acies adstare Latinas:</TextUnit>
    <TextUnit id="6853" loc="9.551">ut fera, quae densa venantum saepta corona</TextUnit>
    <TextUnit id="6854" loc="9.552">contra tela furit seseque haud nescia morti</TextUnit>
    <TextUnit id="6855" loc="9.553">inicit et saltu supra venabula fertur,</TextUnit>
    <TextUnit id="6856" loc="9.554">haud aliter iuvenis medios moriturus in hostis</TextUnit>
    <TextUnit id="6857" loc="9.555">inruit et, qua tela videt densissima, tendit.</TextUnit>
    <TextUnit id="6858" loc="9.556">At pedibus longe melior Lycus inter et hostis</TextUnit>
    <TextUnit id="6859" loc="9.557">inter et arma fuga muros tenet altaque certat</TextUnit>
    <TextUnit id="6860" loc="9.558">prendere tecta manu sociumque attingere dextras.</TextUnit>
    <TextUnit id="6861" loc="9.559">Quem Turnus, pariter cursu teloque secutus,</TextUnit>
    <TextUnit id="6862" loc="9.560">increpat his victor: "Nostrasne evadere, demens,</TextUnit>
    <TextUnit id="6863" loc="9.561">sperasti te posse manus?" Simul adripit ipsum</TextUnit>
    <TextUnit id="6864" loc="9.562">pendentem et magna muri cum parte revellit.</TextUnit>
    <TextUnit id="6865" loc="9.563">Qualis ubi aut leporem aut candenti corpore cycnum</TextUnit>
    <TextUnit id="6866" loc="9.564">sustulit alta petens pedibus Iovis armiger uncis</TextUnit>
    <TextUnit id="6867" loc="9.565">quaesitum aut matri multis balatibus agnum</TextUnit>
    <TextUnit id="6868" loc="9.566">Martius a stabulis rapuit lupus. Undique clamor</TextUnit>
    <TextUnit id="6869" loc="9.567">tollitur: invadunt et fossas agere complent;</TextUnit>
    <TextUnit id="6870" loc="9.568">ardentis taedas alii ad fastigia iactant.</TextUnit>
    <TextUnit id="6871" loc="9.569">Ilioneus saxo atque ingenti fragmine montis</TextUnit>
    <TextUnit id="6872" loc="9.570">Lucetium portae subeuntem ignisque ferentem,</TextUnit>
    <TextUnit id="6873" loc="9.571">Emathiona Liger, Corynaeum sternit Asilas,</TextUnit>
    <TextUnit id="6874" loc="9.572">hic iaculo bonus, hic longe fallente sagitta,</TextUnit>
    <TextUnit id="6875" loc="9.573">Ortygium Caeneus, victorem Caenea Turnus,</TextUnit>
    <TextUnit id="6876" loc="9.574">Turnus Ityn Cloniumque, Dioxippum Promolumque</TextUnit>
    <TextUnit id="6877" loc="9.575">et Sagarim et summis stantem pro turribus Idan,</TextUnit>
    <TextUnit id="6878" loc="9.576">Privernum Capys. Hunc primo levis hasta Themillae</TextUnit>
    <TextUnit id="6879" loc="9.577">strinxerat: ille manum proiecto tegmine demens</TextUnit>
    <TextUnit id="6880" loc="9.578">ad volnus tulit; ergo alis adlapsa sagitta</TextUnit>
    <TextUnit id="6881" loc="9.579">et laevo infixa est lateri manus abditaque intus</TextUnit>
    <TextUnit id="6882" loc="9.580">spiramenta animae letali volnere rupit.</TextUnit>
    <TextUnit id="6883" loc="9.581">Stabat in egregiis Arcentis filius armis,</TextUnit>
    <TextUnit id="6884" loc="9.582">pictus acu chlamydem et ferrugine clarus Hibera,</TextUnit>
    <TextUnit id="6885" loc="9.583">insignis facie, genitor quem miserat Arcens,</TextUnit>
    <TextUnit id="6886" loc="9.584">eductum Matris luco Symaethia circum</TextUnit>
    <TextUnit id="6887" loc="9.585">flumina, pinguis ubi et placabilis ara Palici:</TextUnit>
    <TextUnit id="6888" loc="9.586">stridentem fundam positis Mezentius hastis</TextUnit>
    <TextUnit id="6889" loc="9.587">ipse ter adducta circum caput egit habena</TextUnit>
    <TextUnit id="6890" loc="9.588">et media adversi liquefacto tempora plumbo</TextUnit>
    <TextUnit id="6891" loc="9.589">diffidit ac multa porrectum extendit harena.</TextUnit>
    <TextUnit id="6892" loc="9.590">Tum primum bello celerem intendisse sagittam</TextUnit>
    <TextUnit id="6893" loc="9.591">dicitur ante feras solitus terrere fugaces</TextUnit>
    <TextUnit id="6894" loc="9.592">Ascanius fortemque manu fudisse Numanum,</TextUnit>
    <TextUnit id="6895" loc="9.593">cui Remulo cognomen erat, Turnique minorem</TextUnit>
    <TextUnit id="6896" loc="9.594">germanam nuper thalamo sociatus habebat.</TextUnit>
    <TextUnit id="6897" loc="9.595">Is primam ante aciem digna atque indigna relatu</TextUnit>
    <TextUnit id="6898" loc="9.596">vociferans tumidusque novo praecordia regno</TextUnit>
    <TextUnit id="6899" loc="9.597">ibat et ingentem sese clamore ferebat:</TextUnit>
    <TextUnit id="6900" loc="9.598">"Non pudet obsidione iterum valloque teneri,</TextUnit>
    <TextUnit id="6901" loc="9.599">bis capti Phryges, et morti praetendere muros?</TextUnit>
    <TextUnit id="6902" loc="9.600">En qui nostra sibi bello conubia poscunt!</TextUnit>
    <TextUnit id="6903" loc="9.601">Quis deus Italiam, quae vos dementia adegit</TextUnit>
    <TextUnit id="6904" loc="9.602">Non hic Atridae nec fandi fictor Ulixes:</TextUnit>
    <TextUnit id="6905" loc="9.603">durum a stirpe genus natos ad flumina primum</TextUnit>
    <TextUnit id="6906" loc="9.604">deferimus saevoque gelu duramus et undis,</TextUnit>
    <TextUnit id="6907" loc="9.605">venatu invigilant pueri silvasque fatigant,</TextUnit>
    <TextUnit id="6908" loc="9.606">flectere ludus equos et spicula tendere cornu.</TextUnit>
    <TextUnit id="6909" loc="9.607">At patiens operum parvoque adsueta iuventus</TextUnit>
    <TextUnit id="6910" loc="9.608">aut rastris terram domat aut quatit oppida bello.</TextUnit>
    <TextUnit id="6911" loc="9.609">Omne aevum ferro teritur, versaque iuvencum</TextUnit>
    <TextUnit id="6912" loc="9.610">terga fatigamus hasta; nec tarda senectus</TextUnit>
    <TextUnit id="6913" loc="9.611">debilitat vires animi mutatque vigorem:</TextUnit>
    <TextUnit id="6914" loc="9.612">canitiem galea premimus, semperque recentis</TextUnit>
    <TextUnit id="6915" loc="9.613">comportare iuvat praedas et vivere rapto.</TextUnit>
    <TextUnit id="6916" loc="9.614">Vobis picta croco et fulgenti murice vestis,</TextUnit>
    <TextUnit id="6917" loc="9.615">desidiae cordi, iuvat indulgere choreis,</TextUnit>
    <TextUnit id="6918" loc="9.616">et tunicae manicas et habent redimicula mitrae.</TextUnit>
    <TextUnit id="6919" loc="9.617">O vere Phrygiae, neque enim Phryges, ite per alta</TextUnit>
    <TextUnit id="6920" loc="9.618">Dindyma ubi adsuetis biforem dat tibia cantum!</TextUnit>
    <TextUnit id="6921" loc="9.619">Tympana vos buxusque vocat Berecyntia Matris</TextUnit>
    <TextUnit id="6922" loc="9.620">Idaeae sinite arma viris et cedite ferro."</TextUnit>
    <TextUnit id="6923" loc="9.621">Talia iactantem dictis ac dira canentem</TextUnit>
    <TextUnit id="6924" loc="9.622">non tulit Ascanius nervoque obversus equino</TextUnit>
    <TextUnit id="6925" loc="9.623">contendit telum diversaque bracchia ducens</TextUnit>
    <TextUnit id="6926" loc="9.624">constitit, ante Iovem supplex per vota precatus:</TextUnit>
    <TextUnit id="6927" loc="9.625">"Iuppiter omnipotens, audacibus adnue coeptis.</TextUnit>
    <TextUnit id="6928" loc="9.626">Ipse tibi ad tua templa feram sollemnia dona</TextUnit>
    <TextUnit id="6929" loc="9.627">et statuam ante aras aurata fronte iuvencum</TextUnit>
    <TextUnit id="6930" loc="9.628">candentem pariterque caput cum matre ferentem,</TextUnit>
    <TextUnit id="6931" loc="9.629">iam cornu petat et pedibus qui spargat harenam."</TextUnit>
    <TextUnit id="6932" loc="9.630">Audiit et caeli Genitor de parte serena</TextUnit>
    <TextUnit id="6933" loc="9.631">intonuit laevum, sonat una fatifer arcus:</TextUnit>
    <TextUnit id="6934" loc="9.632">effugit horrendum stridens adducta sagitta</TextUnit>
    <TextUnit id="6935" loc="9.633">perque caput Remuli venit et cava tempora ferro</TextUnit>
    <TextUnit id="6936" loc="9.634">traicit. "I, verbis virtutem inlude superbis!</TextUnit>
    <TextUnit id="6937" loc="9.635">His capti Phryges haec Rutulis responsa remittunt."</TextUnit>
    <TextUnit id="6938" loc="9.636">Hoc tantum Ascanius. Teucri clamore sequuntur</TextUnit>
    <TextUnit id="6939" loc="9.637">laetitiaque fremunt animosque ad sidera tollunt.</TextUnit>
    <TextUnit id="6940" loc="9.638">Aetheria tum forte plaga crinitus Apollo</TextUnit>
    <TextUnit id="6941" loc="9.639">desuper Ausonias acies urbemque videbat,</TextUnit>
    <TextUnit id="6942" loc="9.640">nube sedens, atque his victorem adfatur Iulum:</TextUnit>
    <TextUnit id="6943" loc="9.641">"Macte nova virtute, puer: sic itur ad astra,</TextUnit>
    <TextUnit id="6944" loc="9.642">dis genite et geniture deos. Iure omnia Bella</TextUnit>
    <TextUnit id="6945" loc="9.643">gente sub Assaraci fato ventura resident,</TextUnit>
    <TextUnit id="6946" loc="9.644">nec te Troia capit." Simul haec effatus ab alto</TextUnit>
    <TextUnit id="6947" loc="9.645">aethere se misit, spirantis dimovet auras</TextUnit>
    <TextUnit id="6948" loc="9.646">Ascaniumque petit. Forma tum vertitur oris</TextUnit>
    <TextUnit id="6949" loc="9.647">antiquum in Buten; hic Dardanio Anchisae</TextUnit>
    <TextUnit id="6950" loc="9.648">armiger ante fuit fidusque ad limina custos,</TextUnit>
    <TextUnit id="6951" loc="9.649">tum comitem Ascanio pater addidit. Ibat Apollo</TextUnit>
    <TextUnit id="6952" loc="9.650">omnia longaevo similis, vocemque coloremque</TextUnit>
    <TextUnit id="6953" loc="9.651">et crinis albos et saeva sonoribus arma,</TextUnit>
    <TextUnit id="6954" loc="9.652">atque his ardentem dictis adfatur Iulum:</TextUnit>
    <TextUnit id="6955" loc="9.653">"Sit satis, Aenide, telis impune Numanum</TextUnit>
    <TextUnit id="6956" loc="9.654">oppetiisse tuis; primam hanc tibi magnus, Apollo</TextUnit>
    <TextUnit id="6957" loc="9.655">concedit laudem et paribus non invidet armis:</TextUnit>
    <TextUnit id="6958" loc="9.656">cetera parce, puer, bello." Sic orsus Apollo</TextUnit>
    <TextUnit id="6959" loc="9.657">mortalis medio aspectus sermone reliquit</TextUnit>
    <TextUnit id="6960" loc="9.658">et procul in tenuem ex oculis evanuit auram.</TextUnit>
    <TextUnit id="6961" loc="9.659">Agnovere deum proceres divinaque tela</TextUnit>
    <TextUnit id="6962" loc="9.660">Dardanidae pharetramque fuga sensere sonantem.</TextUnit>
    <TextUnit id="6963" loc="9.661">Ergo avidum pugnae dictis ac numine Phoebi</TextUnit>
    <TextUnit id="6964" loc="9.662">Ascanium prohibent, ipsi in certamina rursus</TextUnit>
    <TextUnit id="6965" loc="9.663">succedunt animasque in aperta pericula mittunt.</TextUnit>
    <TextUnit id="6966" loc="9.664">It clamor totis per propugnacula muris,</TextUnit>
    <TextUnit id="6967" loc="9.665">intendunt acris arcus amentaque torquent.</TextUnit>
    <TextUnit id="6968" loc="9.666">Sternitur omne solum telis, tum scuta cavaeque</TextUnit>
    <TextUnit id="6969" loc="9.667">dant sonitum flictu galeae, pugna aspera surgit:</TextUnit>
    <TextUnit id="6970" loc="9.668">quantus ab occasu veniens pluvialibus Haedis</TextUnit>
    <TextUnit id="6971" loc="9.669">verberat imber humum, quam multa grandine nimbi</TextUnit>
    <TextUnit id="6972" loc="9.670">in vada praecipitant, cum Iuppiter horridus austris</TextUnit>
    <TextUnit id="6973" loc="9.671">torquet aquosam hiemem et caelo cava nubila rumpit.</TextUnit>
    <TextUnit id="6974" loc="9.672">Pandarus et Bitias, Idaeo Alcanore creti,</TextUnit>
    <TextUnit id="6975" loc="9.673">quos Iovis eduxit luco silvestris Iaera</TextUnit>
    <TextUnit id="6976" loc="9.674">abietibus iuvenes patriis et montibus aequos,</TextUnit>
    <TextUnit id="6977" loc="9.675">portam, quae ducis imperio commissa, recludunt,</TextUnit>
    <TextUnit id="6978" loc="9.676">freti animis, ultroque invitant moenibus hostem.</TextUnit>
    <TextUnit id="6979" loc="9.677">Ipsi intus dextra ac laeva pro turribus adstant,</TextUnit>
    <TextUnit id="6980" loc="9.678">armati ferro et cristis capita alta corusci:</TextUnit>
    <TextUnit id="6981" loc="9.679">quales ariae liquentia flumina circum,</TextUnit>
    <TextUnit id="6982" loc="9.680">sive Padi ripis Athesim seu propter amoenum,</TextUnit>
    <TextUnit id="6983" loc="9.681">consurgunt geminae quercus intonsaque caelo</TextUnit>
    <TextUnit id="6984" loc="9.682">attollunt capita et sublimi vertice nutant.</TextUnit>
    <TextUnit id="6985" loc="9.683">inrumpunt aditus Rutuli ut videre patentis</TextUnit>
    <TextUnit id="6986" loc="9.684">continuo Quercens et pulcher Aquiculus armis</TextUnit>
    <TextUnit id="6987" loc="9.685">et praeceps animi Tmarus et Mavortius Haemon</TextUnit>
    <TextUnit id="6988" loc="9.686">agminibus totis: at versi terga dedere</TextUnit>
    <TextUnit id="6989" loc="9.687">aut ipso portae posuere in limine vitam.</TextUnit>
    <TextUnit id="6990" loc="9.688">Tum magis increscunt animis discordibus irae;</TextUnit>
    <TextUnit id="6991" loc="9.689">et iam collecti Troes glomerantur eodem</TextUnit>
    <TextUnit id="6992" loc="9.690">et conferre manum et procurrere longius audent.</TextUnit>
    <TextUnit id="6993" loc="9.691">Ductori Turno diversa in parte furenti</TextUnit>
    <TextUnit id="6994" loc="9.692">turbantique viros perfertur nuntius, hostem</TextUnit>
    <TextUnit id="6995" loc="9.693">fervere caede nova et portas praebere patentis.</TextUnit>
    <TextUnit id="6996" loc="9.694">Deserit inceptum atque immani concitus ira</TextUnit>
    <TextUnit id="6997" loc="9.695">Dardaniam ruit ad portam fratresque superbos.</TextUnit>
    <TextUnit id="6998" loc="9.696">Et primum Antiphaten, is enim se primus agebat,</TextUnit>
    <TextUnit id="6999" loc="9.697">Thebana de matre nothum Sarpedonis alti,</TextUnit>
    <TextUnit id="7000" loc="9.698">coniecto sternit iaculo; volat Itala cornus</TextUnit>
    <TextUnit id="7001" loc="9.699">ara per tenerum stomachoque infixa sub altum</TextUnit>
    <TextUnit id="7002" loc="9.700">pectus abit: reddit specus atri volneris undam</TextUnit>
    <TextUnit id="7003" loc="9.701">spumantem, et fixo ferrum in pulmone tepescit.</TextUnit>
    <TextUnit id="7004" loc="9.702">Tum Meropem atque Erymanta manu, tum sternit Aphidnum,</TextUnit>
    <TextUnit id="7005" loc="9.703">tum Bitian ardentem oculis animisque frementem</TextUnit>
    <TextUnit id="7006" loc="9.704">non iaculo, neque enim iaculo vitam ille dedisset,</TextUnit>
    <TextUnit id="7007" loc="9.705">sed magnum stridens contorta phalarica venit,</TextUnit>
    <TextUnit id="7008" loc="9.706">fulminis acta modo, quam nec duo taurea terga</TextUnit>
    <TextUnit id="7009" loc="9.707">nec duplici squama lorica fidelis et auro</TextUnit>
    <TextUnit id="7010" loc="9.708">sustinuit: conlapsa ruunt immania membra.</TextUnit>
    <TextUnit id="7011" loc="9.709">Dat tellus gemitum, et clipeum super intonat ingens.</TextUnit>
    <TextUnit id="7012" loc="9.710">Talis in Euboico Baiarum litore quondam</TextUnit>
    <TextUnit id="7013" loc="9.711">saxea pila cadit, magnis quam molibus ante</TextUnit>
    <TextUnit id="7014" loc="9.712">constructam ponto iaciunt; sic illa ruinam</TextUnit>
    <TextUnit id="7015" loc="9.713">prona trahit penitusque vadis inlisa recumbit:</TextUnit>
    <TextUnit id="7016" loc="9.714">miscent se maria, et nigrae attolluntur harenae;</TextUnit>
    <TextUnit id="7017" loc="9.715">tum sonitu Prochyta alta tremit durumque cubile</TextUnit>
    <TextUnit id="7018" loc="9.716">Inarime Iovis imperiis imposta Typhoeo.</TextUnit>
    <TextUnit id="7019" loc="9.717">Hic Mars armipotens animum viresque Latinis</TextUnit>
    <TextUnit id="7020" loc="9.718">addidit et stimulos acris sub pectore vertit</TextUnit>
    <TextUnit id="7021" loc="9.719">immisitque Fugam Teucris atrumque Timorem.</TextUnit>
    <TextUnit id="7022" loc="9.720">Undique conveniunt, quoniam data copia pugnae</TextUnit>
    <TextUnit id="7023" loc="9.721">bellatorque animo deus incidit.</TextUnit>
    <TextUnit id="7024" loc="9.722">Pandarus ut fuso germanum corpore cernit</TextUnit>
    <TextUnit id="7025" loc="9.723">et quo sit fortuna loco, qui casus agat res,</TextUnit>
    <TextUnit id="7026" loc="9.724">portam vi magna converso cardine torquet,</TextUnit>
    <TextUnit id="7027" loc="9.725">obnixus latis umeris, multosque suorum</TextUnit>
    <TextUnit id="7028" loc="9.726">moenibus exclusos duro in certamine linquit;</TextUnit>
    <TextUnit id="7029" loc="9.727">ast alios secum includit recipitque ruentis,</TextUnit>
    <TextUnit id="7030" loc="9.728">demens, qui Rutulum in medio non agmine regem</TextUnit>
    <TextUnit id="7031" loc="9.729">viderit inrumpentem ultroque incluserit urbi,</TextUnit>
    <TextUnit id="7032" loc="9.730">immanem veluti pecora inter inertia tigrim</TextUnit>
    <TextUnit id="7033" loc="9.731">Continuo nova lux oculis effulsit, et arma</TextUnit>
    <TextUnit id="7034" loc="9.732">horrendum sonuere; tremunt in vertice cristae</TextUnit>
    <TextUnit id="7035" loc="9.733">sanguineae, clipeoque micantia fulmina mittit:</TextUnit>
    <TextUnit id="7036" loc="9.734">agnoscunt faciem invisam atque immania membra</TextUnit>
    <TextUnit id="7037" loc="9.735">turbati subito Aeneadae. Tum Pandarus ingens</TextUnit>
    <TextUnit id="7038" loc="9.736">emicat et mortis fraternae fervidus ira</TextUnit>
    <TextUnit id="7039" loc="9.737">effatur: "Non haec dotalis regia Amatae,</TextUnit>
    <TextUnit id="7040" loc="9.738">nec muris cohibet patriis media Ardea Turnum.</TextUnit>
    <TextUnit id="7041" loc="9.739">Castra inimica vides; nulla hinc exire potestas."</TextUnit>
    <TextUnit id="7042" loc="9.740">Olli subridens sedato pectore Turnus:</TextUnit>
    <TextUnit id="7043" loc="9.741">"Incipe, siqua animo virtus, et consere dextram:</TextUnit>
    <TextUnit id="7044" loc="9.742">hic etiam inventum Priamo narrabis Achillem."</TextUnit>
    <TextUnit id="7045" loc="9.743">Dixerat. Ille rudem nodis et cortice crudo</TextUnit>
    <TextUnit id="7046" loc="9.744">intorquet summis adnixus viribus hastam:</TextUnit>
    <TextUnit id="7047" loc="9.745">excepere aurae volnus; Saturnia Iuno</TextUnit>
    <TextUnit id="7048" loc="9.746">detorsit veniens, portaeque infigitur hasta.</TextUnit>
    <TextUnit id="7049" loc="9.747">"At non hoc telum, mea quod vi dextera versat,</TextUnit>
    <TextUnit id="7050" loc="9.748">effugies; neque enim is teli nec volneris auctor."</TextUnit>
    <TextUnit id="7051" loc="9.749">Sic ait et sublatum alte consurgit in ensem</TextUnit>
    <TextUnit id="7052" loc="9.750">et mediam ferro gemina inter tempora frontem</TextUnit>
    <TextUnit id="7053" loc="9.751">dividit inpubesque immani volnere malas.</TextUnit>
    <TextUnit id="7054" loc="9.752">Fit sonus, ingenti concussa est pondere tellus:</TextUnit>
    <TextUnit id="7055" loc="9.753">conlapsos artus atque arma cruenta cerebro</TextUnit>
    <TextUnit id="7056" loc="9.754">sternit humi moriens, atque illi partibus aequis</TextUnit>
    <TextUnit id="7057" loc="9.755">huc caput atque illuc umero ex utroque pependit.</TextUnit>
    <TextUnit id="7058" loc="9.756">Diffugiunt versi trepida formidine Troes:</TextUnit>
    <TextUnit id="7059" loc="9.757">et si continuo victorem ea cura subisset,</TextUnit>
    <TextUnit id="7060" loc="9.758">rumpere claustra manu sociosque immittere portis,</TextUnit>
    <TextUnit id="7061" loc="9.759">ultimus ille dies bello gentique fuisset;</TextUnit>
    <TextUnit id="7062" loc="9.760">sed furor ardentem caedisque insana cupido</TextUnit>
    <TextUnit id="7063" loc="9.761">egit in adversos.</TextUnit>
    <TextUnit id="7064" loc="9.762">Principio Phalerim et succiso poplite Gygen</TextUnit>
    <TextUnit id="7065" loc="9.763">excipit; hinc raptas fugientibus ingerit hastas</TextUnit>
    <TextUnit id="7066" loc="9.764">in tergum, Iuno vires animumque ministrat;</TextUnit>
    <TextUnit id="7067" loc="9.765">addit Halym comitem et confixa Phegea parma,</TextUnit>
    <TextUnit id="7068" loc="9.766">ignaros deinde in muris Martemque cientis</TextUnit>
    <TextUnit id="7069" loc="9.767">Alcandrumque Haliumque Noemonaque Prytanimque.</TextUnit>
    <TextUnit id="7070" loc="9.768">Lyncea tendentem contra sociosque vocantem</TextUnit>
    <TextUnit id="7071" loc="9.769">vibranti gladio conixus ab aggere dexter</TextUnit>
    <TextUnit id="7072" loc="9.770">occupat; huic uno desectum comminus ictu</TextUnit>
    <TextUnit id="7073" loc="9.771">cum galea longe iacuit caput. Inde ferarum</TextUnit>
    <TextUnit id="7074" loc="9.772">vastatorem Amycum, quo non felicior alter</TextUnit>
    <TextUnit id="7075" loc="9.773">ungere tela manu ferrumque armare veneno,</TextUnit>
    <TextUnit id="7076" loc="9.774">et Clytium Aeoliden et amicum Crethea Musis,</TextUnit>
    <TextUnit id="7077" loc="9.775">Crethea Musarum comitem, cui carmina semper</TextUnit>
    <TextUnit id="7078" loc="9.776">et citharae cordi numerosque intendere nervis.</TextUnit>
    <TextUnit id="7079" loc="9.777">[Semper equos atque arma virum pugnasque canebat.]</TextUnit>
    <TextUnit id="7080" loc="9.778">Tandem ductores audita caede suorum</TextUnit>
    <TextUnit id="7081" loc="9.779">conveniunt Teucri, Mnestheus acerque Serestus,</TextUnit>
    <TextUnit id="7082" loc="9.780">palantisque vident socios hostemque receptum.</TextUnit>
    <TextUnit id="7083" loc="9.781">Et Mnestheus: "Quo deinde fugam, quo tenditis?" inquit.</TextUnit>
    <TextUnit id="7084" loc="9.782">"Quos alios muros, quae iam ultra moenia habetis?</TextUnit>
    <TextUnit id="7085" loc="9.783">Unus homo et vestris, o cives, undique saeptus</TextUnit>
    <TextUnit id="7086" loc="9.784">aggeribus tantas strages inpune per urbem</TextUnit>
    <TextUnit id="7087" loc="9.785">ediderit, iuvenum primos tot miserit Orco?</TextUnit>
    <TextUnit id="7088" loc="9.786">Non infelicis patriae veterumque deorum</TextUnit>
    <TextUnit id="7089" loc="9.787">et magni Aeneae, segnes, miseretque pudetque?"</TextUnit>
    <TextUnit id="7090" loc="9.788">Talibus accensi firmantur et agmine denso</TextUnit>
    <TextUnit id="7091" loc="9.789">consistunt. Turnus paulatim excedere pugna</TextUnit>
    <TextUnit id="7092" loc="9.790">et fluvium petere ac partem, quae cingitur unda</TextUnit>
    <TextUnit id="7093" loc="9.791">acrius hoc Teucri clamore incumbere magno</TextUnit>
    <TextUnit id="7094" loc="9.792">et glomerare manum. Ceu saevum turba leonem</TextUnit>
    <TextUnit id="7095" loc="9.793">cum telis premit infensis, at territus ille,</TextUnit>
    <TextUnit id="7096" loc="9.794">asper, acerba tuens, retro redit, et neque terga</TextUnit>
    <TextUnit id="7097" loc="9.795">ira dare aut virtus patitur, nec tendere contra</TextUnit>
    <TextUnit id="7098" loc="9.796">ille quidem hoc cupiens potis est per tela virosque:</TextUnit>
    <TextUnit id="7099" loc="9.797">haud aliter retro dubius vestigia Turnus</TextUnit>
    <TextUnit id="7100" loc="9.798">improperata refert, et mens exaestuat ira.</TextUnit>
    <TextUnit id="7101" loc="9.799">Quin etiam bis tum medios invaserat hostis,</TextUnit>
    <TextUnit id="7102" loc="9.800">bis confusa fuga per muros agmina vertit;</TextUnit>
    <TextUnit id="7103" loc="9.801">sed manus e castris propere coit omnis in unum,</TextUnit>
    <TextUnit id="7104" loc="9.802">nec contra vires audet Saturnia Iuno</TextUnit>
    <TextUnit id="7105" loc="9.803">sufficere, ariam caelo nam Iuppiter Irim</TextUnit>
    <TextUnit id="7106" loc="9.804">demisit germanae haud mollia iussa ferentem,</TextUnit>
    <TextUnit id="7107" loc="9.805">ni Turnus cedat Teucrorum moenibus altis.</TextUnit>
    <TextUnit id="7108" loc="9.806">Ergo nec clipeo iuvenis subsistere tantum</TextUnit>
    <TextUnit id="7109" loc="9.807">dextra valet: iniectis sic undique telis</TextUnit>
    <TextUnit id="7110" loc="9.808">obruitur. Strepit adsiduo cava tempora circum</TextUnit>
    <TextUnit id="7111" loc="9.809">tinnitu galea, et saxis solida aera fatiscunt,</TextUnit>
    <TextUnit id="7112" loc="9.810">discussaeque iubae capiti, nec sufficit umbo</TextUnit>
    <TextUnit id="7113" loc="9.811">ictibus: ingeminant hastis et Troes et ipse</TextUnit>
    <TextUnit id="7114" loc="9.812">fulmineus Mnestheus. Tum toto corpore sudor</TextUnit>
    <TextUnit id="7115" loc="9.813">liquitur et piceum, nec respirare potestas,</TextUnit>
    <TextUnit id="7116" loc="9.814">flumen agit; fessos quatit aeger anhelitus artus.</TextUnit>
    <TextUnit id="7117" loc="9.815">Tum demum praeceps saltu sese omnibus armis</TextUnit>
    <TextUnit id="7118" loc="9.816">in fluvium dedit: ille suo cum gurgite flavo</TextUnit>
    <TextUnit id="7119" loc="9.817">accepit venientem ac mollibus extulit undis</TextUnit>
    <TextUnit id="7120" loc="9.818">et laetum sociis abluta caede remisit.</TextUnit>
    <TextUnit id="7121" loc="10.1">Panditur interea domus omnipotentis Olympi,</TextUnit>
    <TextUnit id="7122" loc="10.2">conciliumque vocat divom pater atque hominum rex</TextUnit>
    <TextUnit id="7123" loc="10.3">sideream in sedem, terras unde arduus omnis</TextUnit>
    <TextUnit id="7124" loc="10.4">castraque Dardanidum adspectat populosque Latinos.</TextUnit>
    <TextUnit id="7125" loc="10.5">Considunt tectis bipatentibus, incipit ipse:</TextUnit>
    <TextUnit id="7126" loc="10.6">"Caelicolae magni, quianam sententia vobis</TextUnit>
    <TextUnit id="7127" loc="10.7">versa retro tantumque animis certatis iniquis?</TextUnit>
    <TextUnit id="7128" loc="10.8">Abnueram bello Italiam concurrere Teucris.</TextUnit>
    <TextUnit id="7129" loc="10.9">Quae contra vetitum discordia? Quis metus aut hos</TextUnit>
    <TextUnit id="7130" loc="10.10">aut hos arma sequi ferrumque lacessere suasit?</TextUnit>
    <TextUnit id="7131" loc="10.11">Adveniet iustum pugnae, ne arcessite, tempus,</TextUnit>
    <TextUnit id="7132" loc="10.12">cum fera Karthago Romanis arcibus olim</TextUnit>
    <TextUnit id="7133" loc="10.13">exitium magnum atque Alpes immittet apertas:</TextUnit>
    <TextUnit id="7134" loc="10.14">tum certare odiis, tum res rapuisse licebit.</TextUnit>
    <TextUnit id="7135" loc="10.15">Nunc sinite et placitum laeti componite foedus."</TextUnit>
    <TextUnit id="7136" loc="10.16">Iuppiter haec paucis; at non Venus aurea contra</TextUnit>
    <TextUnit id="7137" loc="10.17">pauca refert:</TextUnit>
    <TextUnit id="7138" loc="10.18">"O pater, O hominum rerumque aeterna potestas!</TextUnit>
    <TextUnit id="7139" loc="10.19">Namque aliud quid sit, quod iam implorare queamus?</TextUnit>
    <TextUnit id="7140" loc="10.20">Cernis ut insultent Rutulli Turnusque [feratur</TextUnit>
    <TextUnit id="7141" loc="10.21">per medios insignis equis tumidusque] secundo</TextUnit>
    <TextUnit id="7142" loc="10.22">Marte ruat? Non clausa tegunt iam moenia Teucros:</TextUnit>
    <TextUnit id="7143" loc="10.23">quin intra portas atque ipsis proelia miscent</TextUnit>
    <TextUnit id="7144" loc="10.24">aggeribus moerorum et inundant sanguine fossas.</TextUnit>
    <TextUnit id="7145" loc="10.25">Aeneas ignarus abest. Numquamne levari</TextUnit>
    <TextUnit id="7146" loc="10.26">obsidione sines? Muris iterum imminet hostis</TextUnit>
    <TextUnit id="7147" loc="10.27">nascentis Troiae [nec non exercitus alter;]</TextUnit>
    <TextUnit id="7148" loc="10.28">atque iterum in Teucros Aetolis surgit ab Arpis</TextUnit>
    <TextUnit id="7149" loc="10.29">Tydides. Equidem credo, mea volnera restant</TextUnit>
    <TextUnit id="7150" loc="10.30">et tua progenies mortalia demoror arma.</TextUnit>
    <TextUnit id="7151" loc="10.31">Si sine pace tua atque invito numine Troes</TextUnit>
    <TextUnit id="7152" loc="10.32">Italiam petiere, luant peccata neque illos</TextUnit>
    <TextUnit id="7153" loc="10.33">iuveris auxilio; sin tot responsa secuti,</TextUnit>
    <TextUnit id="7154" loc="10.34">quae superi manesque dabant: cur nunc tua quisquam</TextUnit>
    <TextUnit id="7155" loc="10.35">vertere iussa potest aut cur nova condere fata?</TextUnit>
    <TextUnit id="7156" loc="10.36">Quid repetem exustas Erycino in litore classes,</TextUnit>
    <TextUnit id="7157" loc="10.37">quid tempestatum regem ventosque furentis</TextUnit>
    <TextUnit id="7158" loc="10.38">Aeolia excitos aut actam nubibus Irim?</TextUnit>
    <TextUnit id="7159" loc="10.39">Nunc etiam manis, haec intemptata manebat</TextUnit>
    <TextUnit id="7160" loc="10.40">sors rerum, movet et superis immissa repente</TextUnit>
    <TextUnit id="7161" loc="10.41">Allecto, medias Italum bacchata per urbes.</TextUnit>
    <TextUnit id="7162" loc="10.42">Nil super imperio moveor: speravimus ista,</TextUnit>
    <TextUnit id="7163" loc="10.43">dum fortuna fuit; vincant quos vincere mavis.</TextUnit>
    <TextUnit id="7164" loc="10.44">Si nulla est regio, Teucris quam det tua coniunx</TextUnit>
    <TextUnit id="7165" loc="10.45">dura, per eversae, genitor, fumantia Troiae</TextUnit>
    <TextUnit id="7166" loc="10.46">exscidia obtestor, liceat dimittere ab armis</TextUnit>
    <TextUnit id="7167" loc="10.47">incolumem Ascanium, liceat superesse nepotem.</TextUnit>
    <TextUnit id="7168" loc="10.48">Aeneas sane ignotis iactetur in undis</TextUnit>
    <TextUnit id="7169" loc="10.49">et, quamcumque viam dederit Fortuna, sequatur:</TextUnit>
    <TextUnit id="7170" loc="10.50">hunc tegere et dirae valeam subducere pugnae.</TextUnit>
    <TextUnit id="7171" loc="10.51">Est Amathus, est celsa mihi Paphus atque Cythera</TextUnit>
    <TextUnit id="7172" loc="10.52">Idaliaeque domus: positis inglorius armis</TextUnit>
    <TextUnit id="7173" loc="10.53">exigat hic aevum. Magna dicione iubeto</TextUnit>
    <TextUnit id="7174" loc="10.54">Karthago premat Ausoniam: nihil urbibus inde</TextUnit>
    <TextUnit id="7175" loc="10.55">obstabit Tyriis. Quid pestem evadere belli</TextUnit>
    <TextUnit id="7176" loc="10.56">iuvit et Argolicos medium fugisse per ignes</TextUnit>
    <TextUnit id="7177" loc="10.57">totque maris vastaeque exhausta pericula terrae,</TextUnit>
    <TextUnit id="7178" loc="10.58">dum Latium Teucri recidivaque Pergama quaerunt?</TextUnit>
    <TextUnit id="7179" loc="10.59">Non satius cineres patriae insedisse supremos</TextUnit>
    <TextUnit id="7180" loc="10.60">atque solum, quo Troia fuit? Xanthum et Simoenta</TextUnit>
    <TextUnit id="7181" loc="10.61">redde, oro, miseris iterumque revolvere casus</TextUnit>
    <TextUnit id="7182" loc="10.62">da, pater, Iliacos Teucris." Tum regia Iuno</TextUnit>
    <TextUnit id="7183" loc="10.63">acta furore gravi: "Quid me alta silentia cogis</TextUnit>
    <TextUnit id="7184" loc="10.64">rumpere et obductum verbis volgare dolorem?</TextUnit>
    <TextUnit id="7185" loc="10.65">Aenean hominum quisquam divomque subegit</TextUnit>
    <TextUnit id="7186" loc="10.66">bella sequi aut hostem regi se inferre Latino?</TextUnit>
    <TextUnit id="7187" loc="10.67">Italiam petiit fatis auctoribus, esto,</TextUnit>
    <TextUnit id="7188" loc="10.68">Cassandrae inpulsus furiis: num linquere castra</TextUnit>
    <TextUnit id="7189" loc="10.69">hortati sumus aut vitam committere ventis?</TextUnit>
    <TextUnit id="7190" loc="10.70">Num puero summam belli, num credere muros</TextUnit>
    <TextUnit id="7191" loc="10.71">Tyrrhenamque fidem, aut gentis agitare quietas?</TextUnit>
    <TextUnit id="7192" loc="10.72">Quis deus in fraudem, quae dura potentia nostra</TextUnit>
    <TextUnit id="7193" loc="10.73">egit? Ubi hic Iuno demissave nubibus Iris?</TextUnit>
    <TextUnit id="7194" loc="10.74">Indignum est Italos Troiam circumdare flammis</TextUnit>
    <TextUnit id="7195" loc="10.75">nascentem et patria Turnum consistere terra,</TextUnit>
    <TextUnit id="7196" loc="10.76">cui Pilumnus avus, cui diva Venilia mater:</TextUnit>
    <TextUnit id="7197" loc="10.77">quid face Troianos atra vim ferre Latinis,</TextUnit>
    <TextUnit id="7198" loc="10.78">arva aliena iugo premere atque avertere praedas?</TextUnit>
    <TextUnit id="7199" loc="10.79">Quid soceros legere et gremiis abducere pactas,</TextUnit>
    <TextUnit id="7200" loc="10.80">pacem orare manu, praefigere puppibus arma?</TextUnit>
    <TextUnit id="7201" loc="10.81">Tu potes Aenean manibus subducere Graium</TextUnit>
    <TextUnit id="7202" loc="10.82">proque viro nebulam et ventos obtendere inanis,</TextUnit>
    <TextUnit id="7203" loc="10.83">tu potes in totidem classem convertere nymphas:</TextUnit>
    <TextUnit id="7204" loc="10.84">nos aliquid Rutulos contra iuvisse nefandum est?</TextUnit>
    <TextUnit id="7205" loc="10.85">Aeneas ignarus abest: ignarus et absit.</TextUnit>
    <TextUnit id="7206" loc="10.86">Est Paphus Idaliumque tibi, sunt alta Cythera:</TextUnit>
    <TextUnit id="7207" loc="10.87">quid gravidam bellis urbem et corda aspera temptas?</TextUnit>
    <TextUnit id="7208" loc="10.88">Nosne tibi fluxas Phrygiae res vertere fundo</TextUnit>
    <TextUnit id="7209" loc="10.89">conamur, nos, an miseros qui Troas Achivis</TextUnit>
    <TextUnit id="7210" loc="10.90">obiecit? Quae causa fuit, consurgere in arma</TextUnit>
    <TextUnit id="7211" loc="10.91">Europamque Asiamque et foedera solvere furto?</TextUnit>
    <TextUnit id="7212" loc="10.92">Me duce Dardanius Spartam expugnavit adulter,</TextUnit>
    <TextUnit id="7213" loc="10.93">aut ego tela dedi fovive cupidine bella?</TextUnit>
    <TextUnit id="7214" loc="10.94">Tum decuit metuisse tuis: nunc sera querelis</TextUnit>
    <TextUnit id="7215" loc="10.95">haud iustis adsurgis et inrita iurgia iactas."</TextUnit>
    <TextUnit id="7216" loc="10.96">Talibus orabat Iuno, cunctique fremebant</TextUnit>
    <TextUnit id="7217" loc="10.97">caelicolae adsensu vario, ceu flamina prima</TextUnit>
    <TextUnit id="7218" loc="10.98">cum deprensa fremunt silvis et caeca volutant</TextUnit>
    <TextUnit id="7219" loc="10.99">murmura, venturos nautis prodentia ventos.</TextUnit>
    <TextUnit id="7220" loc="10.100">Tum pater omnipotens, rerum cui prima potestas,</TextUnit>
    <TextUnit id="7221" loc="10.101">infit; eo dicente deum domus alta silescit</TextUnit>
    <TextUnit id="7222" loc="10.102">et tremefacta solo tellus, silet arduus aether,</TextUnit>
    <TextUnit id="7223" loc="10.103">tum Zephyri posuere, premit placida aequora pontus:</TextUnit>
    <TextUnit id="7224" loc="10.104">"Accipite ergo animis atque haec mea figite dicta.</TextUnit>
    <TextUnit id="7225" loc="10.105">Quandoquidem Ausonios coniungi foedere Teucris</TextUnit>
    <TextUnit id="7226" loc="10.106">haud licitum, nec vestra capit discordia finem:</TextUnit>
    <TextUnit id="7227" loc="10.107">quae cuique est fortuna hodie, quam quisque secat spem,</TextUnit>
    <TextUnit id="7228" loc="10.108">Tros Rutulusne fuat nullo discrimine habebo.</TextUnit>
    <TextUnit id="7229" loc="10.109">Seu fatis Italum castra obsidione tenentur</TextUnit>
    <TextUnit id="7230" loc="10.110">sive errore malo Troiae monitisque sinistris.</TextUnit>
    <TextUnit id="7231" loc="10.111">Nec Rutulos solvo: sua cuique exorsa laborem</TextUnit>
    <TextUnit id="7232" loc="10.112">fortunamque ferent. Rex Iuppiter omnibus idem.</TextUnit>
    <TextUnit id="7233" loc="10.113">Fata viam invenient." Stygii per flumina fratris,</TextUnit>
    <TextUnit id="7234" loc="10.114">per pice torrentis atraque voragine ripas</TextUnit>
    <TextUnit id="7235" loc="10.115">adnuit et totum nutu tremefecit Olympum.</TextUnit>
    <TextUnit id="7236" loc="10.116">Hic finis fandi. Solio tum Iuppiter aureo</TextUnit>
    <TextUnit id="7237" loc="10.117">surgit, caelicolae medium quem ad limina ducunt.</TextUnit>
    <TextUnit id="7238" loc="10.118">Interea Rutuli portis circum omnibus instant</TextUnit>
    <TextUnit id="7239" loc="10.119">sternere caede viros et moenia cingere flammis.</TextUnit>
    <TextUnit id="7240" loc="10.120">At legio Aeneadum vallis obsessa tenetur,</TextUnit>
    <TextUnit id="7241" loc="10.121">nec spes ulla fugae. Miseri stant turribus altis</TextUnit>
    <TextUnit id="7242" loc="10.122">nequiquam et rara muros cinxere corona</TextUnit>
    <TextUnit id="7243" loc="10.123">Asius Imbrasides Hicetaoniusque Thymoetes</TextUnit>
    <TextUnit id="7244" loc="10.124">Assaracique duo et senior cum Castore Thymbris,</TextUnit>
    <TextUnit id="7245" loc="10.125">prima acies; hos germani Sarpedonis ambo</TextUnit>
    <TextUnit id="7246" loc="10.126">et Clarus et Thaemon Lycia comitantur ab alta.</TextUnit>
    <TextUnit id="7247" loc="10.127">Fert ingens toto conixus corpore saxum,</TextUnit>
    <TextUnit id="7248" loc="10.128">haud partem exiguam montis, Lyrnesius Acmon,</TextUnit>
    <TextUnit id="7249" loc="10.129">nec Clytio genitore minor nec fratre Menestheo.</TextUnit>
    <TextUnit id="7250" loc="10.130">Hi iaculis, illi certant defendere saxis</TextUnit>
    <TextUnit id="7251" loc="10.131">molirique ignem nervoque aptare sagittas.</TextUnit>
    <TextUnit id="7252" loc="10.132">Ipse inter medios, Veneris iustissima cura,</TextUnit>
    <TextUnit id="7253" loc="10.133">Dardanius caput ecce puer detectus honestum,</TextUnit>
    <TextUnit id="7254" loc="10.134">qualis gemma micat, fulvum quae dividit aurum,</TextUnit>
    <TextUnit id="7255" loc="10.135">aut collo decus aut capiti; vel quale per artem</TextUnit>
    <TextUnit id="7256" loc="10.136">inclusum buxo aut Oricia terebintho</TextUnit>
    <TextUnit id="7257" loc="10.137">lucet ebur; fusos cervix cui lactea crinis</TextUnit>
    <TextUnit id="7258" loc="10.138">accipit et molli subnectens circulus auro.</TextUnit>
    <TextUnit id="7259" loc="10.139">Te quoque magnanimae viderunt, Ismare, gentes</TextUnit>
    <TextUnit id="7260" loc="10.140">volnera dirigere et calamos armare veneno,</TextUnit>
    <TextUnit id="7261" loc="10.141">Maeonia generose domo, ubi pinguia culta</TextUnit>
    <TextUnit id="7262" loc="10.142">exercentque viri Pactolusque inrigat auro.</TextUnit>
    <TextUnit id="7263" loc="10.143">Adfuit et Mnestheus, quem pulsi pristina Turni</TextUnit>
    <TextUnit id="7264" loc="10.144">aggere moerorum sublimem gloria tollit,</TextUnit>
    <TextUnit id="7265" loc="10.145">et Capys: hinc nomen Campanae ducitur urbi.</TextUnit>
    <TextUnit id="7266" loc="10.146">Illi inter sese duri certamina belli</TextUnit>
    <TextUnit id="7267" loc="10.147">contulerant: media Aeneas freta nocte secabat.</TextUnit>
    <TextUnit id="7268" loc="10.148">Namque ut ab Euandro castris ingressus Etruscis</TextUnit>
    <TextUnit id="7269" loc="10.149">regem adit et regi memorat nomenque genusque,</TextUnit>
    <TextUnit id="7270" loc="10.150">quidve petat quidve ipse ferat, Mezentius arma</TextUnit>
    <TextUnit id="7271" loc="10.151">quae sibi conciliet, violentaque pectora Turni</TextUnit>
    <TextUnit id="7272" loc="10.152">edocet, humanis quae sit fiducia rebus</TextUnit>
    <TextUnit id="7273" loc="10.153">admonet immiscetque preces: haud fit mora, Tarchon</TextUnit>
    <TextUnit id="7274" loc="10.154">iungit opes foedusque ferit; tum libera fati</TextUnit>
    <TextUnit id="7275" loc="10.155">classem conscendit iussis gens Lydia divom,</TextUnit>
    <TextUnit id="7276" loc="10.156">externo commissa duci. Aeneia puppis</TextUnit>
    <TextUnit id="7277" loc="10.157">prima tenet, rostro Phrygios subiuncta leones,</TextUnit>
    <TextUnit id="7278" loc="10.158">imminet Ida super, profugis gratissima Teucris.</TextUnit>
    <TextUnit id="7279" loc="10.159">Hic magnus sedet Aeneas secumque volutat</TextUnit>
    <TextUnit id="7280" loc="10.160">eventus belli varios, Pallasque sinistro</TextUnit>
    <TextUnit id="7281" loc="10.161">adfixus lateri iam quaerit sidera, opacae</TextUnit>
    <TextUnit id="7282" loc="10.162">noctis iter, iam quae passus terraque marique.</TextUnit>
    <TextUnit id="7283" loc="10.163">Pandite nunc Helicona, deae, cantusque movete,</TextUnit>
    <TextUnit id="7284" loc="10.164">quae manus interea Tuscis comitetur ab oris</TextUnit>
    <TextUnit id="7285" loc="10.165">Aenean armetque rates pelagoque vehatur.</TextUnit>
    <TextUnit id="7286" loc="10.166">Massicus aerata princeps secat aequora tigri:</TextUnit>
    <TextUnit id="7287" loc="10.167">sub quo mille manus iuvenum, qui moenia Clusi</TextUnit>
    <TextUnit id="7288" loc="10.168">quique urbem liquere Cosas, quis tela sagittae</TextUnit>
    <TextUnit id="7289" loc="10.169">gorytique leves umeris et letifer arcus.</TextUnit>
    <TextUnit id="7290" loc="10.170">Una torvus Abas: huic totum insignibus armis</TextUnit>
    <TextUnit id="7291" loc="10.171">agmen et aurato fulgebat Apolline puppis.</TextUnit>
    <TextUnit id="7292" loc="10.172">Sescentos illi dederat Populonia mater</TextUnit>
    <TextUnit id="7293" loc="10.173">expertos belli iuvenes, ast Ilva trecentos</TextUnit>
    <TextUnit id="7294" loc="10.174">insula inexhaustis Chalybum generosa metallis.</TextUnit>
    <TextUnit id="7295" loc="10.175">Tertius ille hominum divomque interpres Asilas,</TextUnit>
    <TextUnit id="7296" loc="10.176">cui pecudum fibrae, caeli cui sidera parent</TextUnit>
    <TextUnit id="7297" loc="10.177">et linguae volucrum et praesagi fulminis ignes,</TextUnit>
    <TextUnit id="7298" loc="10.178">mille rapit densos acie atque horrentibus hastis.</TextUnit>
    <TextUnit id="7299" loc="10.179">Hos parere iubent Alpheae ab origine Pisae,</TextUnit>
    <TextUnit id="7300" loc="10.180">urbs Etrusca solo. Sequitur pulcherrimus Astur,</TextUnit>
    <TextUnit id="7301" loc="10.181">Astur equo fidens et versicoloribus armis.</TextUnit>
    <TextUnit id="7302" loc="10.182">Tercentum adiciunt (mens omnibus una sequendi)</TextUnit>
    <TextUnit id="7303" loc="10.183">qui Caerete domo, qui sunt Minionis in arvis,</TextUnit>
    <TextUnit id="7304" loc="10.184">et Pyrgi veteres intempestaeque Graviscae.</TextUnit>
    <TextUnit id="7305" loc="10.185">Non ego te, Ligurum ductor fortissime bello,</TextUnit>
    <TextUnit id="7306" loc="10.186">transierim, Cinyre, et paucis comitate Cupavo,</TextUnit>
    <TextUnit id="7307" loc="10.187">cuius olorinae surgunt de vertice pennae,</TextUnit>
    <TextUnit id="7308" loc="10.188">crimen, Amor, vestrum formaeque insigne paternae.</TextUnit>
    <TextUnit id="7309" loc="10.189">Namque ferunt luctu Cycnum Phaethontis amati,</TextUnit>
    <TextUnit id="7310" loc="10.190">populeas inter frondes umbramque sororum</TextUnit>
    <TextUnit id="7311" loc="10.191">dum canit et maestum Musa solatur amorem,</TextUnit>
    <TextUnit id="7312" loc="10.192">canentem molli pluma duxisse senectam,</TextUnit>
    <TextUnit id="7313" loc="10.193">linquentem terras et sidera voce sequentem.</TextUnit>
    <TextUnit id="7314" loc="10.194">Filius, aequalis comitatus classe catervas,</TextUnit>
    <TextUnit id="7315" loc="10.195">ingentem remis Centaurum promovet: ille</TextUnit>
    <TextUnit id="7316" loc="10.196">instat aquae saxumque undis immane minatur</TextUnit>
    <TextUnit id="7317" loc="10.197">arduus et longa sulcat maria alta carina.</TextUnit>
    <TextUnit id="7318" loc="10.198">Ille etiam patriis agmen ciet Ocnus ab oris,</TextUnit>
    <TextUnit id="7319" loc="10.199">fatidicae Mantus et Tusci filius amnis,</TextUnit>
    <TextUnit id="7320" loc="10.200">qui muros matrisque dedit tibi, Mantua, nomen,</TextUnit>
    <TextUnit id="7321" loc="10.201">Mantua, dives avis; sed non genus omnibus unum:</TextUnit>
    <TextUnit id="7322" loc="10.202">gens illi triplex, populi sub gente quaterni,</TextUnit>
    <TextUnit id="7323" loc="10.203">ipsa caput populis, Tusco de sanguine vires.</TextUnit>
    <TextUnit id="7324" loc="10.204">Hinc quoque quingentos in se Mezentius armat,</TextUnit>
    <TextUnit id="7325" loc="10.205">quos patre Benaco velatus harundine glauca</TextUnit>
    <TextUnit id="7326" loc="10.206">Mincius infesta ducebat in aequora pinu.</TextUnit>
    <TextUnit id="7327" loc="10.207">It gravis Aulestes centenaque arbore fluctum</TextUnit>
    <TextUnit id="7328" loc="10.208">verberat adsurgens, spumant vada marmore verso.</TextUnit>
    <TextUnit id="7329" loc="10.209">Hunc vehit immanis Triton et caerula concha</TextUnit>
    <TextUnit id="7330" loc="10.210">exterrens freta, cui laterum tenus hispida nanti</TextUnit>
    <TextUnit id="7331" loc="10.211">frons hominem praefert, in pristim desinit alvus:</TextUnit>
    <TextUnit id="7332" loc="10.212">spumea semifero sub pectore murmurat unda.</TextUnit>
    <TextUnit id="7333" loc="10.213">Tot lecti proceres ter denis navibus ibant</TextUnit>
    <TextUnit id="7334" loc="10.214">subsidio Troiae et campos salis aera secabant.</TextUnit>
    <TextUnit id="7335" loc="10.215">Iamque dies caelo concesserat almaque curru</TextUnit>
    <TextUnit id="7336" loc="10.216">noctivago Phoebe medium pulsabat Olympum:</TextUnit>
    <TextUnit id="7337" loc="10.217">Aeneas (neque enim membris dat cura quietem)</TextUnit>
    <TextUnit id="7338" loc="10.218">ipse sedens clavumque regit velisque ministrat.</TextUnit>
    <TextUnit id="7339" loc="10.219">Atque illi medio in spatio chorus ecce suarum</TextUnit>
    <TextUnit id="7340" loc="10.220">occurrit comitum: nymphae, quas alma Cybebe</TextUnit>
    <TextUnit id="7341" loc="10.221">numen habere maris nymphasque e navibus esse</TextUnit>
    <TextUnit id="7342" loc="10.222">iusserat, innabant pariter fluctusque secabant,</TextUnit>
    <TextUnit id="7343" loc="10.223">quot prius aeratae steterant ad litora prorae.</TextUnit>
    <TextUnit id="7344" loc="10.224">Agnoscunt longe regem lustrantque choreis,</TextUnit>
    <TextUnit id="7345" loc="10.225">quarum quae fandi doctissima Cymodocea</TextUnit>
    <TextUnit id="7346" loc="10.226">pone sequens dextra puppim tenet ipsaque dorso</TextUnit>
    <TextUnit id="7347" loc="10.227">eminet ac laeva tacitis subremigat undis,</TextUnit>
    <TextUnit id="7348" loc="10.228">tum sic ignarum adloquitur: "Vigilasne, deum gens,</TextUnit>
    <TextUnit id="7349" loc="10.229">Aenea? Vigila et velis immitte rudentis.</TextUnit>
    <TextUnit id="7350" loc="10.230">Nos sumus, Idaeae sacro de vertice pinus,</TextUnit>
    <TextUnit id="7351" loc="10.231">nunc pelagi nymphae, classis tua Perfidus ut nos</TextUnit>
    <TextUnit id="7352" loc="10.232">praecipitis ferro Rutulus flammaque premebat,</TextUnit>
    <TextUnit id="7353" loc="10.233">rupimus invitae tua vincula teque per aequor</TextUnit>
    <TextUnit id="7354" loc="10.234">quaerimus. Hanc Genetrix faciem miserata refecit</TextUnit>
    <TextUnit id="7355" loc="10.235">et dedit esse deas aevumque agitare sub undis.</TextUnit>
    <TextUnit id="7356" loc="10.236">At puer Ascanius muro fossisque tenetur</TextUnit>
    <TextUnit id="7357" loc="10.237">tela inter media atque horrentis Marte Latinos.</TextUnit>
    <TextUnit id="7358" loc="10.238">Iam loca iussa tenent forti permixtus Etrusco</TextUnit>
    <TextUnit id="7359" loc="10.239">Arcas eques: medias illis opponere turmas,</TextUnit>
    <TextUnit id="7360" loc="10.240">ne castris iungant, certast sententia Turno.</TextUnit>
    <TextUnit id="7361" loc="10.241">Surge age et Aurora socios veniente vocari</TextUnit>
    <TextUnit id="7362" loc="10.242">primus in arma iube et clipeum cape, quem dedit ipse</TextUnit>
    <TextUnit id="7363" loc="10.243">invictum Ignipotens atque oras ambiit auro.</TextUnit>
    <TextUnit id="7364" loc="10.244">Crastina lux, mea si non inrita dicta putaris,</TextUnit>
    <TextUnit id="7365" loc="10.245">ingentis Rutulae spectabit caedis acervos."</TextUnit>
    <TextUnit id="7366" loc="10.246">Dixerat, et dextra discedens impulit altam</TextUnit>
    <TextUnit id="7367" loc="10.247">haud ignara modi puppim: fugit illa per undas</TextUnit>
    <TextUnit id="7368" loc="10.248">ocior et iaculo et ventos aequante sagitta.</TextUnit>
    <TextUnit id="7369" loc="10.249">Inde aliae celerant cursus. Stupet inscius ipse</TextUnit>
    <TextUnit id="7370" loc="10.250">Tros Anchisiades; animos tamen omine tollit.</TextUnit>
    <TextUnit id="7371" loc="10.251">Tum breviter super adspectans convexa precatur:</TextUnit>
    <TextUnit id="7372" loc="10.252">"Alma parens Idaea deum, cui Dindyma cordi</TextUnit>
    <TextUnit id="7373" loc="10.253">turrigeraeque urbis biiugique ad frena leones,</TextUnit>
    <TextUnit id="7374" loc="10.254">tu mihi nunc pugnae princeps, tu rite propinques</TextUnit>
    <TextUnit id="7375" loc="10.255">augurium Phrygibusque adsis pede, diva, secundo."</TextUnit>
    <TextUnit id="7376" loc="10.256">Tantum effatus. Et interea revoluta rubebat</TextUnit>
    <TextUnit id="7377" loc="10.257">matura iam luce dies noctemque fugarat:</TextUnit>
    <TextUnit id="7378" loc="10.258">principio sociis edicit, signa sequantur</TextUnit>
    <TextUnit id="7379" loc="10.259">atque animos aptent armis pugnaeque parent se.</TextUnit>
    <TextUnit id="7380" loc="10.260">Iamque in conspectu Teucros habet et sua castra,</TextUnit>
    <TextUnit id="7381" loc="10.261">stans celsa in puppi; clipeum cum deinde sinistra</TextUnit>
    <TextUnit id="7382" loc="10.262">extulit ardentem. Clamorem ad sidera tollunt</TextUnit>
    <TextUnit id="7383" loc="10.263">Dardanidae e muris, spes addita suscitat iras,</TextUnit>
    <TextUnit id="7384" loc="10.264">tela manu iaciunt: quales sub nubibus atris</TextUnit>
    <TextUnit id="7385" loc="10.265">Strymoniae dant signa grues atque aethera tranant</TextUnit>
    <TextUnit id="7386" loc="10.266">cum sonitu fugiuntque notos clamore secundo.</TextUnit>
    <TextUnit id="7387" loc="10.267">At Rutulo regi ducibusque ea mira videri</TextUnit>
    <TextUnit id="7388" loc="10.268">Ausoniis, donec versas ad litora puppes</TextUnit>
    <TextUnit id="7389" loc="10.269">respiciunt totumque adlabi classibus aequor.</TextUnit>
    <TextUnit id="7390" loc="10.270">Ardet apex capiti cristisque a vertice flamma</TextUnit>
    <TextUnit id="7391" loc="10.271">funditur et vastos umbo vomit aureus ignes:</TextUnit>
    <TextUnit id="7392" loc="10.272">non secus ac liquida siquando nocte cometae</TextUnit>
    <TextUnit id="7393" loc="10.273">sanguinei lugubre rubent aut Sirius ardor,</TextUnit>
    <TextUnit id="7394" loc="10.274">ille sitim morbosque ferens mortalibus aegris,</TextUnit>
    <TextUnit id="7395" loc="10.275">nascitur et laevo contristat lumine caelum.</TextUnit>
    <TextUnit id="7396" loc="10.276">Haud tamen audaci Turno fiducia cessit</TextUnit>
    <TextUnit id="7397" loc="10.277">litora praecipere et venientis pellere terra.</TextUnit>
    <TextUnit id="7398" loc="10.278">[ultro animos tollit dictis atque increpat ultro]</TextUnit>
    <TextUnit id="7399" loc="10.279">"Quod votis optastis, adest, perfringere dextra;</TextUnit>
    <TextUnit id="7400" loc="10.280">in manibus Mars ipse viris. Nunc coniugis esto</TextUnit>
    <TextUnit id="7401" loc="10.281">quisque suae tectique memor, nunc magna referto</TextUnit>
    <TextUnit id="7402" loc="10.282">facta, patrum laudes. Ultro occurramus ad undam,</TextUnit>
    <TextUnit id="7403" loc="10.283">dum trepidi egressisque labant vestigia prima.</TextUnit>
    <TextUnit id="7404" loc="10.284">Audentis Fortuna iuvat,"</TextUnit>
    <TextUnit id="7405" loc="10.285">haec ait et secum versat, quos ducere contra</TextUnit>
    <TextUnit id="7406" loc="10.286">vel quibus obsessos possit concredere muros.</TextUnit>
    <TextUnit id="7407" loc="10.287">Interea Aeneas socios de puppibus altis</TextUnit>
    <TextUnit id="7408" loc="10.288">pontibus exponit. Multi servare recursus</TextUnit>
    <TextUnit id="7409" loc="10.289">languentis pelagi et brevibus se credere saltu,</TextUnit>
    <TextUnit id="7410" loc="10.290">per remos alii. Speculatus litora Tarchon,</TextUnit>
    <TextUnit id="7411" loc="10.291">qua vada non sperat nec fracta remurmurat unda,</TextUnit>
    <TextUnit id="7412" loc="10.292">sed mare inoffensum crescenti adlabitur aestu,</TextUnit>
    <TextUnit id="7413" loc="10.293">advertit subito proram sociosque precatur:</TextUnit>
    <TextUnit id="7414" loc="10.294">"Nunc, o lecta manus, validis incumbite remis;</TextUnit>
    <TextUnit id="7415" loc="10.295">tollite, ferte rates; inimicam findite rostris</TextUnit>
    <TextUnit id="7416" loc="10.296">hanc terram, sulcumque sibi premat ipsa carina.</TextUnit>
    <TextUnit id="7417" loc="10.297">Frangere nec tali puppim statione recuso</TextUnit>
    <TextUnit id="7418" loc="10.298">arrepta tellure semel." Quae talia postquam</TextUnit>
    <TextUnit id="7419" loc="10.299">effatus Tarchon, socii consurgere tonsis</TextUnit>
    <TextUnit id="7420" loc="10.300">spumantisque rates arvis inferre Latinis,</TextUnit>
    <TextUnit id="7421" loc="10.301">donec rostra tenent siccum et sedere carinae</TextUnit>
    <TextUnit id="7422" loc="10.302">omnes innocuae, sed non puppis tua, Tarchon.</TextUnit>
    <TextUnit id="7423" loc="10.303">Namque inflicta vadis dorso dum pendet iniquo,</TextUnit>
    <TextUnit id="7424" loc="10.304">anceps sustentata diu fluctusque fatigat,</TextUnit>
    <TextUnit id="7425" loc="10.305">solvitur atque viros mediis exponit in undis</TextUnit>
    <TextUnit id="7426" loc="10.306">fragmina remorum quos et fluitantia transtra</TextUnit>
    <TextUnit id="7427" loc="10.307">impediunt, retrahitque pedem simul unda relabens.</TextUnit>
    <TextUnit id="7428" loc="10.308">Nec Turnum segnis retinet mora, sed rapit acer</TextUnit>
    <TextUnit id="7429" loc="10.309">totam aciem in Teucros et contra in litore sistit.</TextUnit>
    <TextUnit id="7430" loc="10.310">Signa canunt. Primus turmas invasit agrestis</TextUnit>
    <TextUnit id="7431" loc="10.311">Aeneas, omen pugnae, stravitque Latinos</TextUnit>
    <TextUnit id="7432" loc="10.312">occiso Therone, virum qui maximus ultro</TextUnit>
    <TextUnit id="7433" loc="10.313">Aenean petit: huic gladio perque aerea suta,</TextUnit>
    <TextUnit id="7434" loc="10.314">per tunicam squalentem auro latus haurit apertum.</TextUnit>
    <TextUnit id="7435" loc="10.315">Inde Lichan ferit, exsectum iam matre perempta</TextUnit>
    <TextUnit id="7436" loc="10.316">et tibi, Phoebe, sacrum: casus evadere ferri</TextUnit>
    <TextUnit id="7437" loc="10.317">quo licuit parvo? Nec longe Cissea durum</TextUnit>
    <TextUnit id="7438" loc="10.318">immanemque Gyan, sternentis agmina clava,</TextUnit>
    <TextUnit id="7439" loc="10.319">deiecit Leto: nihil illos Herculis arma</TextUnit>
    <TextUnit id="7440" loc="10.320">nec validae iuvere manus genitorque Melampus,</TextUnit>
    <TextUnit id="7441" loc="10.321">Alcidae comes usque gravis dum terra labores</TextUnit>
    <TextUnit id="7442" loc="10.322">praebuit. Ecce Pharo, voces dum iactat inertis,</TextUnit>
    <TextUnit id="7443" loc="10.323">intorquens iaculum clamanti sistit in ore.</TextUnit>
    <TextUnit id="7444" loc="10.324">Tu quoque, flaventem prima lanugine malas</TextUnit>
    <TextUnit id="7445" loc="10.325">dum sequeris Clytium infelix, nova gaudia, Cydon,</TextUnit>
    <TextUnit id="7446" loc="10.326">Dardania stratus dextra, securus amorum,</TextUnit>
    <TextUnit id="7447" loc="10.327">qui iuvenum tibi semper erant, miserande iaceres,</TextUnit>
    <TextUnit id="7448" loc="10.328">ni fratrum stipata cohors foret obvia, Phorci</TextUnit>
    <TextUnit id="7449" loc="10.329">progenies, septem numero, septenaque tela</TextUnit>
    <TextUnit id="7450" loc="10.330">coniciunt; partim galea clipeoque resultant</TextUnit>
    <TextUnit id="7451" loc="10.331">inrita, deflexit partim stringentia corpus</TextUnit>
    <TextUnit id="7452" loc="10.332">alma Venus. Fidum Aeneas adfatur Achaten:</TextUnit>
    <TextUnit id="7453" loc="10.333">"Suggere tela mihi: non ullum dextera frustra</TextUnit>
    <TextUnit id="7454" loc="10.334">torserit in Rutulos, steterunt quae in corpore Graium</TextUnit>
    <TextUnit id="7455" loc="10.335">Iliacis campis." Tum magnam corripit hastam</TextUnit>
    <TextUnit id="7456" loc="10.336">et iacit: illa volans clipei transverberat aera</TextUnit>
    <TextUnit id="7457" loc="10.337">Maeonis et thoraca simul cum pectore rumpit.</TextUnit>
    <TextUnit id="7458" loc="10.338">Huic frater subit Alcanor fratremque ruentem</TextUnit>
    <TextUnit id="7459" loc="10.339">sustentat dextra: traiecto missa lacerto</TextUnit>
    <TextUnit id="7460" loc="10.340">protinus hasta fugit servatque cruenta tenorem,</TextUnit>
    <TextUnit id="7461" loc="10.341">dexteraque ex umero nervis moribunda pependit.</TextUnit>
    <TextUnit id="7462" loc="10.342">Tum Numitor iaculo fratris de corpore rapto</TextUnit>
    <TextUnit id="7463" loc="10.343">Aenean petiit; sed non et figere contra</TextUnit>
    <TextUnit id="7464" loc="10.344">est licitum, magnique femur perstrinxit Achatae.</TextUnit>
    <TextUnit id="7465" loc="10.345">Hic Curibus fidens primaevo corpore Clausus</TextUnit>
    <TextUnit id="7466" loc="10.346">advenit et rigida Dryopem ferit eminus hasta</TextUnit>
    <TextUnit id="7467" loc="10.347">sub mentum graviter pressa pariterque loquentis</TextUnit>
    <TextUnit id="7468" loc="10.348">vocem animamque rapit traiecto gutture; at ille</TextUnit>
    <TextUnit id="7469" loc="10.349">fronte ferit terram et crassum vomit ore cruorem.</TextUnit>
    <TextUnit id="7470" loc="10.350">Tres quoque Threicios Boreae de gente suprema</TextUnit>
    <TextUnit id="7471" loc="10.351">et tris, quos Idas pater et patria Ismara mittit,</TextUnit>
    <TextUnit id="7472" loc="10.352">per varios sternit casus. Accurrit Halaesus</TextUnit>
    <TextUnit id="7473" loc="10.353">Auruncaeque manus, subit et Neptunia proles,</TextUnit>
    <TextUnit id="7474" loc="10.354">insignis Messapus equis. Expellere tendunt</TextUnit>
    <TextUnit id="7475" loc="10.355">nunc hi, nunc illi; certatur limine in ipso</TextUnit>
    <TextUnit id="7476" loc="10.356">Ausoniae. Magno discordes aethere venti</TextUnit>
    <TextUnit id="7477" loc="10.357">proelia ceu tollunt animis et viribus aequis;</TextUnit>
    <TextUnit id="7478" loc="10.358">non ipsi inter se, non nubila, non mare cedit;</TextUnit>
    <TextUnit id="7479" loc="10.359">anceps pugna diu, stant obnixa omnia contra:</TextUnit>
    <TextUnit id="7480" loc="10.360">haud aliter Troianae acies aciesque Latinae</TextUnit>
    <TextUnit id="7481" loc="10.361">concurrunt; haeret pede pes densusque viro vir.</TextUnit>
    <TextUnit id="7482" loc="10.362">At parte ex alia, qua saxa rotantia late</TextUnit>
    <TextUnit id="7483" loc="10.363">impulerat torrens arbustaque diruta ripis,</TextUnit>
    <TextUnit id="7484" loc="10.364">Arcadas insuetos acies inferre pedestris</TextUnit>
    <TextUnit id="7485" loc="10.365">ut vidit Pallas Latio dare terga sequaci</TextUnit>
    <TextUnit id="7486" loc="10.366">(aspera quis natura loci dimittere quando</TextUnit>
    <TextUnit id="7487" loc="10.367">suasit equos), unum quod rebus restat egenis,</TextUnit>
    <TextUnit id="7488" loc="10.368">nunc prece, nunc dictis virtutem accendit amaris:</TextUnit>
    <TextUnit id="7489" loc="10.369">"Quo fugitis, socii? Per vos et fortia facta,</TextUnit>
    <TextUnit id="7490" loc="10.370">per ducis Evandri nomen devictaque bella</TextUnit>
    <TextUnit id="7491" loc="10.371">Opemque meam, patriae quae nunc subit aemula laudi,</TextUnit>
    <TextUnit id="7492" loc="10.372">fidite ne pedibus. Ferro rumpenda per hostis</TextUnit>
    <TextUnit id="7493" loc="10.373">est via. Qua globus ille virum densissimus urget,</TextUnit>
    <TextUnit id="7494" loc="10.374">hac vos et Pallanta ducem patria alta reposcit.</TextUnit>
    <TextUnit id="7495" loc="10.375">Numina nulla premunt, mortali urgemur ab hoste</TextUnit>
    <TextUnit id="7496" loc="10.376">mortales, totidem nobis animaeque manusque.</TextUnit>
    <TextUnit id="7497" loc="10.377">Ecce, maris magna claudit nos obice pontus,</TextUnit>
    <TextUnit id="7498" loc="10.378">deest iam terra fugae: pelagus Troiamne petemus?"</TextUnit>
    <TextUnit id="7499" loc="10.379">Haec ait et medius densos prorumpit in hostis.</TextUnit>
    <TextUnit id="7500" loc="10.380">Obvius huic primum, fatis adductus iniquis,</TextUnit>
    <TextUnit id="7501" loc="10.381">fit Lagus. Hunc, magno vellit dum pondere saxum,</TextUnit>
    <TextUnit id="7502" loc="10.382">intorto figit telo, discrimina costis</TextUnit>
    <TextUnit id="7503" loc="10.383">per medium qua spina dabat, hastamque receptat</TextUnit>
    <TextUnit id="7504" loc="10.384">ossibus haerentem. Quem non super occupat Hisbo,</TextUnit>
    <TextUnit id="7505" loc="10.385">ille quidem hoc sperans: nam Pallas ante ruentem,</TextUnit>
    <TextUnit id="7506" loc="10.386">dum furit, incautum crudeli morte sodalis</TextUnit>
    <TextUnit id="7507" loc="10.387">excipit atque ensem tumido in pulmone recondit.</TextUnit>
    <TextUnit id="7508" loc="10.388">Hinc Sthenium petit et Rhoeti de gente vetusta</TextUnit>
    <TextUnit id="7509" loc="10.389">Anchemolum, thalamos ausum incestare novercae.</TextUnit>
    <TextUnit id="7510" loc="10.390">Vos etiam, gemini, Rutulis cecidistis in agris,</TextUnit>
    <TextUnit id="7511" loc="10.391">Daucia, Laride Thymberque, simillima proles,</TextUnit>
    <TextUnit id="7512" loc="10.392">indiscreta suis gratusque parentibus error;</TextUnit>
    <TextUnit id="7513" loc="10.393">at nunc dura dedit vobis discrimina Pallas:</TextUnit>
    <TextUnit id="7514" loc="10.394">nam tibi, Thymbre, caput Evandrius abstulit ensis;</TextUnit>
    <TextUnit id="7515" loc="10.395">te decisa suum, Laride, dextera quaerit</TextUnit>
    <TextUnit id="7516" loc="10.396">semianimesque micant digiti ferrumque retractant.</TextUnit>
    <TextUnit id="7517" loc="10.397">Arcadas accensos monitu et praeclara tuentis</TextUnit>
    <TextUnit id="7518" loc="10.398">facta viri mixtus dolor et pudor armat in hostis.</TextUnit>
    <TextUnit id="7519" loc="10.399">Tum Pallas biiugis fugientem Rhoetea praeter</TextUnit>
    <TextUnit id="7520" loc="10.400">traicit. Hoc spatium tantumque morae fuit Ilo;</TextUnit>
    <TextUnit id="7521" loc="10.401">Ilo namque procul validam direxerat hastam,</TextUnit>
    <TextUnit id="7522" loc="10.402">quam medius Rhoeteus intercipit, optime Teuthra,</TextUnit>
    <TextUnit id="7523" loc="10.403">te fugiens fratremque Tyren, curruque volutus</TextUnit>
    <TextUnit id="7524" loc="10.404">caedit semianimis Rutulorum calcibus arva.</TextUnit>
    <TextUnit id="7525" loc="10.405">Ac velut optato ventis aestate coortis</TextUnit>
    <TextUnit id="7526" loc="10.406">dispersa immittit silvis incendia pastor,</TextUnit>
    <TextUnit id="7527" loc="10.407">correptis subito mediis extenditur una</TextUnit>
    <TextUnit id="7528" loc="10.408">horrida per latos acies Volcania campos;</TextUnit>
    <TextUnit id="7529" loc="10.409">ille sedens victor flammas despectat ovantis:</TextUnit>
    <TextUnit id="7530" loc="10.410">non aliter socium virtus coit omnis in unum</TextUnit>
    <TextUnit id="7531" loc="10.411">teque iuvat, Palla. Sed bellis acer Halaesus</TextUnit>
    <TextUnit id="7532" loc="10.412">tendit in adversos seque in sua conligit arma.</TextUnit>
    <TextUnit id="7533" loc="10.413">Hic mactat Ladona Pheretaque Demodocumque,</TextUnit>
    <TextUnit id="7534" loc="10.414">Strymonio dextram fulgenti deripit ense</TextUnit>
    <TextUnit id="7535" loc="10.415">elatam in iugulum, saxo ferit ora Thoantis</TextUnit>
    <TextUnit id="7536" loc="10.416">ossaque dispersit cerebro permixta cruento.</TextUnit>
    <TextUnit id="7537" loc="10.417">Fata canens silvis genitor celarat Halaesum:</TextUnit>
    <TextUnit id="7538" loc="10.418">ut senior leto canentia lumina solvit,</TextUnit>
    <TextUnit id="7539" loc="10.419">iniecere manum Parcae telisque sacrarunt</TextUnit>
    <TextUnit id="7540" loc="10.420">Evandri. Quem sic Pallas petit ante precatus:</TextUnit>
    <TextUnit id="7541" loc="10.421">"Da nunc, Thybri pater, ferro, quod missile libro,</TextUnit>
    <TextUnit id="7542" loc="10.422">fortunam atque viam duri per pectus Halaesi.</TextUnit>
    <TextUnit id="7543" loc="10.423">Haec arma exuviasque viri tua quercus habebit."</TextUnit>
    <TextUnit id="7544" loc="10.424">Audiit illa deus: dum texit Imaona Halaesus,</TextUnit>
    <TextUnit id="7545" loc="10.425">Arcadio infelix telo dat pectus inermum.</TextUnit>
    <TextUnit id="7546" loc="10.426">At non caede viri tanta perterrita Lausus,</TextUnit>
    <TextUnit id="7547" loc="10.427">pars ingens belli, sinit agmina: primus Abantem</TextUnit>
    <TextUnit id="7548" loc="10.428">oppositum interimit, pugnae nodumque moramque.</TextUnit>
    <TextUnit id="7549" loc="10.429">Sternitur Arcadiae proles, sternuntur Etrusci</TextUnit>
    <TextUnit id="7550" loc="10.430">et vos, O Grais imperdita corpora, Teucri.</TextUnit>
    <TextUnit id="7551" loc="10.431">Agmina concurrunt ducibusque et viribus aequis.</TextUnit>
    <TextUnit id="7552" loc="10.432">Extremi addensent acies nec turba moveri</TextUnit>
    <TextUnit id="7553" loc="10.433">tela manusque sinit. Hinc Pallas instat et urget,</TextUnit>
    <TextUnit id="7554" loc="10.434">hinc contra Lausus, nec multum discrepat aetas:</TextUnit>
    <TextUnit id="7555" loc="10.435">egregii forma, sed quis Fortuna negarat</TextUnit>
    <TextUnit id="7556" loc="10.436">in patriam reditus. Ipsos concurrere passus</TextUnit>
    <TextUnit id="7557" loc="10.437">haud tamen inter se magni regnator Olympi:</TextUnit>
    <TextUnit id="7558" loc="10.438">mox illos sua fata manent maiore sub hoste.</TextUnit>
    <TextUnit id="7559" loc="10.439">Interea soror alma monet succedere Lauso</TextUnit>
    <TextUnit id="7560" loc="10.440">Turnum, qui volucri curru medium secat agmen.</TextUnit>
    <TextUnit id="7561" loc="10.441">Ut vidit socios: "Tempus desistere pugnae;</TextUnit>
    <TextUnit id="7562" loc="10.442">solus ego in Pallanta feror, soli mihi Pallas</TextUnit>
    <TextUnit id="7563" loc="10.443">debetur; cuperem ipse parens spectator adesset."</TextUnit>
    <TextUnit id="7564" loc="10.444">Haec ait, et socii cesserunt aequore iusso.</TextUnit>
    <TextUnit id="7565" loc="10.445">At Rutulum abscessu iuvenis tum iussa superba</TextUnit>
    <TextUnit id="7566" loc="10.446">miratus stupet in Turno corpusque per ingens</TextUnit>
    <TextUnit id="7567" loc="10.447">lumina volvit obitque truci procul omnia visu</TextUnit>
    <TextUnit id="7568" loc="10.448">talibus et dictis it contra dicta tyranni:</TextUnit>
    <TextUnit id="7569" loc="10.449">"Aut spoliis ego iam raptis laudabor opimis</TextUnit>
    <TextUnit id="7570" loc="10.450">aut leto insigni: sorti pater aequus utrique est.</TextUnit>
    <TextUnit id="7571" loc="10.451">Tolle minas." Fatus medium procedit in aequor.</TextUnit>
    <TextUnit id="7572" loc="10.452">Frigidus Arcadibus coit in praecordia sanguis.</TextUnit>
    <TextUnit id="7573" loc="10.453">Desiluit Turnus biiugis, pedes apparat ire</TextUnit>
    <TextUnit id="7574" loc="10.454">comminus; utque leo, specula cum vidit ab alta</TextUnit>
    <TextUnit id="7575" loc="10.455">stare procul campis meditantem in proelia taurum,</TextUnit>
    <TextUnit id="7576" loc="10.456">advolat: haud alia est Turni venientis imago.</TextUnit>
    <TextUnit id="7577" loc="10.457">Hunc ubi contiguum missae fore credidit hastae,</TextUnit>
    <TextUnit id="7578" loc="10.458">ire prior Pallas, siqua fors adiuvet ausum</TextUnit>
    <TextUnit id="7579" loc="10.459">viribus imparibus, magnumque ita ad aethera fatur:</TextUnit>
    <TextUnit id="7580" loc="10.460">"Per patris hospitium et mensas, quas advena adisti,</TextUnit>
    <TextUnit id="7581" loc="10.461">te precor, Alcide, coeptis ingentibus adsis.</TextUnit>
    <TextUnit id="7582" loc="10.462">Cernat semineci sibi me rapere arma cruenta</TextUnit>
    <TextUnit id="7583" loc="10.463">victoremque ferant morientia lumina Turni."</TextUnit>
    <TextUnit id="7584" loc="10.464">Audiit Alcides iuvenem magnumque sub imo</TextUnit>
    <TextUnit id="7585" loc="10.465">corde premit gemitum lacrimasque effundit inanis.</TextUnit>
    <TextUnit id="7586" loc="10.466">Tum Genitor natum dictis adfatur amicis:</TextUnit>
    <TextUnit id="7587" loc="10.467">"Stat sua cuique dies, breve et inreparabile tempus</TextUnit>
    <TextUnit id="7588" loc="10.468">omnibus est vitae: sed famam extendere factis,</TextUnit>
    <TextUnit id="7589" loc="10.469">hoc virtutis opus. Troiae sub moenibus altis</TextUnit>
    <TextUnit id="7590" loc="10.470">tot nati cecidere deum; quin occidit una</TextUnit>
    <TextUnit id="7591" loc="10.471">Sarpedon, mea progenies. Etiam sua Turnum</TextUnit>
    <TextUnit id="7592" loc="10.472">fata vocant, metasque dati pervenit ad aevi."</TextUnit>
    <TextUnit id="7593" loc="10.473">Sic ait atque oculos Rutulorum reicit arvis.</TextUnit>
    <TextUnit id="7594" loc="10.474">At Pallas magnis emittit viribus hastam</TextUnit>
    <TextUnit id="7595" loc="10.475">vaginaque cava fulgentem deripit ensem.</TextUnit>
    <TextUnit id="7596" loc="10.476">Illa volans umeri surgunt qua tegmina summa</TextUnit>
    <TextUnit id="7597" loc="10.477">incidit atque viam clipei molita per oras</TextUnit>
    <TextUnit id="7598" loc="10.478">tandem etiam magno strinxit de corpore Turni.</TextUnit>
    <TextUnit id="7599" loc="10.479">Hic Turnus ferro praefixum robur acuto</TextUnit>
    <TextUnit id="7600" loc="10.480">in Pallanta diu librans iacit atque ita fatur:</TextUnit>
    <TextUnit id="7601" loc="10.481">"Adspice, num mage sit nostrum penetrabile telum."</TextUnit>
    <TextUnit id="7602" loc="10.482">Dixerat; at clipeum, tot ferri terga, tot aeris,</TextUnit>
    <TextUnit id="7603" loc="10.483">quem pellis totiens obeat circumdata tauri,</TextUnit>
    <TextUnit id="7604" loc="10.484">vibranti cuspis medium transverberat ictu</TextUnit>
    <TextUnit id="7605" loc="10.485">loricaeque moras et pectus perforat ingens.</TextUnit>
    <TextUnit id="7606" loc="10.486">Ille rapit calidum frustra de volnere telum:</TextUnit>
    <TextUnit id="7607" loc="10.487">una eademque via sanguis animusque sequuntur.</TextUnit>
    <TextUnit id="7608" loc="10.488">Corruit in volnus, sonitum super arma dedere</TextUnit>
    <TextUnit id="7609" loc="10.489">et terram hostilem moriens petit ore cruento.</TextUnit>
    <TextUnit id="7610" loc="10.490">Quem Turnus super adsistens,</TextUnit>
    <TextUnit id="7611" loc="10.491">"Arcades, haec," inquit, "memores mea dicta referte</TextUnit>
    <TextUnit id="7612" loc="10.492">Euandro; qualem meruit, Pallanta remitto.</TextUnit>
    <TextUnit id="7613" loc="10.493">Quisquis honos tumuli, quidquid solamen humandi est,</TextUnit>
    <TextUnit id="7614" loc="10.494">largior. Haud illi stabunt Aeneia parvo</TextUnit>
    <TextUnit id="7615" loc="10.495">hospitia." Et laevo pressit pede talia fatus</TextUnit>
    <TextUnit id="7616" loc="10.496">exanimem, rapiens immania pondera baltei</TextUnit>
    <TextUnit id="7617" loc="10.497">impressumque nefas, una sub nocte iugali</TextUnit>
    <TextUnit id="7618" loc="10.498">caesa manus iuvenum foede thalamique cruenti,</TextUnit>
    <TextUnit id="7619" loc="10.499">quae Clonus Eurytides multo caelaverat auro;</TextUnit>
    <TextUnit id="7620" loc="10.500">quo nunc Turnus ovat spolio gaudetque potitus.</TextUnit>
    <TextUnit id="7621" loc="10.501">Nescia mens hominum fati sortisque futurae</TextUnit>
    <TextUnit id="7622" loc="10.502">et servare modum, rebus sublata secundis!</TextUnit>
    <TextUnit id="7623" loc="10.503">Turno tempus erit, magno cum optaverit emptum</TextUnit>
    <TextUnit id="7624" loc="10.504">intactum Pallanta et cum spolia ista diemque</TextUnit>
    <TextUnit id="7625" loc="10.505">oderit. At socii multo gemitu lacrimisque</TextUnit>
    <TextUnit id="7626" loc="10.506">impositum scuto referunt Pallanta frequentes.</TextUnit>
    <TextUnit id="7627" loc="10.507">O dolor atque decus magnum rediture parenti</TextUnit>
    <TextUnit id="7628" loc="10.508">haec te prima dies bello dedit, haec eadem aufert,</TextUnit>
    <TextUnit id="7629" loc="10.509">cum tamen ingentis Rutulorum linquis acervos.</TextUnit>
    <TextUnit id="7630" loc="10.510">Nec iam fama mali tanti, sed certior auctor</TextUnit>
    <TextUnit id="7631" loc="10.511">advolat Aeneae, tenui discrimine leti</TextUnit>
    <TextUnit id="7632" loc="10.512">esse suos, versis tempus succurrere Teucris.</TextUnit>
    <TextUnit id="7633" loc="10.513">Proxima quaeque metit gladio latumque per agmen</TextUnit>
    <TextUnit id="7634" loc="10.514">ardens limitem agit ferro, te, Turne, superbum</TextUnit>
    <TextUnit id="7635" loc="10.515">caede nova quaerens. Pallas, Euander, in ipsis</TextUnit>
    <TextUnit id="7636" loc="10.516">omnia sunt oculis, mensae, quas advena primas</TextUnit>
    <TextUnit id="7637" loc="10.517">tunc adiit, dextraeque datae. Sulmone creatos</TextUnit>
    <TextUnit id="7638" loc="10.518">quattuor hic iuvenes, totidem, quos educat Ufens,</TextUnit>
    <TextUnit id="7639" loc="10.519">viventis rapit, inferias quos immolet umbris</TextUnit>
    <TextUnit id="7640" loc="10.520">captivoque rogi perfundat sanguine flammas.</TextUnit>
    <TextUnit id="7641" loc="10.521">Inde Mago procul infensam contenderat hastam.</TextUnit>
    <TextUnit id="7642" loc="10.522">Ille astu subit ac tremibunda supervolat hasta,</TextUnit>
    <TextUnit id="7643" loc="10.523">et genua amplectens effatur talia supplex:</TextUnit>
    <TextUnit id="7644" loc="10.524">"Per patrios manis et spes surgentis Iuli</TextUnit>
    <TextUnit id="7645" loc="10.525">te precor, hanc animam serves natoque patrique.</TextUnit>
    <TextUnit id="7646" loc="10.526">Est domus alta, iacent penitus defossa talenta</TextUnit>
    <TextUnit id="7647" loc="10.527">caelati argenti, sunt auri pondera facti</TextUnit>
    <TextUnit id="7648" loc="10.528">infectique mihi. Non hic victoria Teucrum</TextUnit>
    <TextUnit id="7649" loc="10.529">vertitur aut anima una dabit discrimina tanta."</TextUnit>
    <TextUnit id="7650" loc="10.530">Dixerat. Aeneas contra cui talia reddit:</TextUnit>
    <TextUnit id="7651" loc="10.531">"Argenti atque auri memoras quae multa talenta,</TextUnit>
    <TextUnit id="7652" loc="10.532">natis parce tuis. Belli commercia Turnus</TextUnit>
    <TextUnit id="7653" loc="10.533">sustulit ista prior iam tum Pallante perempto.</TextUnit>
    <TextUnit id="7654" loc="10.534">Hoc patris Anchisae manes, hoc sentit Iulus."</TextUnit>
    <TextUnit id="7655" loc="10.535">Sic fatus galeam laeva tenet atque reflexa</TextUnit>
    <TextUnit id="7656" loc="10.536">cervice orantis capulo tenus applicat ensem.</TextUnit>
    <TextUnit id="7657" loc="10.537">Nec procul Haemonides, Phoebi Triviaeque sacerdos,</TextUnit>
    <TextUnit id="7658" loc="10.538">infula cui sacra redimibat tempora vitta,</TextUnit>
    <TextUnit id="7659" loc="10.539">totus conlucens veste atque insignibus armis.</TextUnit>
    <TextUnit id="7660" loc="10.540">Quem congressus agit campo lapsumque superstans</TextUnit>
    <TextUnit id="7661" loc="10.541">immolat ingentique umbra tegit; arma Serestus</TextUnit>
    <TextUnit id="7662" loc="10.542">lecta refert umeris, tibi, rex Gradive, tropaeum.</TextUnit>
    <TextUnit id="7663" loc="10.543">Instaurant acies Volcani stirpe creatus</TextUnit>
    <TextUnit id="7664" loc="10.544">Caeculus et veniens Marsorum montibus Umbro:</TextUnit>
    <TextUnit id="7665" loc="10.545">Dardanides contra furit. Anxuris ense sinistram</TextUnit>
    <TextUnit id="7666" loc="10.546">et totum clipei ferro deiecerat orbem;</TextUnit>
    <TextUnit id="7667" loc="10.547">dixerat ille aliquid magnum vimque adfore verbo</TextUnit>
    <TextUnit id="7668" loc="10.548">crediderat caeloque animum fortasse ferebat</TextUnit>
    <TextUnit id="7669" loc="10.549">canitiemque sibi et longos promiserat annos:</TextUnit>
    <TextUnit id="7670" loc="10.550">Tarquitus exultans contra fulgentibus armis,</TextUnit>
    <TextUnit id="7671" loc="10.551">silvicolae Fauno Dryope quem nympha crearat,</TextUnit>
    <TextUnit id="7672" loc="10.552">obvius ardenti sese obtulit. Ille reducta</TextUnit>
    <TextUnit id="7673" loc="10.553">loricam clipeique ingens onus impedit hasta;</TextUnit>
    <TextUnit id="7674" loc="10.554">tum caput orantis nequiquam et multa parantis</TextUnit>
    <TextUnit id="7675" loc="10.555">dicere deturbat terrae truncumque tepentem</TextUnit>
    <TextUnit id="7676" loc="10.556">provolvens super haec inimico pectore fatur:</TextUnit>
    <TextUnit id="7677" loc="10.557">"Istic nunc, metuende, iace. Non te optima mater</TextUnit>
    <TextUnit id="7678" loc="10.558">condet humi patrioque onerabit membra sepulchro:</TextUnit>
    <TextUnit id="7679" loc="10.559">alitibus linquere feris aut gurgite mersum</TextUnit>
    <TextUnit id="7680" loc="10.560">unda feret piscesque impasti volnera lambent."</TextUnit>
    <TextUnit id="7681" loc="10.561">Protinus Antaeum et Lucam, prima agmina Turni,</TextUnit>
    <TextUnit id="7682" loc="10.562">persequitur fortemque Numam fulvumque Camertem,</TextUnit>
    <TextUnit id="7683" loc="10.563">magnanimo Volcente satum, ditissimus agri</TextUnit>
    <TextUnit id="7684" loc="10.564">qui fuit Ausonidum et tacitis regnavit Amyclis.</TextUnit>
    <TextUnit id="7685" loc="10.565">Aegaeon qualis, centum cui bracchia dicunt</TextUnit>
    <TextUnit id="7686" loc="10.566">centenasque manus, quinquaginta oribus ignem</TextUnit>
    <TextUnit id="7687" loc="10.567">pectoribusque arsisse, Iovis cum fulmina contra</TextUnit>
    <TextUnit id="7688" loc="10.568">tot paribus streperet clipeis, tot stringeret enses:</TextUnit>
    <TextUnit id="7689" loc="10.569">sic toto Aeneas desaevit in aequore victor,</TextUnit>
    <TextUnit id="7690" loc="10.570">ut semel intepuit mucro. Quin ecce Niphaei</TextUnit>
    <TextUnit id="7691" loc="10.571">quadriiugis in equos adversaque pectora tendit.</TextUnit>
    <TextUnit id="7692" loc="10.572">Atque illi longe gradientem et dira frementem</TextUnit>
    <TextUnit id="7693" loc="10.573">ut videre, metu versi retroque ruentes</TextUnit>
    <TextUnit id="7694" loc="10.574">effunduntque ducem rapiuntque ad litora currus.</TextUnit>
    <TextUnit id="7695" loc="10.575">Interea biiugis infert se Lucagus albis</TextUnit>
    <TextUnit id="7696" loc="10.576">in medios fraterque Liger; sed frater habenis</TextUnit>
    <TextUnit id="7697" loc="10.577">flectit equos, strictum rotat acer Lucagus ensem.</TextUnit>
    <TextUnit id="7698" loc="10.578">Haud tulit Aeneas tanto fervore furentis:</TextUnit>
    <TextUnit id="7699" loc="10.579">inruit adversaque ingens apparuit hasta.</TextUnit>
    <TextUnit id="7700" loc="10.580">Cui Liger:</TextUnit>
    <TextUnit id="7701" loc="10.581">"Non Diomedis equos nec currum cernis Achillis</TextUnit>
    <TextUnit id="7702" loc="10.582">aut Phrygiae campos: nunc belli finis et aevi</TextUnit>
    <TextUnit id="7703" loc="10.583">his dabitur terris." Vesano talia late</TextUnit>
    <TextUnit id="7704" loc="10.584">dicta volant Ligeri. Sed non et Trous heros</TextUnit>
    <TextUnit id="7705" loc="10.585">dicta parat contra: iaculum nam torquet in hostem.</TextUnit>
    <TextUnit id="7706" loc="10.586">Lucagus ut pronus pendens in verbera telo</TextUnit>
    <TextUnit id="7707" loc="10.587">admonuit biiugos, proiecto dum pede laevo</TextUnit>
    <TextUnit id="7708" loc="10.588">aptet se pugnae, subit oras hasta per imas</TextUnit>
    <TextUnit id="7709" loc="10.589">fulgentis clipei, tum laevum perforat inguen:</TextUnit>
    <TextUnit id="7710" loc="10.590">excussus curru moribundus volvitur arvis.</TextUnit>
    <TextUnit id="7711" loc="10.591">Quem pius Aeneas dictis adfatur amaris:</TextUnit>
    <TextUnit id="7712" loc="10.592">"Lucage, nulla tuos currus fuga segnis equorum</TextUnit>
    <TextUnit id="7713" loc="10.593">prodidit aut vanae vertere ex hostibus umbrae:</TextUnit>
    <TextUnit id="7714" loc="10.594">ipse rotis saliens iuga deseris." Haec ita fatus</TextUnit>
    <TextUnit id="7715" loc="10.595">arripuit biiugos; frater tendebat inertis</TextUnit>
    <TextUnit id="7716" loc="10.596">infelix palmas, curru delapsus eodem:</TextUnit>
    <TextUnit id="7717" loc="10.597">"Per te, per qui te talem genuere parentes,</TextUnit>
    <TextUnit id="7718" loc="10.598">vir Troiane, sine hanc animam et miserere precantis."</TextUnit>
    <TextUnit id="7719" loc="10.599">Pluribus oranti Aeneas: "Haud talia dudum</TextUnit>
    <TextUnit id="7720" loc="10.600">dicta dabas. Morere et fratrem ne desere frater."</TextUnit>
    <TextUnit id="7721" loc="10.601">Tum latebras animae pectus mucrone recludit.</TextUnit>
    <TextUnit id="7722" loc="10.602">Talia per campos edebat funera ductor</TextUnit>
    <TextUnit id="7723" loc="10.603">Dardanius, torrentis aquae vel turbinis atri</TextUnit>
    <TextUnit id="7724" loc="10.604">more furens. Tandem erumpunt et castra relinquunt</TextUnit>
    <TextUnit id="7725" loc="10.605">Ascanius puer et nequiquam obsessa iuventus.</TextUnit>
    <TextUnit id="7726" loc="10.606">Iunonem interea compellat Iuppiter ultro:</TextUnit>
    <TextUnit id="7727" loc="10.607">"O germana mihi atque eadem gratissima coniunx,</TextUnit>
    <TextUnit id="7728" loc="10.608">ut rebare, Venus, nec te sententia fallit,</TextUnit>
    <TextUnit id="7729" loc="10.609">Troianas sustentat opes, non vivida bello</TextUnit>
    <TextUnit id="7730" loc="10.610">dextra viris animusque ferox patiensque pericli."</TextUnit>
    <TextUnit id="7731" loc="10.611">Cui Iuno summissa "Quid, o pulcherrime coniunx,</TextUnit>
    <TextUnit id="7732" loc="10.612">sollicitas aegram et tua tristia dicta timentem?</TextUnit>
    <TextUnit id="7733" loc="10.613">Si mihi, quae quondam fuerat quamque esse decebat,</TextUnit>
    <TextUnit id="7734" loc="10.614">vis in amore foret, non hoc mihi namque negares,</TextUnit>
    <TextUnit id="7735" loc="10.615">omnipotens, quin et pugnae subducere Turnum</TextUnit>
    <TextUnit id="7736" loc="10.616">et Dauno possem incolumem servare parenti.</TextUnit>
    <TextUnit id="7737" loc="10.617">Nunc pereat Teucrisque pio det sanguine poenas.</TextUnit>
    <TextUnit id="7738" loc="10.618">Ille tamen nostra deducit origine nomen</TextUnit>
    <TextUnit id="7739" loc="10.619">Pilumnusque illi quartus pater et tua larga</TextUnit>
    <TextUnit id="7740" loc="10.620">saepe manu multisque oneravit limina donis."</TextUnit>
    <TextUnit id="7741" loc="10.621">Cui rex aetherii breviter sic fatur Olympi:</TextUnit>
    <TextUnit id="7742" loc="10.622">"Si mora praesentis leti tempusque caduco</TextUnit>
    <TextUnit id="7743" loc="10.623">oratur iuveni meque hoc ita ponere sentis,</TextUnit>
    <TextUnit id="7744" loc="10.624">tolle fuga Turnum atque instantibus eripe fatis</TextUnit>
    <TextUnit id="7745" loc="10.625">hactenus indulsisse vacat. Sin altior istis</TextUnit>
    <TextUnit id="7746" loc="10.626">sub precibus venia ulla latet totumque moveri</TextUnit>
    <TextUnit id="7747" loc="10.627">mutarive putas bellum, spes pascis inanis."</TextUnit>
    <TextUnit id="7748" loc="10.628">Et Iuno adlacrimans: "Quid si, quae voce gravaris,</TextUnit>
    <TextUnit id="7749" loc="10.629">mente dares atque haec Turno rata vita maneret?</TextUnit>
    <TextUnit id="7750" loc="10.630">Nunc manet insontem gravis exitus, aut ego veri</TextUnit>
    <TextUnit id="7751" loc="10.631">vana feror. Quod ut O potius formidine falsa</TextUnit>
    <TextUnit id="7752" loc="10.632">ludar et in melius tua, qui potes, orsa reflectas!"</TextUnit>
    <TextUnit id="7753" loc="10.633">Haec ubi dicta dedit, caelo se protinus alto</TextUnit>
    <TextUnit id="7754" loc="10.634">misit, agens hiemem nimbo succincta per auras,</TextUnit>
    <TextUnit id="7755" loc="10.635">Iliacamque aciem et Laurentia castra petivit.</TextUnit>
    <TextUnit id="7756" loc="10.636">Tum dea nube cava tenuem sine viribus umbram</TextUnit>
    <TextUnit id="7757" loc="10.637">in faciem Aeneae, visu mirabile monstrum,</TextUnit>
    <TextUnit id="7758" loc="10.638">Dardaniis ornat telis clipeumque iubasque</TextUnit>
    <TextUnit id="7759" loc="10.639">divini adsimulat capitis, dat inania verba,</TextUnit>
    <TextUnit id="7760" loc="10.640">dat sine mente sonum gressusque effingit euntis,</TextUnit>
    <TextUnit id="7761" loc="10.641">morte obita qualis fama est volitare figuras</TextUnit>
    <TextUnit id="7762" loc="10.642">aut quae sopitos deludunt somnia sensus.</TextUnit>
    <TextUnit id="7763" loc="10.643">At primas laeta ante acies exsultat imago</TextUnit>
    <TextUnit id="7764" loc="10.644">inritatque virum telis et voce lacessit.</TextUnit>
    <TextUnit id="7765" loc="10.645">Instat cui Turnus stridentemque eminus hastam</TextUnit>
    <TextUnit id="7766" loc="10.646">conicit: illa dato vertit vestigia tergo.</TextUnit>
    <TextUnit id="7767" loc="10.647">Tum vero Aenean aversum ut cedere Turnus</TextUnit>
    <TextUnit id="7768" loc="10.648">credidit atque animo spem turbidus hausit inanem,</TextUnit>
    <TextUnit id="7769" loc="10.649">"Quo fugis, Aenea? Thalamos ne desere pactos;</TextUnit>
    <TextUnit id="7770" loc="10.650">hac dabitur dextra tellus quaesita per undas."</TextUnit>
    <TextUnit id="7771" loc="10.651">Talia vociferans sequitur strictumque coruscat</TextUnit>
    <TextUnit id="7772" loc="10.652">mucronem nec ferre videt sua gaudia ventos.</TextUnit>
    <TextUnit id="7773" loc="10.653">Forte ratis celsi coniuncta crepidine saxi</TextUnit>
    <TextUnit id="7774" loc="10.654">expositis stabat scalis et ponte parato,</TextUnit>
    <TextUnit id="7775" loc="10.655">qua rex Clusinis advectus Osinius oris.</TextUnit>
    <TextUnit id="7776" loc="10.656">Huc sese trepida Aeneae fugientis imago</TextUnit>
    <TextUnit id="7777" loc="10.657">conicit in latebras; nec Turnus segnior instat</TextUnit>
    <TextUnit id="7778" loc="10.658">exsuperatque moras et pontis transilit altos.</TextUnit>
    <TextUnit id="7779" loc="10.659">Vix proram attigerat: rumpit Saturnia funem</TextUnit>
    <TextUnit id="7780" loc="10.660">avolsamque rapit revoluta per aequora navem.</TextUnit>
    <TextUnit id="7781" loc="10.661">Illum autem Aeneas absentem in praelia poscit;</TextUnit>
    <TextUnit id="7782" loc="10.662">obvia multa virum demittit corpora morti:</TextUnit>
    <TextUnit id="7783" loc="10.663">tum levis haud ultra latebras iam quaerit imago,</TextUnit>
    <TextUnit id="7784" loc="10.664">sed sublime volans nubi se immiscuit atrae.</TextUnit>
    <TextUnit id="7785" loc="10.665">Cum Turnum medio interea fert aequore turbo.</TextUnit>
    <TextUnit id="7786" loc="10.666">Respicit ignarus rerum ingratusque salutis</TextUnit>
    <TextUnit id="7787" loc="10.667">et duplicis cum voce manus ad sidera tendit:</TextUnit>
    <TextUnit id="7788" loc="10.668">"Omnipotens genitor, tanton me crimine dignum</TextUnit>
    <TextUnit id="7789" loc="10.669">duxisti et talis voluisti expendere poenas?</TextUnit>
    <TextUnit id="7790" loc="10.670">Quo feror? Unde abii? Quae me fuga quemve reducit?</TextUnit>
    <TextUnit id="7791" loc="10.671">Laurentisne iterum muros aut castra videbo?</TextUnit>
    <TextUnit id="7792" loc="10.672">Quid manus illa virum, qui me meaque arma secuti?</TextUnit>
    <TextUnit id="7793" loc="10.673">Quosne (nefas) omnis infanda in morte reliqui</TextUnit>
    <TextUnit id="7794" loc="10.674">et nunc palantis video gemitumque cadentum</TextUnit>
    <TextUnit id="7795" loc="10.675">accipio! Quid ago? Aut quae iam satis ima dehiscat</TextUnit>
    <TextUnit id="7796" loc="10.676">terra mihi? Vos O potius miserescite venti:</TextUnit>
    <TextUnit id="7797" loc="10.677">in rupes, in saxa, volens vos Turnus adoro</TextUnit>
    <TextUnit id="7798" loc="10.678">ferte ratem saevisque vadis immittite Syrtis,</TextUnit>
    <TextUnit id="7799" loc="10.679">quo neque me Rutuli nec conscia fama sequatur."</TextUnit>
    <TextUnit id="7800" loc="10.680">Haec memorans animo nunc huc, nunc fluctuat illuc,</TextUnit>
    <TextUnit id="7801" loc="10.681">an sese mucrone ob tantum dedecus amens</TextUnit>
    <TextUnit id="7802" loc="10.682">induat et crudum per costas exigat ensem,</TextUnit>
    <TextUnit id="7803" loc="10.683">fluctibus an iaciat mediis et litora nando</TextUnit>
    <TextUnit id="7804" loc="10.684">curva petat Teucrumque iterum se reddat in arma.</TextUnit>
    <TextUnit id="7805" loc="10.685">Ter conatus utramque viam, ter maxima Iuno</TextUnit>
    <TextUnit id="7806" loc="10.686">continuit iuvenemque animi miserata repressit.</TextUnit>
    <TextUnit id="7807" loc="10.687">Labitur alta secans fluctuque aestuque secundo</TextUnit>
    <TextUnit id="7808" loc="10.688">et patris antiquam Dauni defertur ad urbem.</TextUnit>
    <TextUnit id="7809" loc="10.689">At Iovis interea monitis Mezentius ardens</TextUnit>
    <TextUnit id="7810" loc="10.690">succedit pugnae Teucrosque invadit ovantis.</TextUnit>
    <TextUnit id="7811" loc="10.691">Concurrunt Tyrrhenae acies atque omnibus uni,</TextUnit>
    <TextUnit id="7812" loc="10.692">uni odiisque viro telisque frequentibus instant.</TextUnit>
    <TextUnit id="7813" loc="10.693">Ille velut rupes, vastum quae prodit in aequor,</TextUnit>
    <TextUnit id="7814" loc="10.694">obvia ventorum furiis expostaque ponto,</TextUnit>
    <TextUnit id="7815" loc="10.695">vim cunctam atque minas perfert caelique marisque,</TextUnit>
    <TextUnit id="7816" loc="10.696">ipsa immota manens, prolem Dolichaonis Hebrum</TextUnit>
    <TextUnit id="7817" loc="10.697">sternit humi, cum quo Latagum Palmumque fugacem,</TextUnit>
    <TextUnit id="7818" loc="10.698">sed Latagum saxo atque ingenti fragmine montis</TextUnit>
    <TextUnit id="7819" loc="10.699">occupat os faciemque adversam, poplite Palmum</TextUnit>
    <TextUnit id="7820" loc="10.700">succiso volvi segnem sinit, armaque Lauso</TextUnit>
    <TextUnit id="7821" loc="10.701">donat habere umeris et vertice figere cristas.</TextUnit>
    <TextUnit id="7822" loc="10.702">Nec non Euanthen Phrygium Paridisque Mimanta</TextUnit>
    <TextUnit id="7823" loc="10.703">aequalem comitemque, una quem nocte Theano</TextUnit>
    <TextUnit id="7824" loc="10.704">in lucem genitori Amyco dedit et face praegnans</TextUnit>
    <TextUnit id="7825" loc="10.705">Cisseis regina Parin creat: urbe paterna</TextUnit>
    <TextUnit id="7826" loc="10.706">occubat, ignarum Laurens habet ora Mimanta.</TextUnit>
    <TextUnit id="7827" loc="10.707">Ac velut ille canum morsu de montibus altis</TextUnit>
    <TextUnit id="7828" loc="10.708">actus aper, multos Vesulus quem pinifer annos</TextUnit>
    <TextUnit id="7829" loc="10.709">defendit multosve palus Laurentia, silva</TextUnit>
    <TextUnit id="7830" loc="10.710">pastus harundinea, postquam inter retia ventum est,</TextUnit>
    <TextUnit id="7831" loc="10.711">substitit infremuitque ferox et inhorruit armos,</TextUnit>
    <TextUnit id="7832" loc="10.712">nec cuiquam irasci propiusque accedere virtus,</TextUnit>
    <TextUnit id="7833" loc="10.713">sed iaculis tutisque procul clamoribus instant;</TextUnit>
    <TextUnit id="7834" loc="10.714">haud aliter, iustae quibus est Mezentius irae,</TextUnit>
    <TextUnit id="7835" loc="10.715">non ulli est animus stricto concurrere ferro;</TextUnit>
    <TextUnit id="7836" loc="10.716">missilibus longe et vasto clamore lacessunt:</TextUnit>
    <TextUnit id="7837" loc="10.717">ille autem impavidus partis cunctatur in omnis,</TextUnit>
    <TextUnit id="7838" loc="10.718">dentibus infrendens, et tergo decutit hastas.</TextUnit>
    <TextUnit id="7839" loc="10.719">Venerat antiquis Corythi de finibus Acron,</TextUnit>
    <TextUnit id="7840" loc="10.720">Graius homo, infectos linquens profugus hymenaeos.</TextUnit>
    <TextUnit id="7841" loc="10.721">Hunc ubi miscentem longe media agmina vidit,</TextUnit>
    <TextUnit id="7842" loc="10.722">purpureum pennis et pactae coniugis ostro:</TextUnit>
    <TextUnit id="7843" loc="10.723">impastus stabula alta leo ceu saepe peragrans,</TextUnit>
    <TextUnit id="7844" loc="10.724">suadet enim vesana fames, si forte fugacem</TextUnit>
    <TextUnit id="7845" loc="10.725">conspexit capream aut surgentem in cornua cervum,</TextUnit>
    <TextUnit id="7846" loc="10.726">gaudet, hians immane, comasque arrexit et haeret</TextUnit>
    <TextUnit id="7847" loc="10.727">visceribus super accumbens, lavit inproba taeter</TextUnit>
    <TextUnit id="7848" loc="10.728">ora cruor,</TextUnit>
    <TextUnit id="7849" loc="10.729">sic ruit in densos alacer Mezentius hostis.</TextUnit>
    <TextUnit id="7850" loc="10.730">Sternitur infelix Acron et calcibus atram</TextUnit>
    <TextUnit id="7851" loc="10.731">tundit humum expirans infractaque tela cruentat.</TextUnit>
    <TextUnit id="7852" loc="10.732">Atque idem fugientem haud est dignatus Oroden</TextUnit>
    <TextUnit id="7853" loc="10.733">sternere nec iacta caecum dare cuspide volnus:</TextUnit>
    <TextUnit id="7854" loc="10.734">obvius adversoque occurrit seque viro vir</TextUnit>
    <TextUnit id="7855" loc="10.735">contulit, haud furto melior, sed fortibus armis.</TextUnit>
    <TextUnit id="7856" loc="10.736">Tum super abiectum posito pede nixus et hasta:</TextUnit>
    <TextUnit id="7857" loc="10.737">"Pars belli haud temnenda, viri, iacet altus Orodes."</TextUnit>
    <TextUnit id="7858" loc="10.738">Conclamant socii laetum paeana secuti.</TextUnit>
    <TextUnit id="7859" loc="10.739">Ille autem exspirans: "Non me, quicumque es, inulto,</TextUnit>
    <TextUnit id="7860" loc="10.740">victor, nec longum laetabere: te quoque fata</TextUnit>
    <TextUnit id="7861" loc="10.741">prospectant paria atque eadem mox arva tenebis."</TextUnit>
    <TextUnit id="7862" loc="10.742">Ad quae subridens mixta Mezentius ira:</TextUnit>
    <TextUnit id="7863" loc="10.743">"Nunc morere. Ast de me divom pater atque hominum rex</TextUnit>
    <TextUnit id="7864" loc="10.744">viderit." Hoc dicens eduxit corpore telum:</TextUnit>
    <TextUnit id="7865" loc="10.745">olli dura quies oculos et ferreus urget</TextUnit>
    <TextUnit id="7866" loc="10.746">somnus, in aeternam clauduntur lumina noctem.</TextUnit>
    <TextUnit id="7867" loc="10.747">Caedicus Alcathoum obtruncat, Sacrator Hydaspen</TextUnit>
    <TextUnit id="7868" loc="10.748">Partheniumque Rapo et praedurum viribus Orsen,</TextUnit>
    <TextUnit id="7869" loc="10.749">Messapus Croniumque Lycaoniumque Erichaeten,</TextUnit>
    <TextUnit id="7870" loc="10.750">illum infrenis equi lapsu tellure iacentem,</TextUnit>
    <TextUnit id="7871" loc="10.751">hunc peditem. Pedes et Lycius processerat Agis,</TextUnit>
    <TextUnit id="7872" loc="10.752">quem tamen haud expers Valerus virtutis avitae</TextUnit>
    <TextUnit id="7873" loc="10.753">deicit; at Thronium Salius Saliumque Nealces</TextUnit>
    <TextUnit id="7874" loc="10.754">insidiis, iaculo et longe fallente sagitta.</TextUnit>
    <TextUnit id="7875" loc="10.755">Iam gravis aequabat luctus et mutua Mavors</TextUnit>
    <TextUnit id="7876" loc="10.756">funera: caedebant pariter pariterque ruebant</TextUnit>
    <TextUnit id="7877" loc="10.757">victores victique, neque his fuga nota neque illis.</TextUnit>
    <TextUnit id="7878" loc="10.758">Di Iovis in tectis iram miserantur inanem</TextUnit>
    <TextUnit id="7879" loc="10.759">amborum et tantos mortalibus esse labores:</TextUnit>
    <TextUnit id="7880" loc="10.760">hinc Venus, hinc contra spectat Saturnia Iuno,</TextUnit>
    <TextUnit id="7881" loc="10.761">pallida Tisiphone media inter milia saevit.</TextUnit>
    <TextUnit id="7882" loc="10.762">At vero ingentem quatiens Mezentius hastam</TextUnit>
    <TextUnit id="7883" loc="10.763">turbidus ingreditur campo. Quam magnus Orion,</TextUnit>
    <TextUnit id="7884" loc="10.764">cum pedes incedit medii per maxima Nerei</TextUnit>
    <TextUnit id="7885" loc="10.765">stagna viam scindens, umero supereminet undas</TextUnit>
    <TextUnit id="7886" loc="10.766">aut summis referens annosam montibus ornum</TextUnit>
    <TextUnit id="7887" loc="10.767">ingrediturque solo et caput inter nubila condit:</TextUnit>
    <TextUnit id="7888" loc="10.768">talis se vastis infert Mezentius armis.</TextUnit>
    <TextUnit id="7889" loc="10.769">Huic contra Aeneas, speculatus in agmine longo,</TextUnit>
    <TextUnit id="7890" loc="10.770">obvius ire parat. Manet imperterritus ille,</TextUnit>
    <TextUnit id="7891" loc="10.771">hostem magnanimum opperiens, et mole sua stat;</TextUnit>
    <TextUnit id="7892" loc="10.772">atque oculis spatium emensus, quantum satis hastae:</TextUnit>
    <TextUnit id="7893" loc="10.773">"Dextra mihi deus et telum, quod missile libro,</TextUnit>
    <TextUnit id="7894" loc="10.774">nunc adsint! Voveo praedonis corpore raptis</TextUnit>
    <TextUnit id="7895" loc="10.775">indutum spoliis ipsum te, Lause, tropaeum</TextUnit>
    <TextUnit id="7896" loc="10.776">Aeneae." Dixit stridentemque eminus hastam</TextUnit>
    <TextUnit id="7897" loc="10.777">iecit; at illa volans clipeo est excussa proculque</TextUnit>
    <TextUnit id="7898" loc="10.778">egregium Antoren latus inter et ilia figit,</TextUnit>
    <TextUnit id="7899" loc="10.779">Herculis Antoren comitem, qui missus ab Argis</TextUnit>
    <TextUnit id="7900" loc="10.780">haeserat Euandro atque Itala consederat urbe.</TextUnit>
    <TextUnit id="7901" loc="10.781">Sternitur infelix alieno volnere caelumque</TextUnit>
    <TextUnit id="7902" loc="10.782">aspicit et dulcis moriens reminiscitur Argos</TextUnit>
    <TextUnit id="7903" loc="10.783">tum pius Aeneas hastam iacit: illa per orbem</TextUnit>
    <TextUnit id="7904" loc="10.784">aere cavum triplici, per linea terga tribusque</TextUnit>
    <TextUnit id="7905" loc="10.785">transit intextum tauris opus imaque sedit</TextUnit>
    <TextUnit id="7906" loc="10.786">inguine, sed viris haud pertulit. Ocius ensem</TextUnit>
    <TextUnit id="7907" loc="10.787">Aeneas, viso Tyrrheni sanguine laetus,</TextUnit>
    <TextUnit id="7908" loc="10.788">eripit a femine et trepidanti fervidus instat.</TextUnit>
    <TextUnit id="7909" loc="10.789">Ingemuit cari graviter genitoris amore,</TextUnit>
    <TextUnit id="7910" loc="10.790">ut vidit, Lausus, lacrimaeque per ora volutae.</TextUnit>
    <TextUnit id="7911" loc="10.791">Hic mortis durae casum tuaque optima facta,</TextUnit>
    <TextUnit id="7912" loc="10.792">siqua fidem tanto est operi latura vetustas,</TextUnit>
    <TextUnit id="7913" loc="10.793">non equidem nec te, iuvenis memorande, silebo.</TextUnit>
    <TextUnit id="7914" loc="10.794">Ille pedem referens et inutilis inque ligatus</TextUnit>
    <TextUnit id="7915" loc="10.795">cedebat clipeoque inimicum hastile trahebat:</TextUnit>
    <TextUnit id="7916" loc="10.796">prorupit iuvenis seseque immiscuit armis</TextUnit>
    <TextUnit id="7917" loc="10.797">iamque adsurgentis dextra plagamque ferentis</TextUnit>
    <TextUnit id="7918" loc="10.798">Aeneae subiit mucronem ipsumque morando</TextUnit>
    <TextUnit id="7919" loc="10.799">sustinuit.  Socii magno clamore sequuntur,</TextUnit>
    <TextUnit id="7920" loc="10.800">dum genitor nati parma protectus abiret,</TextUnit>
    <TextUnit id="7921" loc="10.801">telaque coniciunt proturbantque eminus hostem</TextUnit>
    <TextUnit id="7922" loc="10.802">missilibus. Furit Aeneas tectusque tenet se.</TextUnit>
    <TextUnit id="7923" loc="10.803">Ac velut effusa siquando grandine nimbi</TextUnit>
    <TextUnit id="7924" loc="10.804">praecipitant, omnis campis diffugit arator</TextUnit>
    <TextUnit id="7925" loc="10.805">omnis et agricola et tuta latet arce viator,</TextUnit>
    <TextUnit id="7926" loc="10.806">aut amnis ripis aut alti fornice saxi,</TextUnit>
    <TextUnit id="7927" loc="10.807">dum pluit in terris, ut possint sole reducto</TextUnit>
    <TextUnit id="7928" loc="10.808">exercere diem: sic obrutus undique telis</TextUnit>
    <TextUnit id="7929" loc="10.809">Aeneas nubem belli, dum detonet omnis,</TextUnit>
    <TextUnit id="7930" loc="10.810">sustinet et Lausum increpitat Lausoque minatur:</TextUnit>
    <TextUnit id="7931" loc="10.811">"Quo moriture ruis maioraque viribus audes?</TextUnit>
    <TextUnit id="7932" loc="10.812">Fallit te incautum pietas tua." Nec minus ille</TextUnit>
    <TextUnit id="7933" loc="10.813">exsultat demens; saevae iamque altius irae</TextUnit>
    <TextUnit id="7934" loc="10.814">Dardanio surgunt ductori, extremaque Lauso</TextUnit>
    <TextUnit id="7935" loc="10.815">Parcae fila legunt: validum namque exigit ensem</TextUnit>
    <TextUnit id="7936" loc="10.816">per medium Aeneas iuvenem totumque recondit.</TextUnit>
    <TextUnit id="7937" loc="10.817">Transiit et parmam mucro, levia arma minacis,</TextUnit>
    <TextUnit id="7938" loc="10.818">et tunicam, molli mater quam neverat auro,</TextUnit>
    <TextUnit id="7939" loc="10.819">implevitque sinum sanguis; tum vita per auras</TextUnit>
    <TextUnit id="7940" loc="10.820">concessit maesta ad manis corpusque reliquit.</TextUnit>
    <TextUnit id="7941" loc="10.821">At vero ut voltum vidit morientis et ora,</TextUnit>
    <TextUnit id="7942" loc="10.822">ora modis Anchisiades pallentia miris,</TextUnit>
    <TextUnit id="7943" loc="10.823">ingemuit miserans graviter dextramque tetendit,</TextUnit>
    <TextUnit id="7944" loc="10.824">et mentem patriae subiit pietatis imago.</TextUnit>
    <TextUnit id="7945" loc="10.825">"Quid tibi nunc, miserande puer, pro laudibus istis,</TextUnit>
    <TextUnit id="7946" loc="10.826">quid pius Aeneas tanta dabit indole dignum?</TextUnit>
    <TextUnit id="7947" loc="10.827">Arma, quibus laetatus, habe tua, teque parentum</TextUnit>
    <TextUnit id="7948" loc="10.828">manibus et cineri, siqua est ea cura, remitto.</TextUnit>
    <TextUnit id="7949" loc="10.829">Hoc tamen infelix miseram solabere mortem:</TextUnit>
    <TextUnit id="7950" loc="10.830">Aeneae magni dextra cadis." Increpat ultro</TextUnit>
    <TextUnit id="7951" loc="10.831">cunctantis socios et terra sublevat ipsum,</TextUnit>
    <TextUnit id="7952" loc="10.832">sanguine turpantem comptos de more capillos.</TextUnit>
    <TextUnit id="7953" loc="10.833">Interea genitor Tiberini ad fluminis undam</TextUnit>
    <TextUnit id="7954" loc="10.834">volnera siccabat lymphis corpusque levabat</TextUnit>
    <TextUnit id="7955" loc="10.835">arboris adclinis trunco. Procul aerea ramis</TextUnit>
    <TextUnit id="7956" loc="10.836">dependet galea et prato gravia arma quiescunt.</TextUnit>
    <TextUnit id="7957" loc="10.837">Stant lecti circum iuvenes: ipse aeger anhelans</TextUnit>
    <TextUnit id="7958" loc="10.838">colla fovet, fusus propexam in pectore barbam;</TextUnit>
    <TextUnit id="7959" loc="10.839">multa super Lauso rogitat multumque remittit</TextUnit>
    <TextUnit id="7960" loc="10.840">qui revocent maestique ferant mandata parentis.</TextUnit>
    <TextUnit id="7961" loc="10.841">At Lausum socii exanimem super arma ferebant</TextUnit>
    <TextUnit id="7962" loc="10.842">flentes, ingentem atque ingenti volnere victum.</TextUnit>
    <TextUnit id="7963" loc="10.843">Agnovit longe gemitum praesaga mali mens:</TextUnit>
    <TextUnit id="7964" loc="10.844">canitiem multo deformat pulvere et ambas</TextUnit>
    <TextUnit id="7965" loc="10.845">ad caelum tendit palmas et corpore inhaeret.</TextUnit>
    <TextUnit id="7966" loc="10.846">"Tantane me tenuit vivendi, nate, voluptas,</TextUnit>
    <TextUnit id="7967" loc="10.847">ut pro me hostili paterer succedere dextrae,</TextUnit>
    <TextUnit id="7968" loc="10.848">quem genui? Tuane haec genitor per volnera servor,</TextUnit>
    <TextUnit id="7969" loc="10.849">morte tua vivens? Heu, nunc misero mihi demum</TextUnit>
    <TextUnit id="7970" loc="10.850">exitium infelix, nunc alte volnus adactum!</TextUnit>
    <TextUnit id="7971" loc="10.851">Idem ego, nate, tuum maculavi crimine nomen,</TextUnit>
    <TextUnit id="7972" loc="10.852">pulsus ob invidiam solio sceptrisque paternis.</TextUnit>
    <TextUnit id="7973" loc="10.853">Debueram patriae poenas odiisque meorum:</TextUnit>
    <TextUnit id="7974" loc="10.854">omnis per mortis animam sontem ipse dedissem!</TextUnit>
    <TextUnit id="7975" loc="10.855">Nunc vivo neque adhuc homines lucemque relinquo.</TextUnit>
    <TextUnit id="7976" loc="10.856">Sed linquam." Simul hoc dicens attollit in aegrum</TextUnit>
    <TextUnit id="7977" loc="10.857">se femur et, quamvis dolor alto volnere tardet,</TextUnit>
    <TextUnit id="7978" loc="10.858">haud deiectus equum duci iubet. Hoc decus illi,</TextUnit>
    <TextUnit id="7979" loc="10.859">hoc solamen erat; bellis hoc victor abibat</TextUnit>
    <TextUnit id="7980" loc="10.860">omnibus. Adloquitur maerentem et talibus infit:</TextUnit>
    <TextUnit id="7981" loc="10.861">"Rhaebe, diu, res siqua diu mortalibus ulla est,</TextUnit>
    <TextUnit id="7982" loc="10.862">viximus. Aut hodie victor spolia illa cruenti</TextUnit>
    <TextUnit id="7983" loc="10.863">et caput Aeneae referes Lausique dolorum</TextUnit>
    <TextUnit id="7984" loc="10.864">ultor eris mecum aut, aperit si nulla viam vis,</TextUnit>
    <TextUnit id="7985" loc="10.865">occumbes pariter; neque enim, fortissime, credo,</TextUnit>
    <TextUnit id="7986" loc="10.866">iussa aliena pati et dominos dignabere Teucros."</TextUnit>
    <TextUnit id="7987" loc="10.867">Dixit et exceptus tergo consueta locavit</TextUnit>
    <TextUnit id="7988" loc="10.868">membra manusque ambas iaculis oneravit acutis,</TextUnit>
    <TextUnit id="7989" loc="10.869">aere caput fulgens cristaque hirsutus equina.</TextUnit>
    <TextUnit id="7990" loc="10.870">Sic cursum in medios rapidus dedit: aestuat ingens</TextUnit>
    <TextUnit id="7991" loc="10.871">uno in corde pudor mixtoque insania luctu,</TextUnit>
    <TextUnit id="7992" loc="10.872">[et furiis agitatus amor et conscia virtus.]</TextUnit>
    <TextUnit id="7993" loc="10.873">Atque hic Aenean magna ter voce vocavit.</TextUnit>
    <TextUnit id="7994" loc="10.874">Aeneas agnovit enim laetusque precatur:</TextUnit>
    <TextUnit id="7995" loc="10.875">"Sic pater ille deum faciat, sic altus Apollo,</TextUnit>
    <TextUnit id="7996" loc="10.876">incipias conferre manum."</TextUnit>
    <TextUnit id="7997" loc="10.877">Tantum effatus et infesta subit obvius hasta.</TextUnit>
    <TextUnit id="7998" loc="10.878">Ille autem: "Quid me erepto, saevissime, nato</TextUnit>
    <TextUnit id="7999" loc="10.879">terres? Haec via sola fuit, qua perdere posses.</TextUnit>
    <TextUnit id="8000" loc="10.880">Nec mortem horremus nec divom parcimus ulli.</TextUnit>
    <TextUnit id="8001" loc="10.881">Desine: nam venio moriturus et haec tibi porto</TextUnit>
    <TextUnit id="8002" loc="10.882">dona prius." Dixit telumque intorsit in hostem;</TextUnit>
    <TextUnit id="8003" loc="10.883">inde aliud super atque aliud figitque volatque</TextUnit>
    <TextUnit id="8004" loc="10.884">ingenti gyro, sed sustinet aureus umbo.</TextUnit>
    <TextUnit id="8005" loc="10.885">Ter circum adstantem laevos equitavit in orbes</TextUnit>
    <TextUnit id="8006" loc="10.886">tela manu iaciens, ter secum Trous heros</TextUnit>
    <TextUnit id="8007" loc="10.887">immanem aerato circumfert tegmine silvam.</TextUnit>
    <TextUnit id="8008" loc="10.888">Inde ubi tot traxisse moras, tot spicula taedet</TextUnit>
    <TextUnit id="8009" loc="10.889">vellere et urgetur pugna congressus iniqua,</TextUnit>
    <TextUnit id="8010" loc="10.890">multa movens animo iam tandem erumpit et inter</TextUnit>
    <TextUnit id="8011" loc="10.891">bellatoris equi cava tempora conicit hastam.</TextUnit>
    <TextUnit id="8012" loc="10.892">Tollit se arrectum quadrupes et calcibus auras</TextUnit>
    <TextUnit id="8013" loc="10.893">verberat effusumque equitem super ipse secutus</TextUnit>
    <TextUnit id="8014" loc="10.894">implicat eiectoque incumbit cernuus armo.</TextUnit>
    <TextUnit id="8015" loc="10.895">Clamore incendunt caelum Troesque Latinique.</TextUnit>
    <TextUnit id="8016" loc="10.896">Advolat Aeneas vaginaque eripit ensem</TextUnit>
    <TextUnit id="8017" loc="10.897">et super haec: "Ubi nunc Mezentius acer et illa</TextUnit>
    <TextUnit id="8018" loc="10.898">effera vis animi? "Contra Tyrrhenus, ut auras</TextUnit>
    <TextUnit id="8019" loc="10.899">suspiciens hausit caelum mentemque recepit:</TextUnit>
    <TextUnit id="8020" loc="10.900">"Hostis amare, quid increpitas mortemque minaris?</TextUnit>
    <TextUnit id="8021" loc="10.901">Nullum in caede nefas, nec sic ad proelia veni,</TextUnit>
    <TextUnit id="8022" loc="10.902">nec tecum meus haec pepigit mihi foedera Lausus.</TextUnit>
    <TextUnit id="8023" loc="10.903">Unum hoc per siqua est victis venia hostibus oro:</TextUnit>
    <TextUnit id="8024" loc="10.904">corpus humo patiare tegi. Scio acerba meorum</TextUnit>
    <TextUnit id="8025" loc="10.905">circumstare odia: hunc, oro, defende furorem</TextUnit>
    <TextUnit id="8026" loc="10.906">et me consortem nati concede sepulchro."</TextUnit>
    <TextUnit id="8027" loc="10.907">Haec loquitur iuguloque haud inscius accipit ensem</TextUnit>
    <TextUnit id="8028" loc="10.908">undantique animam diffundit in arva cruore.</TextUnit>
    <TextUnit id="8029" loc="11.1">Oceanum interea surgens Aurora reliquit:</TextUnit>
    <TextUnit id="8030" loc="11.2">Aeneas, quamquam et sociis dare tempus humandis</TextUnit>
    <TextUnit id="8031" loc="11.3">praecipitant curae turbataque funere mens est,</TextUnit>
    <TextUnit id="8032" loc="11.4">vota deum primo victor solvebat Eoo.</TextUnit>
    <TextUnit id="8033" loc="11.5">Ingentem quercum decisis undique ramis</TextUnit>
    <TextUnit id="8034" loc="11.6">constituit tumulo fulgentiaque induit arma,</TextUnit>
    <TextUnit id="8035" loc="11.7">Mezenti ducis exuvias, tibi, magne, tropaeum,</TextUnit>
    <TextUnit id="8036" loc="11.8">bellipotens: aptat rorantis sanguine cristas</TextUnit>
    <TextUnit id="8037" loc="11.9">telaque trunca viri et bis sex thoraca petitum</TextUnit>
    <TextUnit id="8038" loc="11.10">perfossumque locis clipeumque ex aere sinistrae</TextUnit>
    <TextUnit id="8039" loc="11.11">subligat atque ensem collo suspendit eburnum.</TextUnit>
    <TextUnit id="8040" loc="11.12">Tum socios, namque omnis eum stipata tegebat</TextUnit>
    <TextUnit id="8041" loc="11.13">turba ducum, sic incipiens hortatur ovantis:</TextUnit>
    <TextUnit id="8042" loc="11.14">"Maxima res effecta, viri; timor omnis abesto,</TextUnit>
    <TextUnit id="8043" loc="11.15">quod superest: haec sunt spolia et de rege superbo</TextUnit>
    <TextUnit id="8044" loc="11.16">primitiae, manibusque meis Mezentius hic est.</TextUnit>
    <TextUnit id="8045" loc="11.17">Nunc iter ad regem nobis murosque Latinos.</TextUnit>
    <TextUnit id="8046" loc="11.18">Arma parate animis et spe praesumite bellum,</TextUnit>
    <TextUnit id="8047" loc="11.19">nequa mora ignaros, ubi primum vellere signa</TextUnit>
    <TextUnit id="8048" loc="11.20">adnuerint superi pubemque educere castris,</TextUnit>
    <TextUnit id="8049" loc="11.21">impediat segnisve metu sententia tardet.</TextUnit>
    <TextUnit id="8050" loc="11.22">Interea socios inhumataque corpora terrae</TextUnit>
    <TextUnit id="8051" loc="11.23">mandemus, qui solus honos Acheronte sub imo est.</TextUnit>
    <TextUnit id="8052" loc="11.24">Ite," ait, "egregias animas, quae sanguine nobis</TextUnit>
    <TextUnit id="8053" loc="11.25">hanc patriam peperere suo, decorate supremis</TextUnit>
    <TextUnit id="8054" loc="11.26">muneribus, maestamque Evandri primus ad urbem</TextUnit>
    <TextUnit id="8055" loc="11.27">mittatur Pallas, quem non virtutis egentem</TextUnit>
    <TextUnit id="8056" loc="11.28">abstulit atra dies et funere mersit acerbo."</TextUnit>
    <TextUnit id="8057" loc="11.29">Sic ait inlacrimans recipitque ad limina gressum,</TextUnit>
    <TextUnit id="8058" loc="11.30">corpus ubi exanimi positum Pallantis Acoetes</TextUnit>
    <TextUnit id="8059" loc="11.31">servabat senior, qui Parrhasio Evandro</TextUnit>
    <TextUnit id="8060" loc="11.32">armiger ante fuit, sed non felicibus aeque</TextUnit>
    <TextUnit id="8061" loc="11.33">tum comes auspiciis caro datus ibat alumno.</TextUnit>
    <TextUnit id="8062" loc="11.34">Circum omnis famulumque manus Troianaque turba</TextUnit>
    <TextUnit id="8063" loc="11.35">et maestum Iliades crinem de more solutae.</TextUnit>
    <TextUnit id="8064" loc="11.36">Ut vero Aeneas foribus sese intulit altis,</TextUnit>
    <TextUnit id="8065" loc="11.37">ingentem gemitum tunsis ad sidera tollunt</TextUnit>
    <TextUnit id="8066" loc="11.38">pectoribus, maestoque immugit regia luctu.</TextUnit>
    <TextUnit id="8067" loc="11.39">Ipse caput nivei fultum Pallantis et ora</TextUnit>
    <TextUnit id="8068" loc="11.40">ut vidit levique patens in pectore vulnus</TextUnit>
    <TextUnit id="8069" loc="11.41">cuspidis Ausoniae, lacrimis ita fatur obortis.</TextUnit>
    <TextUnit id="8070" loc="11.42">"Tene," inquit, "miserande puer, cum laeta veniret,</TextUnit>
    <TextUnit id="8071" loc="11.43">invidit Fortuna mihi, ne regna videres</TextUnit>
    <TextUnit id="8072" loc="11.44">nostra neque ad sedes victor veherere paternas?</TextUnit>
    <TextUnit id="8073" loc="11.45">Non haec Evandro de te promissa parenti</TextUnit>
    <TextUnit id="8074" loc="11.46">discedens dederam, cum me complexus euntem</TextUnit>
    <TextUnit id="8075" loc="11.47">mitteret in magnum imperium metuensque moneret</TextUnit>
    <TextUnit id="8076" loc="11.48">acris esse viros, cum dura proelia gente.</TextUnit>
    <TextUnit id="8077" loc="11.49">Et nunc ille quidem spe multum captus inani</TextUnit>
    <TextUnit id="8078" loc="11.50">fors et vota facit cumulatque altaria donis:</TextUnit>
    <TextUnit id="8079" loc="11.51">nos iuvenem exanimum et nil iam caelestibus ullis</TextUnit>
    <TextUnit id="8080" loc="11.52">debentem vano maesti comitamur honore.</TextUnit>
    <TextUnit id="8081" loc="11.53">Infelix, nati funus crudele videbis!</TextUnit>
    <TextUnit id="8082" loc="11.54">Hi nostri reditus expectatique triumphi!</TextUnit>
    <TextUnit id="8083" loc="11.55">Haec mea magna fides! At non, Evandre, pudendis</TextUnit>
    <TextUnit id="8084" loc="11.56">vulneribus pulsum adspicies nec sospite dirum</TextUnit>
    <TextUnit id="8085" loc="11.57">optabis nato funus pater. Ei mihi, quantum</TextUnit>
    <TextUnit id="8086" loc="11.58">praesidium Ausonia et quantum tu perdis, Iule!"</TextUnit>
    <TextUnit id="8087" loc="11.59">Haec ubi deflevit, tolli miserabile corpus</TextUnit>
    <TextUnit id="8088" loc="11.60">imperat et toto lectos ex agmine mittit</TextUnit>
    <TextUnit id="8089" loc="11.61">mille viros, qui supremum comitentur honorem</TextUnit>
    <TextUnit id="8090" loc="11.62">intersintque patris lacrimis, solacia luctus</TextUnit>
    <TextUnit id="8091" loc="11.63">exigua ingentis, misero sed debita patri.</TextUnit>
    <TextUnit id="8092" loc="11.64">Haud segnes alii crates et molle feretrum</TextUnit>
    <TextUnit id="8093" loc="11.65">arbuteis texunt virgis et vimine querno</TextUnit>
    <TextUnit id="8094" loc="11.66">exstructosque toros obtentu frondis inumbrant.</TextUnit>
    <TextUnit id="8095" loc="11.67">Hic iuvenem agresti sublimem stramine ponunt,</TextUnit>
    <TextUnit id="8096" loc="11.68">qualem virgineo demessum pollice florem</TextUnit>
    <TextUnit id="8097" loc="11.69">seu mollis violae seu languentis hyacinthi,</TextUnit>
    <TextUnit id="8098" loc="11.70">cui neque fulgor adhuc necdum sua forma recessit:</TextUnit>
    <TextUnit id="8099" loc="11.71">non iam mater alit tellus viresque ministrat.</TextUnit>
    <TextUnit id="8100" loc="11.72">Tum geminas vestes auroque ostroque rigentis</TextUnit>
    <TextUnit id="8101" loc="11.73">extulit Aeneas, quas illi laeta laborum</TextUnit>
    <TextUnit id="8102" loc="11.74">ipsa suis quondam manibus Sidonia Dido</TextUnit>
    <TextUnit id="8103" loc="11.75">fecerat et tenui telas discreverat auro.</TextUnit>
    <TextUnit id="8104" loc="11.76">Harum unam iuveni supremum maestus honorem</TextUnit>
    <TextUnit id="8105" loc="11.77">induit arsurasque comas obnubit amictu,</TextUnit>
    <TextUnit id="8106" loc="11.78">multaque praeterea Laurentis praemia pugnae</TextUnit>
    <TextUnit id="8107" loc="11.79">aggerat et longo praedam iubet ordine duci.</TextUnit>
    <TextUnit id="8108" loc="11.80">Addit equos et tela, quibus spoliaverat hostem.</TextUnit>
    <TextUnit id="8109" loc="11.81">Vinxerat et post terga manus, quos mitteret umbris</TextUnit>
    <TextUnit id="8110" loc="11.82">inferias, caeso sparsuros sanguine flammas,</TextUnit>
    <TextUnit id="8111" loc="11.83">indutosque iubet truncos hostilibus armis</TextUnit>
    <TextUnit id="8112" loc="11.84">ipsos ferre duces inimicaque nomina figi.</TextUnit>
    <TextUnit id="8113" loc="11.85">Ducitur infelix aevo confectus Acoetes:</TextUnit>
    <TextUnit id="8114" loc="11.86">pectora nunc foedans pugnis, nunc unguibus ora</TextUnit>
    <TextUnit id="8115" loc="11.87">sternitur et toto proiectus corpore terrae.~.~.</TextUnit>
    <TextUnit id="8116" loc="11.88">Ducunt et Rutulo perfusos sanguine currus.</TextUnit>
    <TextUnit id="8117" loc="11.89">Post bellator equus positis insignibus Aethon</TextUnit>
    <TextUnit id="8118" loc="11.90">it lacrimans guttisque umectat grandibus ora.</TextUnit>
    <TextUnit id="8119" loc="11.91">Hastam alii galeamque ferunt, nam cetera Turnus</TextUnit>
    <TextUnit id="8120" loc="11.92">victor habet. Tum maesta phalanx Teucrique sequuntur</TextUnit>
    <TextUnit id="8121" loc="11.93">Tyrrhenique omnes et versis Arcades armis.</TextUnit>
    <TextUnit id="8122" loc="11.94">Postquam omnis longe comitum praecesserat ordo,</TextUnit>
    <TextUnit id="8123" loc="11.95">substitit Aeneas gemituque haec addidit alto:</TextUnit>
    <TextUnit id="8124" loc="11.96">"Nos alias hinc ad lacrimas eadem horrida belli</TextUnit>
    <TextUnit id="8125" loc="11.97">fata vocant: salve aeternum mihi, maxime Palla,</TextUnit>
    <TextUnit id="8126" loc="11.98">aeternumque vale." Nec plura effatus ad altos</TextUnit>
    <TextUnit id="8127" loc="11.99">tendebat muros gressumque in castra ferebat.</TextUnit>
    <TextUnit id="8128" loc="11.100">Iamque oratores aderant ex urbe Latina,</TextUnit>
    <TextUnit id="8129" loc="11.101">velati ramis oleae veniamque rogantes:</TextUnit>
    <TextUnit id="8130" loc="11.102">corpora, per campos ferro quae fusa iacebant,</TextUnit>
    <TextUnit id="8131" loc="11.103">redderet ac tumulo sineret succedere terrae;</TextUnit>
    <TextUnit id="8132" loc="11.104">nullum cum victis certamen et aethere cassis;</TextUnit>
    <TextUnit id="8133" loc="11.105">parceret hospitibus quondam socerisque vocatis.</TextUnit>
    <TextUnit id="8134" loc="11.106">Quos bonus Aeneas haud aspernanda precantis</TextUnit>
    <TextUnit id="8135" loc="11.107">prosequitur venia et verbis haec insuper addit:</TextUnit>
    <TextUnit id="8136" loc="11.108">"Quaenam vos tanto fortuna indigna, Latini,</TextUnit>
    <TextUnit id="8137" loc="11.109">implicuit bello, qui nos fugiatis amicos?</TextUnit>
    <TextUnit id="8138" loc="11.110">Pacem me exanimis et Martis sorte peremptis</TextUnit>
    <TextUnit id="8139" loc="11.111">oratis? Equidem et vivis concedere vellem.</TextUnit>
    <TextUnit id="8140" loc="11.112">Nec veni, nisi fata locum sedemque dedissent,</TextUnit>
    <TextUnit id="8141" loc="11.113">nec bellum cum gente gero: rex nostra reliquit</TextUnit>
    <TextUnit id="8142" loc="11.114">hospitia et Turni potius se credidit armis.</TextUnit>
    <TextUnit id="8143" loc="11.115">Aequius huic Turnum fuerat se opponere morti.</TextUnit>
    <TextUnit id="8144" loc="11.116">Si bellum finire manu, si pellere Teucros</TextUnit>
    <TextUnit id="8145" loc="11.117">apparat, his mecum decuit concurrere telis:</TextUnit>
    <TextUnit id="8146" loc="11.118">vixet, cui vitam deus aut sua dextra dedisset.</TextUnit>
    <TextUnit id="8147" loc="11.119">Nunc ite et miseris supponite civibus ignem."</TextUnit>
    <TextUnit id="8148" loc="11.120">Dixerat Aeneas. Illi obstipuere silentes</TextUnit>
    <TextUnit id="8149" loc="11.121">conversique oculos inter se atque ora tenebant.</TextUnit>
    <TextUnit id="8150" loc="11.122">Tum senior semperque odiis et crimine Drances</TextUnit>
    <TextUnit id="8151" loc="11.123">infensus iuveni Turno sic ore vicissim</TextUnit>
    <TextUnit id="8152" loc="11.124">orsa refert: "O fama ingens, ingentior armis</TextUnit>
    <TextUnit id="8153" loc="11.125">vir Troiane, quibus caelo te laudibus aequem?</TextUnit>
    <TextUnit id="8154" loc="11.126">Iustitiaene prius mirer belline laborum?</TextUnit>
    <TextUnit id="8155" loc="11.127">Nos vero haec patriam grati referemus ad urbem</TextUnit>
    <TextUnit id="8156" loc="11.128">et te, siqua viam dederit fortuna, Latino</TextUnit>
    <TextUnit id="8157" loc="11.129">iungemus regi: quaerat sibi foedera Turnus.</TextUnit>
    <TextUnit id="8158" loc="11.130">Quin et fatalis murorum attollere moles</TextUnit>
    <TextUnit id="8159" loc="11.131">saxaque subvectare umeris Troiana iuvabit."</TextUnit>
    <TextUnit id="8160" loc="11.132">Dixerat haec, unoque omnes eadem ore fremebant.</TextUnit>
    <TextUnit id="8161" loc="11.133">Bis senos pepigere dies et pace sequestra</TextUnit>
    <TextUnit id="8162" loc="11.134">per silvas Teucri mixtique inpune Latini</TextUnit>
    <TextUnit id="8163" loc="11.135">erravere iugis.  Ferro sonat alta bipenni</TextUnit>
    <TextUnit id="8164" loc="11.136">fraxinus, evertunt actas ad sidera pinus,</TextUnit>
    <TextUnit id="8165" loc="11.137">robora nec cuneis et olentem scindere cedrum</TextUnit>
    <TextUnit id="8166" loc="11.138">nec plaustris cessant vectare gementibus ornos.</TextUnit>
    <TextUnit id="8167" loc="11.139">Et iam Fama volans, tanti praenuntia luctus,</TextUnit>
    <TextUnit id="8168" loc="11.140">Evandrum Evandrique domos et moenia replet,</TextUnit>
    <TextUnit id="8169" loc="11.141">quae modo victorem Latio Pallanta ferebat.</TextUnit>
    <TextUnit id="8170" loc="11.142">Arcades ad portas ruere et de more vetusto</TextUnit>
    <TextUnit id="8171" loc="11.143">funereas rapuere faces; lucet via longo</TextUnit>
    <TextUnit id="8172" loc="11.144">ordine flammarum et late discriminat agros.</TextUnit>
    <TextUnit id="8173" loc="11.145">Contra turba Phrygum veniens plangentia iungit</TextUnit>
    <TextUnit id="8174" loc="11.146">agmina. Quae postquam matres succedere tectis</TextUnit>
    <TextUnit id="8175" loc="11.147">viderunt, maestam incendunt clamoribus urbem.</TextUnit>
    <TextUnit id="8176" loc="11.148">At non Evandrum potis est vis ulla tenere,</TextUnit>
    <TextUnit id="8177" loc="11.149">sed venit in medios. Feretro Pallanta reposto</TextUnit>
    <TextUnit id="8178" loc="11.150">procubuit super atque haeret lacrimansque gemensque,</TextUnit>
    <TextUnit id="8179" loc="11.151">et via vix tandem vocis laxata dolore est.</TextUnit>
    <TextUnit id="8180" loc="11.152">"Non haec, O Palla, dederas promissa parenti,</TextUnit>
    <TextUnit id="8181" loc="11.153">cautius ut saevo velles te credere Marti;</TextUnit>
    <TextUnit id="8182" loc="11.154">haud ignarus eram, quantum nova gloria in armis</TextUnit>
    <TextUnit id="8183" loc="11.155">et praedulce decus primo certamine posset.</TextUnit>
    <TextUnit id="8184" loc="11.156">Primitiae iuvenis miserae bellique propinqui</TextUnit>
    <TextUnit id="8185" loc="11.157">dura rudimenta et nulli exaudita deorum</TextUnit>
    <TextUnit id="8186" loc="11.158">vota precesque meae! Tuque, O sanctissima coniunx,</TextUnit>
    <TextUnit id="8187" loc="11.159">felix morte tua neque in hunc servata dolorem!</TextUnit>
    <TextUnit id="8188" loc="11.160">Contra ego vivendo vici mea fata, superstes</TextUnit>
    <TextUnit id="8189" loc="11.161">restarem ut genitor. Troum socia arma secutum</TextUnit>
    <TextUnit id="8190" loc="11.162">obruerent Rutuli telis! Animam ipse dedissem</TextUnit>
    <TextUnit id="8191" loc="11.163">atque haec pompa domum me, non Pallanta, referret,</TextUnit>
    <TextUnit id="8192" loc="11.164">nec vos arguerim, Teucri, nec foedera nec quas</TextUnit>
    <TextUnit id="8193" loc="11.165">iunximus hospitio dextras: sors ista senectae</TextUnit>
    <TextUnit id="8194" loc="11.166">debita erat nostrae. Quod si immatura manebat</TextUnit>
    <TextUnit id="8195" loc="11.167">mors natum, caesis Volscorum milibus ante</TextUnit>
    <TextUnit id="8196" loc="11.168">ducentem in Latium Teucros cecidisse iuvabit.</TextUnit>
    <TextUnit id="8197" loc="11.169">Quin ego non alio digner te funere, Palla,</TextUnit>
    <TextUnit id="8198" loc="11.170">quam pius Aeneas [et quam magni Phryges et quam</TextUnit>
    <TextUnit id="8199" loc="11.171">Tyrrhenique duces, Tyrrhenum exercitus omnis.]</TextUnit>
    <TextUnit id="8200" loc="11.172">Magna tropaea ferunt, quos dat tua dextera Leto:</TextUnit>
    <TextUnit id="8201" loc="11.173">tu quoque nunc stares immanis truncus in armis,</TextUnit>
    <TextUnit id="8202" loc="11.174">esset par aetas et idem si robur ab annis,</TextUnit>
    <TextUnit id="8203" loc="11.175">Turne. Sed infelix Teucros quid demoror armis?</TextUnit>
    <TextUnit id="8204" loc="11.176">Vadite et haec memores regi mandata referte:</TextUnit>
    <TextUnit id="8205" loc="11.177">quod vitam moror invisam Pallante perempto,</TextUnit>
    <TextUnit id="8206" loc="11.178">dextera causa tua est, Turnum natoque patrique</TextUnit>
    <TextUnit id="8207" loc="11.179">quam debere vides. Meritis vacat hic tibi solus</TextUnit>
    <TextUnit id="8208" loc="11.180">fortunaeque locus. Non vitae gaudia quaero,</TextUnit>
    <TextUnit id="8209" loc="11.181">nec fas, sed nato Manis perferre sub imos."</TextUnit>
    <TextUnit id="8210" loc="11.182">Aurora interea miseris mortalibus almam</TextUnit>
    <TextUnit id="8211" loc="11.183">extulerat lucem, referens opera atque labores:</TextUnit>
    <TextUnit id="8212" loc="11.184">iam pater Aeneas, iam curvo in litore Tarchon</TextUnit>
    <TextUnit id="8213" loc="11.185">constituere pyras. Huc corpora quisque suorum</TextUnit>
    <TextUnit id="8214" loc="11.186">more tulere patrum, subiectisque ignibus atris</TextUnit>
    <TextUnit id="8215" loc="11.187">conditur in tenebras altum caligine caelum.</TextUnit>
    <TextUnit id="8216" loc="11.188">Ter circum accensos cincti fulgentibus armis</TextUnit>
    <TextUnit id="8217" loc="11.189">decurrere rogos, ter maestum funeris ignem</TextUnit>
    <TextUnit id="8218" loc="11.190">lustravere in equis ululatusque ore dedere;</TextUnit>
    <TextUnit id="8219" loc="11.191">spargitur et tellus lacrimis, sparguntur et arma:</TextUnit>
    <TextUnit id="8220" loc="11.192">it caelo clamorque virum clangorque tubarum.</TextUnit>
    <TextUnit id="8221" loc="11.193">Hic alii spolia occisis derepta Latinis</TextUnit>
    <TextUnit id="8222" loc="11.194">coniciunt igni, galeas ensesque decoros</TextUnit>
    <TextUnit id="8223" loc="11.195">frenaque ferventisque rotas; pars munera nota,</TextUnit>
    <TextUnit id="8224" loc="11.196">ipsorum clipeos et non felicia tela.</TextUnit>
    <TextUnit id="8225" loc="11.197">Multa boum circa mactantur corpora Morti,</TextUnit>
    <TextUnit id="8226" loc="11.198">saetigerosque sues raptasque ex omnibus agris</TextUnit>
    <TextUnit id="8227" loc="11.199">in flammam iugulant pecudes. Tum litore toto</TextUnit>
    <TextUnit id="8228" loc="11.200">ardentis spectant socios semustaque servant</TextUnit>
    <TextUnit id="8229" loc="11.201">busta neque avelli possunt, nox umida donec</TextUnit>
    <TextUnit id="8230" loc="11.202">invertit caelum stellis ardentibus aptum.</TextUnit>
    <TextUnit id="8231" loc="11.203">Nec minus et miseri diversa in parte Latini</TextUnit>
    <TextUnit id="8232" loc="11.204">innumeras struxere pyras, et corpora partim</TextUnit>
    <TextUnit id="8233" loc="11.205">multa virum terrae infodiunt avectaque partim</TextUnit>
    <TextUnit id="8234" loc="11.206">finitimos tollunt in agros urbique remittunt,</TextUnit>
    <TextUnit id="8235" loc="11.207">cetera confusaeque ingentem caedis acervum</TextUnit>
    <TextUnit id="8236" loc="11.208">nec numero nec honore cremant: tunc undique vasti</TextUnit>
    <TextUnit id="8237" loc="11.209">certatim crebris conlucent ignibus agri.</TextUnit>
    <TextUnit id="8238" loc="11.210">Tertia lux gelidam caelo dimoverat umbram:</TextUnit>
    <TextUnit id="8239" loc="11.211">maerentes altum cinerem et confusa ruebant</TextUnit>
    <TextUnit id="8240" loc="11.212">ossa focis tepidoque onerabant aggere terrae.</TextUnit>
    <TextUnit id="8241" loc="11.213">Iam vero in tectis, praedivitis urbe Latini,</TextUnit>
    <TextUnit id="8242" loc="11.214">praecipuus fragor et longi pars maxima luctus.</TextUnit>
    <TextUnit id="8243" loc="11.215">Hic matres miseraeque nurus, hic cara sororum</TextUnit>
    <TextUnit id="8244" loc="11.216">pectora maerentum puerique parentibus orbi</TextUnit>
    <TextUnit id="8245" loc="11.217">dirum exsecrantur bellum Turnique hymenaeos:</TextUnit>
    <TextUnit id="8246" loc="11.218">ipsum armis ipsumque iubent decernere ferro,</TextUnit>
    <TextUnit id="8247" loc="11.219">qui regnum Italiae et primos sibi poscat honores.</TextUnit>
    <TextUnit id="8248" loc="11.220">ingravat haec saevus Drances solumque vocari</TextUnit>
    <TextUnit id="8249" loc="11.221">testatur, solum posci in certamina Turnum.</TextUnit>
    <TextUnit id="8250" loc="11.222">Multa simul contra variis sententia dictis</TextUnit>
    <TextUnit id="8251" loc="11.223">pro Turno, et magnum reginae nomen obumbrat,</TextUnit>
    <TextUnit id="8252" loc="11.224">multa virum meritis sustentat fama tropaeis.</TextUnit>
    <TextUnit id="8253" loc="11.225">Hos inter motus, medio in flagrante tumultu,</TextUnit>
    <TextUnit id="8254" loc="11.226">ecce super maesti magna Diomedis ab urbe</TextUnit>
    <TextUnit id="8255" loc="11.227">legati responsa ferunt: nihil omnibus actum</TextUnit>
    <TextUnit id="8256" loc="11.228">tantorum impensis operum, nil dona neque aurum</TextUnit>
    <TextUnit id="8257" loc="11.229">nec magnas valuisse preces, alia arma Latinis</TextUnit>
    <TextUnit id="8258" loc="11.230">quaerenda aut pacem Troiano ab rege petendum.</TextUnit>
    <TextUnit id="8259" loc="11.231">Deficit ingenti luctu rex ipse Latinus.</TextUnit>
    <TextUnit id="8260" loc="11.232">Fatalem Aenean manifesto numine ferri</TextUnit>
    <TextUnit id="8261" loc="11.233">admonet ira deum tumulique ante ora recentes.</TextUnit>
    <TextUnit id="8262" loc="11.234">Ergo concilium magnum primosque suorum</TextUnit>
    <TextUnit id="8263" loc="11.235">imperio accitos alta intra limina cogit.</TextUnit>
    <TextUnit id="8264" loc="11.236">olli convenere fluuntque ad regia plenis</TextUnit>
    <TextUnit id="8265" loc="11.237">tecta viis. Sedet in mediis et maximus aevo</TextUnit>
    <TextUnit id="8266" loc="11.238">et primus sceptris haud laeta fronte Latinus.</TextUnit>
    <TextUnit id="8267" loc="11.239">Atque hic legatos Aetola ex urbe remissos,</TextUnit>
    <TextUnit id="8268" loc="11.240">quae referant, fari iubet et responsa reposcit</TextUnit>
    <TextUnit id="8269" loc="11.241">ordine cuncta suo. Tum facta silentia linguis,</TextUnit>
    <TextUnit id="8270" loc="11.242">et Venulus dicto parens ita farier infit:</TextUnit>
    <TextUnit id="8271" loc="11.243">"Vidimus, o cives, Diomedem Argivaque castra</TextUnit>
    <TextUnit id="8272" loc="11.244">atque iter emensi casus superavimus omnis</TextUnit>
    <TextUnit id="8273" loc="11.245">contigimusque manum, qua concidit Ilia tellus.</TextUnit>
    <TextUnit id="8274" loc="11.246">Ille urbem Argyripam patriae cognomine gentis</TextUnit>
    <TextUnit id="8275" loc="11.247">victor Gargani condebat Iapygis agris.</TextUnit>
    <TextUnit id="8276" loc="11.248">Postquam introgressi et coram data copia fandi,</TextUnit>
    <TextUnit id="8277" loc="11.249">munera praeferimus, nomen patriamque docemus,</TextUnit>
    <TextUnit id="8278" loc="11.250">qui bellum intulerint, quae causa attraxerit Arpos.</TextUnit>
    <TextUnit id="8279" loc="11.251">Auditis ille haec placido sic reddidit ore:</TextUnit>
    <TextUnit id="8280" loc="11.252">"O fortunatae gentes, Saturnia regna,</TextUnit>
    <TextUnit id="8281" loc="11.253">antiqui Ausonii, quae vos fortuna quietos</TextUnit>
    <TextUnit id="8282" loc="11.254">sollicitat suadetque ignota lacessere bella?</TextUnit>
    <TextUnit id="8283" loc="11.255">Quicumque Iliacos ferro violavimus agros,</TextUnit>
    <TextUnit id="8284" loc="11.256">mitto ea, quae muris bellando exhausta sub altis,</TextUnit>
    <TextUnit id="8285" loc="11.257">quos Simois premat ille viros, infanda per orbem</TextUnit>
    <TextUnit id="8286" loc="11.258">supplicia et scelerum poenas expendimus omnes,</TextUnit>
    <TextUnit id="8287" loc="11.259">vel Priamo miseranda manus: scit triste Minervae</TextUnit>
    <TextUnit id="8288" loc="11.260">sidus et Euboicae cautes ultorque Caphareus.</TextUnit>
    <TextUnit id="8289" loc="11.261">Militia ex illa diversum ad litus abacti</TextUnit>
    <TextUnit id="8290" loc="11.262">Atrides Protei Menelaus adusque columnas</TextUnit>
    <TextUnit id="8291" loc="11.263">exsulat, Aetnaeos vidit Cyclopas Ulixes.</TextUnit>
    <TextUnit id="8292" loc="11.264">Regna Neoptolemi referam versosque penates</TextUnit>
    <TextUnit id="8293" loc="11.265">Idomenei? Libycone habitantis litore Locros?</TextUnit>
    <TextUnit id="8294" loc="11.266">Ipse Mycenaeus magnorum ductor Achivom</TextUnit>
    <TextUnit id="8295" loc="11.267">coniugis infandae prima inter limina dextra</TextUnit>
    <TextUnit id="8296" loc="11.268">oppetiit: devictam Asiam subsedit adulter.</TextUnit>
    <TextUnit id="8297" loc="11.269">Invidisse deos, patriis ut redditus aris</TextUnit>
    <TextUnit id="8298" loc="11.270">coniugium optatum et pulchram Calydona viderem?</TextUnit>
    <TextUnit id="8299" loc="11.271">Nunc etiam horribili visu portenta sequuntur,</TextUnit>
    <TextUnit id="8300" loc="11.272">et socii amissi petierunt aethera pennis</TextUnit>
    <TextUnit id="8301" loc="11.273">fluminibusque vagantur aves, heu dira meorum</TextUnit>
    <TextUnit id="8302" loc="11.274">supplicia, et scopulos lacrimosis vocibus implent.</TextUnit>
    <TextUnit id="8303" loc="11.275">Haec adeo ex illo mihi iam speranda fuerunt</TextUnit>
    <TextUnit id="8304" loc="11.276">tempore, cum ferro caelestia corpora demens</TextUnit>
    <TextUnit id="8305" loc="11.277">adpetii et Veneris violavi volnere dextram.</TextUnit>
    <TextUnit id="8306" loc="11.278">Ne vero, ne me ad talis impellite pugnas:</TextUnit>
    <TextUnit id="8307" loc="11.279">nec mihi cum Teucris ullum post eruta bellum</TextUnit>
    <TextUnit id="8308" loc="11.280">Pergama, nec veterum memini laetorve malorum.</TextUnit>
    <TextUnit id="8309" loc="11.281">Munera, quae patriis ad me portatis ab oris,</TextUnit>
    <TextUnit id="8310" loc="11.282">vertite ad Aenean. Stetimus tela aspera contra</TextUnit>
    <TextUnit id="8311" loc="11.283">contulimusque manus: experto credite, quantus</TextUnit>
    <TextUnit id="8312" loc="11.284">in clipeum adsurgat, quo turbine torqueat hastam.</TextUnit>
    <TextUnit id="8313" loc="11.285">Si duo praeterea talis Idaea tulisset</TextUnit>
    <TextUnit id="8314" loc="11.286">terra viros, ultro Inachias venisset ad urbes</TextUnit>
    <TextUnit id="8315" loc="11.287">Dardanus, et versis lugeret Graecia fatis.</TextUnit>
    <TextUnit id="8316" loc="11.288">Quidquid apud durae cessatum est moenia Troiae,</TextUnit>
    <TextUnit id="8317" loc="11.289">Hectoris Aeneaeque manu victoria Graium</TextUnit>
    <TextUnit id="8318" loc="11.290">haesit et in decimum vestigia rettulit annum.</TextUnit>
    <TextUnit id="8319" loc="11.291">Ambo animis, ambo insignes praestantibus armis</TextUnit>
    <TextUnit id="8320" loc="11.292">hic pietate prior. Coeant in foedera dextrae,</TextUnit>
    <TextUnit id="8321" loc="11.293">qua datur; ast armis concurrant arma cavete."</TextUnit>
    <TextUnit id="8322" loc="11.294">Et responsa simul quae sint, rex optime, regis</TextUnit>
    <TextUnit id="8323" loc="11.295">audisti et quae sit magno sententia bello."</TextUnit>
    <TextUnit id="8324" loc="11.296">Vix ea legati, variusque per ora cucurrit</TextUnit>
    <TextUnit id="8325" loc="11.297">Ausonidum turbata fremor: ceu saxa morantur</TextUnit>
    <TextUnit id="8326" loc="11.298">cum rapidos amnis, fit clauso gurgite murmur</TextUnit>
    <TextUnit id="8327" loc="11.299">vicinaeque fremunt ripae crepitantibus undis.</TextUnit>
    <TextUnit id="8328" loc="11.300">Ut primum placati animi et trepida ora quierunt,</TextUnit>
    <TextUnit id="8329" loc="11.301">praefatus divos solio rex infit ab alto:</TextUnit>
    <TextUnit id="8330" loc="11.302">"Ante equidem summa de re statuisse, Latini,</TextUnit>
    <TextUnit id="8331" loc="11.303">et vellem et fuerat melius, non tempore tali</TextUnit>
    <TextUnit id="8332" loc="11.304">cogere concilium. cum muros adsidet hostis.</TextUnit>
    <TextUnit id="8333" loc="11.305">Bellum importunum, cives, cum gente deorum</TextUnit>
    <TextUnit id="8334" loc="11.306">invictisque viris gerimus, quos nulla fatigant</TextUnit>
    <TextUnit id="8335" loc="11.307">proelia: nec victi possunt absistere ferro.</TextUnit>
    <TextUnit id="8336" loc="11.308">Spem siquam adscitis Aetolum habuistis in armis,</TextUnit>
    <TextUnit id="8337" loc="11.309">ponite. Spes sibi quisque, sed haec quam angusta videtis;</TextUnit>
    <TextUnit id="8338" loc="11.310">cetera qua rerum iaceant perculsa ruina,</TextUnit>
    <TextUnit id="8339" loc="11.311">ante oculos interque manus sunt omnia vestras.</TextUnit>
    <TextUnit id="8340" loc="11.312">Nec quemquam incuso: potuit quae plurima virtus</TextUnit>
    <TextUnit id="8341" loc="11.313">esse, fuit; toto certatum est corpore regni.</TextUnit>
    <TextUnit id="8342" loc="11.314">Nunc adeo quae sit dubiae sententia menti</TextUnit>
    <TextUnit id="8343" loc="11.315">expediam et paucis, animos adhibete, docebo.</TextUnit>
    <TextUnit id="8344" loc="11.316">Est antiquus ager Tusco mihi proximus amni,</TextUnit>
    <TextUnit id="8345" loc="11.317">longus in occasum, finis super usque Sicanos;</TextUnit>
    <TextUnit id="8346" loc="11.318">Aurunci Rutulique serunt et vomere duros</TextUnit>
    <TextUnit id="8347" loc="11.319">exercent colles atque horum asperrima pascunt.</TextUnit>
    <TextUnit id="8348" loc="11.320">Haec omnis regio et celsi plaga pinea montis</TextUnit>
    <TextUnit id="8349" loc="11.321">cedat amicitiae Teucrorum, et foederis aequas</TextUnit>
    <TextUnit id="8350" loc="11.322">dicamus leges sociosque in regna vocemus.</TextUnit>
    <TextUnit id="8351" loc="11.323">Considant, si tantus amor, et moenia condant.</TextUnit>
    <TextUnit id="8352" loc="11.324">Sin alios finis aliamque capessere gentem</TextUnit>
    <TextUnit id="8353" loc="11.325">est animus possuntque solo decedere nostro:</TextUnit>
    <TextUnit id="8354" loc="11.326">bis denas Italo texamus robore navis</TextUnit>
    <TextUnit id="8355" loc="11.327">seu pluris complere valent, iacet omnis ad undam</TextUnit>
    <TextUnit id="8356" loc="11.328">materies, ipsi numerumque modumque carinis</TextUnit>
    <TextUnit id="8357" loc="11.329">praecipiant, nos aera manus navalia demus.</TextUnit>
    <TextUnit id="8358" loc="11.330">Praeterea qui dicta ferant et foedera firment</TextUnit>
    <TextUnit id="8359" loc="11.331">centum oratores prima de gente Latinos</TextUnit>
    <TextUnit id="8360" loc="11.332">ire placet pacisque manu praetendere ramos,</TextUnit>
    <TextUnit id="8361" loc="11.333">munera portantis aurique eborisque talenta</TextUnit>
    <TextUnit id="8362" loc="11.334">et sellam regni trabeamque insignia nostri.</TextUnit>
    <TextUnit id="8363" loc="11.335">Consulite in medium et rebus succurrite fessis."</TextUnit>
    <TextUnit id="8364" loc="11.336">Tum Drances idem infensus, quem gloria Turni</TextUnit>
    <TextUnit id="8365" loc="11.337">obliqua invidia stimulisque agitabat amaris,</TextUnit>
    <TextUnit id="8366" loc="11.338">largus opum et lingua melior, sed frigida bello</TextUnit>
    <TextUnit id="8367" loc="11.339">dextera, consiliis habitus non futilis auctor,</TextUnit>
    <TextUnit id="8368" loc="11.340">seditione potens (genus huic materna superbum</TextUnit>
    <TextUnit id="8369" loc="11.341">nobilitas dabat, incertum de patre ferebat),</TextUnit>
    <TextUnit id="8370" loc="11.342">surgit et his onerat dictis atque aggerat iras:</TextUnit>
    <TextUnit id="8371" loc="11.343">"Rem nulli obscuram nostrae nec vocis egentem</TextUnit>
    <TextUnit id="8372" loc="11.344">consulis, O bone rex: cuncti se scire fatentur,</TextUnit>
    <TextUnit id="8373" loc="11.345">quid fortuna ferat populi, sed dicere mussant.</TextUnit>
    <TextUnit id="8374" loc="11.346">Det libertatem fandi flatusque remittat</TextUnit>
    <TextUnit id="8375" loc="11.347">cuius ob auspicium infaustum moresque sinistros</TextUnit>
    <TextUnit id="8376" loc="11.348">(dicam equidem, licet arma mihi mortemque minetur)</TextUnit>
    <TextUnit id="8377" loc="11.349">lumina tot cecidisse ducum totamque videmus</TextUnit>
    <TextUnit id="8378" loc="11.350">consedisse urbem luctu, dum Troia temptat</TextUnit>
    <TextUnit id="8379" loc="11.351">castra fugae fidens et caelum territat armis.</TextUnit>
    <TextUnit id="8380" loc="11.352">Unum etiam donis istis, quae plurima mitti</TextUnit>
    <TextUnit id="8381" loc="11.353">Dardanidis dicique iubes, unum, optime regum,</TextUnit>
    <TextUnit id="8382" loc="11.354">adicias nec te ullius violentia vincat,</TextUnit>
    <TextUnit id="8383" loc="11.355">quin natam egregio genero dignisque hymenaeis</TextUnit>
    <TextUnit id="8384" loc="11.356">des, pater, et pacem hanc aeterno foedere iungas.</TextUnit>
    <TextUnit id="8385" loc="11.357">Quod si tantus habet mentes et pectora terror,</TextUnit>
    <TextUnit id="8386" loc="11.358">ipsum obtestemur veniamque oremus ab ipso:</TextUnit>
    <TextUnit id="8387" loc="11.359">cedat, ius proprium regi patriaeque remittat.</TextUnit>
    <TextUnit id="8388" loc="11.360">Quid miseros totiens in aperta pericula cives</TextUnit>
    <TextUnit id="8389" loc="11.361">proicis, O Latio caput horum et causa malorum?</TextUnit>
    <TextUnit id="8390" loc="11.362">Nulla salus bello: pacem te poscimus omnes,</TextUnit>
    <TextUnit id="8391" loc="11.363">Turne, simul pacis solum inviolabile pignus.</TextUnit>
    <TextUnit id="8392" loc="11.364">Primus ego, invisum quem tu tibi fingis, et esse</TextUnit>
    <TextUnit id="8393" loc="11.365">nil moror, en supplex venio. Miserere tuorum,</TextUnit>
    <TextUnit id="8394" loc="11.366">pone animos et pulsus abi. Sat funera fusi</TextUnit>
    <TextUnit id="8395" loc="11.367">vidimus ingentis et desolavimus agros.</TextUnit>
    <TextUnit id="8396" loc="11.368">Aut si fama movet, si tantum pectore robur</TextUnit>
    <TextUnit id="8397" loc="11.369">concipis et si adeo dotalis regia cordi est,</TextUnit>
    <TextUnit id="8398" loc="11.370">aude atque adversum fidens fer pectus in hostem.</TextUnit>
    <TextUnit id="8399" loc="11.371">Scilicet ut Turno contingat regia coniunx,</TextUnit>
    <TextUnit id="8400" loc="11.372">nos animae viles, inhumata infletaque turba,</TextUnit>
    <TextUnit id="8401" loc="11.373">sternamur campis. Etiam tu, siqua tibi vis,</TextUnit>
    <TextUnit id="8402" loc="11.374">si patrii quid Martis habes, illum aspice contra,</TextUnit>
    <TextUnit id="8403" loc="11.375">qui vocat."</TextUnit>
    <TextUnit id="8404" loc="11.376">Talibus exarsit dictis violentia Turni;</TextUnit>
    <TextUnit id="8405" loc="11.377">dat gemitum rumpitque has imo pectore voces</TextUnit>
    <TextUnit id="8406" loc="11.378">"Larga quidem, Drance, semper tibi copia fandi</TextUnit>
    <TextUnit id="8407" loc="11.379">tum, cum bella manus poscunt, patribusque vocatis</TextUnit>
    <TextUnit id="8408" loc="11.380">primus ades. Sed non replenda est curia verbis,</TextUnit>
    <TextUnit id="8409" loc="11.381">quae tuto tibi magna volant, dum distinet hostem</TextUnit>
    <TextUnit id="8410" loc="11.382">agger murorum nec inundant sanguine fossae.</TextUnit>
    <TextUnit id="8411" loc="11.383">Proinde tona eloquio, solitum tibi, meque timoris</TextUnit>
    <TextUnit id="8412" loc="11.384">argue tu, Drance, quando tot stragis acervos</TextUnit>
    <TextUnit id="8413" loc="11.385">Teucrorum tua dextra dedit passimque tropaeis</TextUnit>
    <TextUnit id="8414" loc="11.386">insignis agros. Possit quid vivida virtus,</TextUnit>
    <TextUnit id="8415" loc="11.387">experiare licet; nec longe scilicet hostes</TextUnit>
    <TextUnit id="8416" loc="11.388">quaerendi nobis: circumstant undique muros.</TextUnit>
    <TextUnit id="8417" loc="11.389">Imus in adversos: quid cessas? An tibi Mavors</TextUnit>
    <TextUnit id="8418" loc="11.390">ventosa in lingua pedibusque fugacibus istis</TextUnit>
    <TextUnit id="8419" loc="11.391">semper erit?</TextUnit>
    <TextUnit id="8420" loc="11.392">Pulsus ego? Aut quisquam merito, foedissime, pulsum</TextUnit>
    <TextUnit id="8421" loc="11.393">arguet, Iliaco tumidum qui crescere Thybrim</TextUnit>
    <TextUnit id="8422" loc="11.394">sanguine et Evandri totam cum stirpe videbit</TextUnit>
    <TextUnit id="8423" loc="11.395">procubuisse domum atque exutos Arcadas armis?</TextUnit>
    <TextUnit id="8424" loc="11.396">Haud ita me experti Bitias et Pandarus ingens</TextUnit>
    <TextUnit id="8425" loc="11.397">et quos mille die victor sub Tartara misi,</TextUnit>
    <TextUnit id="8426" loc="11.398">inclusus muris hostilique aggere saeptus.</TextUnit>
    <TextUnit id="8427" loc="11.399">"Nulla salus bello." Capiti cane talia, demens,</TextUnit>
    <TextUnit id="8428" loc="11.400">Dardanio rebusque tuis. Proinde omnia magno</TextUnit>
    <TextUnit id="8429" loc="11.401">ne cessa turbare metu atque extollere vires</TextUnit>
    <TextUnit id="8430" loc="11.402">gentis bis victae, contra premere arma Latini.</TextUnit>
    <TextUnit id="8431" loc="11.403">Nunc et Myrmidonum proceres Phrygia arma tremescunt,</TextUnit>
    <TextUnit id="8432" loc="11.404">nunc et Tydides et Larissaeus Achilles,</TextUnit>
    <TextUnit id="8433" loc="11.405">amnis et Hadriacas retro fugit Aufidus undas.</TextUnit>
    <TextUnit id="8434" loc="11.406">Vel cum se pavidum contra mea iurgia fingit</TextUnit>
    <TextUnit id="8435" loc="11.407">artificis scelus et formidine crimen acerbat.</TextUnit>
    <TextUnit id="8436" loc="11.408">Numquam animam talem dextra hac, absiste moveri,</TextUnit>
    <TextUnit id="8437" loc="11.409">amittes: habitet tecum et sit pectore in isto.</TextUnit>
    <TextUnit id="8438" loc="11.410">Nunc ad te et tua magna, pater, consulta revertor.</TextUnit>
    <TextUnit id="8439" loc="11.411">Si nullam nostris ultra spem ponis in armis,</TextUnit>
    <TextUnit id="8440" loc="11.412">si tam deserti sumus et semel agmine verso</TextUnit>
    <TextUnit id="8441" loc="11.413">funditus occidimus neque habet Fortuna regressum?</TextUnit>
    <TextUnit id="8442" loc="11.414">oremus pacem et dextras tendamus inertis.</TextUnit>
    <TextUnit id="8443" loc="11.415">Quamquam O, si solitae quicquam virtutis adesset!</TextUnit>
    <TextUnit id="8444" loc="11.416">Ille mihi ante alios fortunatusque laborum</TextUnit>
    <TextUnit id="8445" loc="11.417">egregiusque animi, qui, nequid tale videret,</TextUnit>
    <TextUnit id="8446" loc="11.418">procubuit moriens et humum semel ore momordit.</TextUnit>
    <TextUnit id="8447" loc="11.419">Sin et opes nobis et adhuc intacta iuventus</TextUnit>
    <TextUnit id="8448" loc="11.420">auxilioque urbes Italae populique supersunt,</TextUnit>
    <TextUnit id="8449" loc="11.421">sin et Troianis cum multo gloria venit</TextUnit>
    <TextUnit id="8450" loc="11.422">sanguine, sunt illis sua funera parque per omnis</TextUnit>
    <TextUnit id="8451" loc="11.423">tempestas: cur indecores in limine primo</TextUnit>
    <TextUnit id="8452" loc="11.424">deficimus? Cur ante tubam tremor occupat artus?</TextUnit>
    <TextUnit id="8453" loc="11.425">Multa dies variisque labor mutabilis aevi</TextUnit>
    <TextUnit id="8454" loc="11.426">rettulit in melius, multos alterna revisens</TextUnit>
    <TextUnit id="8455" loc="11.427">lusit et in solido rursus Fortuna locavit.</TextUnit>
    <TextUnit id="8456" loc="11.428">Non erit auxilio nobis Aetolus et Arpi:</TextUnit>
    <TextUnit id="8457" loc="11.429">at Messapus erit felixque Tolumnius et quos</TextUnit>
    <TextUnit id="8458" loc="11.430">tot populi misere duces, nec parva sequetur</TextUnit>
    <TextUnit id="8459" loc="11.431">gloria delectos Latio et Laurentibus agris.</TextUnit>
    <TextUnit id="8460" loc="11.432">Est et Volscorum egregia de gente Camilla,</TextUnit>
    <TextUnit id="8461" loc="11.433">agmen agens equitum et florentis aere catervas.</TextUnit>
    <TextUnit id="8462" loc="11.434">Quod si me solum Teucri in certamina poscunt</TextUnit>
    <TextUnit id="8463" loc="11.435">idque placet tantumque bonis communibus obsto,</TextUnit>
    <TextUnit id="8464" loc="11.436">non adeo has exosa manus Victoria fugit,</TextUnit>
    <TextUnit id="8465" loc="11.437">ut tanta quicquam pro spe temptare recusem.</TextUnit>
    <TextUnit id="8466" loc="11.438">Ibo animis contra, vel magnum praestet Achillem</TextUnit>
    <TextUnit id="8467" loc="11.439">factaque Vulcani manibus paria induat arma</TextUnit>
    <TextUnit id="8468" loc="11.440">ille licet. Vobis animam hanc soceroque Latino</TextUnit>
    <TextUnit id="8469" loc="11.441">Turnus ego, haud ulli veterum virtute secundus,</TextUnit>
    <TextUnit id="8470" loc="11.442">devovi. "Solum Aeneas vocat": et vocet oro,</TextUnit>
    <TextUnit id="8471" loc="11.443">nec Drances potius, sive est haec ira deorum,</TextUnit>
    <TextUnit id="8472" loc="11.444">morte luat, sive est virtus et gloria, tollat."</TextUnit>
    <TextUnit id="8473" loc="11.445">Illi haec inter se dubiis de rebus agebant</TextUnit>
    <TextUnit id="8474" loc="11.446">certantes; castra Aeneas aciemque movebat:</TextUnit>
    <TextUnit id="8475" loc="11.447">nuntius ingenti per regia tecta tumultu</TextUnit>
    <TextUnit id="8476" loc="11.448">ecce ruit magnisque urbem terroribus implet,</TextUnit>
    <TextUnit id="8477" loc="11.449">instructos acie Tiberino a flumine Teucros</TextUnit>
    <TextUnit id="8478" loc="11.450">Tyrrhenamque manum totis descendere campis.</TextUnit>
    <TextUnit id="8479" loc="11.451">Extemplo turbati animi concussaque vulgi</TextUnit>
    <TextUnit id="8480" loc="11.452">pectora et adrectae stimulis haud mollibus irae.</TextUnit>
    <TextUnit id="8481" loc="11.453">Arma manu trepidi poscunt, fremit arma iuventus,</TextUnit>
    <TextUnit id="8482" loc="11.454">flent maesti mussantque patres. Hic undique clamor</TextUnit>
    <TextUnit id="8483" loc="11.455">dissensu vario magnus se tollit in auras</TextUnit>
    <TextUnit id="8484" loc="11.456">haud secus atque alto in luco cum forte catervae</TextUnit>
    <TextUnit id="8485" loc="11.457">consedere avium piscosove amne Padusae</TextUnit>
    <TextUnit id="8486" loc="11.458">dant sonitum rauci per stagna loquacia cycni.</TextUnit>
    <TextUnit id="8487" loc="11.459">"Immo," ait, "O cives" adrepto tempore, "Turnus,"</TextUnit>
    <TextUnit id="8488" loc="11.460">"cogite concilium et pacem laudate sedentes:</TextUnit>
    <TextUnit id="8489" loc="11.461">illi armis in regna ruunt." Nec plura locutus</TextUnit>
    <TextUnit id="8490" loc="11.462">corripuit sese et tectis citus extulit altis.</TextUnit>
    <TextUnit id="8491" loc="11.463">"Tu, Voluse, armari Volscorum edice maniplos,</TextUnit>
    <TextUnit id="8492" loc="11.464">duc," ait, "et Rutulos. Equitem Messapus in armis</TextUnit>
    <TextUnit id="8493" loc="11.465">et cum fratre Coras latis diffundite campis.</TextUnit>
    <TextUnit id="8494" loc="11.466">Pars aditus urbis firmet turrisque capessat,</TextUnit>
    <TextUnit id="8495" loc="11.467">cetera, qua iusso, mecum manus inferat arma."</TextUnit>
    <TextUnit id="8496" loc="11.468">Ilicet in muros tota discurritur urbe.</TextUnit>
    <TextUnit id="8497" loc="11.469">Consilium ipse pater et magna incepta Latinus</TextUnit>
    <TextUnit id="8498" loc="11.470">deserit ac tristi turbatus tempore differt</TextUnit>
    <TextUnit id="8499" loc="11.471">multaque se incusat, qui non adceperit ultro</TextUnit>
    <TextUnit id="8500" loc="11.472">Dardanium Aenean generumque adsciverit urbi.</TextUnit>
    <TextUnit id="8501" loc="11.473">Praefodiunt alii portas aut saxa sudesque</TextUnit>
    <TextUnit id="8502" loc="11.474">subvectant. Bello dat signum rauca cruentum</TextUnit>
    <TextUnit id="8503" loc="11.475">bucina. Tum muros varia cinxere corona</TextUnit>
    <TextUnit id="8504" loc="11.476">matronae puerique: vocat labor ultimus omnis.</TextUnit>
    <TextUnit id="8505" loc="11.477">Nec non ad templum summasque ad Palladis arces</TextUnit>
    <TextUnit id="8506" loc="11.478">subvehitur magna matrum regina caterva</TextUnit>
    <TextUnit id="8507" loc="11.479">dona ferens, iuxtaque comes Lavinia virgo,</TextUnit>
    <TextUnit id="8508" loc="11.480">causa mali tanti, oculos deiecta decoros.</TextUnit>
    <TextUnit id="8509" loc="11.481">Succedunt matres et templum ture vaporant</TextUnit>
    <TextUnit id="8510" loc="11.482">et maestas alto fundunt de limine voces:</TextUnit>
    <TextUnit id="8511" loc="11.483">"Armipotens, praeses belli, Tritonia virgo,</TextUnit>
    <TextUnit id="8512" loc="11.484">frange manu telum Phrygii praedonis et ipsum</TextUnit>
    <TextUnit id="8513" loc="11.485">pronum sterne solo portisque effunde sub altis."</TextUnit>
    <TextUnit id="8514" loc="11.486">Cingitur ipse furens certatim in proelia Turnus.</TextUnit>
    <TextUnit id="8515" loc="11.487">Iamque adeo rutilum thoraca indutus aenis</TextUnit>
    <TextUnit id="8516" loc="11.488">horrebat squamis surasque incluserat auro,</TextUnit>
    <TextUnit id="8517" loc="11.489">tempora nudus adhuc, laterique adcinxerat ensem</TextUnit>
    <TextUnit id="8518" loc="11.490">fulgebatque alta decurrens aureus arce,</TextUnit>
    <TextUnit id="8519" loc="11.491">exsultatque animis et spe iam praecipit hostem:</TextUnit>
    <TextUnit id="8520" loc="11.492">qualis ubi abruptis fugit praesaepia vinclis</TextUnit>
    <TextUnit id="8521" loc="11.493">tandem liber equus campoque potitus aperto</TextUnit>
    <TextUnit id="8522" loc="11.494">aut ille in pastus armentaque tendit equarum</TextUnit>
    <TextUnit id="8523" loc="11.495">aut adsuetus aquae perfundi flumine noto</TextUnit>
    <TextUnit id="8524" loc="11.496">emicat adrectisque fremit cervicibus alte</TextUnit>
    <TextUnit id="8525" loc="11.497">luxurians, luduntque iubae per colla, per armos.</TextUnit>
    <TextUnit id="8526" loc="11.498">Obvia cui Volscorum acie comitante Camilla</TextUnit>
    <TextUnit id="8527" loc="11.499">occurrit portisque ab equo regina sub ipsis</TextUnit>
    <TextUnit id="8528" loc="11.500">desiluit, quam tota cohors imitata relictis</TextUnit>
    <TextUnit id="8529" loc="11.501">ad terram defluxit equis; tum talia fatur:</TextUnit>
    <TextUnit id="8530" loc="11.502">"Turne, sui merito siqua est fiducia forti,</TextUnit>
    <TextUnit id="8531" loc="11.503">audeo et Aeneadum promitto occurrere turmae</TextUnit>
    <TextUnit id="8532" loc="11.504">solaque Tyrrhenos equites ire obvia contra.</TextUnit>
    <TextUnit id="8533" loc="11.505">Me sine prima manu temptare pericula belli</TextUnit>
    <TextUnit id="8534" loc="11.506">tu pedes ad muros subsiste et moenia serva."</TextUnit>
    <TextUnit id="8535" loc="11.507">Turnus ad haec, oculos horrenda in virgine fixus:</TextUnit>
    <TextUnit id="8536" loc="11.508">"O decus Italiae virgo, quas dicere grates</TextUnit>
    <TextUnit id="8537" loc="11.509">quasve referre parem? Sed nunc, est omnia quando</TextUnit>
    <TextUnit id="8538" loc="11.510">iste animus supra, mecum partire laborem.</TextUnit>
    <TextUnit id="8539" loc="11.511">Aeneas, ut fama fidem missique reportant</TextUnit>
    <TextUnit id="8540" loc="11.512">exploratores, equitum levia improbus arma</TextUnit>
    <TextUnit id="8541" loc="11.513">praemisit, quaterent campos; ipse ardua montis</TextUnit>
    <TextUnit id="8542" loc="11.514">per deserta iugo superans adventat ad urbem.</TextUnit>
    <TextUnit id="8543" loc="11.515">Furta paro belli convexo in tramite silvae?</TextUnit>
    <TextUnit id="8544" loc="11.516">ut bivias armato obsidam milite fauces.</TextUnit>
    <TextUnit id="8545" loc="11.517">Tu Tyrrhenum equitem conlatis excipe signis;</TextUnit>
    <TextUnit id="8546" loc="11.518">tecum acer Messapus erit turmaeque Latinae</TextUnit>
    <TextUnit id="8547" loc="11.519">Tiburtique manus, ducis et tu concipe curam."</TextUnit>
    <TextUnit id="8548" loc="11.520">Sic ait, et paribus Messapum in proelia dictis</TextUnit>
    <TextUnit id="8549" loc="11.521">hortatur sociosque duces et pergit in hostem.</TextUnit>
    <TextUnit id="8550" loc="11.522">Est curvo anfractu valles, adcommoda fraudi</TextUnit>
    <TextUnit id="8551" loc="11.523">armorumque dolis, quam densis frondibus atrum</TextUnit>
    <TextUnit id="8552" loc="11.524">urget utrimque latus, tenuis quo semita ducit</TextUnit>
    <TextUnit id="8553" loc="11.525">angustaeque ferunt fauces aditusque maligni.</TextUnit>
    <TextUnit id="8554" loc="11.526">Hanc super in speculis summoque in vertice montis</TextUnit>
    <TextUnit id="8555" loc="11.527">planities ignota iacet tutique receptus,</TextUnit>
    <TextUnit id="8556" loc="11.528">seu dextra laevaque velis occurrere pugnae,</TextUnit>
    <TextUnit id="8557" loc="11.529">sive instare iugis et grandia volvere saxa.</TextUnit>
    <TextUnit id="8558" loc="11.530">Huc iuvenis nota fertur regione viarum</TextUnit>
    <TextUnit id="8559" loc="11.531">arripuitque locum et silvis insedit iniquis.</TextUnit>
    <TextUnit id="8560" loc="11.532">Velocem interea superis in sedibus Opim,</TextUnit>
    <TextUnit id="8561" loc="11.533">unam ex virginibus sociis sacraque caterva,</TextUnit>
    <TextUnit id="8562" loc="11.534">compellabat et has tristis Latonia voces</TextUnit>
    <TextUnit id="8563" loc="11.535">ore dabat: "Graditur bellum ad crudele Camilla,</TextUnit>
    <TextUnit id="8564" loc="11.536">O virgo, et nostris nequiquam cingitur armis,</TextUnit>
    <TextUnit id="8565" loc="11.537">cara mihi ante alias." Neque enim novus iste Dianae</TextUnit>
    <TextUnit id="8566" loc="11.538">venit amor subitaque animum dulcedine movit.</TextUnit>
    <TextUnit id="8567" loc="11.539">Pulsus ob invidiam regno viresque superbas</TextUnit>
    <TextUnit id="8568" loc="11.540">Priverno antiqua Metabus cum excederet urbe,</TextUnit>
    <TextUnit id="8569" loc="11.541">infantem fugiens media inter proelia belli</TextUnit>
    <TextUnit id="8570" loc="11.542">sustulit exsilio comitem matrisque vocavit</TextUnit>
    <TextUnit id="8571" loc="11.543">nomine Casmillae mutata parte Camillam.</TextUnit>
    <TextUnit id="8572" loc="11.544">Ipse sinu prae se portans iuga longa petebat</TextUnit>
    <TextUnit id="8573" loc="11.545">solorum nemorum: tela undique saeva premebant</TextUnit>
    <TextUnit id="8574" loc="11.546">et circumfuso volitabant milite Volsci.</TextUnit>
    <TextUnit id="8575" loc="11.547">Ecce fugae medio summis Amasenus abundans</TextUnit>
    <TextUnit id="8576" loc="11.548">spumabat ripis: tantus se nubibus imber</TextUnit>
    <TextUnit id="8577" loc="11.549">ruperat. Ille, innare parans, infantis amore</TextUnit>
    <TextUnit id="8578" loc="11.550">tardatur caroque oneri timet. Omnia secum</TextUnit>
    <TextUnit id="8579" loc="11.551">versanti subito vix haec sententia sedit.</TextUnit>
    <TextUnit id="8580" loc="11.552">Telum immane manu valida quod forte gerebat</TextUnit>
    <TextUnit id="8581" loc="11.553">bellator, solidum nodis et robore cocto,</TextUnit>
    <TextUnit id="8582" loc="11.554">huic natam, libro et silvestri subere clausam,</TextUnit>
    <TextUnit id="8583" loc="11.555">implicat atque habilem mediae circumligat hastae;</TextUnit>
    <TextUnit id="8584" loc="11.556">quam dextra ingenti librans ita ad aethera fatur:</TextUnit>
    <TextUnit id="8585" loc="11.557">"Alma, tibi hanc, nemorum cultrix, Latonia virgo,</TextUnit>
    <TextUnit id="8586" loc="11.558">ipse pater famulam voveo; tua prima per auras</TextUnit>
    <TextUnit id="8587" loc="11.559">tela tenens supplex hostem fugit. Accipe, testor,</TextUnit>
    <TextUnit id="8588" loc="11.560">diva tuam, quae nunc dubiis committitur auris.</TextUnit>
    <TextUnit id="8589" loc="11.561">Dixit et adducto contortum hastile lacerto</TextUnit>
    <TextUnit id="8590" loc="11.562">immittit: sonuere undae, rapidum super amnem</TextUnit>
    <TextUnit id="8591" loc="11.563">infelix fugit in iaculo stridente Camilla.</TextUnit>
    <TextUnit id="8592" loc="11.564">At Metabus, magna propius iam urgente caterva,</TextUnit>
    <TextUnit id="8593" loc="11.565">dat sese fluvio atque hastam cum virgine victor</TextUnit>
    <TextUnit id="8594" loc="11.566">gramineo donum Triviae de caespite vellit.</TextUnit>
    <TextUnit id="8595" loc="11.567">Non illum tectis ullae, non moenibus urbes</TextUnit>
    <TextUnit id="8596" loc="11.568">accepere neque ipse manus feritate dedisset:</TextUnit>
    <TextUnit id="8597" loc="11.569">pastorum et solis exegit montibus aevom.</TextUnit>
    <TextUnit id="8598" loc="11.570">Hic natam in dumis interque horrentia lustra</TextUnit>
    <TextUnit id="8599" loc="11.571">armentalis equae mammis et lacte ferino</TextUnit>
    <TextUnit id="8600" loc="11.572">nutribat, teneris immulgens ubera labris.</TextUnit>
    <TextUnit id="8601" loc="11.573">Utque pedum primis infans vestigia plantis</TextUnit>
    <TextUnit id="8602" loc="11.574">institerat, iaculo palmas armavit acuto</TextUnit>
    <TextUnit id="8603" loc="11.575">spiculaque ex umero parvae suspendit et arcum.</TextUnit>
    <TextUnit id="8604" loc="11.576">Pro crinali auro, pro longae tegmine pallae</TextUnit>
    <TextUnit id="8605" loc="11.577">tigridis exuviae per dorsum a vertice pendent.</TextUnit>
    <TextUnit id="8606" loc="11.578">Tela manu iam tum tenera puerilia torsit</TextUnit>
    <TextUnit id="8607" loc="11.579">et fundam tereti circum caput egit habena</TextUnit>
    <TextUnit id="8608" loc="11.580">Strymoniamque gruem aut album deiecit olorem.</TextUnit>
    <TextUnit id="8609" loc="11.581">Multae illam frustra Tyrrhena per oppida matres</TextUnit>
    <TextUnit id="8610" loc="11.582">optavere nurum: sola contenta Diana</TextUnit>
    <TextUnit id="8611" loc="11.583">aeternum telorum et virginitatis amorem</TextUnit>
    <TextUnit id="8612" loc="11.584">intemerata colit. "Vellem haud correpta fuisset</TextUnit>
    <TextUnit id="8613" loc="11.585">militia tali, conata lacessere Teucros:</TextUnit>
    <TextUnit id="8614" loc="11.586">cara mihi comitumque foret nunc una mearum.</TextUnit>
    <TextUnit id="8615" loc="11.587">Verum age, quandoquidem fatis urgetur acerbis,</TextUnit>
    <TextUnit id="8616" loc="11.588">abere, nympha, polo finisque invise Latinos,</TextUnit>
    <TextUnit id="8617" loc="11.589">tristis ubi infausto committitur omine pugna.</TextUnit>
    <TextUnit id="8618" loc="11.590">Haec cape et ultricem pharetra deprome sagittam:</TextUnit>
    <TextUnit id="8619" loc="11.591">hac quicumque sacrum violarit volnere corpus,</TextUnit>
    <TextUnit id="8620" loc="11.592">Tros Italusque, mihi pariter det sanguine poenas.</TextUnit>
    <TextUnit id="8621" loc="11.593">Post ego nube cava miserandae corpus et arma</TextUnit>
    <TextUnit id="8622" loc="11.594">inspoliata feram tumulo patriaeque reponam."</TextUnit>
    <TextUnit id="8623" loc="11.595">Dixit; at illa levis caeli delapsa per auras</TextUnit>
    <TextUnit id="8624" loc="11.596">insonuit, nigro circumdata turbine corpus.</TextUnit>
    <TextUnit id="8625" loc="11.597">At manus interea muris Troiana propinquat</TextUnit>
    <TextUnit id="8626" loc="11.598">Etruscique duces equitumque exercitus omnis,</TextUnit>
    <TextUnit id="8627" loc="11.599">compositi numero in turmas. Fremit aequore toto</TextUnit>
    <TextUnit id="8628" loc="11.600">insultans sonipes et pressis pugnat habenis</TextUnit>
    <TextUnit id="8629" loc="11.601">huc conversus et huc; tum late ferreus hastis</TextUnit>
    <TextUnit id="8630" loc="11.602">horret ager campique armis sublimibus ardent.</TextUnit>
    <TextUnit id="8631" loc="11.603">Nec non Messapus contra celeresque Latini</TextUnit>
    <TextUnit id="8632" loc="11.604">et cum fratre Coras et virginis ala Camillae</TextUnit>
    <TextUnit id="8633" loc="11.605">adversi campo apparent hastasque reductis</TextUnit>
    <TextUnit id="8634" loc="11.606">protendunt longe dextris et spicula vibrant,</TextUnit>
    <TextUnit id="8635" loc="11.607">adventusque virum fremitusque ardescit equorum.</TextUnit>
    <TextUnit id="8636" loc="11.608">Iamque intra iactum teli progressus uterque</TextUnit>
    <TextUnit id="8637" loc="11.609">substiterat: subito erumpunt clamore furentisque</TextUnit>
    <TextUnit id="8638" loc="11.610">exhortantur equos; fundunt simul undique tela</TextUnit>
    <TextUnit id="8639" loc="11.611">crebra nivis ritu caelumque obtexitur umbra.</TextUnit>
    <TextUnit id="8640" loc="11.612">Continuo adversis Tyrrhenus et acer Aconteus</TextUnit>
    <TextUnit id="8641" loc="11.613">conixi incurrunt hastis primique ruina</TextUnit>
    <TextUnit id="8642" loc="11.614">dant sonitum ingenti perfractaque quadrupedantum</TextUnit>
    <TextUnit id="8643" loc="11.615">pectora pectoribus rumpunt: excussus Aconteus</TextUnit>
    <TextUnit id="8644" loc="11.616">fulminis in morem aut tormento ponderis acti</TextUnit>
    <TextUnit id="8645" loc="11.617">praecipitat longe et vitam dispergit in auras.</TextUnit>
    <TextUnit id="8646" loc="11.618">Extemplo turbatae acies, versique Latini</TextUnit>
    <TextUnit id="8647" loc="11.619">reiciunt parmas et equos ad moenia vertunt.</TextUnit>
    <TextUnit id="8648" loc="11.620">Troes agunt, princeps turmas inducit Asilas.</TextUnit>
    <TextUnit id="8649" loc="11.621">Iamque propinquabant portis, rursusque Latini</TextUnit>
    <TextUnit id="8650" loc="11.622">clamorem tollunt et mollia colla reflectunt:</TextUnit>
    <TextUnit id="8651" loc="11.623">hi fugiunt penitusque datis referuntur habenis.</TextUnit>
    <TextUnit id="8652" loc="11.624">Qualis ubi alterno procurrens gurgite pontus</TextUnit>
    <TextUnit id="8653" loc="11.625">nunc ruit ad terram scopulusque superiacit unda</TextUnit>
    <TextUnit id="8654" loc="11.626">spumeus extremamque sinu perfundit arenam,</TextUnit>
    <TextUnit id="8655" loc="11.627">nunc rapidus retro atque aestu revoluta resorbens</TextUnit>
    <TextUnit id="8656" loc="11.628">saxa fugit litusque vado labente relinquit:</TextUnit>
    <TextUnit id="8657" loc="11.629">bis Tusci Rutulos egere ad moenia versos,</TextUnit>
    <TextUnit id="8658" loc="11.630">bis reiecti armis respectant terga tegentes.</TextUnit>
    <TextUnit id="8659" loc="11.631">Tertia sed postquam congressi in proelia totas</TextUnit>
    <TextUnit id="8660" loc="11.632">implicuere inter se acies legitque virum vir:</TextUnit>
    <TextUnit id="8661" loc="11.633">tum vero et gemitus morientum et sanguine in alto</TextUnit>
    <TextUnit id="8662" loc="11.634">armaque corporaque et permixti caede virorum</TextUnit>
    <TextUnit id="8663" loc="11.635">semianimes volvuntur equi, pugna aspera surgit.</TextUnit>
    <TextUnit id="8664" loc="11.636">Orsilochus Remuli, quando ipsum horrebat adire,</TextUnit>
    <TextUnit id="8665" loc="11.637">hastam intorsit equo ferrumque sub aure reliquit.</TextUnit>
    <TextUnit id="8666" loc="11.638">Quo sonipes ictu furit arduus altaque iactat</TextUnit>
    <TextUnit id="8667" loc="11.639">vulneris impatiens arrecto pectore crura:</TextUnit>
    <TextUnit id="8668" loc="11.640">volvitur ille excussus humi. Catillus Iollan</TextUnit>
    <TextUnit id="8669" loc="11.641">ingentemque animis, ingentem corpore et armis</TextUnit>
    <TextUnit id="8670" loc="11.642">deicit Herminium, nudo cui vertice fulva</TextUnit>
    <TextUnit id="8671" loc="11.643">caesaries nudique umeri, nec vulnera terrent:</TextUnit>
    <TextUnit id="8672" loc="11.644">tantus in arma patet. Latos huic hasta per armos</TextUnit>
    <TextUnit id="8673" loc="11.645">acta tremit duplicatque virum transfixa dolore.</TextUnit>
    <TextUnit id="8674" loc="11.646">Funditur ater ubique cruor; dant funera ferro</TextUnit>
    <TextUnit id="8675" loc="11.647">certantes pulchramque petunt per vulnera mortem.</TextUnit>
    <TextUnit id="8676" loc="11.648">At medias inter caedes exsultat Amazon,</TextUnit>
    <TextUnit id="8677" loc="11.649">unum exserta latus pugnae, pharetrata Camilla,</TextUnit>
    <TextUnit id="8678" loc="11.650">et nunc lenta manu spargens hastilia denset,</TextUnit>
    <TextUnit id="8679" loc="11.651">nunc validam dextra rapit indefessa bipennem;</TextUnit>
    <TextUnit id="8680" loc="11.652">aureus ex umero sonat arcus et arma Dianae.</TextUnit>
    <TextUnit id="8681" loc="11.653">Illa etiam in tergum, siquando pulsa recessit,</TextUnit>
    <TextUnit id="8682" loc="11.654">spicula converso fugientia dirigit arcu.</TextUnit>
    <TextUnit id="8683" loc="11.655">At circum lectae comites, Larinaque virgo</TextUnit>
    <TextUnit id="8684" loc="11.656">Tullaque et aeratam quatiens Tarpeia securem,</TextUnit>
    <TextUnit id="8685" loc="11.657">Italides, quas ipsa decus sibi dia Camilla</TextUnit>
    <TextUnit id="8686" loc="11.658">delegit pacisque bonas bellique ministras:</TextUnit>
    <TextUnit id="8687" loc="11.659">quales Threiciae cum flumina Thermodontis</TextUnit>
    <TextUnit id="8688" loc="11.660">pulsant et pictis bellantur Amazones armis</TextUnit>
    <TextUnit id="8689" loc="11.661">seu circum Hippolyten, seu cum se Martia curru</TextUnit>
    <TextUnit id="8690" loc="11.662">Penthesilea refert, magnoque ululante tumultu</TextUnit>
    <TextUnit id="8691" loc="11.663">feminea exsultant lunatis agmina peltis.</TextUnit>
    <TextUnit id="8692" loc="11.664">Quem telo primum, quem postremum, aspera virgo,</TextUnit>
    <TextUnit id="8693" loc="11.665">deicis? Aut quot humi morientia corpora fundis?</TextUnit>
    <TextUnit id="8694" loc="11.666">Eunaeum Clitio primum patre, cuius apertum</TextUnit>
    <TextUnit id="8695" loc="11.667">adversi longa transverberat abiete pectus:</TextUnit>
    <TextUnit id="8696" loc="11.668">sanguinis ille vomens rivos cadit atque cruentam</TextUnit>
    <TextUnit id="8697" loc="11.669">mandit humum moriensque suo se in volnere versat.</TextUnit>
    <TextUnit id="8698" loc="11.670">Tum Lirim Pagasumque super; quorum alter habenas</TextUnit>
    <TextUnit id="8699" loc="11.671">suffosso revolutus equo dum colligit, alter</TextUnit>
    <TextUnit id="8700" loc="11.672">dum subit ac dextram labenti tendit inermem,</TextUnit>
    <TextUnit id="8701" loc="11.673">praecipites pariterque ruunt. His addit Amastrum</TextUnit>
    <TextUnit id="8702" loc="11.674">Hippotaden, sequiturque incumbens eminus hasta</TextUnit>
    <TextUnit id="8703" loc="11.675">Tereaque Harpalycumque et Demophoonta Chrominque;</TextUnit>
    <TextUnit id="8704" loc="11.676">quotque emissa manu contorsit spicula virgo,</TextUnit>
    <TextUnit id="8705" loc="11.677">tot Phrygii cecidere viri. Procul Ornytus armis</TextUnit>
    <TextUnit id="8706" loc="11.678">ignotis et equo venator Iapyge fertur,</TextUnit>
    <TextUnit id="8707" loc="11.679">cui pellis latos umeros erepta iuvenco</TextUnit>
    <TextUnit id="8708" loc="11.680">pugnatori operit, caput ingens oris hiatus</TextUnit>
    <TextUnit id="8709" loc="11.681">et malae texere lupi cum dentibus albis,</TextUnit>
    <TextUnit id="8710" loc="11.682">agrestisque manus armat sparus; ipse catervis</TextUnit>
    <TextUnit id="8711" loc="11.683">vertitur in mediis et toto vertice supra est.</TextUnit>
    <TextUnit id="8712" loc="11.684">Hunc illa exceptum, neque enim labor agmine verso,</TextUnit>
    <TextUnit id="8713" loc="11.685">traicit et super haec inimico pectore fatur:</TextUnit>
    <TextUnit id="8714" loc="11.686">"Silvis te, Tyrrhene, feras agitare putasti?</TextUnit>
    <TextUnit id="8715" loc="11.687">Advenit qui vestra dies muliebribus armis</TextUnit>
    <TextUnit id="8716" loc="11.688">verba redarguerit. Nomen tamen haud leve patrum</TextUnit>
    <TextUnit id="8717" loc="11.689">manibus hoc referes, telo cecidisse Camillae."</TextUnit>
    <TextUnit id="8718" loc="11.690">Protinus Orsilochum et Buten, duo maxima Teucrum</TextUnit>
    <TextUnit id="8719" loc="11.691">corpora, sed Buten aversum cuspide fixit</TextUnit>
    <TextUnit id="8720" loc="11.692">loricam galeamque inter, qua colla sedentis</TextUnit>
    <TextUnit id="8721" loc="11.693">lucent et laevo dependet parma lacerto,</TextUnit>
    <TextUnit id="8722" loc="11.694">Orsilochum fugiens magnumque agitata per orbem</TextUnit>
    <TextUnit id="8723" loc="11.695">eludit gyro interior sequiturque sequentem,</TextUnit>
    <TextUnit id="8724" loc="11.696">tum validam perque arma viro perque ossa securim</TextUnit>
    <TextUnit id="8725" loc="11.697">altior exsurgens oranti et multa precanti</TextUnit>
    <TextUnit id="8726" loc="11.698">congeminat: vulnus calido rigat ora cerebro.</TextUnit>
    <TextUnit id="8727" loc="11.699">Incidit huic subitoque aspectu territus haesit</TextUnit>
    <TextUnit id="8728" loc="11.700">Appenninicolae bellator filius Auni,</TextUnit>
    <TextUnit id="8729" loc="11.701">haud Ligurum extremus, dum fallere fata sinebant.</TextUnit>
    <TextUnit id="8730" loc="11.702">Isque ubi se nullo iam cursu evadere pugnae</TextUnit>
    <TextUnit id="8731" loc="11.703">posse neque instantem reginam avertere cernit,</TextUnit>
    <TextUnit id="8732" loc="11.704">consilio versare dolos ingressus et astu</TextUnit>
    <TextUnit id="8733" loc="11.705">incipit haec: "Quid tam egregium, si femina forti</TextUnit>
    <TextUnit id="8734" loc="11.706">fidis equo? Dimitte fugam et te comminus aequo</TextUnit>
    <TextUnit id="8735" loc="11.707">mecum crede solo pugnaeque adcinge pedestri:</TextUnit>
    <TextUnit id="8736" loc="11.708">iam nosces, ventosa ferat cui gloria fraudem."</TextUnit>
    <TextUnit id="8737" loc="11.709">Dixit, at illa furens acrique adcensa dolore</TextUnit>
    <TextUnit id="8738" loc="11.710">tradit equum comiti paribusque resistit in armis,</TextUnit>
    <TextUnit id="8739" loc="11.711">ense pedes nudo puraque interrita parma.</TextUnit>
    <TextUnit id="8740" loc="11.712">At iuvenis, vicisse dolo ratus, avolat ipse,</TextUnit>
    <TextUnit id="8741" loc="11.713">haud mora, conversisque fugax aufertur habenis</TextUnit>
    <TextUnit id="8742" loc="11.714">quadrupedemque citum ferrata calce fatigat.</TextUnit>
    <TextUnit id="8743" loc="11.715">"Vane Ligus frustraque animis elate superbis,</TextUnit>
    <TextUnit id="8744" loc="11.716">nequiquam patrias temptasti lubricus artis,</TextUnit>
    <TextUnit id="8745" loc="11.717">nec fraus te incolumem fallaci perferet Auno,"</TextUnit>
    <TextUnit id="8746" loc="11.718">haec fatur virgo et pernicibus ignea plantis</TextUnit>
    <TextUnit id="8747" loc="11.719">transit equum cursu frenisque adversa prehensis</TextUnit>
    <TextUnit id="8748" loc="11.720">congreditur poenasque inimico ex sanguine sumit:</TextUnit>
    <TextUnit id="8749" loc="11.721">quam facile accipiter saxo sacer ales ab alto</TextUnit>
    <TextUnit id="8750" loc="11.722">consequitur pennis sublimem in nube columbam</TextUnit>
    <TextUnit id="8751" loc="11.723">comprensamque tenet pedibusque eviscerat uncis;</TextUnit>
    <TextUnit id="8752" loc="11.724">tum cruor et vulsae labuntur ab aethere plumae.</TextUnit>
    <TextUnit id="8753" loc="11.725">At non haec nullis hominum sator atque deorum</TextUnit>
    <TextUnit id="8754" loc="11.726">observans oculis summo sedet altus Olympo:</TextUnit>
    <TextUnit id="8755" loc="11.727">Tyrrhenum genitor Tarchonem in proelia saeva</TextUnit>
    <TextUnit id="8756" loc="11.728">suscitat et stimulis haud mollibus incitat iras.</TextUnit>
    <TextUnit id="8757" loc="11.729">Ergo inter caedes cedentiaque agmina Tarchon</TextUnit>
    <TextUnit id="8758" loc="11.730">fertur equo variisque instigat vocibus alas,</TextUnit>
    <TextUnit id="8759" loc="11.731">nomine quemque vocans, reficitque in proelia pulsos.</TextUnit>
    <TextUnit id="8760" loc="11.732">"Quis metus, O numquam dolituri, O semper inertes</TextUnit>
    <TextUnit id="8761" loc="11.733">Tyrrheni, quae tanta animis ignavia venit?</TextUnit>
    <TextUnit id="8762" loc="11.734">Femina palantis agit atque haec agmina vertit!</TextUnit>
    <TextUnit id="8763" loc="11.735">Quo ferrum quidve haec gerimus tela inrita dextris?</TextUnit>
    <TextUnit id="8764" loc="11.736">At non in Venerem segnes nocturnaque bella</TextUnit>
    <TextUnit id="8765" loc="11.737">aut ubi curva choros indixit tibia Bacchi,</TextUnit>
    <TextUnit id="8766" loc="11.738">exspectate dapes et plenae pocula mensae,</TextUnit>
    <TextUnit id="8767" loc="11.739">hic amor, hoc studium, dum sacra secundus haruspex</TextUnit>
    <TextUnit id="8768" loc="11.740">nuntiet ac lucos vocet hostia pinguis in altos!"</TextUnit>
    <TextUnit id="8769" loc="11.741">Haec effatus equum in medios, moriturus et ipse,</TextUnit>
    <TextUnit id="8770" loc="11.742">concitat et Venulo adversum se turbidus infert</TextUnit>
    <TextUnit id="8771" loc="11.743">dereptumque ab equo dextra complectitur hostem</TextUnit>
    <TextUnit id="8772" loc="11.744">et gremium ante suum multa vi concitus aufert.</TextUnit>
    <TextUnit id="8773" loc="11.745">Tollitur in caelum clamor, cunctique Latini</TextUnit>
    <TextUnit id="8774" loc="11.746">convertere oculos. Volat igneus aequore Tarchon</TextUnit>
    <TextUnit id="8775" loc="11.747">arma virumque ferens; tum summa ipsius ab hasta</TextUnit>
    <TextUnit id="8776" loc="11.748">defringit ferrum et partis rimatur apertas,</TextUnit>
    <TextUnit id="8777" loc="11.749">qua vulnus letale ferat; contra ille repugnans</TextUnit>
    <TextUnit id="8778" loc="11.750">sustinet a iugulo dextram et vim viribus exit.</TextUnit>
    <TextUnit id="8779" loc="11.751">Utque volans alte raptum cum fulva draconem</TextUnit>
    <TextUnit id="8780" loc="11.752">fert aquila implicuitque pedes atque unguibus haesit,</TextUnit>
    <TextUnit id="8781" loc="11.753">saucius at serpens sinuosa volumina versat</TextUnit>
    <TextUnit id="8782" loc="11.754">adrectisque horret squamis et sibilat ore,</TextUnit>
    <TextUnit id="8783" loc="11.755">arduus insurgens; illa haud minus urget obunco</TextUnit>
    <TextUnit id="8784" loc="11.756">luctantem rostro, simul aethera verberat alis:</TextUnit>
    <TextUnit id="8785" loc="11.757">haud aliter praedam Tiburtum ex agmine Tarchon</TextUnit>
    <TextUnit id="8786" loc="11.758">portat ovans. Ducis exemplum eventumque secuti</TextUnit>
    <TextUnit id="8787" loc="11.759">Maeonidae incurrunt. Tum fatis debitus Arruns</TextUnit>
    <TextUnit id="8788" loc="11.760">velocem iaculo et multa prior arte Camillam</TextUnit>
    <TextUnit id="8789" loc="11.761">circuit et quae sit fortuna facillima, temptat.</TextUnit>
    <TextUnit id="8790" loc="11.762">Qua se cumque furens medio tulit agmine virgo,</TextUnit>
    <TextUnit id="8791" loc="11.763">hac Arruns subit et tacitus vestigia lustrat;</TextUnit>
    <TextUnit id="8792" loc="11.764">qua victrix redit illa pedemque ex hoste reportat,</TextUnit>
    <TextUnit id="8793" loc="11.765">hac iuvenis furtim celeris detorquet habenas.</TextUnit>
    <TextUnit id="8794" loc="11.766">Hos aditus iamque hos aditus omnemque pererrat</TextUnit>
    <TextUnit id="8795" loc="11.767">undique circuitum et certam quatit improbus hastam.</TextUnit>
    <TextUnit id="8796" loc="11.768">Forte sacer Cybelo Chloreus olimque sacerdos</TextUnit>
    <TextUnit id="8797" loc="11.769">insignis longe Phrygiis fulgebat in armis</TextUnit>
    <TextUnit id="8798" loc="11.770">spumantemque agitabat equum, quem pellis anis</TextUnit>
    <TextUnit id="8799" loc="11.771">in plumam squamis auro conserta tegebat.</TextUnit>
    <TextUnit id="8800" loc="11.772">Ipse, peregrina ferrugine clarus et ostro,</TextUnit>
    <TextUnit id="8801" loc="11.773">spicula torquebat Lycio Gortynia cornu;</TextUnit>
    <TextUnit id="8802" loc="11.774">aureus ex umeris erat arcus et aurea vati</TextUnit>
    <TextUnit id="8803" loc="11.775">cassida; tum croceam chlamydemque sinusque crepantis</TextUnit>
    <TextUnit id="8804" loc="11.776">carbaseos fulvo in nodum collegerat auro</TextUnit>
    <TextUnit id="8805" loc="11.777">pictus acu tunicas et barbara tegmina crurum.</TextUnit>
    <TextUnit id="8806" loc="11.778">Hunc virgo, sive ut templis praefigeret arma</TextUnit>
    <TextUnit id="8807" loc="11.779">Troa, captivo sive ut se ferret in auro</TextUnit>
    <TextUnit id="8808" loc="11.780">venatrix, unum ex omni certamine pugnae</TextUnit>
    <TextUnit id="8809" loc="11.781">caeca sequebatur totumque incauta per agmen</TextUnit>
    <TextUnit id="8810" loc="11.782">femineo praedae et spoliorum ardebat amore,</TextUnit>
    <TextUnit id="8811" loc="11.783">telum ex insidiis cum tandem tempore capto</TextUnit>
    <TextUnit id="8812" loc="11.784">concitat et superos Arruns sic voce precatur:</TextUnit>
    <TextUnit id="8813" loc="11.785">"Summe deum, sancti custos Soractis Apollo,</TextUnit>
    <TextUnit id="8814" loc="11.786">quem primi colimus, cui pineus ardor acervo</TextUnit>
    <TextUnit id="8815" loc="11.787">pascitur et medium freti pietate per ignem</TextUnit>
    <TextUnit id="8816" loc="11.788">cultores multa premimus vestigia pruna,</TextUnit>
    <TextUnit id="8817" loc="11.789">da, pater, hoc nostris aboleri dedecus armis,</TextUnit>
    <TextUnit id="8818" loc="11.790">omnipotens. Non exuvias pulsaeve tropaeum</TextUnit>
    <TextUnit id="8819" loc="11.791">virginis aut spolia ulla peto (mihi cetera laudem</TextUnit>
    <TextUnit id="8820" loc="11.792">facta ferent): haec dira meo dum vulnere pestis</TextUnit>
    <TextUnit id="8821" loc="11.793">pulsa cadat, patrias remeabo inglorius urbes.</TextUnit>
    <TextUnit id="8822" loc="11.794">Audiit et voti Phoebus succedere partem</TextUnit>
    <TextUnit id="8823" loc="11.795">mente dedit, partem volucris dispersit in auras:</TextUnit>
    <TextUnit id="8824" loc="11.796">sterneret ut subita turbatam morte Camillam,</TextUnit>
    <TextUnit id="8825" loc="11.797">adnuit oranti; reducem ut patria alta videret,</TextUnit>
    <TextUnit id="8826" loc="11.798">non dedit, inque Notos vocem vertere procellae.</TextUnit>
    <TextUnit id="8827" loc="11.799">Ergo ut missa manu sonitum dedit hasta per auras,</TextUnit>
    <TextUnit id="8828" loc="11.800">convertere animos acris oculosque tulere</TextUnit>
    <TextUnit id="8829" loc="11.801">cuncti ad reginam Volsci. Nihil ipsa nec aurae</TextUnit>
    <TextUnit id="8830" loc="11.802">nec sonitus memor aut venientis ab aethere teli,</TextUnit>
    <TextUnit id="8831" loc="11.803">hasta sub exsertam donec perlata papillam</TextUnit>
    <TextUnit id="8832" loc="11.804">haesit virgineumque alte bibit acta cruorem.</TextUnit>
    <TextUnit id="8833" loc="11.805">Concurrunt trepidae comites dominamque ruentem</TextUnit>
    <TextUnit id="8834" loc="11.806">suscipiunt. Fugit ante omnis exterritus Arruns,</TextUnit>
    <TextUnit id="8835" loc="11.807">laetitia mixtoque metu, nec iam amplius hastae</TextUnit>
    <TextUnit id="8836" loc="11.808">credere nec telis occurrere virginis audet.</TextUnit>
    <TextUnit id="8837" loc="11.809">Ac velut ille, prius quam tela inimica sequantur,</TextUnit>
    <TextUnit id="8838" loc="11.810">continuo in montis sese avius abdidit altos</TextUnit>
    <TextUnit id="8839" loc="11.811">occiso pastore lupus magnove iuvenco,</TextUnit>
    <TextUnit id="8840" loc="11.812">conscius audacis facti, caudamque remulcens</TextUnit>
    <TextUnit id="8841" loc="11.813">subiecit pavitantem utero silvasque petivit:</TextUnit>
    <TextUnit id="8842" loc="11.814">haud secus ex oculis se turbidus abstulit Arruns</TextUnit>
    <TextUnit id="8843" loc="11.815">contentusque fuga mediis se immiscuit armis.</TextUnit>
    <TextUnit id="8844" loc="11.816">Illa manu moriens telum trahit, ossa sed inter</TextUnit>
    <TextUnit id="8845" loc="11.817">ferreus ad costas alto stat vulnere mucro:</TextUnit>
    <TextUnit id="8846" loc="11.818">labitur exsanguis, labuntur frigida leto</TextUnit>
    <TextUnit id="8847" loc="11.819">lumina, purpureus quondam color ora reliquit.</TextUnit>
    <TextUnit id="8848" loc="11.820">Tum sic exspirans Accam ex aequalibus unam</TextUnit>
    <TextUnit id="8849" loc="11.821">adloquitur fidam ante alias, quae sola Camillae,</TextUnit>
    <TextUnit id="8850" loc="11.822">quicum partiri curas; atque haec ita fatur:</TextUnit>
    <TextUnit id="8851" loc="11.823">"Hactenus, Acca soror, potui: nunc vulnus acerbum</TextUnit>
    <TextUnit id="8852" loc="11.824">conficit, et tenebris nigrescunt omnia circum.</TextUnit>
    <TextUnit id="8853" loc="11.825">Effuge et haec Turno mandata novissima perfer:</TextUnit>
    <TextUnit id="8854" loc="11.826">succedat pugnae Troianosque arceat urbe.</TextUnit>
    <TextUnit id="8855" loc="11.827">Iamque vale." Simul his dictis linquebat habenas,</TextUnit>
    <TextUnit id="8856" loc="11.828">ad terram non sponte fluens. Tum frigida toto</TextUnit>
    <TextUnit id="8857" loc="11.829">paulatim exsolvit se corpore lentaque colla</TextUnit>
    <TextUnit id="8858" loc="11.830">et captum leto posuit caput, arma relinquunt,</TextUnit>
    <TextUnit id="8859" loc="11.831">vitaque cum gemitu fugit indignata sub umbras.</TextUnit>
    <TextUnit id="8860" loc="11.832">Tum vero immensus surgens ferit aurea clamor</TextUnit>
    <TextUnit id="8861" loc="11.833">sidera: deiecta crudescit pugna Camilla,</TextUnit>
    <TextUnit id="8862" loc="11.834">incurrunt densi simul omnis copia Teucrum</TextUnit>
    <TextUnit id="8863" loc="11.835">Tyrrhenique duces Evandrique Arcades alae.</TextUnit>
    <TextUnit id="8864" loc="11.836">At Triviae custos iamdudum in montibus Opis</TextUnit>
    <TextUnit id="8865" loc="11.837">alta sedet summis spectatque interrita pugnas.</TextUnit>
    <TextUnit id="8866" loc="11.838">Utque procul medio iuvenum in clamore furentum</TextUnit>
    <TextUnit id="8867" loc="11.839">prospexit tristi multatam morte Camillam,</TextUnit>
    <TextUnit id="8868" loc="11.840">ingemuitque deditque has imo pectore voces:</TextUnit>
    <TextUnit id="8869" loc="11.841">"Heu nimium, virgo, nimium crudele luisti</TextUnit>
    <TextUnit id="8870" loc="11.842">supplicium, Teucros conata lacessere bello!</TextUnit>
    <TextUnit id="8871" loc="11.843">Nec tibi desertae in dumis coluisse Dianam</TextUnit>
    <TextUnit id="8872" loc="11.844">profuit aut nostras umero gessisse sagittas.</TextUnit>
    <TextUnit id="8873" loc="11.845">Non tamen indecorem tua te regina reliquit</TextUnit>
    <TextUnit id="8874" loc="11.846">extrema iam in morte, neque hoc sine nomine letum</TextUnit>
    <TextUnit id="8875" loc="11.847">per gentis erit aut famam patieris inultae.</TextUnit>
    <TextUnit id="8876" loc="11.848">Nam quicumque tuum violavit vulnere corpus,</TextUnit>
    <TextUnit id="8877" loc="11.849">morte luet merita." Fuit ingens monte sub alto</TextUnit>
    <TextUnit id="8878" loc="11.850">regis Dercenni terreno ex aggere bustum</TextUnit>
    <TextUnit id="8879" loc="11.851">antiqui Laurentis opacaque ilice tectum:</TextUnit>
    <TextUnit id="8880" loc="11.852">hic dea se primum rapido pulcherrima nisu</TextUnit>
    <TextUnit id="8881" loc="11.853">sistit et Arruntem tumulo speculatur ab alto.</TextUnit>
    <TextUnit id="8882" loc="11.854">Ut vidit laetantem animis ac vana tumentem,</TextUnit>
    <TextUnit id="8883" loc="11.855">"Cur," inquit, "diversus abis? Huc dirige gressum,</TextUnit>
    <TextUnit id="8884" loc="11.856">huc periture veni, capias ut digna Camillae</TextUnit>
    <TextUnit id="8885" loc="11.857">praemia. Tune etiam telis moriere Dianae?"</TextUnit>
    <TextUnit id="8886" loc="11.858">dixit, et aurata volucrem Threissa sagittam</TextUnit>
    <TextUnit id="8887" loc="11.859">deprompsit pharetra cornuque infensa tetendit</TextUnit>
    <TextUnit id="8888" loc="11.860">et duxit longe, donec curvata coirent</TextUnit>
    <TextUnit id="8889" loc="11.861">inter se capita et manibus iam tangeret aequis,</TextUnit>
    <TextUnit id="8890" loc="11.862">laeva aciem ferri, dextra nervoque papillam.</TextUnit>
    <TextUnit id="8891" loc="11.863">Extemplo teli stridorem aurasque sonantis</TextUnit>
    <TextUnit id="8892" loc="11.864">audiit una Arruns, haesitque in corpore ferrum.</TextUnit>
    <TextUnit id="8893" loc="11.865">Illum exspirantem socii atque extrema gementem</TextUnit>
    <TextUnit id="8894" loc="11.866">obliti ignoto camporum in pulvere linquunt,</TextUnit>
    <TextUnit id="8895" loc="11.867">Opis ad aetherium pennis aufertur Olympum.</TextUnit>
    <TextUnit id="8896" loc="11.868">Prima fugit domina amissa levis ala Camillae;</TextUnit>
    <TextUnit id="8897" loc="11.869">turbati fugiunt Rutuli, fugit acer Atinas</TextUnit>
    <TextUnit id="8898" loc="11.870">disiectique duces desolatique manipli</TextUnit>
    <TextUnit id="8899" loc="11.871">tuta petunt et equis aversi ad moenia tendunt.</TextUnit>
    <TextUnit id="8900" loc="11.872">Nec quisquam instantis Teucros letumque ferentis</TextUnit>
    <TextUnit id="8901" loc="11.873">sustentare valet telis aut sistere contra,</TextUnit>
    <TextUnit id="8902" loc="11.874">sed laxos referunt umeris languentibus arcus,</TextUnit>
    <TextUnit id="8903" loc="11.875">quadrupedumque putrem cursu quatit ungula campum.</TextUnit>
    <TextUnit id="8904" loc="11.876">Volvitur ad muros caligine turbidus atra</TextUnit>
    <TextUnit id="8905" loc="11.877">pulvis, et e speculis percussae pectora matres</TextUnit>
    <TextUnit id="8906" loc="11.878">femineum clamorem ad caeli sidera tollunt.</TextUnit>
    <TextUnit id="8907" loc="11.879">Qui cursu portas primi inrupere patentis,</TextUnit>
    <TextUnit id="8908" loc="11.880">hos inimica super mixto premit agmine turba;</TextUnit>
    <TextUnit id="8909" loc="11.881">nec miseram effugiunt mortem, sed limine in ipso,</TextUnit>
    <TextUnit id="8910" loc="11.882">moenibus in patriis atque inter tuta domorum</TextUnit>
    <TextUnit id="8911" loc="11.883">confixi exspirant animas. Pars claudere portas:</TextUnit>
    <TextUnit id="8912" loc="11.884">nec sociis aperire viam nec moenibus audent</TextUnit>
    <TextUnit id="8913" loc="11.885">accipere orantis, oriturque miserrima caedes</TextUnit>
    <TextUnit id="8914" loc="11.886">defendentum armis aditus inque arma ruentum.</TextUnit>
    <TextUnit id="8915" loc="11.887">Exclusi ante oculos lacrumantumque ora parentum</TextUnit>
    <TextUnit id="8916" loc="11.888">pars in praecipitis fossas urgente ruina</TextUnit>
    <TextUnit id="8917" loc="11.889">volvitur, immissis pars caeca et concita frenis</TextUnit>
    <TextUnit id="8918" loc="11.890">arietat in portas et duros obice postis.</TextUnit>
    <TextUnit id="8919" loc="11.891">Ipsae de muris summo certamine matres,</TextUnit>
    <TextUnit id="8920" loc="11.892">monstrat amor verus patriae, ut videre Camillam,</TextUnit>
    <TextUnit id="8921" loc="11.893">tela manu trepidae iaciunt ac robore duro</TextUnit>
    <TextUnit id="8922" loc="11.894">stipitibus ferrum sudibusque imitantur obustis</TextUnit>
    <TextUnit id="8923" loc="11.895">praecipites primaeque mori pro moenibus ardent.</TextUnit>
    <TextUnit id="8924" loc="11.896">Interea Turnum in silvis saevissimus implet</TextUnit>
    <TextUnit id="8925" loc="11.897">nuntius, et iuveni ingentem fert Acca tumultum:</TextUnit>
    <TextUnit id="8926" loc="11.898">deletas Volscorum acies, cecidisse Camillam,</TextUnit>
    <TextUnit id="8927" loc="11.899">ingruere infensos hostis et Marte secundo</TextUnit>
    <TextUnit id="8928" loc="11.900">omnia corripuisse, metum iam ad moenia ferri.</TextUnit>
    <TextUnit id="8929" loc="11.901">Ille furens, et saeva Iovis sic numina pellunt,</TextUnit>
    <TextUnit id="8930" loc="11.902">deserit obsessos collis, nemora aspera linquit.</TextUnit>
    <TextUnit id="8931" loc="11.903">Vix e conspectu exierat campumque tenebat,</TextUnit>
    <TextUnit id="8932" loc="11.904">cum pater Aeneas saltus ingressus apertos</TextUnit>
    <TextUnit id="8933" loc="11.905">exsuperatque iugum silvaque evadit opaca.</TextUnit>
    <TextUnit id="8934" loc="11.906">Sic ambo ad muros rapidi totoque feruntur</TextUnit>
    <TextUnit id="8935" loc="11.907">agmine nec longis inter se passibus absunt;</TextUnit>
    <TextUnit id="8936" loc="11.908">ac simul Aeneas fumantis pulvere campos</TextUnit>
    <TextUnit id="8937" loc="11.909">prospexit longe Laurentiaque agmina vidit,</TextUnit>
    <TextUnit id="8938" loc="11.910">et saevum Aenean adgnovit Turnus in armis</TextUnit>
    <TextUnit id="8939" loc="11.911">adventumque pedum flatusque audivit equorum.</TextUnit>
    <TextUnit id="8940" loc="11.912">Continuoque ineant pugnas et proelia temptent,</TextUnit>
    <TextUnit id="8941" loc="11.913">ni roseus fessos iam gurgite Phoebus Hibero</TextUnit>
    <TextUnit id="8942" loc="11.914">tinguat equos noctemque die labente reducat:</TextUnit>
    <TextUnit id="8943" loc="11.915">considunt castris ante urbem et moenia vallant.</TextUnit>
    <TextUnit id="8944" loc="12.1">Turnus ut infractos adverso Marte Latinos</TextUnit>
    <TextUnit id="8945" loc="12.2">defecisse videt, sua nunc promissa reposci,</TextUnit>
    <TextUnit id="8946" loc="12.3">se signari oculis, ultro implacabilis ardet</TextUnit>
    <TextUnit id="8947" loc="12.4">attollitque animos. Poenorum qualis in arvis</TextUnit>
    <TextUnit id="8948" loc="12.5">saucius ille gravi venantum vulnere pectus</TextUnit>
    <TextUnit id="8949" loc="12.6">tum demum movet arma leo gaudetque comantis</TextUnit>
    <TextUnit id="8950" loc="12.7">excutiens cervice toros fixumque latronis</TextUnit>
    <TextUnit id="8951" loc="12.8">inpavidus frangit telum et fremit ore cruento:</TextUnit>
    <TextUnit id="8952" loc="12.9">haud secus adcenso gliscit violentia Turno.</TextUnit>
    <TextUnit id="8953" loc="12.10">Tum sic adfatur regem atque ita turbidus infit:</TextUnit>
    <TextUnit id="8954" loc="12.11">"Nulla mora in Turno; nihil est quod dicta retractent</TextUnit>
    <TextUnit id="8955" loc="12.12">ignavi Aeneadae, nec quae pepigere recusent.</TextUnit>
    <TextUnit id="8956" loc="12.13">Congredior, fer sacra, pater, et concipe foedus.</TextUnit>
    <TextUnit id="8957" loc="12.14">Aut hac Dardanium dextra sub Tartara mittam,</TextUnit>
    <TextUnit id="8958" loc="12.15">desertorem Asiae (sedeant spectentque Latini),</TextUnit>
    <TextUnit id="8959" loc="12.16">et solus ferro crimen commune refellam,</TextUnit>
    <TextUnit id="8960" loc="12.17">aut habeat victos, cedat Lavinia coniunx."</TextUnit>
    <TextUnit id="8961" loc="12.18">Olli sedato respondit corde Latinus:</TextUnit>
    <TextUnit id="8962" loc="12.19">"O praestans animi iuvenis, quantum ipse feroci</TextUnit>
    <TextUnit id="8963" loc="12.20">virtute exsuperas, tanto me impensius aequum est</TextUnit>
    <TextUnit id="8964" loc="12.21">consulere atque omnis metuentem expendere casus.</TextUnit>
    <TextUnit id="8965" loc="12.22">Sunt tibi regna patris Dauni, sunt oppida capta</TextUnit>
    <TextUnit id="8966" loc="12.23">multa manu, nec non aurumque animusque Latino est;</TextUnit>
    <TextUnit id="8967" loc="12.24">sunt aliae innuptae Latio et Laurentibus arvis,</TextUnit>
    <TextUnit id="8968" loc="12.25">nec genus indecores. Sine me haec haud mollia fatu</TextUnit>
    <TextUnit id="8969" loc="12.26">sublatis aperire dolis, simul hoc animo hauri.</TextUnit>
    <TextUnit id="8970" loc="12.27">Me natam nulli veterum sociare procorum</TextUnit>
    <TextUnit id="8971" loc="12.28">fas erat, idque omnes divique hominesque canebant.</TextUnit>
    <TextUnit id="8972" loc="12.29">Victus amore tui, cognato sanguine victus</TextUnit>
    <TextUnit id="8973" loc="12.30">coniugis et maestae lacrumis, vincla omnia rupi:</TextUnit>
    <TextUnit id="8974" loc="12.31">promissam eripui genero, arma impia sumpsi.</TextUnit>
    <TextUnit id="8975" loc="12.32">Ex illo qui me casus, quae, Turne, sequantur</TextUnit>
    <TextUnit id="8976" loc="12.33">bella, vides, quantos primus patiare labores.</TextUnit>
    <TextUnit id="8977" loc="12.34">Bis magna victi pugna vix urbe tuemur</TextUnit>
    <TextUnit id="8978" loc="12.35">spes Italas; recalent nostro Thybrina fluenta</TextUnit>
    <TextUnit id="8979" loc="12.36">sanguine adhuc campique ingentes ossibus albent.</TextUnit>
    <TextUnit id="8980" loc="12.37">Quo referor totiens? Quae mentem insania mutat?</TextUnit>
    <TextUnit id="8981" loc="12.38">Si Turno exstincto socios sum adscire paratus,</TextUnit>
    <TextUnit id="8982" loc="12.39">cur non incolumi potius certamina tollo?</TextUnit>
    <TextUnit id="8983" loc="12.40">Quid consanguinei Rutuli, quid cetera dicet</TextUnit>
    <TextUnit id="8984" loc="12.41">Italia, ad mortem si te---Fors dicta refutet!---</TextUnit>
    <TextUnit id="8985" loc="12.42">prodiderim, natam et conubia nostra petentem?</TextUnit>
    <TextUnit id="8986" loc="12.43">Respice res bello varias; miserere parentis</TextUnit>
    <TextUnit id="8987" loc="12.44">longaevi, quem nunc maestum patria Ardea longe</TextUnit>
    <TextUnit id="8988" loc="12.45">dividit." Haudquaquam dictis violentia Turni</TextUnit>
    <TextUnit id="8989" loc="12.46">flectitur: exsuperat magis aegrescitque medendo.</TextUnit>
    <TextUnit id="8990" loc="12.47">Ut primum fari potuit, sic institit ore:</TextUnit>
    <TextUnit id="8991" loc="12.48">"Quam pro me curam geris, hanc precor, optime, pro me</TextUnit>
    <TextUnit id="8992" loc="12.49">deponas letumque sinas pro laude pacisci:</TextUnit>
    <TextUnit id="8993" loc="12.50">et nos tela, pater, ferrumque haud debile dextra</TextUnit>
    <TextUnit id="8994" loc="12.51">spargimus; et nostro sequitur de volnere sanguis.</TextUnit>
    <TextUnit id="8995" loc="12.52">longe illi dea mater erit, quae nube fugacem</TextUnit>
    <TextUnit id="8996" loc="12.53">feminea tegat et vanis sese occulat umbris."</TextUnit>
    <TextUnit id="8997" loc="12.54">At regina, nova pugnae conterrita sorte,</TextUnit>
    <TextUnit id="8998" loc="12.55">flebat et ardentem generum monitura tenebat:</TextUnit>
    <TextUnit id="8999" loc="12.56">"Turne, per has ego te lacrimas, per siquis Amatae</TextUnit>
    <TextUnit id="9000" loc="12.57">tangit honos animum (spes tu nunc una, senectae</TextUnit>
    <TextUnit id="9001" loc="12.58">tu requies miserae, decus imperiumque Latini</TextUnit>
    <TextUnit id="9002" loc="12.59">te penes, in te omnis domus inclinata recumbit).</TextUnit>
    <TextUnit id="9003" loc="12.60">unum oro: desiste manum committere Teucris.</TextUnit>
    <TextUnit id="9004" loc="12.61">Qui te cumque manent isto certamine casus,</TextUnit>
    <TextUnit id="9005" loc="12.62">et me, Turne, manent: simul haec invisa relinquam</TextUnit>
    <TextUnit id="9006" loc="12.63">lumina nec generum Aenean captiva videbo."</TextUnit>
    <TextUnit id="9007" loc="12.64">Accepit vocem lacrimis Lavinia matris</TextUnit>
    <TextUnit id="9008" loc="12.65">flagrantis perfusa genas, quoi plurimus ignem</TextUnit>
    <TextUnit id="9009" loc="12.66">subiecit rubor et calefacta per ora cucurrit.</TextUnit>
    <TextUnit id="9010" loc="12.67">Indum sanguineo veluti violaverit ostro</TextUnit>
    <TextUnit id="9011" loc="12.68">siquis ebur, aut mixta rubent ubi lilia multa</TextUnit>
    <TextUnit id="9012" loc="12.69">alba rosa: talis virgo dabat ore colores.</TextUnit>
    <TextUnit id="9013" loc="12.70">Illum turbat amor, figitque in virgine voltus:</TextUnit>
    <TextUnit id="9014" loc="12.71">ardet in arma magis paucisque adfatur Amatam.</TextUnit>
    <TextUnit id="9015" loc="12.72">"Ne, quaeso, ne me lacrimis neve omine tanto</TextUnit>
    <TextUnit id="9016" loc="12.73">prosequere in duri certamina Martis euntem,</TextUnit>
    <TextUnit id="9017" loc="12.74">O mater; neque enim Turno mora libera mortis.</TextUnit>
    <TextUnit id="9018" loc="12.75">Nuntius haec Idmon Phrygio mea dicta tyranno</TextUnit>
    <TextUnit id="9019" loc="12.76">haud placitura refer: cum primum crastina caelo</TextUnit>
    <TextUnit id="9020" loc="12.77">puniceis invecta rotis Aurora rubebit,</TextUnit>
    <TextUnit id="9021" loc="12.78">non Teucros agat in Rutulos, Teucrum arma quiescant</TextUnit>
    <TextUnit id="9022" loc="12.79">et Rutuli; nostro dirimamus sanguine bellum,</TextUnit>
    <TextUnit id="9023" loc="12.80">illo quaeratur coniunx Lavinia campo."</TextUnit>
    <TextUnit id="9024" loc="12.81">Haec ubi dicta dedit rapidusque in tecta recessit.</TextUnit>
    <TextUnit id="9025" loc="12.82">poscit equos gaudetque tuens ante ora frementis,</TextUnit>
    <TextUnit id="9026" loc="12.83">Pilumno quos ipsa decus dedit Orithyia,</TextUnit>
    <TextUnit id="9027" loc="12.84">qui candore nives anteirent, cursibus auras.</TextUnit>
    <TextUnit id="9028" loc="12.85">Circumstant properi aurigae manibusque lacessunt</TextUnit>
    <TextUnit id="9029" loc="12.86">pectora plausa cavis et colla comantia pectunt.</TextUnit>
    <TextUnit id="9030" loc="12.87">Ipse dehinc auro squalentem alboque orichalco</TextUnit>
    <TextUnit id="9031" loc="12.88">circumdat loricam umeris; simul aptat habendo</TextUnit>
    <TextUnit id="9032" loc="12.89">ensemque clipeumque et rubrae cornua cristae.</TextUnit>
    <TextUnit id="9033" loc="12.90">ensem, quem Dauno ignipotens deus ipse parenti</TextUnit>
    <TextUnit id="9034" loc="12.91">fecerat et Stygia candentem tinxerat unda.</TextUnit>
    <TextUnit id="9035" loc="12.92">Exin quae mediis ingenti adnixa columnae</TextUnit>
    <TextUnit id="9036" loc="12.93">aedibus adstabat, validam vi corripit hastam,</TextUnit>
    <TextUnit id="9037" loc="12.94">Actoris Aurunci spolium, quassatque trementem</TextUnit>
    <TextUnit id="9038" loc="12.95">vociferans: "Nunc, O numquam frustrata vocatus</TextUnit>
    <TextUnit id="9039" loc="12.96">hasta meos, nunc tempus adest: te maximus Actor</TextUnit>
    <TextUnit id="9040" loc="12.97">te Turni nunc dextra gerit. Da sternere corpus</TextUnit>
    <TextUnit id="9041" loc="12.98">loricamque manu valida lacerare revulsam</TextUnit>
    <TextUnit id="9042" loc="12.99">semiviri Phrygis et foedare in pulvere crinis</TextUnit>
    <TextUnit id="9043" loc="12.100">vibratos calido ferro murraque madentis."</TextUnit>
    <TextUnit id="9044" loc="12.101">His agitur furiis; totoque ardentis ab ore</TextUnit>
    <TextUnit id="9045" loc="12.102">scintillae absistunt, oculis micat acribus ignis:</TextUnit>
    <TextUnit id="9046" loc="12.103">mugitus veluti cum prima in proelia taurus</TextUnit>
    <TextUnit id="9047" loc="12.104">terrificos ciet atque irasci in cornua temptat,</TextUnit>
    <TextUnit id="9048" loc="12.105">arboris obnixus trunco, ventosque lacessit</TextUnit>
    <TextUnit id="9049" loc="12.106">ictibus aut sparsa ad pugnam proludit harena.</TextUnit>
    <TextUnit id="9050" loc="12.107">Nec minus interea maternis saevos in armis</TextUnit>
    <TextUnit id="9051" loc="12.108">Aeneas acuit Martem et se suscitat ira,</TextUnit>
    <TextUnit id="9052" loc="12.109">oblato gaudens componi foedere bellum,</TextUnit>
    <TextUnit id="9053" loc="12.110">tum socios maestique metum solatur Iuli,</TextUnit>
    <TextUnit id="9054" loc="12.111">fata docens, regique iubet responsa Latino</TextUnit>
    <TextUnit id="9055" loc="12.112">certa referre viros et pacis dicere leges.</TextUnit>
    <TextUnit id="9056" loc="12.113">Postera vix summos spargebat lumine montis</TextUnit>
    <TextUnit id="9057" loc="12.114">orta dies, cum primum alto se gurgite tollunt</TextUnit>
    <TextUnit id="9058" loc="12.115">solis equi lucemque elatis naribus efflant:</TextUnit>
    <TextUnit id="9059" loc="12.116">campum ad certamen magnae sub moenibus urbis</TextUnit>
    <TextUnit id="9060" loc="12.117">dimensi Rutulique viri Teucrique parabant</TextUnit>
    <TextUnit id="9061" loc="12.118">in medioque focos et dis communibus aras</TextUnit>
    <TextUnit id="9062" loc="12.119">gramineas. Alii fontemque ignemque ferebant,</TextUnit>
    <TextUnit id="9063" loc="12.120">velati limo et verbena tempora vincti.</TextUnit>
    <TextUnit id="9064" loc="12.121">Procedit legio Ausonidum, pilataque plenis</TextUnit>
    <TextUnit id="9065" loc="12.122">agmina se fundunt portis. Hinc Trous omnis</TextUnit>
    <TextUnit id="9066" loc="12.123">Tyrrhenusque ruit variis exercitus armis,</TextUnit>
    <TextUnit id="9067" loc="12.124">haud secus instructi ferro, quam si aspera Martis</TextUnit>
    <TextUnit id="9068" loc="12.125">pugna vocet; nec non mediis in milibus ipsi</TextUnit>
    <TextUnit id="9069" loc="12.126">ductores auro volitant ostroque decori,</TextUnit>
    <TextUnit id="9070" loc="12.127">et genus Assaraci Mnestheus et fortis Asilas</TextUnit>
    <TextUnit id="9071" loc="12.128">et Messapus equum domitor, Neptunia proles.</TextUnit>
    <TextUnit id="9072" loc="12.129">Utque dato signo spatia in sua quisque recessit,</TextUnit>
    <TextUnit id="9073" loc="12.130">defigunt tellure hastas et scuta reclinant.</TextUnit>
    <TextUnit id="9074" loc="12.131">Tum studio effusae matres et volgus inermum</TextUnit>
    <TextUnit id="9075" loc="12.132">invalidique senes turris ac tecta domorum</TextUnit>
    <TextUnit id="9076" loc="12.133">obsedere, alii portis sublimibus adstant.</TextUnit>
    <TextUnit id="9077" loc="12.134">At Iuno e summo, qui nunc Albanus habetur,</TextUnit>
    <TextUnit id="9078" loc="12.135">tum neque nomen erat nec honos aut gloria monti,</TextUnit>
    <TextUnit id="9079" loc="12.136">prospiciens tumulo campum aspectabat et ambas</TextUnit>
    <TextUnit id="9080" loc="12.137">Laurentum Troumque acies urbemque Latini.</TextUnit>
    <TextUnit id="9081" loc="12.138">Extemplo Turni sic est adfata sororem</TextUnit>
    <TextUnit id="9082" loc="12.139">diva deam, stagnis quae fluminibusque sonoris</TextUnit>
    <TextUnit id="9083" loc="12.140">praesidet (hunc illi rex aetheris altus honorem</TextUnit>
    <TextUnit id="9084" loc="12.141">Iuppiter erepta pro virginitate sacravit):</TextUnit>
    <TextUnit id="9085" loc="12.142">"Nympha, decus fluviorum, animo gratissima nostro,</TextUnit>
    <TextUnit id="9086" loc="12.143">scis ut te cunctis unam, quaecumque Latinae</TextUnit>
    <TextUnit id="9087" loc="12.144">magnanimi Iovis ingratum ascendere cubile,</TextUnit>
    <TextUnit id="9088" loc="12.145">praetulerim caelique lubens in parte locarim:</TextUnit>
    <TextUnit id="9089" loc="12.146">disce tuum, ne me incuses, Iuturna, dolorem.</TextUnit>
    <TextUnit id="9090" loc="12.147">Qua visa est Fortuna pati Parcaeque sinebant</TextUnit>
    <TextUnit id="9091" loc="12.148">cedere res Latio, Turnum et tua moenia texi:</TextUnit>
    <TextUnit id="9092" loc="12.149">nunc iuvenem imparibus video concurrere fatis,</TextUnit>
    <TextUnit id="9093" loc="12.150">Parcarumque dies et vis inimica propinquat.</TextUnit>
    <TextUnit id="9094" loc="12.151">Non pugnam aspicere hanc oculis, non foedera possum.</TextUnit>
    <TextUnit id="9095" loc="12.152">Tu pro germano siquid praesentius audes,</TextUnit>
    <TextUnit id="9096" loc="12.153">perge: decet. Forsan miseros meliora sequentur."</TextUnit>
    <TextUnit id="9097" loc="12.154">Vix ea, cum lacrimas oculis Iuturna profudit</TextUnit>
    <TextUnit id="9098" loc="12.155">terque quaterque manu pectus percussit honestum.</TextUnit>
    <TextUnit id="9099" loc="12.156">"Non lacrumis hoc tempus," ait Saturnia Iuno:</TextUnit>
    <TextUnit id="9100" loc="12.157">"Adcetera et fratrem, siquis modus, eripe morti,</TextUnit>
    <TextUnit id="9101" loc="12.158">aut tu bella cie conceptumque excute foedus:</TextUnit>
    <TextUnit id="9102" loc="12.159">auctor ego audendi." Sic exhortata reliquit</TextUnit>
    <TextUnit id="9103" loc="12.160">incertam et tristi turbatam volnere mentis.</TextUnit>
    <TextUnit id="9104" loc="12.161">Interea reges, ingenti mole Latinus</TextUnit>
    <TextUnit id="9105" loc="12.162">quadriiugo vehitur curru, cui tempora circum</TextUnit>
    <TextUnit id="9106" loc="12.163">aurati bis sex radii fulgentia cingunt,</TextUnit>
    <TextUnit id="9107" loc="12.164">Solis avi specimen; bigis it Turnus in albis,</TextUnit>
    <TextUnit id="9108" loc="12.165">bina manu lato crispans hastilia ferro;</TextUnit>
    <TextUnit id="9109" loc="12.166">hinc pater Aeneas, Romanae stirpis origo,</TextUnit>
    <TextUnit id="9110" loc="12.167">sidereo flagrans clipeo et caelestibus armis,</TextUnit>
    <TextUnit id="9111" loc="12.168">et iuxta Ascanius, magnae spes altera Romae,</TextUnit>
    <TextUnit id="9112" loc="12.169">procedunt castris, puraque in veste sacerdos</TextUnit>
    <TextUnit id="9113" loc="12.170">saetigeri fetum suis intonsamque bidentem</TextUnit>
    <TextUnit id="9114" loc="12.171">adtulit admovitque pecus flagrantibus aris.</TextUnit>
    <TextUnit id="9115" loc="12.172">Illi ad surgentem conversi lumina solem</TextUnit>
    <TextUnit id="9116" loc="12.173">dant fruges manibus salsas et tempora ferro</TextUnit>
    <TextUnit id="9117" loc="12.174">summa notant pecudum paterisque altaria libant.</TextUnit>
    <TextUnit id="9118" loc="12.175">Tum pius Aeneas stricto sic ense precatur:</TextUnit>
    <TextUnit id="9119" loc="12.176">"Esto nunc Sol testis et haec mihi Terra voeanti,</TextUnit>
    <TextUnit id="9120" loc="12.177">quam propter tantos potui perferre labores,</TextUnit>
    <TextUnit id="9121" loc="12.178">et pater omnipotens et tu Saturnia coniunx,</TextUnit>
    <TextUnit id="9122" loc="12.179">iam melior, iam, diva, precor, tuque inclute Mavors,</TextUnit>
    <TextUnit id="9123" loc="12.180">cuncta tuo qui bella, pater, sub numine torques;</TextUnit>
    <TextUnit id="9124" loc="12.181">fontisque fluviosque voco, quaeque aetheris alti</TextUnit>
    <TextUnit id="9125" loc="12.182">religio et quae caeruleo sunt numina ponto:</TextUnit>
    <TextUnit id="9126" loc="12.183">cesserit Ausonio si fors victoria Turno,</TextUnit>
    <TextUnit id="9127" loc="12.184">convenit Evandri victos discedere ad urbem,</TextUnit>
    <TextUnit id="9128" loc="12.185">cedet Iulus agris, nec post arma ulla rebelles</TextUnit>
    <TextUnit id="9129" loc="12.186">Aeneadae referent ferrove haec regna lacessent,</TextUnit>
    <TextUnit id="9130" loc="12.187">sin nostrum adnuerit nobis Victoria Martem</TextUnit>
    <TextUnit id="9131" loc="12.188">(ut potius reor et potius di numine firment),</TextUnit>
    <TextUnit id="9132" loc="12.189">non ego nec Teucris Italos parere iubebo</TextUnit>
    <TextUnit id="9133" loc="12.190">nec mihi regna peto: paribus se legibus ambae</TextUnit>
    <TextUnit id="9134" loc="12.191">invictae gentes aeterna in foedera mittant.</TextUnit>
    <TextUnit id="9135" loc="12.192">Sacra deosque dabo; socer arma Latinus habeto,</TextUnit>
    <TextUnit id="9136" loc="12.193">imperium sollemne socer; mihi moenia Teucri</TextUnit>
    <TextUnit id="9137" loc="12.194">constituent, urbique dabit Lavinia nomen."</TextUnit>
    <TextUnit id="9138" loc="12.195">Sic prior Aeneas; sequitur sic deinde Latinus</TextUnit>
    <TextUnit id="9139" loc="12.196">suspiciens caelum tenditque ad sidera dextram:</TextUnit>
    <TextUnit id="9140" loc="12.197">"Haec eadem, Aenea, terram mare sidera iuro</TextUnit>
    <TextUnit id="9141" loc="12.198">Latonaeque genus duplex Ianumque bifrontem</TextUnit>
    <TextUnit id="9142" loc="12.199">vimque deum infernam et duri sacraria Ditis;</TextUnit>
    <TextUnit id="9143" loc="12.200">audiat haec genitor, qui foedera fulmine sancit.</TextUnit>
    <TextUnit id="9144" loc="12.201">Tango aras, medios ignis et numina testor:</TextUnit>
    <TextUnit id="9145" loc="12.202">nulla dies pacem hanc Italis nec foedera rumpet,</TextUnit>
    <TextUnit id="9146" loc="12.203">quo res cumque cadent; nec me vis ulla volentem</TextUnit>
    <TextUnit id="9147" loc="12.204">avertet, non, si tellurem effundat in undas</TextUnit>
    <TextUnit id="9148" loc="12.205">diluvio miscens caelumque in Tartara solvat;</TextUnit>
    <TextUnit id="9149" loc="12.206">ut sceptrum hoc" (dextra sceptrum nam forte gerebat</TextUnit>
    <TextUnit id="9150" loc="12.207">"numquam fronde levi fundet virgulta nec umbras,</TextUnit>
    <TextUnit id="9151" loc="12.208">cum semel in silvis imo de stirpe recisum</TextUnit>
    <TextUnit id="9152" loc="12.209">matre caret posuitque comas et bracchia ferro,</TextUnit>
    <TextUnit id="9153" loc="12.210">olim arbos, nunc artificis manus aere decoro</TextUnit>
    <TextUnit id="9154" loc="12.211">inclusit patribusque dedit gesture Latinis."</TextUnit>
    <TextUnit id="9155" loc="12.212">Talibus inter se firmabant foedera dictis</TextUnit>
    <TextUnit id="9156" loc="12.213">conspectu in medio procerum. Tum rite sacratas</TextUnit>
    <TextUnit id="9157" loc="12.214">in flammam iugulant pecudes et viscera vivis</TextUnit>
    <TextUnit id="9158" loc="12.215">eripiunt cumulantque oneratis lancibus aras.</TextUnit>
    <TextUnit id="9159" loc="12.216">At vero Rutulis inpar ea pugna videri</TextUnit>
    <TextUnit id="9160" loc="12.217">iamdudum et vario misceri pectora motu;</TextUnit>
    <TextUnit id="9161" loc="12.218">tum magis, ut propius cernunt non viribus aequis.</TextUnit>
    <TextUnit id="9162" loc="12.219">Adiuvat incessu tacito progressus et aram</TextUnit>
    <TextUnit id="9163" loc="12.220">suppliciter venerans demisso lumine Turnus</TextUnit>
    <TextUnit id="9164" loc="12.221">tabentesque genae et iuvenali in corpore pallor.</TextUnit>
    <TextUnit id="9165" loc="12.222">Quem simul ac Iuturna soror crebrescere vidit</TextUnit>
    <TextUnit id="9166" loc="12.223">sermonem et volgi variare labantia corda,</TextUnit>
    <TextUnit id="9167" loc="12.224">in medias acies, formam adsimulata Camerti,</TextUnit>
    <TextUnit id="9168" loc="12.225">cui genus a proavis ingens clarumque paternae</TextUnit>
    <TextUnit id="9169" loc="12.226">nomen erat virtutis, et ipse acerrimus armis,</TextUnit>
    <TextUnit id="9170" loc="12.227">in medias dat sese acies haud nescia rerum</TextUnit>
    <TextUnit id="9171" loc="12.228">rumoresque serit varios ac talia fatur:</TextUnit>
    <TextUnit id="9172" loc="12.229">"Non pudet, O Rutuli, pro cunctis talibus unam</TextUnit>
    <TextUnit id="9173" loc="12.230">obiectare animam? Numerone an viribus aequi</TextUnit>
    <TextUnit id="9174" loc="12.231">non sumus? En omnes et Troes et Arcades hi sunt</TextUnit>
    <TextUnit id="9175" loc="12.232">fatalesque manus, infensa Etruria Turno:</TextUnit>
    <TextUnit id="9176" loc="12.233">vix hostem, alterni si congrediamur, habemus.</TextUnit>
    <TextUnit id="9177" loc="12.234">Ille quidem ad superos, quorum se devovet aris,</TextUnit>
    <TextUnit id="9178" loc="12.235">succedet fama vivusque per ora feretur:</TextUnit>
    <TextUnit id="9179" loc="12.236">nos patria amissa dominis parere superbis</TextUnit>
    <TextUnit id="9180" loc="12.237">cogemur, qui nunc lenti consedimus arvis."</TextUnit>
    <TextUnit id="9181" loc="12.238">Talibus incensa est iuvenum sententia dictis</TextUnit>
    <TextUnit id="9182" loc="12.239">iam magis atque magis, serpitque per agmina murmur;</TextUnit>
    <TextUnit id="9183" loc="12.240">ipsi Laurentes mutati ipsique Latini.</TextUnit>
    <TextUnit id="9184" loc="12.241">Qui sibi iam requiem pugnae rebusque salutem</TextUnit>
    <TextUnit id="9185" loc="12.242">sperabant, nunc arma volunt foedusque precantur</TextUnit>
    <TextUnit id="9186" loc="12.243">infectum et Turni sortem miserantur iniquam.</TextUnit>
    <TextUnit id="9187" loc="12.244">His aliud maius Iuturna adiungit et alto</TextUnit>
    <TextUnit id="9188" loc="12.245">dat signum caelo, quo non praesentius ullum</TextUnit>
    <TextUnit id="9189" loc="12.246">turbavit mentes Italas monstroque fefellit.</TextUnit>
    <TextUnit id="9190" loc="12.247">Namque volans rubra fulvus Iovis ales in aethra</TextUnit>
    <TextUnit id="9191" loc="12.248">litoreas agitabat aves turbamque sonantem</TextUnit>
    <TextUnit id="9192" loc="12.249">agminis aligeri, subito cum lapsus ad undas</TextUnit>
    <TextUnit id="9193" loc="12.250">cycnum excellentem pedibus rapit improbus uncis.</TextUnit>
    <TextUnit id="9194" loc="12.251">Adrexere animos Itali, cunctaeque volucres</TextUnit>
    <TextUnit id="9195" loc="12.252">convertunt clamore fugam, mirabile visu,</TextUnit>
    <TextUnit id="9196" loc="12.253">aetheraque obscurant pennis hostemque per auras</TextUnit>
    <TextUnit id="9197" loc="12.254">facta nube premunt, donec vi victus et ipso</TextUnit>
    <TextUnit id="9198" loc="12.255">pondere defecit, praedamque ex unguibus ales</TextUnit>
    <TextUnit id="9199" loc="12.256">proiecit fluvio penitusque in nubila fugit.</TextUnit>
    <TextUnit id="9200" loc="12.257">Tum vero augurium Rutuli clamore salutant</TextUnit>
    <TextUnit id="9201" loc="12.258">expediuntque manus; primusque Tolumnius augur</TextUnit>
    <TextUnit id="9202" loc="12.259">"Hoc erat, hoc, votis," inquit, "quod saepe petivi.</TextUnit>
    <TextUnit id="9203" loc="12.260">Adcipio adgnoscoque deos; me, me duce ferrum</TextUnit>
    <TextUnit id="9204" loc="12.261">corripite, O miseri, quos improbus advena bello</TextUnit>
    <TextUnit id="9205" loc="12.262">territat invalidas ut aves et litora vestra</TextUnit>
    <TextUnit id="9206" loc="12.263">vi populat: petet ille fugam penitusque profundo</TextUnit>
    <TextUnit id="9207" loc="12.264">vela dabit. Vos unanimi densete catervas</TextUnit>
    <TextUnit id="9208" loc="12.265">et regem vobis pugna defendite raptum."</TextUnit>
    <TextUnit id="9209" loc="12.266">Dixit et adversos telum contorsit in hostis</TextUnit>
    <TextUnit id="9210" loc="12.267">procurrens: sonitum dat stridula cornus et auras</TextUnit>
    <TextUnit id="9211" loc="12.268">certa secat. Simul hoc, simul ingens clamor et omnes</TextUnit>
    <TextUnit id="9212" loc="12.269">turbati cunei calefactaque corda tumultu.</TextUnit>
    <TextUnit id="9213" loc="12.270">Hasta volans, ut forte novem pulcherrima fratrum</TextUnit>
    <TextUnit id="9214" loc="12.271">corpora constiterant contra, quos fida crearat</TextUnit>
    <TextUnit id="9215" loc="12.272">una tot Arcadio coniunx Tyrrhena Gylippo,</TextUnit>
    <TextUnit id="9216" loc="12.273">horum unum ad medium, teritur qua sutilis alvo</TextUnit>
    <TextUnit id="9217" loc="12.274">balteus et laterum iuncturas fibula mordet</TextUnit>
    <TextUnit id="9218" loc="12.275">egregium forma iuvenem et fulgentibus armis</TextUnit>
    <TextUnit id="9219" loc="12.276">transadigit costas fulvaque effundit harena.</TextUnit>
    <TextUnit id="9220" loc="12.277">At fratres, animosa phalanx accensaque luctu,</TextUnit>
    <TextUnit id="9221" loc="12.278">pars, gladios stringunt manibus, pars missile ferrum</TextUnit>
    <TextUnit id="9222" loc="12.279">corripiunt caecique ruunt. Quos agmina contra</TextUnit>
    <TextUnit id="9223" loc="12.280">procurrunt Laurentum, hinc densi rursus inundant</TextUnit>
    <TextUnit id="9224" loc="12.281">Troes Agyllinique et pictis Arcades armis:</TextUnit>
    <TextUnit id="9225" loc="12.282">sic omnis amor unus habet decernere ferro.</TextUnit>
    <TextUnit id="9226" loc="12.283">Diripuere aras, it toto turbida caelo</TextUnit>
    <TextUnit id="9227" loc="12.284">tempestas telorum ac ferreus ingruit imber,</TextUnit>
    <TextUnit id="9228" loc="12.285">craterasque focosque ferunt. Fugit ipse Latinus</TextUnit>
    <TextUnit id="9229" loc="12.286">pulsatos referens infecto foedere divos.</TextUnit>
    <TextUnit id="9230" loc="12.287">Infrenant alii currus aut corpora saltu</TextUnit>
    <TextUnit id="9231" loc="12.288">subiciunt in equos et strictis ensibus adsunt.</TextUnit>
    <TextUnit id="9232" loc="12.289">Messapus regem regisque insigne gerentem,</TextUnit>
    <TextUnit id="9233" loc="12.290">Tyrrhenum Aulesten, avidus confundere foedus,</TextUnit>
    <TextUnit id="9234" loc="12.291">adverso proterret equo: ruit ille recedens</TextUnit>
    <TextUnit id="9235" loc="12.292">et miser oppositis a tergo involvitur aris</TextUnit>
    <TextUnit id="9236" loc="12.293">in caput inque umeros. At fervidus advolat hasta</TextUnit>
    <TextUnit id="9237" loc="12.294">Messapus teloque orantem multa trabali</TextUnit>
    <TextUnit id="9238" loc="12.295">desuper altus equo graviter ferit atque ita fatur:</TextUnit>
    <TextUnit id="9239" loc="12.296">"Hoc habet, haec melior magnis data victima divis."</TextUnit>
    <TextUnit id="9240" loc="12.297">Concurrunt Itali spoliantque calentia membra.</TextUnit>
    <TextUnit id="9241" loc="12.298">Obvius ambustum torrem Corynaeus ab ara</TextUnit>
    <TextUnit id="9242" loc="12.299">corripit et venienti Ebuso plagamque ferenti</TextUnit>
    <TextUnit id="9243" loc="12.300">occupat os flammis: olli ingens barba reluxit</TextUnit>
    <TextUnit id="9244" loc="12.301">nidoremque ambusta dedit. Super ipse secutus</TextUnit>
    <TextUnit id="9245" loc="12.302">caesariem laeva turbati corripit hostis</TextUnit>
    <TextUnit id="9246" loc="12.303">inpressoque genu nitens terrae adplicat ipsum:</TextUnit>
    <TextUnit id="9247" loc="12.304">sic rigido latus ense ferit. Podalirius Alsum</TextUnit>
    <TextUnit id="9248" loc="12.305">pastorem primaque acie per tela ruentem,</TextUnit>
    <TextUnit id="9249" loc="12.306">ense sequens nudo superimminet: ille securi</TextUnit>
    <TextUnit id="9250" loc="12.307">adversi frontem mediam mentumque reducta</TextUnit>
    <TextUnit id="9251" loc="12.308">disicit et sparso late rigat arma cruore.</TextUnit>
    <TextUnit id="9252" loc="12.309">Olli dura quies oculos et ferreus urget</TextUnit>
    <TextUnit id="9253" loc="12.310">somnus, in aeternam conduntur lumina noctem.</TextUnit>
    <TextUnit id="9254" loc="12.311">At pius Aeneas dextram tendebat inermem</TextUnit>
    <TextUnit id="9255" loc="12.312">nudato capite atque suos clamore vocabat:</TextUnit>
    <TextUnit id="9256" loc="12.313">"Quo ruitis? Quaeve ista repens discordia surgit?</TextUnit>
    <TextUnit id="9257" loc="12.314">O cohibete iras! Ictum iam foedus et omnes</TextUnit>
    <TextUnit id="9258" loc="12.315">compositae leges; mihi ius concurrere soli;</TextUnit>
    <TextUnit id="9259" loc="12.316">me sinite atque auferte metus; ego foedera faxo</TextUnit>
    <TextUnit id="9260" loc="12.317">firma manu; Turnum debent haec iam mihi sacra."</TextUnit>
    <TextUnit id="9261" loc="12.318">Has inter voces, media inter talia verba</TextUnit>
    <TextUnit id="9262" loc="12.319">ecce viro stridens alis adlapsa sagitta est</TextUnit>
    <TextUnit id="9263" loc="12.320">incertum qua pulsa manu, quo turbine adacta,</TextUnit>
    <TextUnit id="9264" loc="12.321">Quis tantam Rutulis laudem, casusne deusne,</TextUnit>
    <TextUnit id="9265" loc="12.322">adtulerit: pressa est insignis gloria facti.</TextUnit>
    <TextUnit id="9266" loc="12.323">nec sese Aeneae iactavit vulnere quisquam.</TextUnit>
    <TextUnit id="9267" loc="12.324">Turnus ut Aenean cedentem ex agmine vidit</TextUnit>
    <TextUnit id="9268" loc="12.325">turbatosque duces, subita spe fervidus ardet:</TextUnit>
    <TextUnit id="9269" loc="12.326">poscit equos atque arma simul saltuque superbus</TextUnit>
    <TextUnit id="9270" loc="12.327">emicat in currum et manibus molitur habenas.</TextUnit>
    <TextUnit id="9271" loc="12.328">Multa virum volitans dat fortia corpora Leto,</TextUnit>
    <TextUnit id="9272" loc="12.329">semineces volvit multos aut agmina curru</TextUnit>
    <TextUnit id="9273" loc="12.330">proterit aut raptas fugientibus ingerit hastas.</TextUnit>
    <TextUnit id="9274" loc="12.331">Qualis apud gelidi cum flumina concitus Hebri</TextUnit>
    <TextUnit id="9275" loc="12.332">sanguineus Mavors clipeo increpat atque furentis</TextUnit>
    <TextUnit id="9276" loc="12.333">bella movens immittit equos; illi aequore aperto</TextUnit>
    <TextUnit id="9277" loc="12.334">ante Notos Zephyrumque volant; gemit ultima pulsu</TextUnit>
    <TextUnit id="9278" loc="12.335">Thraca pedum; circumque atrae Formidinis ora</TextUnit>
    <TextUnit id="9279" loc="12.336">Iraeque Insidiaeque, dei comitatus, aguntur:</TextUnit>
    <TextUnit id="9280" loc="12.337">talis equos alacer media inter proelia Turnus</TextUnit>
    <TextUnit id="9281" loc="12.338">fumantis sudore quatit, miserabile caesis</TextUnit>
    <TextUnit id="9282" loc="12.339">hostibus insultans; spargit rapida ungula rores</TextUnit>
    <TextUnit id="9283" loc="12.340">sanguineos, mixtaque cruor calcatur harena.</TextUnit>
    <TextUnit id="9284" loc="12.341">Iamque neci Sthenelumque dedit Thamyrumque Pholumque,</TextUnit>
    <TextUnit id="9285" loc="12.342">hunc congressus et hunc, illum eminus; eminus ambo</TextUnit>
    <TextUnit id="9286" loc="12.343">Imbrasidas, Glaucum atque Laden, quos Imbrasus ipse</TextUnit>
    <TextUnit id="9287" loc="12.344">nutrierat Lycia paribusque ornaverat armis,</TextUnit>
    <TextUnit id="9288" loc="12.345">vel conferre manum vel equo praevertere ventos.</TextUnit>
    <TextUnit id="9289" loc="12.346">Parte alia media Eumedes in proelia fertur,</TextUnit>
    <TextUnit id="9290" loc="12.347">antiqui proles bello praeclara Dolonis,</TextUnit>
    <TextUnit id="9291" loc="12.348">nomine avum referens, animo manibusque parentem,</TextUnit>
    <TextUnit id="9292" loc="12.349">qui quondam, castra ut Danaum speculator adiret,</TextUnit>
    <TextUnit id="9293" loc="12.350">ausus Pelidae pretium sibi poscere currus;</TextUnit>
    <TextUnit id="9294" loc="12.351">illum Tydides alio pro talibus ausis</TextUnit>
    <TextUnit id="9295" loc="12.352">adfecit pretio, nec equis adspirat Achillis.</TextUnit>
    <TextUnit id="9296" loc="12.353">Hunc procul ut campo Turnus prospexit aperto,</TextUnit>
    <TextUnit id="9297" loc="12.354">ante levi iaculo longum per inane secutus</TextUnit>
    <TextUnit id="9298" loc="12.355">sistit equos biiugis et curru desilit atque</TextUnit>
    <TextUnit id="9299" loc="12.356">semianimi lapsoque supervenit et pede collo</TextUnit>
    <TextUnit id="9300" loc="12.357">impresso dextrae mucronem extorquet et alto</TextUnit>
    <TextUnit id="9301" loc="12.358">fulgentem tinguit iugulo atque haec insuper addit:</TextUnit>
    <TextUnit id="9302" loc="12.359">"En agros et quam bello, Troiane, petisti,</TextUnit>
    <TextUnit id="9303" loc="12.360">Hesperiam metire iacens: haec praemia qui me</TextUnit>
    <TextUnit id="9304" loc="12.361">ferro ausi temptare ferunt, sic moenia condunt."</TextUnit>
    <TextUnit id="9305" loc="12.362">Huic comitem Asbyten coniecta cuspide mittit.</TextUnit>
    <TextUnit id="9306" loc="12.363">Chloreaque Sybarimque Daretaque Thersilochumque</TextUnit>
    <TextUnit id="9307" loc="12.364">et sternacis equi lapsum cervice Thymoeten.</TextUnit>
    <TextUnit id="9308" loc="12.365">Ac velut Edoni Boreae cum spiritus alto</TextUnit>
    <TextUnit id="9309" loc="12.366">insonat Aegaeo sequiturque ad litora fluctus,</TextUnit>
    <TextUnit id="9310" loc="12.367">qua venti incubuere, fugam dant nubila caelo:</TextUnit>
    <TextUnit id="9311" loc="12.368">sic Turno, quacumque viam secat, agmina cedunt</TextUnit>
    <TextUnit id="9312" loc="12.369">conversaeque ruunt acies; fert impetus ipsum,</TextUnit>
    <TextUnit id="9313" loc="12.370">et cristam adverso curru quatit aura volantem.</TextUnit>
    <TextUnit id="9314" loc="12.371">Non tulit instantem Phegeus animisque frementem:</TextUnit>
    <TextUnit id="9315" loc="12.372">obiecit sese ad currum et spumantia frenis</TextUnit>
    <TextUnit id="9316" loc="12.373">ora citatorum dextra detorsit equorum.</TextUnit>
    <TextUnit id="9317" loc="12.374">Dum trahitur pendetque iugis, hunc lata retectum</TextUnit>
    <TextUnit id="9318" loc="12.375">lancea consequitur rumpitque infixa bilicem</TextUnit>
    <TextUnit id="9319" loc="12.376">loricam et summum degustat volnere corpus.</TextUnit>
    <TextUnit id="9320" loc="12.377">Ille tamen clipeo obiecto conversus in hostem</TextUnit>
    <TextUnit id="9321" loc="12.378">ibat et auxilium ducto mucrone petebat:</TextUnit>
    <TextUnit id="9322" loc="12.379">cum rota praecipitem et procursu concitus axis</TextUnit>
    <TextUnit id="9323" loc="12.380">impulit effunditque solo, Turnusque secutus</TextUnit>
    <TextUnit id="9324" loc="12.381">imam inter galeam summi thoracis et oras</TextUnit>
    <TextUnit id="9325" loc="12.382">abstulit ense caput truncumque reliquit harenae.</TextUnit>
    <TextUnit id="9326" loc="12.383">Atque ea dum campis victor dat funera Turnus,</TextUnit>
    <TextUnit id="9327" loc="12.384">interea Aenean Mnestheus et fidus Achates</TextUnit>
    <TextUnit id="9328" loc="12.385">Ascaniusque comes castris statuere cruentum,</TextUnit>
    <TextUnit id="9329" loc="12.386">alternos longa nitentem cuspide gressus.</TextUnit>
    <TextUnit id="9330" loc="12.387">Saevit et infracta luctatur arundine telum</TextUnit>
    <TextUnit id="9331" loc="12.388">eripere auxilioque viam, quae proxima, poscit</TextUnit>
    <TextUnit id="9332" loc="12.389">ense secent lato vulnus telique latebram</TextUnit>
    <TextUnit id="9333" loc="12.390">rescindant penitus seseque in bella remittant.</TextUnit>
    <TextUnit id="9334" loc="12.391">Iamque aderat Phoebo ante alios dilectus Iapyx</TextUnit>
    <TextUnit id="9335" loc="12.392">Iasides, acri quondam cui captus amore</TextUnit>
    <TextUnit id="9336" loc="12.393">ipse suas artes, sua munera, laetus Apollo</TextUnit>
    <TextUnit id="9337" loc="12.394">augurium citharamque dabat celerisque sagittas.</TextUnit>
    <TextUnit id="9338" loc="12.395">Ille ut depositi proferret fata parentis,</TextUnit>
    <TextUnit id="9339" loc="12.396">scire potestates herbarum usumque medendi</TextUnit>
    <TextUnit id="9340" loc="12.397">maluit et mutas agitare inglorius artes.</TextUnit>
    <TextUnit id="9341" loc="12.398">Stabat acerba fremens, ingentem nixus in hastam</TextUnit>
    <TextUnit id="9342" loc="12.399">Aeneas magno iuvenum et maerentis Iuli</TextUnit>
    <TextUnit id="9343" loc="12.400">concursu, lacrimis immobilis. Ille retorto</TextUnit>
    <TextUnit id="9344" loc="12.401">Paeonium in morem senior succinctus amictu</TextUnit>
    <TextUnit id="9345" loc="12.402">multa manu medica Phoebique potentibus herbis</TextUnit>
    <TextUnit id="9346" loc="12.403">nequiquam trepidat, nequiquam spicula dextra</TextUnit>
    <TextUnit id="9347" loc="12.404">sollicitat prensatque tenaci forcipe ferrum.</TextUnit>
    <TextUnit id="9348" loc="12.405">Nulla viam Fortuna regit, nihil auctor Apollo</TextUnit>
    <TextUnit id="9349" loc="12.406">subvenit; et saevus campis magis ac magis horror</TextUnit>
    <TextUnit id="9350" loc="12.407">crebrescit propiusque malum est. Iam pulvere caelum</TextUnit>
    <TextUnit id="9351" loc="12.408">stare vident: subeunt equites, et spicula castris</TextUnit>
    <TextUnit id="9352" loc="12.409">densa cadunt mediis. It tristis ad aethera clamor</TextUnit>
    <TextUnit id="9353" loc="12.410">bellantum iuvenum et duro sub Marte cadentum.</TextUnit>
    <TextUnit id="9354" loc="12.411">Hic Venus, indigno nati concussa dolore,</TextUnit>
    <TextUnit id="9355" loc="12.412">dictamnum genetrix Cretaea carpit ab Ida,</TextUnit>
    <TextUnit id="9356" loc="12.413">puberibus caulem foliis et flore comantem</TextUnit>
    <TextUnit id="9357" loc="12.414">purpureo; non illa feris incognita capris</TextUnit>
    <TextUnit id="9358" loc="12.415">gramina, cum tergo volucres haesere sagittae:</TextUnit>
    <TextUnit id="9359" loc="12.416">hoc Venus, obscuro faciem circumdata nimbo,</TextUnit>
    <TextUnit id="9360" loc="12.417">detulit; hoc fusum labris splendentibus amnem</TextUnit>
    <TextUnit id="9361" loc="12.418">inficit occulte medicans spargitque salubris</TextUnit>
    <TextUnit id="9362" loc="12.419">ambrosiae sucos et odoriferam panaceam.</TextUnit>
    <TextUnit id="9363" loc="12.420">Fovit ea volnus lympha longaevus Iapyx</TextUnit>
    <TextUnit id="9364" loc="12.421">ignorans, subitoque omnis de corpore fugit</TextUnit>
    <TextUnit id="9365" loc="12.422">quippe dolor, omnis stetit imo volnere sanguis;</TextUnit>
    <TextUnit id="9366" loc="12.423">iamque secuta manum nullo cogente sagitta</TextUnit>
    <TextUnit id="9367" loc="12.424">excidit, atque novae rediere in pristina vires.</TextUnit>
    <TextUnit id="9368" loc="12.425">"Arma citi properate viro! Quid statis?" Iapyx</TextUnit>
    <TextUnit id="9369" loc="12.426">conclamat primusque animos adcendit in hostem.</TextUnit>
    <TextUnit id="9370" loc="12.427">"Non haec humanis opibus, non arte magistra</TextUnit>
    <TextUnit id="9371" loc="12.428">proveniunt neque te, Aenea, mea dextera servat:</TextUnit>
    <TextUnit id="9372" loc="12.429">maior agit deus atque opera ad maiora remittit."</TextUnit>
    <TextUnit id="9373" loc="12.430">Ille avidus pugnae suras incluserat auro</TextUnit>
    <TextUnit id="9374" loc="12.431">hinc atque hinc oditque moras hastamque coruscat.</TextUnit>
    <TextUnit id="9375" loc="12.432">Postquam habilis lateri clipeus loricaque tergo est,</TextUnit>
    <TextUnit id="9376" loc="12.433">Ascanium fusis circum complectitur armis</TextUnit>
    <TextUnit id="9377" loc="12.434">summaque per galeam delibans oscula fatur:</TextUnit>
    <TextUnit id="9378" loc="12.435">"Disce, puer, virtutem ex me verumque laborem,</TextUnit>
    <TextUnit id="9379" loc="12.436">fortunam ex aliis. Nunc te mea dextera bello</TextUnit>
    <TextUnit id="9380" loc="12.437">defensum dabit et magna inter praemia ducet.</TextUnit>
    <TextUnit id="9381" loc="12.438">Tu facito, mox cum matura adoleverit aetas,</TextUnit>
    <TextUnit id="9382" loc="12.439">sis memor, et te animo repetentem exempla tuorum</TextUnit>
    <TextUnit id="9383" loc="12.440">et pater Aeneas et avunculus excitet Hector."</TextUnit>
    <TextUnit id="9384" loc="12.441">Haec ubi dicta dedit, portis sese extulit ingens,</TextUnit>
    <TextUnit id="9385" loc="12.442">telum immane manu quatiens; simul agmine denso</TextUnit>
    <TextUnit id="9386" loc="12.443">Antheusque Mnestheusque ruunt omnisque relictis</TextUnit>
    <TextUnit id="9387" loc="12.444">turba fluit castris: tum caeco pulvere campus</TextUnit>
    <TextUnit id="9388" loc="12.445">miscetur pulsuque pedum tremit excita tellus.</TextUnit>
    <TextUnit id="9389" loc="12.446">Vidit ab adverso venientis aggere Turnus,</TextUnit>
    <TextUnit id="9390" loc="12.447">videre Ausonii, gelidusque per ima cucurrit</TextUnit>
    <TextUnit id="9391" loc="12.448">ossa tremor: prima ante omnis Iuturna Latinos</TextUnit>
    <TextUnit id="9392" loc="12.449">audiit adgnovitque sonum et tremefacta refugit.</TextUnit>
    <TextUnit id="9393" loc="12.450">Ille volat campoque atrum rapit agmen aperto.</TextUnit>
    <TextUnit id="9394" loc="12.451">Qualis ubi ad terras abrupto sidere nimbus</TextUnit>
    <TextUnit id="9395" loc="12.452">it mare per medium; miseris heu praescia longe</TextUnit>
    <TextUnit id="9396" loc="12.453">horrescunt corda agricolis, dabit ille ruinas</TextUnit>
    <TextUnit id="9397" loc="12.454">arboribus stragemque satis, ruet omnia late;</TextUnit>
    <TextUnit id="9398" loc="12.455">ante volant sonitumque ferunt ad litora venti:</TextUnit>
    <TextUnit id="9399" loc="12.456">talis in adversos ductor Rhoeteius hostis</TextUnit>
    <TextUnit id="9400" loc="12.457">agmen agit, densi cuneis se quisque coactis</TextUnit>
    <TextUnit id="9401" loc="12.458">adglomerant. Ferit ense gravem Thymbraeus Osirim,</TextUnit>
    <TextUnit id="9402" loc="12.459">Archetium Mnestheus, Epulonem obtruncat Achates</TextUnit>
    <TextUnit id="9403" loc="12.460">Ufentemque Gyas; cadit ipse Tolumnius augur,</TextUnit>
    <TextUnit id="9404" loc="12.461">primus in adversos telum qui torserat hostis.</TextUnit>
    <TextUnit id="9405" loc="12.462">Tollitur in caelum clamor, versique vicissim</TextUnit>
    <TextUnit id="9406" loc="12.463">pulverulenta fuga Rutuli dant terga per agros.</TextUnit>
    <TextUnit id="9407" loc="12.464">Ipse neque aversos dignatur sternere Morti</TextUnit>
    <TextUnit id="9408" loc="12.465">nec pede congressos aequo nec tela ferentis</TextUnit>
    <TextUnit id="9409" loc="12.466">insequitur: solum densa in caligine Turnum</TextUnit>
    <TextUnit id="9410" loc="12.467">vestigat lustrans, solum in certamina poscit.</TextUnit>
    <TextUnit id="9411" loc="12.468">Hoc concussa metu mentem Iuturna virago</TextUnit>
    <TextUnit id="9412" loc="12.469">aurigam Turni media inter lora Metiscum</TextUnit>
    <TextUnit id="9413" loc="12.470">excutit et longe lapsum temone relinquit:</TextUnit>
    <TextUnit id="9414" loc="12.471">ipsa subit manibusque undantis flectit habenas,</TextUnit>
    <TextUnit id="9415" loc="12.472">cuncta gerens, vocemque et corpus et arma Metisci.</TextUnit>
    <TextUnit id="9416" loc="12.473">Nigra velut magnas domini cum divitis aedes</TextUnit>
    <TextUnit id="9417" loc="12.474">pervolat et pennis alta atria lustrat hirundo,</TextUnit>
    <TextUnit id="9418" loc="12.475">pabula parva legens nidisque loquacibus escas,</TextUnit>
    <TextUnit id="9419" loc="12.476">et nunc porticibus vacuis, nunc umida circum</TextUnit>
    <TextUnit id="9420" loc="12.477">stagna sonat: similis medios Iuturna per hostis</TextUnit>
    <TextUnit id="9421" loc="12.478">fertur equis rapidoque volans obit omnia curru</TextUnit>
    <TextUnit id="9422" loc="12.479">iamque hic germanum iamque hic ostentat ovantem</TextUnit>
    <TextUnit id="9423" loc="12.480">nec conferre manum patitur, volat avia longe.</TextUnit>
    <TextUnit id="9424" loc="12.481">Haud minus Aeneas tortos legit obvius orbes</TextUnit>
    <TextUnit id="9425" loc="12.482">vestigatque virum et disiecta per agmina magna</TextUnit>
    <TextUnit id="9426" loc="12.483">voce vocat. Quotiens oculos coniecit in hostem</TextUnit>
    <TextUnit id="9427" loc="12.484">alipedumque fugam cursu temptavit equorum,</TextUnit>
    <TextUnit id="9428" loc="12.485">aversos totiens currus Iuturna retorsit.</TextUnit>
    <TextUnit id="9429" loc="12.486">Heu quid agat? Vario nequiquam fluctuat aestu,</TextUnit>
    <TextUnit id="9430" loc="12.487">diversaeque vocant animum in contraria curae.</TextUnit>
    <TextUnit id="9431" loc="12.488">Huic Messapus, uti laeva duo forte gerebat</TextUnit>
    <TextUnit id="9432" loc="12.489">lenta levis cursu praefixa hastilia ferro,</TextUnit>
    <TextUnit id="9433" loc="12.490">horum unum certo contorquens dirigit ictu.</TextUnit>
    <TextUnit id="9434" loc="12.491">Substitit Aeneas et se collegit in arma,</TextUnit>
    <TextUnit id="9435" loc="12.492">poplite subsidens; apicem tamen incita summum</TextUnit>
    <TextUnit id="9436" loc="12.493">hasta tulit summasque excussit vertice cristas.</TextUnit>
    <TextUnit id="9437" loc="12.494">Tum vero adsurgunt irae; insidiisque subactus,</TextUnit>
    <TextUnit id="9438" loc="12.495">diversos ubi sensit equos currumque referri,</TextUnit>
    <TextUnit id="9439" loc="12.496">multa Iovem et laesi testatus foederis aras</TextUnit>
    <TextUnit id="9440" loc="12.497">iam tandem invadit medios et Marte secundo</TextUnit>
    <TextUnit id="9441" loc="12.498">terribilis saevam nullo discrimine caedem</TextUnit>
    <TextUnit id="9442" loc="12.499">suscitat irarumque omnis effundit habenas.</TextUnit>
    <TextUnit id="9443" loc="12.500">Quis mihi nunc tot acerba deus, quis carmine caedes</TextUnit>
    <TextUnit id="9444" loc="12.501">diversas obitumque ducum, quos aequore toto</TextUnit>
    <TextUnit id="9445" loc="12.502">inque vicem nunc Turnus agit, nunc Troius heros,</TextUnit>
    <TextUnit id="9446" loc="12.503">expediat? Tanton placuit concurrere motu.</TextUnit>
    <TextUnit id="9447" loc="12.504">Iuppiter, aeterna gentis in pace futuras?</TextUnit>
    <TextUnit id="9448" loc="12.505">Aeneas Rutulum Sucronem, ea prima ruentis</TextUnit>
    <TextUnit id="9449" loc="12.506">pugna loco statuit Teucros, haud multa morantem</TextUnit>
    <TextUnit id="9450" loc="12.507">excipit in latus et, qua fata celerrima, crudum</TextUnit>
    <TextUnit id="9451" loc="12.508">transadigit costas et cratis pectoris ensem.</TextUnit>
    <TextUnit id="9452" loc="12.509">Turnus equo deiectum Amycum fratremque Dioren,</TextUnit>
    <TextUnit id="9453" loc="12.510">congressus pedes, hunc venientem cuspide longa,</TextUnit>
    <TextUnit id="9454" loc="12.511">hunc mucrone ferit curruque abscisa duorum</TextUnit>
    <TextUnit id="9455" loc="12.512">suspendit capita et rorantia sanguine portat.</TextUnit>
    <TextUnit id="9456" loc="12.513">Ille Talon Tanaimque neci fortemque Cethegum,</TextUnit>
    <TextUnit id="9457" loc="12.514">tris uno congressu, et maestum mittit Oniten,</TextUnit>
    <TextUnit id="9458" loc="12.515">nomen Echionium matrisque genus Peridiae,</TextUnit>
    <TextUnit id="9459" loc="12.516">hic fratres Lycia missos et Apollinis agris</TextUnit>
    <TextUnit id="9460" loc="12.517">et iuvenem exosum nequiquam bella Menoeten,</TextUnit>
    <TextUnit id="9461" loc="12.518">Arcada, piscosae cui circum flumina Lernae</TextUnit>
    <TextUnit id="9462" loc="12.519">ars fuerat pauperque domus nec nota potentum</TextUnit>
    <TextUnit id="9463" loc="12.520">munera conductaque pater tellure serebat.</TextUnit>
    <TextUnit id="9464" loc="12.521">Ac velut immissi diversis partibus ignes</TextUnit>
    <TextUnit id="9465" loc="12.522">arentem in silvam et virgulta sonantia lauro,</TextUnit>
    <TextUnit id="9466" loc="12.523">aut ubi decursu rapido de montibus altis</TextUnit>
    <TextUnit id="9467" loc="12.524">dant sonitum spumosi amnes et in aequora currunt</TextUnit>
    <TextUnit id="9468" loc="12.525">quisque suum populatus iter: non segnius ambo</TextUnit>
    <TextUnit id="9469" loc="12.526">Aeneas Turnusque ruunt per proelia; nunc nunc</TextUnit>
    <TextUnit id="9470" loc="12.527">fluctuat ira intus, rumpuntur nescia vinci</TextUnit>
    <TextUnit id="9471" loc="12.528">pectora, nunc totis in Volnera viribus itur.</TextUnit>
    <TextUnit id="9472" loc="12.529">Murranum hic, atavos et avorum antiqua sonantem</TextUnit>
    <TextUnit id="9473" loc="12.530">nomina per regesque actum genus omne Latinos,</TextUnit>
    <TextUnit id="9474" loc="12.531">praecipitem scopulo atque ingentis turbine saxi</TextUnit>
    <TextUnit id="9475" loc="12.532">excutit effunditque solo: hunc lora et iuga subter</TextUnit>
    <TextUnit id="9476" loc="12.533">provolvere rotae, crebro super ungula pulsu</TextUnit>
    <TextUnit id="9477" loc="12.534">incita nec domini memorum proculcat equorum.</TextUnit>
    <TextUnit id="9478" loc="12.535">Ille ruenti Hyllo animisque immane frementi</TextUnit>
    <TextUnit id="9479" loc="12.536">occurrit telumque aurata ad tempora torquet:</TextUnit>
    <TextUnit id="9480" loc="12.537">olli per galeam fixo stetit hasta cerebro.</TextUnit>
    <TextUnit id="9481" loc="12.538">Dextera nec tua te, Graium fortissime Cretheu</TextUnit>
    <TextUnit id="9482" loc="12.539">eripuit Turno. Nec di texere Cupencum</TextUnit>
    <TextUnit id="9483" loc="12.540">Aenea veniente sui: dedit obvia ferro</TextUnit>
    <TextUnit id="9484" loc="12.541">pectora, nec misero clipei mora profuit aerei.</TextUnit>
    <TextUnit id="9485" loc="12.542">Te quoque Laurentes viderunt, Aeole, campi</TextUnit>
    <TextUnit id="9486" loc="12.543">oppetere et late terram consternere tergo</TextUnit>
    <TextUnit id="9487" loc="12.544">Occidis, Argivae quem non potuere phalanges</TextUnit>
    <TextUnit id="9488" loc="12.545">sternere nec Priami regnorum eversor Achilles;</TextUnit>
    <TextUnit id="9489" loc="12.546">hic tibi mortis erant metae: domus alta sub Ida,</TextUnit>
    <TextUnit id="9490" loc="12.547">Lyrnesi domus alta, solo Laurente sepulchrum.</TextUnit>
    <TextUnit id="9491" loc="12.548">Totae adeo conversae acies, omnesque Latini,</TextUnit>
    <TextUnit id="9492" loc="12.549">omnes Dardanidae, Mnestheus acerque Serestus</TextUnit>
    <TextUnit id="9493" loc="12.550">et Messapus equum domitor et fortis Asilas</TextUnit>
    <TextUnit id="9494" loc="12.551">Tuscorumque phalanx Evandrique Arcades alae,</TextUnit>
    <TextUnit id="9495" loc="12.552">pro se quisque viri summa nituntur opum vi:</TextUnit>
    <TextUnit id="9496" loc="12.553">nec mora nec requies, vasto certamine tendunt.</TextUnit>
    <TextUnit id="9497" loc="12.554">Hic mentem Aeneae genetrix pulcherrima misit,</TextUnit>
    <TextUnit id="9498" loc="12.555">iret ut ad muros urbique adverteret agmen</TextUnit>
    <TextUnit id="9499" loc="12.556">ocius et subita turbaret clade Latinos.</TextUnit>
    <TextUnit id="9500" loc="12.557">Ille ut vestigans diversa per agmina Turnum</TextUnit>
    <TextUnit id="9501" loc="12.558">huc atque huc acies circumtulit, aspicit urbem</TextUnit>
    <TextUnit id="9502" loc="12.559">immunem tanti belli atque impune quietam.</TextUnit>
    <TextUnit id="9503" loc="12.560">Continuo pugnae adcendit maioris imago:</TextUnit>
    <TextUnit id="9504" loc="12.561">Mnesthea Sergestumque vocat fortemque Serestum</TextUnit>
    <TextUnit id="9505" loc="12.562">ductores tumulumque capit, quo cetera Teucrum</TextUnit>
    <TextUnit id="9506" loc="12.563">concurrit legio nec scuta aut spicula densi</TextUnit>
    <TextUnit id="9507" loc="12.564">deponunt. Celso medius stans aggere fatur:</TextUnit>
    <TextUnit id="9508" loc="12.565">"Nequa meis esto dictis mora; Iuppiter hac stat,</TextUnit>
    <TextUnit id="9509" loc="12.566">neu quis ob inceptum subitum mihi segnior ito.</TextUnit>
    <TextUnit id="9510" loc="12.567">Urbem hodie, causam belli, regna ipsa Latini,</TextUnit>
    <TextUnit id="9511" loc="12.568">ni frenum accipere et victi parere fatentur,</TextUnit>
    <TextUnit id="9512" loc="12.569">eruam et aequa solo fumantia culmina ponam.</TextUnit>
    <TextUnit id="9513" loc="12.570">Scilicet exspectem, libeat dum proelia Turno</TextUnit>
    <TextUnit id="9514" loc="12.571">nostra pati rursusque velit concurrere victus?</TextUnit>
    <TextUnit id="9515" loc="12.572">Hoc caput, O cives, haec belli summa nefandi:</TextUnit>
    <TextUnit id="9516" loc="12.573">ferte faces propere foedusque reposcite flammis."</TextUnit>
    <TextUnit id="9517" loc="12.574">Dixerat, atque animis pariter certantibus omnes</TextUnit>
    <TextUnit id="9518" loc="12.575">dant cuneum densaque ad muros mole feruntur.</TextUnit>
    <TextUnit id="9519" loc="12.576">Scalae improviso subitusque apparuit ignis.</TextUnit>
    <TextUnit id="9520" loc="12.577">Discurrunt alii ad portas primosque trucidant,</TextUnit>
    <TextUnit id="9521" loc="12.578">ferrum alii torquent et obumbrant aethera telis.</TextUnit>
    <TextUnit id="9522" loc="12.579">Ipse inter primos dextram sub moenia tendit</TextUnit>
    <TextUnit id="9523" loc="12.580">Aeneas magnaque incusat voce Latinum</TextUnit>
    <TextUnit id="9524" loc="12.581">testaturque deos, iterum se ad proelia cogi,</TextUnit>
    <TextUnit id="9525" loc="12.582">bis iam Italos hostis, haec altera foedera rumpi.</TextUnit>
    <TextUnit id="9526" loc="12.583">Exoritur trepidos inter discordia civis:</TextUnit>
    <TextUnit id="9527" loc="12.584">urbem alii reserare iubent et pandere portas</TextUnit>
    <TextUnit id="9528" loc="12.585">Dardanidis ipsumque trahunt in moenia regem,</TextUnit>
    <TextUnit id="9529" loc="12.586">arma ferunt alii et pergunt defendere muros.</TextUnit>
    <TextUnit id="9530" loc="12.587">Inclusas ut cum latebroso in pumice pastor</TextUnit>
    <TextUnit id="9531" loc="12.588">vestigavit apes fumoque implevit amaro:</TextUnit>
    <TextUnit id="9532" loc="12.589">illae intus trepidae rerum per cerea castra</TextUnit>
    <TextUnit id="9533" loc="12.590">discurrunt magnisque acuunt stridoribus iras;</TextUnit>
    <TextUnit id="9534" loc="12.591">volvitur ater odor tectis, tum murmure caeco</TextUnit>
    <TextUnit id="9535" loc="12.592">intus saxa sonant, vacuas it fumus ad auras.</TextUnit>
    <TextUnit id="9536" loc="12.593">Accidit haec fessis etiam fortuna Latinis,</TextUnit>
    <TextUnit id="9537" loc="12.594">quae totam luctu concussit funditus urbem.</TextUnit>
    <TextUnit id="9538" loc="12.595">Regina ut tectis venientem prospicit hostem,</TextUnit>
    <TextUnit id="9539" loc="12.596">incessi muros, ignis ad tecta volare,</TextUnit>
    <TextUnit id="9540" loc="12.597">nusquam acies contra Rutulas, nulla agmina Turni:</TextUnit>
    <TextUnit id="9541" loc="12.598">infelix pugnae iuvenem in certamine credit</TextUnit>
    <TextUnit id="9542" loc="12.599">exstinctum et, subito mentem turbata dolore,</TextUnit>
    <TextUnit id="9543" loc="12.600">se causam clamat crimenque caputque malorum,</TextUnit>
    <TextUnit id="9544" loc="12.601">multaque per maestum demens effata furorem</TextUnit>
    <TextUnit id="9545" loc="12.602">purpureos moritura manu discindit amictus</TextUnit>
    <TextUnit id="9546" loc="12.603">et nodum informis leti trabe nectit ab alta.</TextUnit>
    <TextUnit id="9547" loc="12.604">Quam cladem miserae postquam accepere Latinae,</TextUnit>
    <TextUnit id="9548" loc="12.605">filia prima manu flavos Lavinia crinis</TextUnit>
    <TextUnit id="9549" loc="12.606">et roseas laniata genas, tum cetera circum</TextUnit>
    <TextUnit id="9550" loc="12.607">turba furit: resonant late plangoribus aedes.</TextUnit>
    <TextUnit id="9551" loc="12.608">Hinc totam infelix volgatur fama per urbem.</TextUnit>
    <TextUnit id="9552" loc="12.609">Demittunt mentes; it scissa veste Latinus,</TextUnit>
    <TextUnit id="9553" loc="12.610">coniugis attonitus fatis urbisque ruina,</TextUnit>
    <TextUnit id="9554" loc="12.611">canitiem immundo perfusam pulvere turpans.</TextUnit>
    <TextUnit id="9555" loc="12.612">[Multaque se incusat, qui non acceperit ante</TextUnit>
    <TextUnit id="9556" loc="12.613">Dardanium Aenean generumque adsciverit ultro.]</TextUnit>
    <TextUnit id="9557" loc="12.614">Interea extremo bellator in aequore Turnus</TextUnit>
    <TextUnit id="9558" loc="12.615">palantis sequitur paucos iam segnior atque</TextUnit>
    <TextUnit id="9559" loc="12.616">iam minus atque minus successu laetus equorum</TextUnit>
    <TextUnit id="9560" loc="12.617">attulit hunc illi caecis terroribus aura</TextUnit>
    <TextUnit id="9561" loc="12.618">commixtum clamorem adrectasque impulit aures</TextUnit>
    <TextUnit id="9562" loc="12.619">confusae sonus urbis et inlaetabile murmur.</TextUnit>
    <TextUnit id="9563" loc="12.620">"Ei mihi! Quid tanto turbantur moenia luctu?</TextUnit>
    <TextUnit id="9564" loc="12.621">Quisve ruit tantus diversa clamor ab urbe?"</TextUnit>
    <TextUnit id="9565" loc="12.622">Sic ait adductisque amens subsistit habenis.</TextUnit>
    <TextUnit id="9566" loc="12.623">Atque huic, in faciem soror ut conversa Metisci</TextUnit>
    <TextUnit id="9567" loc="12.624">aurigae currumque et equos et lora regebat,</TextUnit>
    <TextUnit id="9568" loc="12.625">talibus occurrit dictis: "Hac, Turne, sequamur</TextUnit>
    <TextUnit id="9569" loc="12.626">Troiugenas, qua prima viam victoria pandit;</TextUnit>
    <TextUnit id="9570" loc="12.627">sunt alii, qui tecta manu defendere possint.</TextUnit>
    <TextUnit id="9571" loc="12.628">Ingruit Aeneas Italis et proelia miscet:</TextUnit>
    <TextUnit id="9572" loc="12.629">et nos saeva manu mittamus funera Teucris.</TextUnit>
    <TextUnit id="9573" loc="12.630">Nec numero inferior pugnae nec honore recedes."</TextUnit>
    <TextUnit id="9574" loc="12.631">Turnus ad haec:</TextUnit>
    <TextUnit id="9575" loc="12.632">"O soror, et dudum adgnovi, cum prima per artem</TextUnit>
    <TextUnit id="9576" loc="12.633">foedera turbasti teque haec in bella dedisti,</TextUnit>
    <TextUnit id="9577" loc="12.634">et nunc nequiquam fallis dea. Sed quis Olympo</TextUnit>
    <TextUnit id="9578" loc="12.635">demissam tantos voluit te ferre labores?</TextUnit>
    <TextUnit id="9579" loc="12.636">An fratris miseri letum ut crudele videres?</TextUnit>
    <TextUnit id="9580" loc="12.637">Nam quid ago? Aut quae iam spondet Fortuna salutem?</TextUnit>
    <TextUnit id="9581" loc="12.638">Vidi oculos ante ipse meos me voce vocantem</TextUnit>
    <TextUnit id="9582" loc="12.639">Murranum, quo non superat mihi carior alter,</TextUnit>
    <TextUnit id="9583" loc="12.640">oppetere ingentem atque ingenti volnere victum.</TextUnit>
    <TextUnit id="9584" loc="12.641">Occidit infelix nostrum ne dedecus Ufens</TextUnit>
    <TextUnit id="9585" loc="12.642">adspiceret; Teucri potiuntur corpore et armis.</TextUnit>
    <TextUnit id="9586" loc="12.643">Exscindine domos (id rebus defuit unum)</TextUnit>
    <TextUnit id="9587" loc="12.644">perpetiar, dextra nec Drancis dicta refellam?</TextUnit>
    <TextUnit id="9588" loc="12.645">Terga dabo et Turnum fugientem haec terra videbit?</TextUnit>
    <TextUnit id="9589" loc="12.646">Usque adeone mori miserum est? Vos O mihi Manes</TextUnit>
    <TextUnit id="9590" loc="12.647">este boni, quoniam superis aversa voluntas!</TextUnit>
    <TextUnit id="9591" loc="12.648">Sancta ad vos anima atque istius nescia culpae</TextUnit>
    <TextUnit id="9592" loc="12.649">descendam, magnorum haud umquam indignus avorum.</TextUnit>
    <TextUnit id="9593" loc="12.650">Vix ea fatus erat: medios volat ecce per hostis</TextUnit>
    <TextUnit id="9594" loc="12.651">vectus equo spumante Saces, adversa sagitta</TextUnit>
    <TextUnit id="9595" loc="12.652">saucius ora, ruitque implorans nomine Turnum:</TextUnit>
    <TextUnit id="9596" loc="12.653">"Turne, in te suprema salus: miserere tuorum.</TextUnit>
    <TextUnit id="9597" loc="12.654">Fulminat Aeneas armis summasque minatur</TextUnit>
    <TextUnit id="9598" loc="12.655">deiecturum arces Italum exscidioque daturum;</TextUnit>
    <TextUnit id="9599" loc="12.656">iamque faces ad tecta volant. In te ora Latini,</TextUnit>
    <TextUnit id="9600" loc="12.657">in te oculos referunt; mussat rex ipse Latinus,</TextUnit>
    <TextUnit id="9601" loc="12.658">quos generos vocet aut quae sese ad foedera flectat.</TextUnit>
    <TextUnit id="9602" loc="12.659">Praeterea regina, tui fidissima, dextra</TextUnit>
    <TextUnit id="9603" loc="12.660">occidit ipsa sua lucemque exterrita fugit.</TextUnit>
    <TextUnit id="9604" loc="12.661">Soli pro portis Messapus et acer Atinas</TextUnit>
    <TextUnit id="9605" loc="12.662">sustentant aciem. Circum hos utrimque phalanges</TextUnit>
    <TextUnit id="9606" loc="12.663">stant densae, strictisque seges mucronibus horret</TextUnit>
    <TextUnit id="9607" loc="12.664">ferrea: tu currum deserto in gramine versas."</TextUnit>
    <TextUnit id="9608" loc="12.665">Obstipuit varia confusus imagine rerum</TextUnit>
    <TextUnit id="9609" loc="12.666">Turnus et obtutu tacito stetit. Aestuat ingens</TextUnit>
    <TextUnit id="9610" loc="12.667">uno in corde pudor mixtoque insania luctu</TextUnit>
    <TextUnit id="9611" loc="12.668">et furiis agitatus amor et conscia virtus.</TextUnit>
    <TextUnit id="9612" loc="12.669">Ut primum discussae umbrae et lux reddita menti,</TextUnit>
    <TextUnit id="9613" loc="12.670">ardentis oculorum orbes ad moenia torsit</TextUnit>
    <TextUnit id="9614" loc="12.671">turbidus eque rotis magnam respexit ad urbem.</TextUnit>
    <TextUnit id="9615" loc="12.672">Ecce autem flammis inter tabulata volutus</TextUnit>
    <TextUnit id="9616" loc="12.673">ad caelum undabat vortex turrimque tenebat,</TextUnit>
    <TextUnit id="9617" loc="12.674">turrim, compactis trabibus quam eduxerat ipse</TextUnit>
    <TextUnit id="9618" loc="12.675">subdideratque rotas pontisque instraverat altos.</TextUnit>
    <TextUnit id="9619" loc="12.676">"Iam iam fata, soror, superant; absiste morari;</TextUnit>
    <TextUnit id="9620" loc="12.677">quo deus et quo dura vocat Fortuna, sequamur.</TextUnit>
    <TextUnit id="9621" loc="12.678">Stat conferre manum Aeneae, stat quidquid acerbi est</TextUnit>
    <TextUnit id="9622" loc="12.679">morte pati; neque me indecorem, germana, videbis</TextUnit>
    <TextUnit id="9623" loc="12.680">amplius. Hunc, oro, sine me furere ante furorem."</TextUnit>
    <TextUnit id="9624" loc="12.681">Dixit et e curru saltum dedit ocius arvis</TextUnit>
    <TextUnit id="9625" loc="12.682">perque hostis, per tela ruit maestamque sororem</TextUnit>
    <TextUnit id="9626" loc="12.683">deserit ac rapido cursu media agmina rumpit.</TextUnit>
    <TextUnit id="9627" loc="12.684">Ac veluti montis saxum de vertice praeceps</TextUnit>
    <TextUnit id="9628" loc="12.685">cum ruit avulsum vento, seu turbidus imber</TextUnit>
    <TextUnit id="9629" loc="12.686">proluit aut annis solvit sublapsa vetustas;</TextUnit>
    <TextUnit id="9630" loc="12.687">fertur in abruptum magno mons improbus actu</TextUnit>
    <TextUnit id="9631" loc="12.688">exsultatque solo, silvas armenta virosque</TextUnit>
    <TextUnit id="9632" loc="12.689">involvens secum: disiecta per agmina Turnus</TextUnit>
    <TextUnit id="9633" loc="12.690">sic urbis ruit ad muros, ubi plurima fuso</TextUnit>
    <TextUnit id="9634" loc="12.691">sanguine terra madet striduntque hastilibus aurae,</TextUnit>
    <TextUnit id="9635" loc="12.692">significatque manu et magno simul incipit ore:</TextUnit>
    <TextUnit id="9636" loc="12.693">"Parcite iam, Rutuli, et vos tela inhibete, Latini;</TextUnit>
    <TextUnit id="9637" loc="12.694">quaecumque est Fortuna, mea est: me verius unum</TextUnit>
    <TextUnit id="9638" loc="12.695">pro vobis foedus luere et decernere ferro."</TextUnit>
    <TextUnit id="9639" loc="12.696">Discessere omnes medii spatiumque dedere.</TextUnit>
    <TextUnit id="9640" loc="12.697">At pater Aeneas audito nomine Turni</TextUnit>
    <TextUnit id="9641" loc="12.698">deserit et muros et summas deserit arces</TextUnit>
    <TextUnit id="9642" loc="12.699">praecipitatque moras omnis, opera omnia rumpit,</TextUnit>
    <TextUnit id="9643" loc="12.700">laetitia exsultans, horrendumque intonat armis;</TextUnit>
    <TextUnit id="9644" loc="12.701">quantus Athos aut quantus Eryx aut ipse coruscis</TextUnit>
    <TextUnit id="9645" loc="12.702">cum fremit ilicibus quantus gaudetque nivali</TextUnit>
    <TextUnit id="9646" loc="12.703">vertice se attollens pater Appenninus ad auras.</TextUnit>
    <TextUnit id="9647" loc="12.704">Iam vero et Rutuli certatim et Troes et omnes</TextUnit>
    <TextUnit id="9648" loc="12.705">convertere oculos Itali, quique alta tenebant</TextUnit>
    <TextUnit id="9649" loc="12.706">moenia quique imos pulsabant ariete muros,</TextUnit>
    <TextUnit id="9650" loc="12.707">armaque deposuere umeris. Stupet ipse Latinus</TextUnit>
    <TextUnit id="9651" loc="12.708">ingentis, genitos diversis partibus orbis,</TextUnit>
    <TextUnit id="9652" loc="12.709">inter se coiisse viros et cernere ferro.</TextUnit>
    <TextUnit id="9653" loc="12.710">Atque illi, ut vacuo patuerunt aequore campi,</TextUnit>
    <TextUnit id="9654" loc="12.711">procursu rapido, coniectis eminus hastis,</TextUnit>
    <TextUnit id="9655" loc="12.712">invadunt Martem clipeis atque aere sonoro.</TextUnit>
    <TextUnit id="9656" loc="12.713">Dat gemitum tellus; tum crebros ensibus ictus</TextUnit>
    <TextUnit id="9657" loc="12.714">congeminant: fors et virtus miscentur in unum.</TextUnit>
    <TextUnit id="9658" loc="12.715">Ac velut ingenti Sila summove Taburno</TextUnit>
    <TextUnit id="9659" loc="12.716">cum duo conversis inimica in proelia tauri</TextUnit>
    <TextUnit id="9660" loc="12.717">frontibus incurrunt; pavidi cessere magistri,</TextUnit>
    <TextUnit id="9661" loc="12.718">stat pecus omne metu mutum mussantque iuvencae,</TextUnit>
    <TextUnit id="9662" loc="12.719">quis nemori imperitet, quem tota armenta sequantur;</TextUnit>
    <TextUnit id="9663" loc="12.720">illi inter sese multa vi volnera miscent</TextUnit>
    <TextUnit id="9664" loc="12.721">cornuaque obnixi infigunt et sanguine largo</TextUnit>
    <TextUnit id="9665" loc="12.722">colla armosque lavant; gemitu nemus omne remugit:</TextUnit>
    <TextUnit id="9666" loc="12.723">non alitur Tros Aeneas et Daunius heros</TextUnit>
    <TextUnit id="9667" loc="12.724">concurrunt clipeis; ingens fragor aethera complet.</TextUnit>
    <TextUnit id="9668" loc="12.725">Iuppiter ipse duas aequato examine lances</TextUnit>
    <TextUnit id="9669" loc="12.726">sustinet et fata imponit diversa duorum,</TextUnit>
    <TextUnit id="9670" loc="12.727">quem damnet labor et quo vergat pondere letum;</TextUnit>
    <TextUnit id="9671" loc="12.728">Emicat hic, impune putans, et corpore toto</TextUnit>
    <TextUnit id="9672" loc="12.729">alte sublatum consurgit Turnus in ensem</TextUnit>
    <TextUnit id="9673" loc="12.730">et ferit: exclamant Troes trepidique Latini,</TextUnit>
    <TextUnit id="9674" loc="12.731">arrectaeque amborum acies. At perfidus ensis</TextUnit>
    <TextUnit id="9675" loc="12.732">Frangitur in medioque ardentem deserit ictu . . .</TextUnit>
    <TextUnit id="9676" loc="12.733">ni fuga subsidio subeat. Fugit ocior euro,</TextUnit>
    <TextUnit id="9677" loc="12.734">ut capulum ignotum dextramque aspexit inermem.</TextUnit>
    <TextUnit id="9678" loc="12.735">Fama est praecipitem, cum prima in proelia iunctos</TextUnit>
    <TextUnit id="9679" loc="12.736">conscendebat equos, patrio mucrone relicto,</TextUnit>
    <TextUnit id="9680" loc="12.737">dum trepidat, ferrum aurigae rapuisse Metisci.</TextUnit>
    <TextUnit id="9681" loc="12.738">Idque diu, dum terga dabant palantia Teucri,</TextUnit>
    <TextUnit id="9682" loc="12.739">suffecit: postquam arma dei ad Volcania ventumst,</TextUnit>
    <TextUnit id="9683" loc="12.740">mortalis mucro glacies ceu futilis ictu</TextUnit>
    <TextUnit id="9684" loc="12.741">dissiluit; fulva resplendent fragmina harena.</TextUnit>
    <TextUnit id="9685" loc="12.742">Ergo amens diversa fuga petit aequora Turnus</TextUnit>
    <TextUnit id="9686" loc="12.743">et nunc huc, inde huc incertos implicat orbes</TextUnit>
    <TextUnit id="9687" loc="12.744">undique enim densa Teucri inclusere corona,</TextUnit>
    <TextUnit id="9688" loc="12.745">atque hinc vasta palus, hinc ardua moenia cingunt.</TextUnit>
    <TextUnit id="9689" loc="12.746">Nec minus Aeneas, quamquam tardata sagitta</TextUnit>
    <TextUnit id="9690" loc="12.747">interdum genua impediunt cursumque recusant,</TextUnit>
    <TextUnit id="9691" loc="12.748">insequitur trepidique pedem pede fervidus urget:</TextUnit>
    <TextUnit id="9692" loc="12.749">inclusum veluti siquando flumine nanctus</TextUnit>
    <TextUnit id="9693" loc="12.750">cervum aut puniceae saeptum formidine pinnae</TextUnit>
    <TextUnit id="9694" loc="12.751">venator cursu canis et latratibus instat;</TextUnit>
    <TextUnit id="9695" loc="12.752">ille autem, insidiis et ripa territus alta,</TextUnit>
    <TextUnit id="9696" loc="12.753">mille fugit refugitque vias; at vividus Umber</TextUnit>
    <TextUnit id="9697" loc="12.754">haeret hians, iam iamque tenet similisque tenenti</TextUnit>
    <TextUnit id="9698" loc="12.755">increpuit malis morsuque elusus inani est.</TextUnit>
    <TextUnit id="9699" loc="12.756">Tum vero exoritur clamor, ripaeque lacusque</TextUnit>
    <TextUnit id="9700" loc="12.757">responsant circa et caelum tonat omne tumultu.</TextUnit>
    <TextUnit id="9701" loc="12.758">Ille simul fugiens Rutulos simul increpat omnis,</TextUnit>
    <TextUnit id="9702" loc="12.759">nomine quemque vocans, notumque efflagitat ensem.</TextUnit>
    <TextUnit id="9703" loc="12.760">Aeneas mortem contra praesensque minatur</TextUnit>
    <TextUnit id="9704" loc="12.761">exitium, si quisquam adeat, terretque trementis</TextUnit>
    <TextUnit id="9705" loc="12.762">excisurum urbem minitans et saucius instat.</TextUnit>
    <TextUnit id="9706" loc="12.763">Quinque orbis explent cursu totidemque retexunt</TextUnit>
    <TextUnit id="9707" loc="12.764">huc illuc; neque enim levia aut ludicra petuntur</TextUnit>
    <TextUnit id="9708" loc="12.765">praemia, sed Turni de vita et sanguine certant.</TextUnit>
    <TextUnit id="9709" loc="12.766">Forte sacer Fauno foliis oleaster amaris</TextUnit>
    <TextUnit id="9710" loc="12.767">hic steterat, nautis olim venerabile lignum,</TextUnit>
    <TextUnit id="9711" loc="12.768">servati ex undis ubi figere dona solebant</TextUnit>
    <TextUnit id="9712" loc="12.769">Laurenti divo et votas suspendere vestes,</TextUnit>
    <TextUnit id="9713" loc="12.770">sed stirpem Teucri nullo discrimine sacrum</TextUnit>
    <TextUnit id="9714" loc="12.771">sustulerant, puro ut possent concurrere campo.</TextUnit>
    <TextUnit id="9715" loc="12.772">Hic hasta Aeneae stabat, huc impetus illam</TextUnit>
    <TextUnit id="9716" loc="12.773">detulerat fixam et lenta in radice tenebat.</TextUnit>
    <TextUnit id="9717" loc="12.774">Incubuit voluitque manu convellere ferrum</TextUnit>
    <TextUnit id="9718" loc="12.775">Dardanides teloque sequi, quem prendere cursu</TextUnit>
    <TextUnit id="9719" loc="12.776">non poterat. Tum vero amens formidine Turnus</TextUnit>
    <TextUnit id="9720" loc="12.777">"Faune, precor, miserere," inquit, "tuque optima ferrum</TextUnit>
    <TextUnit id="9721" loc="12.778">terra tene, colui vestros si semper honores,</TextUnit>
    <TextUnit id="9722" loc="12.779">quos contra Aeneadae bello fecere profanos."</TextUnit>
    <TextUnit id="9723" loc="12.780">Dixit opemque dei non cassa in vota vocavit.</TextUnit>
    <TextUnit id="9724" loc="12.781">Namque diu luctans lentoque in stirpe moratus</TextUnit>
    <TextUnit id="9725" loc="12.782">viribus haud ullis valuit discludere morsus</TextUnit>
    <TextUnit id="9726" loc="12.783">roboris Aeneas. Dum nititur acer et instat,</TextUnit>
    <TextUnit id="9727" loc="12.784">rursus in aurigae faciem mutata Metisci</TextUnit>
    <TextUnit id="9728" loc="12.785">procurrit fratrique ensem dea Daunia reddit.</TextUnit>
    <TextUnit id="9729" loc="12.786">Quod Venus audaci nymphae indignata licere</TextUnit>
    <TextUnit id="9730" loc="12.787">adcessit telumque alta ab radice revellit.</TextUnit>
    <TextUnit id="9731" loc="12.788">Olli sublimes armis animisque refecti,</TextUnit>
    <TextUnit id="9732" loc="12.789">hic gladio fidens, hic acer et arduus hasta,</TextUnit>
    <TextUnit id="9733" loc="12.790">adsistunt contra certamina Martis anheli.</TextUnit>
    <TextUnit id="9734" loc="12.791">Iunonem interea rex omnipotentis Olympi</TextUnit>
    <TextUnit id="9735" loc="12.792">adloquitur fulva pugnas de nube tuentem:</TextUnit>
    <TextUnit id="9736" loc="12.793">"Qua iam finis erit, coniunx? Quid denique restat?</TextUnit>
    <TextUnit id="9737" loc="12.794">Indigetem Aenean scis ipsa et scire fateris</TextUnit>
    <TextUnit id="9738" loc="12.795">deberi caelo fatisque ad sidera tolli.</TextUnit>
    <TextUnit id="9739" loc="12.796">Quid struis, aut qua spe gelidis in nubibus haeres?</TextUnit>
    <TextUnit id="9740" loc="12.797">Mortalin decuit violari volnere divom,</TextUnit>
    <TextUnit id="9741" loc="12.798">aut ensem (quid enim sine te Iuturna valeret?)</TextUnit>
    <TextUnit id="9742" loc="12.799">ereptum reddi Turno et vim crescere victis?</TextUnit>
    <TextUnit id="9743" loc="12.800">Desine iam tandem precibusque inflectere nostris,</TextUnit>
    <TextUnit id="9744" loc="12.801">[ni te tantus edit tacitam dolor et mihi curae</TextUnit>
    <TextUnit id="9745" loc="12.802">saepe tuo dulci tristes ex ore recursent,]</TextUnit>
    <TextUnit id="9746" loc="12.803">ventum ad supremum est. Terris agitare vel undis</TextUnit>
    <TextUnit id="9747" loc="12.804">Troianos potuisti, infandum adcendere bellum,</TextUnit>
    <TextUnit id="9748" loc="12.805">deformare domum et luctu miscere hymenaeos:</TextUnit>
    <TextUnit id="9749" loc="12.806">ulterius temptare veto." Sic Iuppiter orsus;</TextUnit>
    <TextUnit id="9750" loc="12.807">sic dea submisso contra Saturnia voltu:</TextUnit>
    <TextUnit id="9751" loc="12.808">"Ista quidem quia nota mihi tua, magne, voluntas,</TextUnit>
    <TextUnit id="9752" loc="12.809">Iuppiter, et Turnum et terras invita reliqui;</TextUnit>
    <TextUnit id="9753" loc="12.810">nec tu me aeria solam nunc sede videres</TextUnit>
    <TextUnit id="9754" loc="12.811">digna indigna pati, sed flammis cincta sub ipsa</TextUnit>
    <TextUnit id="9755" loc="12.812">starem acie traheremque inimica in proelia Teucros.</TextUnit>
    <TextUnit id="9756" loc="12.813">Iuturnam misero, fateor, succurrere fratri</TextUnit>
    <TextUnit id="9757" loc="12.814">suasi et pro vita maiora audere probavi,</TextUnit>
    <TextUnit id="9758" loc="12.815">non ut tela tamen, non ut contenderet arcum:</TextUnit>
    <TextUnit id="9759" loc="12.816">adiuro Stygii caput implacabile fontis,</TextUnit>
    <TextUnit id="9760" loc="12.817">una superstitio superis quae reddita divis.</TextUnit>
    <TextUnit id="9761" loc="12.818">Et nunc cedo equidem pugnasque exosa relinquo.</TextUnit>
    <TextUnit id="9762" loc="12.819">Illud te, nulla fati quod lege tenetur,</TextUnit>
    <TextUnit id="9763" loc="12.820">pro Latio obtestor, pro maiestate tuorum:</TextUnit>
    <TextUnit id="9764" loc="12.821">cum iam conubis pacem felicibus, esto,</TextUnit>
    <TextUnit id="9765" loc="12.822">component, cum iam leges et foedera iungent,</TextUnit>
    <TextUnit id="9766" loc="12.823">ne vetus indigenas nomen mutare Latinos</TextUnit>
    <TextUnit id="9767" loc="12.824">neu Troas fieri iubeas Teucrosque vocari</TextUnit>
    <TextUnit id="9768" loc="12.825">aut vocem mutare viros aut vertere vestem.</TextUnit>
    <TextUnit id="9769" loc="12.826">Sit Latium, sint Albani per saecula reges,</TextUnit>
    <TextUnit id="9770" loc="12.827">sit Romana potens Itala virtute propago:</TextUnit>
    <TextUnit id="9771" loc="12.828">occidit, occideritque sinas cum nomine Troia."</TextUnit>
    <TextUnit id="9772" loc="12.829">Olli subridens hominum rerumque repertor</TextUnit>
    <TextUnit id="9773" loc="12.830">"Es germana Iovis Saturnique altera proles:</TextUnit>
    <TextUnit id="9774" loc="12.831">irarum tantos volvis sub pectore fluctus.</TextUnit>
    <TextUnit id="9775" loc="12.832">Verum age et inceptum frustra submitte furorem</TextUnit>
    <TextUnit id="9776" loc="12.833">do quod vis, et me victusque volensque remitto.</TextUnit>
    <TextUnit id="9777" loc="12.834">Sermonem Ausonii patrium moresque tenebunt,</TextUnit>
    <TextUnit id="9778" loc="12.835">utque est nomen erit; commixti corpore tantum</TextUnit>
    <TextUnit id="9779" loc="12.836">subsident Teucri. Morem ritusque sacrorum</TextUnit>
    <TextUnit id="9780" loc="12.837">adiciam faciamque omnis uno ore Latinos.</TextUnit>
    <TextUnit id="9781" loc="12.838">Hinc genus Ausonio mixtum quod sanguine surget,</TextUnit>
    <TextUnit id="9782" loc="12.839">supra homines, supra ire deos pietate videbis,</TextUnit>
    <TextUnit id="9783" loc="12.840">nec gens ulla tuos aeque celebrabit honores."</TextUnit>
    <TextUnit id="9784" loc="12.841">Adnuit his Iuno et mentem laetata retorsit.</TextUnit>
    <TextUnit id="9785" loc="12.842">Interea excedit caelo nubemque relinquit.</TextUnit>
    <TextUnit id="9786" loc="12.843">His actis aliud genitor secum ipse volutat</TextUnit>
    <TextUnit id="9787" loc="12.844">Iuturnamque parat fratris dimittere ab armis.</TextUnit>
    <TextUnit id="9788" loc="12.845">Dicuntur geminae pestes cognomine Dirae,</TextUnit>
    <TextUnit id="9789" loc="12.846">quas et Tartaream Nox intempesta Megaeram</TextUnit>
    <TextUnit id="9790" loc="12.847">uno eodemque tulit partu paribusque revinxit</TextUnit>
    <TextUnit id="9791" loc="12.848">serpentum spiris ventosasque addidit alas.</TextUnit>
    <TextUnit id="9792" loc="12.849">Hae Iovis ad solium saevique in limine regis</TextUnit>
    <TextUnit id="9793" loc="12.850">adparent acuuntque metum mortalibus aegris,</TextUnit>
    <TextUnit id="9794" loc="12.851">siquando letum horrificum morbosque deum rex</TextUnit>
    <TextUnit id="9795" loc="12.852">molitur meritas aut bello territat urbes.</TextUnit>
    <TextUnit id="9796" loc="12.853">Harum unam celerem demisit ab aethere summo</TextUnit>
    <TextUnit id="9797" loc="12.854">Iuppiter inque omen Iuturnae occurrere iussit.</TextUnit>
    <TextUnit id="9798" loc="12.855">Illa volat celerique ad terram turbine fertur.</TextUnit>
    <TextUnit id="9799" loc="12.856">Non secus ac nervo per nubem impulsa sagitta,</TextUnit>
    <TextUnit id="9800" loc="12.857">armatam saevi Parthus quam felle veneni,</TextUnit>
    <TextUnit id="9801" loc="12.858">Parthus sive Cydon, telum immedicabile, torsit,</TextUnit>
    <TextUnit id="9802" loc="12.859">stridens et celeris incognita transilit umbras:</TextUnit>
    <TextUnit id="9803" loc="12.860">talis se sata Nocte tulit terrasque petivit.</TextUnit>
    <TextUnit id="9804" loc="12.861">Postquam acies videt Iliacas atque agmina Turni,</TextUnit>
    <TextUnit id="9805" loc="12.862">alitis in parvae subitam conlecta figuram,</TextUnit>
    <TextUnit id="9806" loc="12.863">quae quondam in bustis aut culminibus desertis</TextUnit>
    <TextUnit id="9807" loc="12.864">nocte sedens serum canit importuna per umbras,</TextUnit>
    <TextUnit id="9808" loc="12.865">hanc versa in faciem Turni se pestis ob ora</TextUnit>
    <TextUnit id="9809" loc="12.866">fertque refertque sonans clipeumque everberat alis.</TextUnit>
    <TextUnit id="9810" loc="12.867">Olli membra novus solvit formidine torpor,</TextUnit>
    <TextUnit id="9811" loc="12.868">adrectaeque horrore comae, et vox faucibus haesit.</TextUnit>
    <TextUnit id="9812" loc="12.869">At procul ut Dirae stridorem adgnovit et alas,</TextUnit>
    <TextUnit id="9813" loc="12.870">infelix crinis scindit Iuturna solutos,</TextUnit>
    <TextUnit id="9814" loc="12.871">unguibus ora soror foedans et pectora pugnis:</TextUnit>
    <TextUnit id="9815" loc="12.872">"Quid nunc te tua, Turne, potest germana iuvare?</TextUnit>
    <TextUnit id="9816" loc="12.873">Aut quid iam durae superat mihi? Qua tibi lucem</TextUnit>
    <TextUnit id="9817" loc="12.874">arte morer? Talin possum me opponere monstro?</TextUnit>
    <TextUnit id="9818" loc="12.875">Iam iam linquo acies. Ne me terrete timentem,</TextUnit>
    <TextUnit id="9819" loc="12.876">obscenae volucres: alarum verbera nosco</TextUnit>
    <TextUnit id="9820" loc="12.877">letalemque sonum, nec fallunt iussa superba</TextUnit>
    <TextUnit id="9821" loc="12.878">magnanimi Iovis. Haec pro virginitate reponit?</TextUnit>
    <TextUnit id="9822" loc="12.879">Quo vitam dedit aeternam? Cur mortis ademptast</TextUnit>
    <TextUnit id="9823" loc="12.880">condicio? Possem tantos finire dolores</TextUnit>
    <TextUnit id="9824" loc="12.881">nunc certe et misero fratri comes ire per umbras!</TextUnit>
    <TextUnit id="9825" loc="12.882">Immortalis ego? Aut quicquam mihi dulce meorum</TextUnit>
    <TextUnit id="9826" loc="12.883">te sine, frater, erit? O quae satis ima dehiscet</TextUnit>
    <TextUnit id="9827" loc="12.884">terra mihi Manisque deam demittet ad imos?"</TextUnit>
    <TextUnit id="9828" loc="12.885">Tantum effata caput glauco contexit amictu</TextUnit>
    <TextUnit id="9829" loc="12.886">multa gemens et se fluvio dea condidit alto.</TextUnit>
    <TextUnit id="9830" loc="12.887">Aeneas instat contra telumque coruscat</TextUnit>
    <TextUnit id="9831" loc="12.888">ingens arboreum et saevo sic pectore fatur:</TextUnit>
    <TextUnit id="9832" loc="12.889">"Quae nunc deinde mora est? Aut quid iam, Turne, retractas?</TextUnit>
    <TextUnit id="9833" loc="12.890">Non cursu, saevis certandum est comminus armis.</TextUnit>
    <TextUnit id="9834" loc="12.891">Verte omnis tete in facies et contrahe quidquid</TextUnit>
    <TextUnit id="9835" loc="12.892">sive animis sive arte vales; opta ardua pennis</TextUnit>
    <TextUnit id="9836" loc="12.893">astra sequi clausumve cava te condere terra."</TextUnit>
    <TextUnit id="9837" loc="12.894">Ille caput quassans " Non me tua fervida terrent</TextUnit>
    <TextUnit id="9838" loc="12.895">dicta, ferox: di me terrent et Iuppiter hostis."</TextUnit>
    <TextUnit id="9839" loc="12.896">Nec plura effatus saxum circumspicit ingens,</TextUnit>
    <TextUnit id="9840" loc="12.897">saxum antiquum ingens, campo quod forte iacebat,</TextUnit>
    <TextUnit id="9841" loc="12.898">limes agro positus, litem ut discerneret arvis.</TextUnit>
    <TextUnit id="9842" loc="12.899">Vix illud lecti bis sex cervice subirent,</TextUnit>
    <TextUnit id="9843" loc="12.900">qualia nunc hominum producit corpora tellus:</TextUnit>
    <TextUnit id="9844" loc="12.901">ille manu raptum trepida torquebat in hostem</TextUnit>
    <TextUnit id="9845" loc="12.902">altior insurgens et cursu concitus heros.</TextUnit>
    <TextUnit id="9846" loc="12.903">Sed neque currentem se nec cognoscit euntem</TextUnit>
    <TextUnit id="9847" loc="12.904">tollentemve manus saxumve immane moventem;</TextUnit>
    <TextUnit id="9848" loc="12.905">genua labant, gelidus concrevit frigore sanguis.</TextUnit>
    <TextUnit id="9849" loc="12.906">Tum lapis ipse viri, vacuum per inane volutus,</TextUnit>
    <TextUnit id="9850" loc="12.907">nec spatium evasit totum neque pertulit ictum.</TextUnit>
    <TextUnit id="9851" loc="12.908">Ac velut in somnis, oculos ubi languida pressit</TextUnit>
    <TextUnit id="9852" loc="12.909">nocte quies, nequiquam avidos extendere cursus</TextUnit>
    <TextUnit id="9853" loc="12.910">velle videmur et in mediis conatibus aegri</TextUnit>
    <TextUnit id="9854" loc="12.911">succidimus, non lingua valet, non corpore notae</TextUnit>
    <TextUnit id="9855" loc="12.912">sufficiunt vires, nec vox aut verba sequuntur:</TextUnit>
    <TextUnit id="9856" loc="12.913">sic Turno, quacumque viam virtute petivit,</TextUnit>
    <TextUnit id="9857" loc="12.914">successum dea dira negat. Tum pectore sensus</TextUnit>
    <TextUnit id="9858" loc="12.915">vertuntur varii. Rutulos aspectat et urbem</TextUnit>
    <TextUnit id="9859" loc="12.916">cunctaturque metu letumque instare tremescit;</TextUnit>
    <TextUnit id="9860" loc="12.917">nec quo se eripiat, nec qua vi tendat in hostem,</TextUnit>
    <TextUnit id="9861" loc="12.918">nec currus usquam videt aurigamve sororem.</TextUnit>
    <TextUnit id="9862" loc="12.919">Cunctanti telum Aeneas fatale coruscat,</TextUnit>
    <TextUnit id="9863" loc="12.920">sortitus fortunam oculis, et corpore toto</TextUnit>
    <TextUnit id="9864" loc="12.921">eminus intorquet. Murali concita numquam</TextUnit>
    <TextUnit id="9865" loc="12.922">tormento sic saxa fremunt, nec fulmine tanti</TextUnit>
    <TextUnit id="9866" loc="12.923">dissultant crepitus. Volat atri turbinis instar</TextUnit>
    <TextUnit id="9867" loc="12.924">exitium dirum hasta ferens orasque recludit</TextUnit>
    <TextUnit id="9868" loc="12.925">loricae et clipei extremos septemplicis orbes.</TextUnit>
    <TextUnit id="9869" loc="12.926">Per medium stridens transit femur. Incidit ictus</TextUnit>
    <TextUnit id="9870" loc="12.927">ingens ad terram duplicato poplite Turnus.</TextUnit>
    <TextUnit id="9871" loc="12.928">Consurgunt gemitu Rutuli, totusque remugit</TextUnit>
    <TextUnit id="9872" loc="12.929">mons circum, et vocem late nemora alta remittunt</TextUnit>
    <TextUnit id="9873" loc="12.930">Ille humilis supplexque oculos, dextramque precantem</TextUnit>
    <TextUnit id="9874" loc="12.931">protendens, "Equidem merui nec deprecor," inquit:</TextUnit>
    <TextUnit id="9875" loc="12.932">"utere sorte tua. Miseri te siqua parentis</TextUnit>
    <TextUnit id="9876" loc="12.933">tangere cura potest, oro (fuit et tibi talis</TextUnit>
    <TextUnit id="9877" loc="12.934">Anchises genitor), Dauni miserere senectae</TextUnit>
    <TextUnit id="9878" loc="12.935">et me seu corpus spoliatum lumine mavis</TextUnit>
    <TextUnit id="9879" loc="12.936">redde meis. Vicisti, et victum tendere palmas</TextUnit>
    <TextUnit id="9880" loc="12.937">Ausonii videre; tua est Lavinia coniunx:</TextUnit>
    <TextUnit id="9881" loc="12.938">ulterius ne tende odiis." Stetit acer in armis</TextUnit>
    <TextUnit id="9882" loc="12.939">Aeneas, volvens oculos, dextramque repressit;</TextUnit>
    <TextUnit id="9883" loc="12.940">et iam iamque magis cunctantem flectere sermo</TextUnit>
    <TextUnit id="9884" loc="12.941">coeperat, infelix umero cum apparuit alto</TextUnit>
    <TextUnit id="9885" loc="12.942">balteus et notis fulserunt cingula bullis</TextUnit>
    <TextUnit id="9886" loc="12.943">Pallantis pueri, victum quem volnere Turnus</TextUnit>
    <TextUnit id="9887" loc="12.944">straverat atque umeris inimicum insigne gerebat.</TextUnit>
    <TextUnit id="9888" loc="12.945">Ille, oculis postquam saevi monimenta doloris</TextUnit>
    <TextUnit id="9889" loc="12.946">exuviasque hausit, furiis accensus et ira</TextUnit>
    <TextUnit id="9890" loc="12.947">terribilis, "Tune hinc spoliis indute meorum</TextUnit>
    <TextUnit id="9891" loc="12.948">eripiare mihi? Pallas te hoc volnere, Pallas</TextUnit>
    <TextUnit id="9892" loc="12.949">immolat et poenam scelerato ex sanguine sumit,"</TextUnit>
    <TextUnit id="9893" loc="12.950">hoc dicens ferrum adverso sub pectore condit</TextUnit>
    <TextUnit id="9894" loc="12.951">fervidus. Ast illi solvuntur frigore membra</TextUnit>
    <TextUnit id="9895" loc="12.952">vitaque cum gemitu fugit indignata sub umbras.</TextUnit>
  </Text>
</TessDocument>
