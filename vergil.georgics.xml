<?xml version="1.0" encoding="UTF-8"?>
<TessDocument id="vergil.georgics">
  <Metadata>
    <Author>vergil</Author>
    <Display>Georgics</Display>
    <Abbr>verg. g.</Abbr>
    <Lang>la</Lang>
    <Prose>0</Prose>
    <PrintSource>J. B. Greenough, Bucolics, Aeneid, and Georgics Of Vergil. Boston: Ginn &amp; Co. 1900</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.02.0059</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0690.phi002.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>512</MaskUpper><LocusLower>1.1</LocusLower><LocusUpper>1.514</LocusUpper></Part><Part id="2"><Display>Book 2</Display><MaskLower>513</MaskLower><MaskUpper>1054</MaskUpper><LocusLower>2.1</LocusLower><LocusUpper>2.542</LocusUpper></Part><Part id="3"><Display>Book 3</Display><MaskLower>1055</MaskLower><MaskUpper>1620</MaskUpper><LocusLower>3.1</LocusLower><LocusUpper>3.566</LocusUpper></Part><Part id="4"><Display>Book 4</Display><MaskLower>1621</MaskLower><MaskUpper>2182</MaskUpper><LocusLower>4.1</LocusLower><LocusUpper>4.566</LocusUpper></Part></Parts><Text>
    <TextUnit id="0" loc="1.1">Quid faciat laetas segetes, quo sidere terram</TextUnit>
    <TextUnit id="1" loc="1.2">vertere, Maecenas, ulmisque adiungere vitis</TextUnit>
    <TextUnit id="2" loc="1.3">conveniat, quae cura boum, qui cultus habendo</TextUnit>
    <TextUnit id="3" loc="1.4">sit pecori, apibus quanta experientia parcis,</TextUnit>
    <TextUnit id="4" loc="1.5">hinc canere incipiam. Vos, o clarissima mundi</TextUnit>
    <TextUnit id="5" loc="1.6">lumina, labentem caelo quae ducitis annum,</TextUnit>
    <TextUnit id="6" loc="1.7">Liber et alma Ceres, vestro si munere tellus</TextUnit>
    <TextUnit id="7" loc="1.8">Chaoniam pingui glandem mutavit arista,</TextUnit>
    <TextUnit id="8" loc="1.9">poculaque inventis Acheloia miscuit uvis;</TextUnit>
    <TextUnit id="9" loc="1.10">et vos, agrestum praesentia numina, Fauni,</TextUnit>
    <TextUnit id="10" loc="1.11">ferte simul Faunique pedem Dryadesque puellae:</TextUnit>
    <TextUnit id="11" loc="1.12">Munera vestra cano. Tuque o, cui prima frementem</TextUnit>
    <TextUnit id="12" loc="1.13">fudit equum magno tellus percussa tridenti,</TextUnit>
    <TextUnit id="13" loc="1.14">Neptune; et cultor nemorum, cui pinguia Ceae</TextUnit>
    <TextUnit id="14" loc="1.15">ter centum nivei tondent dumeta iuvenci;</TextUnit>
    <TextUnit id="15" loc="1.16">ipse nemus linquens patrium saltusque Lycaei,</TextUnit>
    <TextUnit id="16" loc="1.17">Pan, ovium custos, tua si tibi Maenala curae,</TextUnit>
    <TextUnit id="17" loc="1.18">adsis, o Tegeaee, favens, oleaeque Minerva</TextUnit>
    <TextUnit id="18" loc="1.19">inventrix, uncique puer monstrator aratri,</TextUnit>
    <TextUnit id="19" loc="1.20">et teneram ab radice ferens, Silvane, cupressum,</TextUnit>
    <TextUnit id="20" loc="1.21">dique deaeque omnes, studium quibus arva tueri,</TextUnit>
    <TextUnit id="21" loc="1.22">quique novas alitis non ullo semine fruges,</TextUnit>
    <TextUnit id="22" loc="1.23">quique satis largum caelo demittitis imbrem;</TextUnit>
    <TextUnit id="23" loc="1.24">tuque adeo, quem mox quae sint habitura deorum</TextUnit>
    <TextUnit id="24" loc="1.25">concilia, incertum est, urbisne invisere, Caesar,</TextUnit>
    <TextUnit id="25" loc="1.26">terrarumque velis curam et te maximus orbis</TextUnit>
    <TextUnit id="26" loc="1.27">auctorem frugum tempestatumque potentem</TextUnit>
    <TextUnit id="27" loc="1.28">accipiat, cingens materna tempora myrto,</TextUnit>
    <TextUnit id="28" loc="1.29">an deus inmensi venias maris ac tua nautae</TextUnit>
    <TextUnit id="29" loc="1.30">numina sola colant, tibi serviat ultima Thule</TextUnit>
    <TextUnit id="30" loc="1.31">teque sibi generum Tethys emat omnibus undis,</TextUnit>
    <TextUnit id="31" loc="1.32">anne novum tardis sidus te mensibus addas,</TextUnit>
    <TextUnit id="32" loc="1.33">qua locus Erigonen inter Chelasque sequentis</TextUnit>
    <TextUnit id="33" loc="1.34">panditur—ipse tibi iam bracchia contrahit ardens</TextUnit>
    <TextUnit id="34" loc="1.35">Scorpius et caeli iusta plus parte reliquit—</TextUnit>
    <TextUnit id="35" loc="1.36">quidquid eris,—nam te nec sperant Tartara regem</TextUnit>
    <TextUnit id="36" loc="1.37">nec tibi regnandi veniat tam dira cupido,</TextUnit>
    <TextUnit id="37" loc="1.38">quamvis Elysios miretur Graecia campos</TextUnit>
    <TextUnit id="38" loc="1.39">nec repetita sequi curet Proserpina matrem—</TextUnit>
    <TextUnit id="39" loc="1.40">da facilem cursum atque audacibus adnue coeptis</TextUnit>
    <TextUnit id="40" loc="1.41">ignarosque viae mecum miseratus agrestis</TextUnit>
    <TextUnit id="41" loc="1.42">ingredere et votis iam nunc adsuesce vocari.</TextUnit>
    <TextUnit id="42" loc="1.43">Vere novo, gelidus canis cum montibus humor</TextUnit>
    <TextUnit id="43" loc="1.44">liquitur et Zephyro putris se glaeba resolvit,</TextUnit>
    <TextUnit id="44" loc="1.45">depresso incipiat iam tum mihi taurus aratro</TextUnit>
    <TextUnit id="45" loc="1.46">ingemere et sulco attritus splendescere vomer.</TextUnit>
    <TextUnit id="46" loc="1.47">Illa seges demum votis respondet avari</TextUnit>
    <TextUnit id="47" loc="1.48">agricolae, bis quae solem, bis frigora sensit;</TextUnit>
    <TextUnit id="48" loc="1.49">illius inmensae ruperunt horrea messes.</TextUnit>
    <TextUnit id="49" loc="1.50">At prius ignotum ferro quam scindimus aequor,</TextUnit>
    <TextUnit id="50" loc="1.51">ventos et varium caeli praediscere morem</TextUnit>
    <TextUnit id="51" loc="1.52">cura sit ac patrios cultusque habitusque locorum</TextUnit>
    <TextUnit id="52" loc="1.53">et quid quaeque ferat regio et quid quaeque recuset.</TextUnit>
    <TextUnit id="53" loc="1.54">Hic segetes, illic veniunt felicius uvae,</TextUnit>
    <TextUnit id="54" loc="1.55">arborei fetus alibi, atque iniussa virescunt</TextUnit>
    <TextUnit id="55" loc="1.56">gramina. Nonne vides, croceos ut Tmolus odores,</TextUnit>
    <TextUnit id="56" loc="1.57">India mittit ebur, molles sua tura Sabaei,</TextUnit>
    <TextUnit id="57" loc="1.58">at Chalybes nudi ferrum, virosaque Pontus</TextUnit>
    <TextUnit id="58" loc="1.59">castorea, Eliadum palmas Epiros equarum.</TextUnit>
    <TextUnit id="59" loc="1.60">Continuo has leges aeternaque foedera certis</TextUnit>
    <TextUnit id="60" loc="1.61">inposuit natura locis, quo tempore primum</TextUnit>
    <TextUnit id="61" loc="1.62">Deucalion vacuum lapides iactavit in orbem,</TextUnit>
    <TextUnit id="62" loc="1.63">unde homines nati, durum genus. Ergo age, terrae</TextUnit>
    <TextUnit id="63" loc="1.64">pingue solum primis extemplo a mensibus anni</TextUnit>
    <TextUnit id="64" loc="1.65">fortes invertant tauri glaebasque iacentis</TextUnit>
    <TextUnit id="65" loc="1.66">pulverulenta coquat maturis solibus aestas;</TextUnit>
    <TextUnit id="66" loc="1.67">at si non fuerit tellus fecunda, sub ipsum</TextUnit>
    <TextUnit id="67" loc="1.68">Arcturum tenui sat erit suspendere sulco:</TextUnit>
    <TextUnit id="68" loc="1.69">illic, officiant laetis ne frugibus herbae,</TextUnit>
    <TextUnit id="69" loc="1.70">hic, sterilem exiguus ne deserat humor harenam.</TextUnit>
    <TextUnit id="70" loc="1.71">Alternis idem tonsas cessare novalis</TextUnit>
    <TextUnit id="71" loc="1.72">et segnem patiere situ durescere campum;</TextUnit>
    <TextUnit id="72" loc="1.73">aut ibi flava seres mutato sidere farra,</TextUnit>
    <TextUnit id="73" loc="1.74">unde prius laetum siliqua quassante legumen</TextUnit>
    <TextUnit id="74" loc="1.75">aut tenuis fetus viciae tristisque lupini</TextUnit>
    <TextUnit id="75" loc="1.76">sustuleris fragilis calamos silvamque sonantem.</TextUnit>
    <TextUnit id="76" loc="1.77">Urit enim lini campum seges, urit avenae,</TextUnit>
    <TextUnit id="77" loc="1.78">urunt Lethaeo perfusa papavera somno:</TextUnit>
    <TextUnit id="78" loc="1.79">sed tamen alternis facilis labor, arida tantum</TextUnit>
    <TextUnit id="79" loc="1.80">ne saturare fimo pingui pudeat sola neve</TextUnit>
    <TextUnit id="80" loc="1.81">effetos cinerem inmundum iactare per agros.</TextUnit>
    <TextUnit id="81" loc="1.82">Sic quoque mutatis requiescunt fetibus arva;</TextUnit>
    <TextUnit id="82" loc="1.83">nec nulla interea est inaratae gratia terrae.</TextUnit>
    <TextUnit id="83" loc="1.84">Saepe etiam sterilis incendere profuit agros</TextUnit>
    <TextUnit id="84" loc="1.85">atque levem stipulam crepitantibus urere flammis:</TextUnit>
    <TextUnit id="85" loc="1.86">sive inde occultas viris et pabula terrae</TextUnit>
    <TextUnit id="86" loc="1.87">pinguia concipiunt, sive illis omne per ignem</TextUnit>
    <TextUnit id="87" loc="1.88">excoquitur vitium atque exsudat inutilis humor,</TextUnit>
    <TextUnit id="88" loc="1.89">seu pluris calor ille vias et caeca relaxat</TextUnit>
    <TextUnit id="89" loc="1.90">spiramenta, novas veniat qua sucus in herbas,</TextUnit>
    <TextUnit id="90" loc="1.91">seu durat magis et venas adstringit hiantis,</TextUnit>
    <TextUnit id="91" loc="1.92">ne tenues pluviae rapidive potentia solis</TextUnit>
    <TextUnit id="92" loc="1.93">acrior aut Boreae penetrabile frigus adurat.</TextUnit>
    <TextUnit id="93" loc="1.94">Multum adeo, rastris glaebas qui frangit inertis</TextUnit>
    <TextUnit id="94" loc="1.95">vimineasque trahit cratis, iuvat arva, neque illum</TextUnit>
    <TextUnit id="95" loc="1.96">flava Ceres alto nequiquam spectat Olympo;</TextUnit>
    <TextUnit id="96" loc="1.97">et qui, proscisso quae suscitat aequore terga,</TextUnit>
    <TextUnit id="97" loc="1.98">rursus in obliquum verso perrumpit aratro,</TextUnit>
    <TextUnit id="98" loc="1.99">exercetque frequens tellurem atque imperat arvis.</TextUnit>
    <TextUnit id="99" loc="1.100">Humida solstitia atque hiemes orate serenas,</TextUnit>
    <TextUnit id="100" loc="1.101">agricolae; hiberno laetissima pulvere farra,</TextUnit>
    <TextUnit id="101" loc="1.102">laetus ager: nullo tantum se Mysia cultu</TextUnit>
    <TextUnit id="102" loc="1.103">iactat et ipsa suas mirantur Gargara messis.</TextUnit>
    <TextUnit id="103" loc="1.104">Quid dicam, iacto qui semine comminus arva</TextUnit>
    <TextUnit id="104" loc="1.105">insequitur cumulosque ruit male pinguis harenae</TextUnit>
    <TextUnit id="105" loc="1.106">deinde satis fluvium inducit rivosque sequentis</TextUnit>
    <TextUnit id="106" loc="1.107">et, cum exustus ager morientibus aestuat herbis,</TextUnit>
    <TextUnit id="107" loc="1.108">ecce supercilio clivosi tramitis undam</TextUnit>
    <TextUnit id="108" loc="1.109">elicit. illa cadens raucum per levia murmur</TextUnit>
    <TextUnit id="109" loc="1.110">saxa ciet, scatebrisque arentia temperat arva.</TextUnit>
    <TextUnit id="110" loc="1.111">Quid qui, ne gravidis procumbat culmus aristis,</TextUnit>
    <TextUnit id="111" loc="1.112">luxuriem segetum tenera depascit in herba,</TextUnit>
    <TextUnit id="112" loc="1.113">cum primum sulcos aequant sata. quique paludis</TextUnit>
    <TextUnit id="113" loc="1.114">collectum humorem bibula deducit harena.</TextUnit>
    <TextUnit id="114" loc="1.115">Praesertim incertis si mensibus amnis abundans</TextUnit>
    <TextUnit id="115" loc="1.116">exit et obducto late tenet omnia limo,</TextUnit>
    <TextUnit id="116" loc="1.117">unde cavae tepido sudant humore lacunae.</TextUnit>
    <TextUnit id="117" loc="1.118">Nec tamen, haec cum sint hominumque boumque labores</TextUnit>
    <TextUnit id="118" loc="1.119">versando terram experti, nihil inprobus anser</TextUnit>
    <TextUnit id="119" loc="1.120">Strymoniaeque grues et amaris intiba fibris</TextUnit>
    <TextUnit id="120" loc="1.121">officiunt aut umbra nocet. Pater ipse colendi</TextUnit>
    <TextUnit id="121" loc="1.122">haud facilem esse viam voluit, primusque per artem</TextUnit>
    <TextUnit id="122" loc="1.123">movit agros curis acuens mortalia corda</TextUnit>
    <TextUnit id="123" loc="1.124">nec torpere gravi passus sua regna veterno.</TextUnit>
    <TextUnit id="124" loc="1.125">Ante Iovem nulli subigebant arva coloni;</TextUnit>
    <TextUnit id="125" loc="1.126">ne signare quidem aut partiri limite campum</TextUnit>
    <TextUnit id="126" loc="1.127">fas erat: in medium quaerebant ipsaque tellus</TextUnit>
    <TextUnit id="127" loc="1.128">omnia liberius nullo poscente ferebat.</TextUnit>
    <TextUnit id="128" loc="1.129">Ille malum virus serpentibus addidit atris</TextUnit>
    <TextUnit id="129" loc="1.130">praedarique lupos iussit pontumque moveri,</TextUnit>
    <TextUnit id="130" loc="1.131">mellaque decussit foliis ignemque removit</TextUnit>
    <TextUnit id="131" loc="1.132">et passim rivis currentia vina repressit,</TextUnit>
    <TextUnit id="132" loc="1.133">ut varias usus meditando extunderet artis</TextUnit>
    <TextUnit id="133" loc="1.134">paulatim et sulcis frumenti quaereret herbam.</TextUnit>
    <TextUnit id="134" loc="1.136">Tunc alnos primum fluvii sensere cavatas;</TextUnit>
    <TextUnit id="135" loc="1.137">navita tum stellis numeros et nomina fecit,</TextUnit>
    <TextUnit id="136" loc="1.138">Pleiadas, Hyadas, claramque Lycaonis Arcton;</TextUnit>
    <TextUnit id="137" loc="1.139">tum laqueis captare feras et fallere visco</TextUnit>
    <TextUnit id="138" loc="1.140">inventum et magnos canibus circumdare saltus;</TextUnit>
    <TextUnit id="139" loc="1.141">atque alius latum funda iam verberat amnem</TextUnit>
    <TextUnit id="140" loc="1.142">alta petens, pelagoque alius trahit humida lina;</TextUnit>
    <TextUnit id="141" loc="1.143">tum ferri rigor atque argutae lamina serrae,—</TextUnit>
    <TextUnit id="142" loc="1.144">nam primi cuneis scindebant fissile lignum</TextUnit>
    <TextUnit id="143" loc="1.145">tum variae venere artes. Labor omnia vicit</TextUnit>
    <TextUnit id="144" loc="1.146">inprobus et duris urgens in rebus egestas.</TextUnit>
    <TextUnit id="145" loc="1.147">Prima Ceres ferro mortalis vertere terram</TextUnit>
    <TextUnit id="146" loc="1.148">instituit, cum iam glandes atque arbuta sacrae</TextUnit>
    <TextUnit id="147" loc="1.149">deficerent silvae et victum Dodona negaret.</TextUnit>
    <TextUnit id="148" loc="1.150">Mox et frumentis labor additus, ut mala culmos</TextUnit>
    <TextUnit id="149" loc="1.151">esset robigo segnisque horreret in arvis</TextUnit>
    <TextUnit id="150" loc="1.152">carduus; intereunt segetes, subit aspera silva,</TextUnit>
    <TextUnit id="151" loc="1.153">lappaeque tribolique, interque nitentia culta</TextUnit>
    <TextUnit id="152" loc="1.154">infelix lolium et steriles dominantur avenae.</TextUnit>
    <TextUnit id="153" loc="1.155">Quod nisi et adsiduis herbam insectabere rastris,</TextUnit>
    <TextUnit id="154" loc="1.156">et sonitu terrebis aves, et ruris opaci</TextUnit>
    <TextUnit id="155" loc="1.157">falce premes umbras votisque vocaveris imbrem,</TextUnit>
    <TextUnit id="156" loc="1.158">heu magnum alterius frustra spectabis acervum,</TextUnit>
    <TextUnit id="157" loc="1.159">concussaque famem in silvis solabere quercu.</TextUnit>
    <TextUnit id="158" loc="1.160">Dicendum et, quae sint duris agrestibus arma,</TextUnit>
    <TextUnit id="159" loc="1.161">quis sine nec potuere seri nec surgere messes:</TextUnit>
    <TextUnit id="160" loc="1.162">vomis et inflexi primum grave robur aratri</TextUnit>
    <TextUnit id="161" loc="1.163">tardaque Eleusinae matris volventia plaustra</TextUnit>
    <TextUnit id="162" loc="1.164">tribulaque traheaeque et iniquo pondere rastri;</TextUnit>
    <TextUnit id="163" loc="1.165">virgea praeterea Celei vilisque supellex,</TextUnit>
    <TextUnit id="164" loc="1.166">arbuteae crates et mystica vannus Iacchi.</TextUnit>
    <TextUnit id="165" loc="1.167">Omnia quae multo ante memor provisa repones,</TextUnit>
    <TextUnit id="166" loc="1.168">si te digna manet divini gloria ruris.</TextUnit>
    <TextUnit id="167" loc="1.169">Continuo in silvis magna vi flexa domatur</TextUnit>
    <TextUnit id="168" loc="1.170">in burim et curvi formam accipit ulmus aratri.</TextUnit>
    <TextUnit id="169" loc="1.171">Huic a stirpe pedes temo protentus in octo,</TextUnit>
    <TextUnit id="170" loc="1.172">binae aures, duplici aptantur dentalia dorso</TextUnit>
    <TextUnit id="171" loc="1.173">caeditur et tilia ante iugo levis altaque fagus,</TextUnit>
    <TextUnit id="172" loc="1.174">stivaque, quae currus a tergo torqueat imos,</TextUnit>
    <TextUnit id="173" loc="1.175">et suspensa focis explorat robora fumus.</TextUnit>
    <TextUnit id="174" loc="1.176">Possum multa tibi veterum praecepta referre,</TextUnit>
    <TextUnit id="175" loc="1.177">ni refugis tenuisque piget cognoscere curas.</TextUnit>
    <TextUnit id="176" loc="1.178">Area cum primis ingenti aequanda cylindro</TextUnit>
    <TextUnit id="177" loc="1.179">et vertenda manu et creta solidanda tenaci,</TextUnit>
    <TextUnit id="178" loc="1.180">ne subeant herbae neu pulvere victa fatiscat,</TextUnit>
    <TextUnit id="179" loc="1.181">tum variae inludant pestes: saepe exiguus mus</TextUnit>
    <TextUnit id="180" loc="1.182">sub terris posuitque domos atque horrea fecit,</TextUnit>
    <TextUnit id="181" loc="1.183">aut oculis capti fodere cubilia talpae,</TextUnit>
    <TextUnit id="182" loc="1.184">inventusque cavis bufo et quae plurima terrae</TextUnit>
    <TextUnit id="183" loc="1.185">monstra ferunt, populatque ingentem farris acervum</TextUnit>
    <TextUnit id="184" loc="1.186">curculio atque inopi metuens formica senectae.</TextUnit>
    <TextUnit id="185" loc="1.187">Contemplator item, cum se nux plurima silvis</TextUnit>
    <TextUnit id="186" loc="1.188">induet in florem et ramos curvabit olentis.</TextUnit>
    <TextUnit id="187" loc="1.189">Si superant fetus, pariter frumenta sequentur</TextUnit>
    <TextUnit id="188" loc="1.190">magnaque cum magno veniet tritura calore;</TextUnit>
    <TextUnit id="189" loc="1.191">at si luxuria foliorum exuberat umbra,</TextUnit>
    <TextUnit id="190" loc="1.192">nequiquam pinguis palea teret area culmos.</TextUnit>
    <TextUnit id="191" loc="1.193">Semina vidi equidem multos medicare serentis</TextUnit>
    <TextUnit id="192" loc="1.194">et nitro prius et nigra perfundere amurca,</TextUnit>
    <TextUnit id="193" loc="1.195">grandior ut fetus siliquis fallacibus esset,</TextUnit>
    <TextUnit id="194" loc="1.196">et, quamvis igni exiguo, properata maderent.</TextUnit>
    <TextUnit id="195" loc="1.197">Vidi lecta diu et multo spectata labore</TextUnit>
    <TextUnit id="196" loc="1.198">degenerare tamen, ni vis humana quot annis</TextUnit>
    <TextUnit id="197" loc="1.199">maxima quaeque manu legeret. Sic omnia fatis</TextUnit>
    <TextUnit id="198" loc="1.200">in peius ruere ac retro sublapsa referri,</TextUnit>
    <TextUnit id="199" loc="1.201">non aliter, quam qui adverso vix flumine lembum</TextUnit>
    <TextUnit id="200" loc="1.202">remigiis subigit, si bracchia forte remisit,</TextUnit>
    <TextUnit id="201" loc="1.203">atque illum in praeceps prono rapit alveus amni.</TextUnit>
    <TextUnit id="202" loc="1.204">Praeterea tam sunt Arcturi sidera nobis</TextUnit>
    <TextUnit id="203" loc="1.205">Haedorumque dies servandi et lucidus Anguis,</TextUnit>
    <TextUnit id="204" loc="1.206">quam quibus in patriam ventosa per aequora vectis</TextUnit>
    <TextUnit id="205" loc="1.207">pontus et ostriferi fauces temptantur Abydi.</TextUnit>
    <TextUnit id="206" loc="1.208">Libra die somnique pares ubi fecerit horas</TextUnit>
    <TextUnit id="207" loc="1.209">et medium luci atque umbris iam dividit orbem,</TextUnit>
    <TextUnit id="208" loc="1.210">exercete, viri, tauros, serite hordea campis</TextUnit>
    <TextUnit id="209" loc="1.211">usque sub extremum brumae intractabilis imbrem;</TextUnit>
    <TextUnit id="210" loc="1.212">nec non et lini segetem et Cereale papaver</TextUnit>
    <TextUnit id="211" loc="1.213">tempus humo tegere et iamdudum incumbere aratris,</TextUnit>
    <TextUnit id="212" loc="1.214">dum sicca tellure licet, dum nubila pendent.</TextUnit>
    <TextUnit id="213" loc="1.215">Vere fabis satio; tum te quoque, Medica, putres</TextUnit>
    <TextUnit id="214" loc="1.216">accipiunt sulci et milio venit annua cura,</TextUnit>
    <TextUnit id="215" loc="1.217">candidus auratis aperit cum cornibus annum</TextUnit>
    <TextUnit id="216" loc="1.218">Taurus et averso cedens Canis occidit astro.</TextUnit>
    <TextUnit id="217" loc="1.219">At si triticeam in messem robustaque farra</TextUnit>
    <TextUnit id="218" loc="1.220">exercebis humum solisque instabis aristis,</TextUnit>
    <TextUnit id="219" loc="1.221">ante tibi Eoae Atlantides abscondantur</TextUnit>
    <TextUnit id="220" loc="1.222">Gnosiaque ardentis decedat stella Coronae,</TextUnit>
    <TextUnit id="221" loc="1.223">debita quam sulcis committas semina quamque</TextUnit>
    <TextUnit id="222" loc="1.224">invitae properes anni spem credere terrae.</TextUnit>
    <TextUnit id="223" loc="1.225">Multi ante occasum Maiae coepere; sed illos</TextUnit>
    <TextUnit id="224" loc="1.226">exspectata seges vanis elusit avenis.</TextUnit>
    <TextUnit id="225" loc="1.227">Si vero viciamque seres vilemque phaselum</TextUnit>
    <TextUnit id="226" loc="1.228">nec Pelusiacae curam aspernabere lentis,</TextUnit>
    <TextUnit id="227" loc="1.229">haud obscura cadens mittet tibi signa Bootes:</TextUnit>
    <TextUnit id="228" loc="1.230">incipe et ad medias sementem extende pruinas.</TextUnit>
    <TextUnit id="229" loc="1.231">Idcirco certis dimensum partibus orbem</TextUnit>
    <TextUnit id="230" loc="1.232">per duodena regit mundi Sol aureus astra.</TextUnit>
    <TextUnit id="231" loc="1.233">Quinque tenent caelum zonae; quarum una corusco</TextUnit>
    <TextUnit id="232" loc="1.234">semper sole rubens et torrida semper ab igni;</TextUnit>
    <TextUnit id="233" loc="1.235">quam circum extremae dextra laevaque trahuntur</TextUnit>
    <TextUnit id="234" loc="1.236">caeruleae, glacie concretae atque imbribus atris;</TextUnit>
    <TextUnit id="235" loc="1.237">has inter mediamque duae mortalibus aegris</TextUnit>
    <TextUnit id="236" loc="1.238">munere concessae divom, et via secta per ambas,</TextUnit>
    <TextUnit id="237" loc="1.239">obliquus qua se signorum verteret ordo.</TextUnit>
    <TextUnit id="238" loc="1.240">Mundus, ut ad Scythiam Rhipaeasque arduus arces</TextUnit>
    <TextUnit id="239" loc="1.241">consurgit, premitur Libyae devexus in austros.</TextUnit>
    <TextUnit id="240" loc="1.242">Hic vertex nobis semper sublimis; at illum</TextUnit>
    <TextUnit id="241" loc="1.243">sub pedibus Styx atra videt Manesque profundi.</TextUnit>
    <TextUnit id="242" loc="1.244">Maximus hic flexu sinuoso elabitur Anguis</TextUnit>
    <TextUnit id="243" loc="1.245">circum perque duas in morem fluminis Arctos,</TextUnit>
    <TextUnit id="244" loc="1.246">Arctos Oceani metuentis aequore tingui.</TextUnit>
    <TextUnit id="245" loc="1.247">Illic, ut perhibent, aut intempesta silet nox,</TextUnit>
    <TextUnit id="246" loc="1.248">semper et obtenta densentur nocte tenebrae,</TextUnit>
    <TextUnit id="247" loc="1.249">aut redit a nobis Aurora diemque reducit;</TextUnit>
    <TextUnit id="248" loc="1.250">nosque ubi primus equis Oriens adflavit anhelis,</TextUnit>
    <TextUnit id="249" loc="1.251">illic, sera rubens accendit lumina Vesper.</TextUnit>
    <TextUnit id="250" loc="1.252">Hinc tempestates dubio praediscere caelo</TextUnit>
    <TextUnit id="251" loc="1.253">possumus, hinc messisque diem tempusque serendi,</TextUnit>
    <TextUnit id="252" loc="1.254">et quando infidum remis inpellere marmor</TextUnit>
    <TextUnit id="253" loc="1.255">conveniat, quando armatas deducere classis,</TextUnit>
    <TextUnit id="254" loc="1.256">aut tempestivam silvis evertere pinum.</TextUnit>
    <TextUnit id="255" loc="1.257">Nec frustra signorum obitus speculamur et ortus,</TextUnit>
    <TextUnit id="256" loc="1.258">temporibusque parem diversis quattuor annum.</TextUnit>
    <TextUnit id="257" loc="1.259">Frigidus agricolam si quando continet imber,</TextUnit>
    <TextUnit id="258" loc="1.260">multa, forent quae mox caelo properanda sereno,</TextUnit>
    <TextUnit id="259" loc="1.261">maturare datur: durum procudit arator</TextUnit>
    <TextUnit id="260" loc="1.262">vomeris obtunsi dentem, cavat arbore lintres,</TextUnit>
    <TextUnit id="261" loc="1.263">aut pecori signum aut numeros inpressit acervis.</TextUnit>
    <TextUnit id="262" loc="1.264">Exacuunt alii vallos furcasque bicornis</TextUnit>
    <TextUnit id="263" loc="1.265">atque Amerina parant lentae retinacula viti.</TextUnit>
    <TextUnit id="264" loc="1.266">Nunc facilis rubea texatur fiscina virga,</TextUnit>
    <TextUnit id="265" loc="1.267">nunc torrete igni fruges, nunc frangite saxo.</TextUnit>
    <TextUnit id="266" loc="1.268">Quippe etiam festis quaedam exercere diebus</TextUnit>
    <TextUnit id="267" loc="1.269">fas et iura sinunt; rivos deducere nulla</TextUnit>
    <TextUnit id="268" loc="1.270">religio vetuit, segeti praetendere saepem,</TextUnit>
    <TextUnit id="269" loc="1.271">insidias avibus moliri, incendere vepres,</TextUnit>
    <TextUnit id="270" loc="1.272">balantumque gregem fluvio mersare salubri.</TextUnit>
    <TextUnit id="271" loc="1.273">Saepe oleo tardi costas agitator aselli</TextUnit>
    <TextUnit id="272" loc="1.274">vilibus aut onerat pomis, lapidemque revertens</TextUnit>
    <TextUnit id="273" loc="1.275">incusum aut atrae massam picis urbe reportat.</TextUnit>
    <TextUnit id="274" loc="1.276">Ipsa dies alios alio dedit ordine Luna</TextUnit>
    <TextUnit id="275" loc="1.277">felicis operum. Quintam fuge: pallidus Orcus</TextUnit>
    <TextUnit id="276" loc="1.278">Eumenidesque satae; tum partu Terra nefando</TextUnit>
    <TextUnit id="277" loc="1.279">Coeumque Iapetumque creat saevumque Typhoea</TextUnit>
    <TextUnit id="278" loc="1.280">et coniuratos caelum rescindere fratres.</TextUnit>
    <TextUnit id="279" loc="1.281">Ter sunt conati inponere Pelio Ossam</TextUnit>
    <TextUnit id="280" loc="1.282">scilicet, atque Ossae frondosum involvere Olympum;</TextUnit>
    <TextUnit id="281" loc="1.283">ter pater exstructos disiecit fulmine montis.</TextUnit>
    <TextUnit id="282" loc="1.284">Septima post decimam felix et ponere vitem</TextUnit>
    <TextUnit id="283" loc="1.285">et prensos domitare boves et licia telae</TextUnit>
    <TextUnit id="284" loc="1.286">addere: nona fugae melior, contraria furtis.</TextUnit>
    <TextUnit id="285" loc="1.287">Multa adeo gelida melius se nocte dedere,</TextUnit>
    <TextUnit id="286" loc="1.288">aut cum sole novo terras inrorat Eous.</TextUnit>
    <TextUnit id="287" loc="1.289">Nocte leves melius stipulae, nocte arida prata</TextUnit>
    <TextUnit id="288" loc="1.290">tondentur, noctes lentus non deficit humor.</TextUnit>
    <TextUnit id="289" loc="1.291">Et quidam seros hiberni ad luminis ignis</TextUnit>
    <TextUnit id="290" loc="1.292">pervigilat ferroque faces inspicat acuto;</TextUnit>
    <TextUnit id="291" loc="1.293">interea longum cantu solata laborem</TextUnit>
    <TextUnit id="292" loc="1.294">arguto coniunx percurrit pectine telas,</TextUnit>
    <TextUnit id="293" loc="1.295">aut dulcis musti Volcano decoquit humorem</TextUnit>
    <TextUnit id="294" loc="1.296">et foliis undam trepidi despumat aeni.</TextUnit>
    <TextUnit id="295" loc="1.297">At rubicunda Ceres medio succiditur aestu</TextUnit>
    <TextUnit id="296" loc="1.298">et medio tostas aestu terit area fruges.</TextUnit>
    <TextUnit id="297" loc="1.299">Nudus ara, sere nudus; hiems ignava colono.</TextUnit>
    <TextUnit id="298" loc="1.300">Frigoribus parto agricolae plerumque fruuntur</TextUnit>
    <TextUnit id="299" loc="1.301">mutuaque inter se laeti convivia curant.</TextUnit>
    <TextUnit id="300" loc="1.302">Invitat genialis hiems curasque resolvit,</TextUnit>
    <TextUnit id="301" loc="1.303">ceu pressae cum iam portum tetigere carinae,</TextUnit>
    <TextUnit id="302" loc="1.304">puppibus et laeti nautae inposuere coronas.</TextUnit>
    <TextUnit id="303" loc="1.305">Sed tamen et quernas glandes tum stringere tempus</TextUnit>
    <TextUnit id="304" loc="1.306">et lauri bacas oleamque cruentaque myrta,</TextUnit>
    <TextUnit id="305" loc="1.307">tum gruibus pedicas et retia ponere cervis</TextUnit>
    <TextUnit id="306" loc="1.308">auritosque sequi lepores, tum figere dammas,</TextUnit>
    <TextUnit id="307" loc="1.309">stuppea torquentem Balearis verbera fundae,</TextUnit>
    <TextUnit id="308" loc="1.310">cum nix alta iacet, glaciem cum flumina trudunt.</TextUnit>
    <TextUnit id="309" loc="1.311">Quid tempestates autumni et sidera dicam,</TextUnit>
    <TextUnit id="310" loc="1.312">atque, ubi iam breviorque dies et mollior aestas,</TextUnit>
    <TextUnit id="311" loc="1.313">quae vigilanda viris. vel cum ruit imbriferum ver,</TextUnit>
    <TextUnit id="312" loc="1.314">spicea iam campis cum messis inhorruit et cum</TextUnit>
    <TextUnit id="313" loc="1.315">frumenta in viridi stipula lactentia turgent.</TextUnit>
    <TextUnit id="314" loc="1.316">Saepe ego, cum flavis messorem induceret arvis</TextUnit>
    <TextUnit id="315" loc="1.317">agricola et fragili iam stringeret hordea culmo,</TextUnit>
    <TextUnit id="316" loc="1.318">omnia ventorum concurrere proelia vidi,</TextUnit>
    <TextUnit id="317" loc="1.319">quae gravidam late segetem ab radicibus imis</TextUnit>
    <TextUnit id="318" loc="1.320">sublimem expulsam eruerent; ita turbine nigro</TextUnit>
    <TextUnit id="319" loc="1.321">ferret hiems culmumque levem stipulasque volantis.</TextUnit>
    <TextUnit id="320" loc="1.322">Saepe etiam inmensum caelo venit agmen aquarum</TextUnit>
    <TextUnit id="321" loc="1.323">et foedam glomerant tempestatem imbribus atris</TextUnit>
    <TextUnit id="322" loc="1.324">collectae ex alto nubes; ruit arduus aether</TextUnit>
    <TextUnit id="323" loc="1.325">et pluvia ingenti sata laeta boumque labores</TextUnit>
    <TextUnit id="324" loc="1.326">diluit; inplentur fossae et cava flumina crescunt</TextUnit>
    <TextUnit id="325" loc="1.327">cum sonitu fervetque fretis spirantibus aequor.</TextUnit>
    <TextUnit id="326" loc="1.328">Ipse pater media nimborum in nocte corusca</TextUnit>
    <TextUnit id="327" loc="1.329">fulmina molitur dextra; quo maxuma motu</TextUnit>
    <TextUnit id="328" loc="1.330">terra tremit; fugere ferae et mortalia corda</TextUnit>
    <TextUnit id="329" loc="1.331">per gentis humilis stravit pavor; ille flagranti</TextUnit>
    <TextUnit id="330" loc="1.332">aut Athon aut Rhodopen aut alta Ceraunia telo</TextUnit>
    <TextUnit id="331" loc="1.333">deicit; ingeminant austri et densissimus imber;</TextUnit>
    <TextUnit id="332" loc="1.334">nunc nemora ingenti vento, nunc litora plangunt.</TextUnit>
    <TextUnit id="333" loc="1.335">Hoc metuens caeli menses et sidera serva,</TextUnit>
    <TextUnit id="334" loc="1.336">frigida Saturni sese quo stella receptet,</TextUnit>
    <TextUnit id="335" loc="1.337">quos ignis caelo Cyllenius erret in orbis.</TextUnit>
    <TextUnit id="336" loc="1.338">In primis venerare deos atque annua magnae</TextUnit>
    <TextUnit id="337" loc="1.339">sacra refer Cereri laetis operatus in herbis</TextUnit>
    <TextUnit id="338" loc="1.340">extremae sub casum hiemis, iam vere sereno.</TextUnit>
    <TextUnit id="339" loc="1.341">Tum pingues agni et tum mollissima vina,</TextUnit>
    <TextUnit id="340" loc="1.342">tum somni dulces densaeque in montibus umbrae.</TextUnit>
    <TextUnit id="341" loc="1.343">Cuncta tibi Cererem pubes agrestis adoret;</TextUnit>
    <TextUnit id="342" loc="1.344">cui tu lacte favos et miti dilue Baccho,</TextUnit>
    <TextUnit id="343" loc="1.345">terque novas circum felix eat hostia fruges,</TextUnit>
    <TextUnit id="344" loc="1.346">omnis quam chorus et socii comitentur ovantes,</TextUnit>
    <TextUnit id="345" loc="1.347">et Cererem clamore vocent in tecta; neque ante</TextUnit>
    <TextUnit id="346" loc="1.348">falcem maturis quisquam supponat aristis,</TextUnit>
    <TextUnit id="347" loc="1.349">quam Cereri torta redimitus tempora quercu</TextUnit>
    <TextUnit id="348" loc="1.350">det motus incompositos et carmina dicat.</TextUnit>
    <TextUnit id="349" loc="1.351">Atque haec ut certis possemus discere signis,</TextUnit>
    <TextUnit id="350" loc="1.352">aestusque pluviasque et agentis frigora ventos,</TextUnit>
    <TextUnit id="351" loc="1.353">ipse Pater statuit, quid menstrua Luna moneret,</TextUnit>
    <TextUnit id="352" loc="1.354">quo signo caderent austri, quid saepe videntes</TextUnit>
    <TextUnit id="353" loc="1.355">agricolae propius stabulis armenta tenerent.</TextUnit>
    <TextUnit id="354" loc="1.356">Continuo ventis surgentibus aut freta ponti</TextUnit>
    <TextUnit id="355" loc="1.357">incipiunt agitata tumescere et aridus altis</TextUnit>
    <TextUnit id="356" loc="1.358">montibus audiri fragor aut resonantia longe</TextUnit>
    <TextUnit id="357" loc="1.359">litora misceri et nemorum increbrescere murmur.</TextUnit>
    <TextUnit id="358" loc="1.360">Iam sibi tum a curvis male temperat unda carinis,</TextUnit>
    <TextUnit id="359" loc="1.361">cum medio celeres revolant ex aequore mergi</TextUnit>
    <TextUnit id="360" loc="1.362">clamoremque ferunt ad litora, cumque marinae</TextUnit>
    <TextUnit id="361" loc="1.363">in sicco ludunt fulicae notasque paludes</TextUnit>
    <TextUnit id="362" loc="1.364">deserit atque altam supra volat ardea nubem.</TextUnit>
    <TextUnit id="363" loc="1.365">Saepe etiam stellas vento inpendente videbis</TextUnit>
    <TextUnit id="364" loc="1.366">praecipitis caelo labi noctisque per umbram</TextUnit>
    <TextUnit id="365" loc="1.367">flammarum longos a tergo albescere tractus;</TextUnit>
    <TextUnit id="366" loc="1.368">saepe levem paleam et frondes volitare caducas</TextUnit>
    <TextUnit id="367" loc="1.369">aut summa nantis in aqua colludere plumas.</TextUnit>
    <TextUnit id="368" loc="1.370">At Boreae de parte trucis cum fulminat et cum</TextUnit>
    <TextUnit id="369" loc="1.371">Eurique Zephyrique tonat domus: omnia plenis</TextUnit>
    <TextUnit id="370" loc="1.372">rura natant fossis atque omnis navita ponto</TextUnit>
    <TextUnit id="371" loc="1.373">humida vela legit. Numquam inprudentibus imber</TextUnit>
    <TextUnit id="372" loc="1.374">obfuit: aut illum surgentem vallibus imis</TextUnit>
    <TextUnit id="373" loc="1.375">aëriae fugere grues, aut bucula caelum</TextUnit>
    <TextUnit id="374" loc="1.375">suspiciens patulis captavit naribus auras,</TextUnit>
    <TextUnit id="375" loc="1.376">aut arguta lacus circumvolitavit hirundo</TextUnit>
    <TextUnit id="376" loc="1.377">et veterem in limo ranae cecinere querelam.</TextUnit>
    <TextUnit id="377" loc="1.378">Saepius et tectis penetralibus extulit ova</TextUnit>
    <TextUnit id="378" loc="1.380">angustum formica terens iter et bibit ingens</TextUnit>
    <TextUnit id="379" loc="1.381">arcus et e pastu decedens agmine magno</TextUnit>
    <TextUnit id="380" loc="1.382">corvorum increpuit densis exercitus alis.</TextUnit>
    <TextUnit id="381" loc="1.383">Iam variae pelagi volucres et quae Asia circum</TextUnit>
    <TextUnit id="382" loc="1.384">dulcibus in stagnis rimantur prata Caystri,</TextUnit>
    <TextUnit id="383" loc="1.385">certatim largos umeris infundere rores:</TextUnit>
    <TextUnit id="384" loc="1.386">nunc caput obiectare fretis, nunc currere in undas</TextUnit>
    <TextUnit id="385" loc="1.387">et studio incassum videas gestire lavandi.</TextUnit>
    <TextUnit id="386" loc="1.388">Tum cornix plena pluviam vocat inproba voce</TextUnit>
    <TextUnit id="387" loc="1.389">et sola in sicca secum spatiatur harena.</TextUnit>
    <TextUnit id="388" loc="1.390">Ne nocturna quidem carpentes pensa puellae</TextUnit>
    <TextUnit id="389" loc="1.391">nescivere hiemem, testa cum ardente viderent</TextUnit>
    <TextUnit id="390" loc="1.392">scintillare oleum et putris concrescere fungos.</TextUnit>
    <TextUnit id="391" loc="1.393">Nec minus ex imbri soles et aperta serena</TextUnit>
    <TextUnit id="392" loc="1.394">prospicere et certis poteris cognoscere signis:</TextUnit>
    <TextUnit id="393" loc="1.395">nam neque tum stellis acies obtunsa videtur,</TextUnit>
    <TextUnit id="394" loc="1.396">nec fratris radiis obnoxia surgere Luna,</TextUnit>
    <TextUnit id="395" loc="1.397">tenuia nec lanae per caelum vellera ferri;</TextUnit>
    <TextUnit id="396" loc="1.398">non tepidum ad solem pinnas in litore pandunt</TextUnit>
    <TextUnit id="397" loc="1.399">dilectae Thetidi alcyones, non ore solutos</TextUnit>
    <TextUnit id="398" loc="1.400">inmundi meminere sues iactare maniplos.</TextUnit>
    <TextUnit id="399" loc="1.401">At nebulae magis ima petunt campoque recumbunt,</TextUnit>
    <TextUnit id="400" loc="1.402">solis et occasum servans de culmine summo</TextUnit>
    <TextUnit id="401" loc="1.403">nequiquam seros exercet noctua cantus.</TextUnit>
    <TextUnit id="402" loc="1.404">Adparet liquido sublimis in aëre Nisus</TextUnit>
    <TextUnit id="403" loc="1.405">et pro purpureo poenas dat Scylla capillo:</TextUnit>
    <TextUnit id="404" loc="1.406">quacumque illa levem fugiens secat aethera pinnis,</TextUnit>
    <TextUnit id="405" loc="1.407">ecce inimicus, atrox, magno stridore per auras</TextUnit>
    <TextUnit id="406" loc="1.408">insequitur Nisus; qua se fert Nisus ad auras,</TextUnit>
    <TextUnit id="407" loc="1.409">illa levem fugiens raptim secat aethera pinnis</TextUnit>
    <TextUnit id="408" loc="1.410">Tum liquidas corvi presso ter gutture voces</TextUnit>
    <TextUnit id="409" loc="1.411">aut quater ingeminant, et saepe cubilibus altis</TextUnit>
    <TextUnit id="410" loc="1.412">nescio qua praeter solitum dulcedine laeti</TextUnit>
    <TextUnit id="411" loc="1.413">inter se in foliis strepitant; iuvat imbribus actis</TextUnit>
    <TextUnit id="412" loc="1.414">progeniem parvam dulcisque revisere nidos;</TextUnit>
    <TextUnit id="413" loc="1.415">haud equidem credo, quia sit divinitus illis</TextUnit>
    <TextUnit id="414" loc="1.416">ingenium aut rerum fato prudentia maior;</TextUnit>
    <TextUnit id="415" loc="1.417">verum ubi tempestas et caeli mobilis humor</TextUnit>
    <TextUnit id="416" loc="1.418">mutavere vias et Iuppiter uvidus austris</TextUnit>
    <TextUnit id="417" loc="1.419">denset, erant quae rara modo, et, quae densa, relaxat,</TextUnit>
    <TextUnit id="418" loc="1.420">vertuntur species animorum et pectora motus</TextUnit>
    <TextUnit id="419" loc="1.421">nunc alios, alios, dum nubila ventus agebat,</TextUnit>
    <TextUnit id="420" loc="1.422">concipiunt: hinc ille avium concentus in agris</TextUnit>
    <TextUnit id="421" loc="1.423">et laetae pecudes et ovantes gutture corvi.</TextUnit>
    <TextUnit id="422" loc="1.424">Si vero solem ad rapidum lunasque sequentis</TextUnit>
    <TextUnit id="423" loc="1.425">ordine respicies, numquam te crastina fallet</TextUnit>
    <TextUnit id="424" loc="1.426">hora neque insidiis noctis capiere serenae.</TextUnit>
    <TextUnit id="425" loc="1.427">Luna, revertentis cum primum colligit ignis,</TextUnit>
    <TextUnit id="426" loc="1.428">si nigrum obscuro conprenderit aera cornu,</TextUnit>
    <TextUnit id="427" loc="1.429">maxumus agricolis pelagoque parabitur imber;</TextUnit>
    <TextUnit id="428" loc="1.430">at si virgineum suffuderit ore ruborem,</TextUnit>
    <TextUnit id="429" loc="1.431">ventus erit; vento semper rubet aurea Phoebe.</TextUnit>
    <TextUnit id="430" loc="1.432">Sin ortu quarto, namque is certissimus auctor,</TextUnit>
    <TextUnit id="431" loc="1.433">pura neque obtunsis per caelum cornibus ibit,</TextUnit>
    <TextUnit id="432" loc="1.434">totus et ille dies et qui nascentur ab illo</TextUnit>
    <TextUnit id="433" loc="1.435">exactum ad mensem pluvia ventisque carebunt,</TextUnit>
    <TextUnit id="434" loc="1.436">votaque servati solvent in litore nautae</TextUnit>
    <TextUnit id="435" loc="1.437">Glauco et Panopeae et Inoo Melicertae.</TextUnit>
    <TextUnit id="436" loc="1.438">Sol quoque et exoriens et cum se condet in undas</TextUnit>
    <TextUnit id="437" loc="1.439">signa dabit; solem certissima signa sequuntur,</TextUnit>
    <TextUnit id="438" loc="1.440">et quae mane refert et quae surgentibus astris.</TextUnit>
    <TextUnit id="439" loc="1.441">Ille ubi nascentem maculis variaverit ortum</TextUnit>
    <TextUnit id="440" loc="1.442">conditus in nubem medioque refugerit orbe,</TextUnit>
    <TextUnit id="441" loc="1.443">suspecti tibi sint imbres; namque urget ab alto</TextUnit>
    <TextUnit id="442" loc="1.444">arboribusque satisque Notus pecorique sinister.</TextUnit>
    <TextUnit id="443" loc="1.445">Aut ubi sub lucem densa inter nubila sese</TextUnit>
    <TextUnit id="444" loc="1.446">diversi rumpent radii aut ubi pallida surget</TextUnit>
    <TextUnit id="445" loc="1.447">Tithoni croceum linquens Aurora cubile,</TextUnit>
    <TextUnit id="446" loc="1.448">heu male tum mitis defendet pampinus uvas:</TextUnit>
    <TextUnit id="447" loc="1.449">tam multa in tectis crepitans salit horrida grando.</TextUnit>
    <TextUnit id="448" loc="1.450">Hoc etiam, emenso cum iam decedit Olympo,</TextUnit>
    <TextUnit id="449" loc="1.451">profuerit meminisse magis; nam saepe videmus</TextUnit>
    <TextUnit id="450" loc="1.452">ipsius in voltu varios errare colores:</TextUnit>
    <TextUnit id="451" loc="1.453">caeruleus pluviam denuntiat, igneus Euros;</TextUnit>
    <TextUnit id="452" loc="1.454">sin maculae incipient rutilo inmiscerier igni,</TextUnit>
    <TextUnit id="453" loc="1.455">omnia tum pariter vento nimbisque videbis</TextUnit>
    <TextUnit id="454" loc="1.456">fervere. Non illa quisquam me nocte per altum</TextUnit>
    <TextUnit id="455" loc="1.457">ire, neque a terra moneat convellere funem.</TextUnit>
    <TextUnit id="456" loc="1.458">At si, cum referetque diem condetque relatum,</TextUnit>
    <TextUnit id="457" loc="1.459">lucidus orbis erit, frustra terrebere nimbis</TextUnit>
    <TextUnit id="458" loc="1.460">et claro silvas cernes Aquilone moveri.</TextUnit>
    <TextUnit id="459" loc="1.461">Denique quid vesper serus vehat, unde serenas</TextUnit>
    <TextUnit id="460" loc="1.462">ventus agat nubes, quid cogitet humidus Auster,</TextUnit>
    <TextUnit id="461" loc="1.463">sol tibi signa dabit. Solem quis dicere falsum</TextUnit>
    <TextUnit id="462" loc="1.464">audeat. Ille etiam caecos instare tumultus</TextUnit>
    <TextUnit id="463" loc="1.465">saepe monet fraudemque et operta tumescere bella.</TextUnit>
    <TextUnit id="464" loc="1.466">Ille etiam exstincto miseratus Caesare Romam,</TextUnit>
    <TextUnit id="465" loc="1.467">cum caput obscura nitidum ferrugine texit</TextUnit>
    <TextUnit id="466" loc="1.468">inpiaque aeternam timuerunt saecula noctem.</TextUnit>
    <TextUnit id="467" loc="1.469">Tempore quamquam illo tellus quoque et aequora ponti</TextUnit>
    <TextUnit id="468" loc="1.470">obscenaeque canes inportunaeque volucres</TextUnit>
    <TextUnit id="469" loc="1.471">signa dabant. Quotiens Cyclopum effervere in agros</TextUnit>
    <TextUnit id="470" loc="1.472">vidimus undantem ruptis fornacibus Aetnam</TextUnit>
    <TextUnit id="471" loc="1.473">flammarumque globos liquefactaque volvere saxa!</TextUnit>
    <TextUnit id="472" loc="1.474">Armorum sonitum toto Germania caelo</TextUnit>
    <TextUnit id="473" loc="1.475">audiit, insolitis tremuerunt motibus Alpes.</TextUnit>
    <TextUnit id="474" loc="1.476">Vox quoque per lucos volgo exaudita silentis</TextUnit>
    <TextUnit id="475" loc="1.477">ingens et simulacra modis pallentia miris</TextUnit>
    <TextUnit id="476" loc="1.478">visa sub obscurum noctis, pecudesque locutae,</TextUnit>
    <TextUnit id="477" loc="1.479">infandum! sistunt amnes terraeque dehiscunt</TextUnit>
    <TextUnit id="478" loc="1.480">et maestum inlacrimat templis ebur aeraque sudant.</TextUnit>
    <TextUnit id="479" loc="1.481">Proluit insano contorquens vertice silvas</TextUnit>
    <TextUnit id="480" loc="1.482">fluviorum rex Eridanus camposque per omnis</TextUnit>
    <TextUnit id="481" loc="1.483">cum stabulis armenta tulit. Nec tempore eodem</TextUnit>
    <TextUnit id="482" loc="1.484">tristibus aut extis fibrae adparere minaces</TextUnit>
    <TextUnit id="483" loc="1.485">aut puteis manare cruor cessavit et altae</TextUnit>
    <TextUnit id="484" loc="1.486">per noctem resonare lupis ululantibus urbes.</TextUnit>
    <TextUnit id="485" loc="1.487">Non alias caelo ceciderunt plura sereno</TextUnit>
    <TextUnit id="486" loc="1.488">fulgura nec diri totiens arsere cometae.</TextUnit>
    <TextUnit id="487" loc="1.489">ergo inter sese paribus concurrere telis</TextUnit>
    <TextUnit id="488" loc="1.490">Romanas acies iterum videre Philippi;</TextUnit>
    <TextUnit id="489" loc="1.491">nec fuit indignum superis, bis sanguine nostro</TextUnit>
    <TextUnit id="490" loc="1.492">Emathiam et latos Haemi pinguescere campos.</TextUnit>
    <TextUnit id="491" loc="1.493">Scilicet et tempus veniet, cum finibus illis</TextUnit>
    <TextUnit id="492" loc="1.494">agricola incurvo terram molitus aratro</TextUnit>
    <TextUnit id="493" loc="1.495">exesa inveniet scabra robigine pila</TextUnit>
    <TextUnit id="494" loc="1.496">aut gravibus rastris galeas pulsabit inanis</TextUnit>
    <TextUnit id="495" loc="1.497">grandiaque effossis mirabitur ossa sepulchris.</TextUnit>
    <TextUnit id="496" loc="1.498">Di patrii, Indigetes, et Romule Vestaque mater,</TextUnit>
    <TextUnit id="497" loc="1.499">quae Tuscum Tiberim et Romana Palatia servas,</TextUnit>
    <TextUnit id="498" loc="1.500">hunc saltem everso iuvenem succurrere saeclo</TextUnit>
    <TextUnit id="499" loc="1.501">ne prohibete! Satis iam pridem sanguine nostro</TextUnit>
    <TextUnit id="500" loc="1.502">Laomedonteae luimus periuria Troiae;</TextUnit>
    <TextUnit id="501" loc="1.503">iam pridem nobis caeli te regia, Caesar,</TextUnit>
    <TextUnit id="502" loc="1.504">invidet atque hominum queritur curare triumphos;</TextUnit>
    <TextUnit id="503" loc="1.505">quippe ubi fas versum atque nefas: tot bella per orbem,</TextUnit>
    <TextUnit id="504" loc="1.506">tam multae scelerum facies; non ullus aratro</TextUnit>
    <TextUnit id="505" loc="1.507">dignus honos, squalent abductis arva colonis</TextUnit>
    <TextUnit id="506" loc="1.508">et curvae rigidum falces conflantur in ensem.</TextUnit>
    <TextUnit id="507" loc="1.509">Hinc movet Euphrates, illinc Germania bellum;</TextUnit>
    <TextUnit id="508" loc="1.510">vicinae ruptis inter se legibus urbes</TextUnit>
    <TextUnit id="509" loc="1.511">arma ferunt; saevit toto Mars inpius orbe;</TextUnit>
    <TextUnit id="510" loc="1.512">ut cum carceribus sese effudere quadrigae,</TextUnit>
    <TextUnit id="511" loc="1.513">addunt in spatia et frustra retinacula tendens</TextUnit>
    <TextUnit id="512" loc="1.514">fertur equis auriga neque audit currus habenas.</TextUnit>
    <TextUnit id="513" loc="2.1">Hactenus arvorum cultus et sidera caeli,</TextUnit>
    <TextUnit id="514" loc="2.2">nunc te, Bacche, canam, nec non silvestria tecum</TextUnit>
    <TextUnit id="515" loc="2.3">virgulta et prolem tarde crescentis olivae.</TextUnit>
    <TextUnit id="516" loc="2.4">Huc, pater o Lenaee—tuis hic omnia plena</TextUnit>
    <TextUnit id="517" loc="2.5">muneribus, tibi pampineo gravidus autumno</TextUnit>
    <TextUnit id="518" loc="2.6">floret ager, spumat plenis vindemia labris—</TextUnit>
    <TextUnit id="519" loc="2.7">huc, pater o Lenaee, veni nudataque musto</TextUnit>
    <TextUnit id="520" loc="2.8">tingue novo mecum direptis crura cothurnis.</TextUnit>
    <TextUnit id="521" loc="2.9">Principio arboribus varia est natura creandis.</TextUnit>
    <TextUnit id="522" loc="2.10">namque aliae nullis hominum cogentibus ipsae</TextUnit>
    <TextUnit id="523" loc="2.11">sponte sua veniunt camposque et flumina late</TextUnit>
    <TextUnit id="524" loc="2.12">curva tenent, ut molle siler lentaeque genestae,</TextUnit>
    <TextUnit id="525" loc="2.13">populus et glauca canentia fronde salicta;</TextUnit>
    <TextUnit id="526" loc="2.14">pars autem posito surgunt de semine, ut altae</TextUnit>
    <TextUnit id="527" loc="2.15">castaneae nemorumque Iovi quae maxima frondet</TextUnit>
    <TextUnit id="528" loc="2.16">aesculus atque habitae Grais oracula quercus.</TextUnit>
    <TextUnit id="529" loc="2.17">Pullulat ab radice aliis densissima silva,</TextUnit>
    <TextUnit id="530" loc="2.18">ut cerasis ulmisque; etiam Parnasia laurus</TextUnit>
    <TextUnit id="531" loc="2.19">parva sub ingenti matris se subicit umbra.</TextUnit>
    <TextUnit id="532" loc="2.20">Hos natura modos primum dedit, his genus omne</TextUnit>
    <TextUnit id="533" loc="2.21">silvarum fruticumque viret nemorumque sacrorum.</TextUnit>
    <TextUnit id="534" loc="2.22">Sunt aliae, quas ipse via sibi repperit usus.</TextUnit>
    <TextUnit id="535" loc="2.23">Hic plantas tenero abscindens de corpore matrum</TextUnit>
    <TextUnit id="536" loc="2.24">deposuit sulcis, hic stirpes obruit arvo</TextUnit>
    <TextUnit id="537" loc="2.25">quadrifidasque sudes et acuto robore vallos;</TextUnit>
    <TextUnit id="538" loc="2.26">silvarumque aliae pressos propaginis arcus</TextUnit>
    <TextUnit id="539" loc="2.27">exspectant et viva sua plantaria terra;</TextUnit>
    <TextUnit id="540" loc="2.28">nil radicis egent aliae summumque putator</TextUnit>
    <TextUnit id="541" loc="2.29">haud dubitat terrae referens mandare cacumen.</TextUnit>
    <TextUnit id="542" loc="2.30">Quin et caudicibus sectis—mirabile dictu—</TextUnit>
    <TextUnit id="543" loc="2.31">truditur e sicco radix oleagina ligno.</TextUnit>
    <TextUnit id="544" loc="2.32">Et saepe alterius ramos inpune videmus</TextUnit>
    <TextUnit id="545" loc="2.33">vertere in alterius mutatamque insita mala</TextUnit>
    <TextUnit id="546" loc="2.34">ferre pirum et prunis lapidosa rubescere corna.</TextUnit>
    <TextUnit id="547" loc="2.35">Quare agite o proprios generatim discite cultus,</TextUnit>
    <TextUnit id="548" loc="2.36">agricolae, fructusque feros mollite colendo,</TextUnit>
    <TextUnit id="549" loc="2.37">neu segnes iaceant terrae. Iuvat Ismara Baccho</TextUnit>
    <TextUnit id="550" loc="2.38">conserere atque olea magnum vestire Taburnum.</TextUnit>
    <TextUnit id="551" loc="2.39">Tuque ades inceptumque una decurre laborem,</TextUnit>
    <TextUnit id="552" loc="2.40">O decus, o famae merito pars maxima nostrae,</TextUnit>
    <TextUnit id="553" loc="2.41">Maecenas, pelagoque volans da vela patenti;</TextUnit>
    <TextUnit id="554" loc="2.42">non ego cuncta meis amplecti versibus opto,</TextUnit>
    <TextUnit id="555" loc="2.43">non, mihi si linguae centum sint oraque centum,</TextUnit>
    <TextUnit id="556" loc="2.44">ferrea vox; ades et primi lege litoris oram.</TextUnit>
    <TextUnit id="557" loc="2.45">In manibus terrae; non hic te carmine ficto</TextUnit>
    <TextUnit id="558" loc="2.46">atque per ambages et longa exorsa tenebo.</TextUnit>
    <TextUnit id="559" loc="2.47">Sponte sua quae se tollunt in luminis oras,</TextUnit>
    <TextUnit id="560" loc="2.48">infecunda quidem, sed laeta et fortia surgunt;</TextUnit>
    <TextUnit id="561" loc="2.49">quippe solo natura subest. Tamen haec quoque, si quis</TextUnit>
    <TextUnit id="562" loc="2.50">inserat aut scrobibus mandet mutata subactis,</TextUnit>
    <TextUnit id="563" loc="2.51">exuerint silvestrem animum cultuque frequenti</TextUnit>
    <TextUnit id="564" loc="2.52">in quascumque voles artis haud tarda sequentur.</TextUnit>
    <TextUnit id="565" loc="2.53">Nec non et sterilis, quae stirpibus exit ab imis,</TextUnit>
    <TextUnit id="566" loc="2.54">hoc faciat, vacuos si sit digesta per agros;</TextUnit>
    <TextUnit id="567" loc="2.55">nunc altae frondes et rami matris opacant</TextUnit>
    <TextUnit id="568" loc="2.56">crescentique adimunt fetus uruntque ferentem.</TextUnit>
    <TextUnit id="569" loc="2.57">Iam quae seminibus iactis se sustulit arbos</TextUnit>
    <TextUnit id="570" loc="2.58">tarda venit seris factura nepotibus umbram,</TextUnit>
    <TextUnit id="571" loc="2.59">pomaque degenerant sucos oblita priores</TextUnit>
    <TextUnit id="572" loc="2.60">et turpis avibus praedam fert uva racemos.</TextUnit>
    <TextUnit id="573" loc="2.61">Scilicet omnibus est labor inpendendus et omnes</TextUnit>
    <TextUnit id="574" loc="2.62">cogendae in sulcum ac multa mercede domandae.</TextUnit>
    <TextUnit id="575" loc="2.63">Sed truncis oleae melius, propagine vites</TextUnit>
    <TextUnit id="576" loc="2.64">respondent, solido Paphiae de robore myrtus;</TextUnit>
    <TextUnit id="577" loc="2.65">plantis et durae coryli nascuntur et ingens</TextUnit>
    <TextUnit id="578" loc="2.66">fraxinus Herculeaeque arbos umbrosa coronae</TextUnit>
    <TextUnit id="579" loc="2.67">Chaoniique patris glandes, etiam ardua palma</TextUnit>
    <TextUnit id="580" loc="2.68">nascitur et casus abies visura marinos.</TextUnit>
    <TextUnit id="581" loc="2.69">Inseritur vero et fetu nucis arbutus horrida,</TextUnit>
    <TextUnit id="582" loc="2.70">et steriles platani malos gessere valentis;</TextUnit>
    <TextUnit id="583" loc="2.71">castaneae fagus, ornusque incanuit albo</TextUnit>
    <TextUnit id="584" loc="2.72">flore piri glandemque sues fregere sub ulmis.</TextUnit>
    <TextUnit id="585" loc="2.73">Nec modus inserere atque oculos inponere simplex.</TextUnit>
    <TextUnit id="586" loc="2.74">Nam qua se medio trudunt de cortice gemmae</TextUnit>
    <TextUnit id="587" loc="2.75">et tenuis rumpunt tunicas, angustus in ipso</TextUnit>
    <TextUnit id="588" loc="2.76">fit nodo sinus: huc aliena ex arbore germen</TextUnit>
    <TextUnit id="589" loc="2.77">includunt udoque docent inolescere libro.</TextUnit>
    <TextUnit id="590" loc="2.78">Aut rursum enodes trunci resecantur et alte</TextUnit>
    <TextUnit id="591" loc="2.79">finditur in solidum cuneis via, deinde feraces</TextUnit>
    <TextUnit id="592" loc="2.80">plantae inmittuntur: nec longum tempus, et ingens</TextUnit>
    <TextUnit id="593" loc="2.81">exsilit ad caelum ramis felicibus arbos</TextUnit>
    <TextUnit id="594" loc="2.82">miraturque novas frondes et non sua poma.</TextUnit>
    <TextUnit id="595" loc="2.83">Praeterea genus haud unum nec fortibus ulmis</TextUnit>
    <TextUnit id="596" loc="2.84">nec salici lotoque neque Idaeis cyparissis,</TextUnit>
    <TextUnit id="597" loc="2.85">nec pingues unam in faciem nascuntur olivae,</TextUnit>
    <TextUnit id="598" loc="2.86">orchades et radii et amara pausia baca</TextUnit>
    <TextUnit id="599" loc="2.87">pomaque et Alcinoi silvae, nec surculus idem</TextUnit>
    <TextUnit id="600" loc="2.88">Crustumiis Syriisque piris gravibusque volemis.</TextUnit>
    <TextUnit id="601" loc="2.89">Non eadem arboribus pendet vindemia nostris,</TextUnit>
    <TextUnit id="602" loc="2.90">quam Methymnaeo carpit de palmite Lesbos;</TextUnit>
    <TextUnit id="603" loc="2.91">sunt Thasiae vites, sunt et Mareotides albae,</TextUnit>
    <TextUnit id="604" loc="2.92">pinguibus hae terris habiles, levioribus illae,</TextUnit>
    <TextUnit id="605" loc="2.93">et passo Psithia utilior tenuisque Lageos</TextUnit>
    <TextUnit id="606" loc="2.94">temptatura pedes olim vincturaque linguam,</TextUnit>
    <TextUnit id="607" loc="2.95">purpureae preciaeque, et quo te carmine dicam,</TextUnit>
    <TextUnit id="608" loc="2.96">Rhaetica? Nec cellis ideo contende Falernis.</TextUnit>
    <TextUnit id="609" loc="2.97">Sunt et Amineae vites, firmissima vina,</TextUnit>
    <TextUnit id="610" loc="2.98">Tmolius adsurgit quibus et rex ipse Phanaeus;</TextUnit>
    <TextUnit id="611" loc="2.99">Argitisque minor, cui non certaverit ulla</TextUnit>
    <TextUnit id="612" loc="2.100">aut tantum fluere aut totidem durare per annos.</TextUnit>
    <TextUnit id="613" loc="2.101">Non ego te, Dis et mensis accepta secundis,</TextUnit>
    <TextUnit id="614" loc="2.102">transierim, Rhodia, et tumidis, Bumaste, racemis.</TextUnit>
    <TextUnit id="615" loc="2.103">Sed neque quam multae species nec nomina quae sint,</TextUnit>
    <TextUnit id="616" loc="2.104">est numerus; neque enim numero conprendere refert;</TextUnit>
    <TextUnit id="617" loc="2.105">quem qui scire velit, Libyci velit aequoris idem</TextUnit>
    <TextUnit id="618" loc="2.106">discere quam multae Zephyro turbentur harenae,</TextUnit>
    <TextUnit id="619" loc="2.107">aut ubi navigiis violentior incidit Eurus,</TextUnit>
    <TextUnit id="620" loc="2.108">nosse, quot Ionii veniant ad litora fluctus.</TextUnit>
    <TextUnit id="621" loc="2.109">Nec vero terrae ferre omnes omnia possunt.</TextUnit>
    <TextUnit id="622" loc="2.110">fluminibus salices crassisque paludibus alni</TextUnit>
    <TextUnit id="623" loc="2.111">nascuntur, steriles saxosis montibus orni;</TextUnit>
    <TextUnit id="624" loc="2.112">litora myrtetis laetissima; denique apertos</TextUnit>
    <TextUnit id="625" loc="2.113">Bacchus amat collis, aquilonem et frigora taxi.</TextUnit>
    <TextUnit id="626" loc="2.114">Aspice et extremis domitum cultoribus orbem</TextUnit>
    <TextUnit id="627" loc="2.115">Eoasque domos Arabum pictosque Gelonos:</TextUnit>
    <TextUnit id="628" loc="2.116">divisae arboribus patriae. Sola India nigrum</TextUnit>
    <TextUnit id="629" loc="2.117">fert ebenum, solis est turea virga Sabaeis.</TextUnit>
    <TextUnit id="630" loc="2.118">Quid tibi odorato referam sudantia ligno</TextUnit>
    <TextUnit id="631" loc="2.119">balsamaque et bacas semper frondentis acanthi?</TextUnit>
    <TextUnit id="632" loc="2.120">Quid nemora Aethiopum molli canentia lana,</TextUnit>
    <TextUnit id="633" loc="2.121">velleraque ut foliis depectant tenuia Seres;</TextUnit>
    <TextUnit id="634" loc="2.122">aut quos Oceano propior gerit India lucos,</TextUnit>
    <TextUnit id="635" loc="2.123">extremi sinus orbis, ubi aera vincere summum</TextUnit>
    <TextUnit id="636" loc="2.124">arboris haud ullae iactu potuere sagittae?</TextUnit>
    <TextUnit id="637" loc="2.125">Et gens illa quidem sumptis non tarda pharetris.</TextUnit>
    <TextUnit id="638" loc="2.126">Media fert tristis sucos tardumque saporem</TextUnit>
    <TextUnit id="639" loc="2.127">felicis mali, quo non praesentius ullum,</TextUnit>
    <TextUnit id="640" loc="2.128">pocula si quando saevae infecere novercae,</TextUnit>
    <TextUnit id="641" loc="2.129">miscueruntque herbas et non innoxia verba,</TextUnit>
    <TextUnit id="642" loc="2.130">auxilium venit ac membris agit atra venena.</TextUnit>
    <TextUnit id="643" loc="2.131">Ipsa ingens arbos faciemque simillima lauro;</TextUnit>
    <TextUnit id="644" loc="2.132">et, si non alium late iactaret odorem,</TextUnit>
    <TextUnit id="645" loc="2.133">laurus erat; folia haud ullis labentia ventis;</TextUnit>
    <TextUnit id="646" loc="2.134">flos ad prima tenax; animas et olentia Medi</TextUnit>
    <TextUnit id="647" loc="2.135">ora fovent illo et senibus medicantur anhelis.</TextUnit>
    <TextUnit id="648" loc="2.136">sed neque Medorum, silvae ditissima, terra,</TextUnit>
    <TextUnit id="649" loc="2.137">nec pulcher Ganges atque auro turbidus Hermus</TextUnit>
    <TextUnit id="650" loc="2.138">laudibus Italiae certent, non Bactra neque Indi</TextUnit>
    <TextUnit id="651" loc="2.139">totaque turiferis Panchaia pinguis harenis.</TextUnit>
    <TextUnit id="652" loc="2.140">Haec loca non tauri spirantes naribus ignem</TextUnit>
    <TextUnit id="653" loc="2.141">invertere satis inmanis dentibus hydri</TextUnit>
    <TextUnit id="654" loc="2.142">nec galeis densisque virum seges horruit hastis;</TextUnit>
    <TextUnit id="655" loc="2.143">sed gravidae fruges et Bacchi Massicus humor</TextUnit>
    <TextUnit id="656" loc="2.144">inplevere; tenent oleae armentaque laeta.</TextUnit>
    <TextUnit id="657" loc="2.145">Hinc bellator equus campo sese arduus infert;</TextUnit>
    <TextUnit id="658" loc="2.146">hinc albi, Clitumne, greges et maxima taurus</TextUnit>
    <TextUnit id="659" loc="2.147">victima, saepe tuo perfusi flumine sacro,</TextUnit>
    <TextUnit id="660" loc="2.148">Romanos ad templa deum duxere triumphos.</TextUnit>
    <TextUnit id="661" loc="2.149">Hic ver adsiduum atque alienis mensibus aestas</TextUnit>
    <TextUnit id="662" loc="2.150">bis gravidae pecudes, bis pomis utilis arbos.</TextUnit>
    <TextUnit id="663" loc="2.151">At rabidae tigres absunt et saeva leonum</TextUnit>
    <TextUnit id="664" loc="2.152">semina nec miseros fallunt aconita legentis</TextUnit>
    <TextUnit id="665" loc="2.153">nec rapit inmensos orbis per humum neque tanto</TextUnit>
    <TextUnit id="666" loc="2.154">squameus in spiram tractu se colligit anguis.</TextUnit>
    <TextUnit id="667" loc="2.155">Adde tot egregias urbes operumque laborem,</TextUnit>
    <TextUnit id="668" loc="2.156">tot congesta manu praeruptis oppida saxis</TextUnit>
    <TextUnit id="669" loc="2.157">fluminaque antiquos subter labentia muros.</TextUnit>
    <TextUnit id="670" loc="2.158">An mare, quod supra, memorem, quodque adluit infra</TextUnit>
    <TextUnit id="671" loc="2.159">anne lacus tantos? Te, Lari maxume, teque,</TextUnit>
    <TextUnit id="672" loc="2.160">fluctibus et fremitu adsurgens Benace marino</TextUnit>
    <TextUnit id="673" loc="2.161">an memorem portus Lucrinoque addita claustra</TextUnit>
    <TextUnit id="674" loc="2.162">atque indignatum magnis stridoribus aequor</TextUnit>
    <TextUnit id="675" loc="2.163">Iulia qua ponto longe sonat unda refuso</TextUnit>
    <TextUnit id="676" loc="2.164">Tyrrhenusque fretis inmittitur aestus Avernis?</TextUnit>
    <TextUnit id="677" loc="2.165">Haec eadem argenti rivos aerisque metalla</TextUnit>
    <TextUnit id="678" loc="2.166">ostendit venis atque auro plurima fluxit.</TextUnit>
    <TextUnit id="679" loc="2.167">Haec genus acre virum, Marsos pubemque Sabellam</TextUnit>
    <TextUnit id="680" loc="2.168">adsuetumque malo Ligurem Volscosque verutos</TextUnit>
    <TextUnit id="681" loc="2.169">extulit, haec Decios, Marios, magnosque Camillos,</TextUnit>
    <TextUnit id="682" loc="2.170">Scipiadas duros bello et te, maxume Caesar,</TextUnit>
    <TextUnit id="683" loc="2.171">qui nunc extremis Asiae iam victor in oris</TextUnit>
    <TextUnit id="684" loc="2.172">inbellem avertis Romanis arcibus Indum.</TextUnit>
    <TextUnit id="685" loc="2.173">Salve, magna parens frugum, Saturnia tellus,</TextUnit>
    <TextUnit id="686" loc="2.174">magna virum; tibi res antiquae laudis et artem</TextUnit>
    <TextUnit id="687" loc="2.175">ingredior, sanctos ausus recludere fontis,</TextUnit>
    <TextUnit id="688" loc="2.176">Ascraeumque cano Romana per oppida carmen.</TextUnit>
    <TextUnit id="689" loc="2.177">Nunc locus arvorum ingeniis: quae robora cuique,</TextUnit>
    <TextUnit id="690" loc="2.178">quis color et quae sit rebus natura ferendis.</TextUnit>
    <TextUnit id="691" loc="2.179">Difficiles primum terrae collesque maligni,</TextUnit>
    <TextUnit id="692" loc="2.180">tenuis ubi argilla et dumosis calculus arvis,</TextUnit>
    <TextUnit id="693" loc="2.181">Palladia gaudent silva vivacis olivae.</TextUnit>
    <TextUnit id="694" loc="2.182">Indicio est tractu surgens oleaster eodem</TextUnit>
    <TextUnit id="695" loc="2.183">plurimus et strati bacis silvestribus agri.</TextUnit>
    <TextUnit id="696" loc="2.184">At quae pinguis humus dulcique uligine laeta,</TextUnit>
    <TextUnit id="697" loc="2.185">quique frequens herbis et fertilis ubere campus—</TextUnit>
    <TextUnit id="698" loc="2.186">qualem saepe cava montis convalle solemus</TextUnit>
    <TextUnit id="699" loc="2.187">despicere; huc summis liquuntur rupibus amnes</TextUnit>
    <TextUnit id="700" loc="2.188">felicemque trahunt limum—quique editus austro</TextUnit>
    <TextUnit id="701" loc="2.189">et filicem curvis invisam pascit aratris:</TextUnit>
    <TextUnit id="702" loc="2.190">hic tibi praevalidas olim multoque fluentis</TextUnit>
    <TextUnit id="703" loc="2.191">sufficiet Baccho vitis, hic fertilis uvae,</TextUnit>
    <TextUnit id="704" loc="2.192">hic laticis, qualem pateris libamus et auro,</TextUnit>
    <TextUnit id="705" loc="2.193">inflavit cum pinguis ebur Tyrrhenus ad aras,</TextUnit>
    <TextUnit id="706" loc="2.194">lancibus et pandis fumantia reddimus exta.</TextUnit>
    <TextUnit id="707" loc="2.195">Sin armenta magis studium vitulosque tueri</TextUnit>
    <TextUnit id="708" loc="2.196">aut ovium fetum aut urentis culta capellas,</TextUnit>
    <TextUnit id="709" loc="2.197">saltus et saturi petito longinqua Tarenti</TextUnit>
    <TextUnit id="710" loc="2.198">et qualem infelix amisit Mantua campum,</TextUnit>
    <TextUnit id="711" loc="2.199">pascentem niveos herboso flumine cycnos;</TextUnit>
    <TextUnit id="712" loc="2.200">non liquidi gregibus fontes, non gramina deerunt;</TextUnit>
    <TextUnit id="713" loc="2.201">et, quantum longis carpent armenta diebus,</TextUnit>
    <TextUnit id="714" loc="2.202">exigua tantum gelidus ros nocte reponet.</TextUnit>
    <TextUnit id="715" loc="2.203">Nigra fere et presso pinguis sub vomere terra</TextUnit>
    <TextUnit id="716" loc="2.204">et cui putre solum,—namque hoc imitamur arando—</TextUnit>
    <TextUnit id="717" loc="2.205">optima frumentis; non ullo ex aequore cernes</TextUnit>
    <TextUnit id="718" loc="2.206">plura domum tardis decedere plaustra iuvencis;</TextUnit>
    <TextUnit id="719" loc="2.207">aut unde iratus silvam devexit arator</TextUnit>
    <TextUnit id="720" loc="2.208">et nemora evertit multos ignava per annos</TextUnit>
    <TextUnit id="721" loc="2.209">antiquasque domos avium cum stirpibus imis</TextUnit>
    <TextUnit id="722" loc="2.210">eruit; illae altum nidis petiere relictis,</TextUnit>
    <TextUnit id="723" loc="2.211">at rudis enituit inpulso vomere campus.</TextUnit>
    <TextUnit id="724" loc="2.212">Nam ieiuna quidem clivosi glarea ruris</TextUnit>
    <TextUnit id="725" loc="2.213">vix humilis apibus casias roremque ministrat;</TextUnit>
    <TextUnit id="726" loc="2.214">et tophus scaber et nigris exesa chelydris</TextUnit>
    <TextUnit id="727" loc="2.215">creta negant alios aeque serpentibus agros</TextUnit>
    <TextUnit id="728" loc="2.216">dulcem ferre cibum et curvas praebere latebras.</TextUnit>
    <TextUnit id="729" loc="2.217">Quae tenuem exhalat nebulam fumosque volucris</TextUnit>
    <TextUnit id="730" loc="2.218">et bibit humorem et, cum volt, ex se ipsa remittit</TextUnit>
    <TextUnit id="731" loc="2.219">quaeque suo semper viridi se gramine vestit</TextUnit>
    <TextUnit id="732" loc="2.220">nec scabie et salsa laedit robigine ferrum:</TextUnit>
    <TextUnit id="733" loc="2.221">illa tibi laetis intexet vitibus ulmos,</TextUnit>
    <TextUnit id="734" loc="2.222">illa ferax oleo est, illam experiere colendo</TextUnit>
    <TextUnit id="735" loc="2.223">et facilem pecori et patientem vomeris unci.</TextUnit>
    <TextUnit id="736" loc="2.224">Talem dives arat Capua et vicina Vesevo</TextUnit>
    <TextUnit id="737" loc="2.225">ora iugo et vacuis Clanius non aequus Acerris.</TextUnit>
    <TextUnit id="738" loc="2.226">Nunc, quo quamque modo possis cognoscere, dicam.</TextUnit>
    <TextUnit id="739" loc="2.227">Rara sit an supra morem si densa requires—</TextUnit>
    <TextUnit id="740" loc="2.228">altera frumentis quoniam favet, altera Baccho,</TextUnit>
    <TextUnit id="741" loc="2.229">densa magis Cereri, rarissima quaeque Lyaeo—</TextUnit>
    <TextUnit id="742" loc="2.230">ante locum capies oculis alteque iubebis</TextUnit>
    <TextUnit id="743" loc="2.231">in solido puteum demitti omnemque repones</TextUnit>
    <TextUnit id="744" loc="2.232">rursus humum et pedibus summas aequabis harenas.</TextUnit>
    <TextUnit id="745" loc="2.233">Si deerunt, rarum pecorique et vitibus almis</TextUnit>
    <TextUnit id="746" loc="2.234">aptius uber erit; sin in sua posse negabunt</TextUnit>
    <TextUnit id="747" loc="2.235">ire loca et scrobibus superabit terra repletis,</TextUnit>
    <TextUnit id="748" loc="2.236">spissus ager; glaebas cunctantis crassaque terga</TextUnit>
    <TextUnit id="749" loc="2.237">exspecta et validis terram proscinde iuvencis.</TextUnit>
    <TextUnit id="750" loc="2.238">Salsa autem tellus et quae perhibetur amara,</TextUnit>
    <TextUnit id="751" loc="2.239">frugibus infelix—ea nec mansuescit arando</TextUnit>
    <TextUnit id="752" loc="2.240">nec Baccho genus aut pomis sua nomina servat—</TextUnit>
    <TextUnit id="753" loc="2.241">tale dabit specimen: tu spisso vimine qualos</TextUnit>
    <TextUnit id="754" loc="2.242">colaque prelorum fumosis deripe tectis;</TextUnit>
    <TextUnit id="755" loc="2.243">huc ager ille malus dulcesque a fontibus undae</TextUnit>
    <TextUnit id="756" loc="2.244">ad plenum calcentur; aqua eluctabitur omnis</TextUnit>
    <TextUnit id="757" loc="2.245">scilicet, et grandes ibunt per vimina guttae;</TextUnit>
    <TextUnit id="758" loc="2.246">at sapor indicium faciet manifestus et ora</TextUnit>
    <TextUnit id="759" loc="2.247">tristia temptantum sensu torquebit amaro.</TextUnit>
    <TextUnit id="760" loc="2.248">Pinguis item quae sit tellus, hoc denique pacto</TextUnit>
    <TextUnit id="761" loc="2.249">discimus: haud umquam manibus iactata fatiscit,</TextUnit>
    <TextUnit id="762" loc="2.250">sed picis in morem ad digitos lentescit habendo.</TextUnit>
    <TextUnit id="763" loc="2.251">Humida maiores herbas alit, ipsaque iusto</TextUnit>
    <TextUnit id="764" loc="2.252">laetior. Ah nimium ne sit mihi fertilis illa</TextUnit>
    <TextUnit id="765" loc="2.253">nec se praevalidam primis ostendat aristis!</TextUnit>
    <TextUnit id="766" loc="2.254">Quae gravis est, ipso tacitam se pondere prodit,</TextUnit>
    <TextUnit id="767" loc="2.255">quaeque levis. Promptum est oculis praediscere nigram,</TextUnit>
    <TextUnit id="768" loc="2.256">et quis cui color. At sceleratum exquirere frigus</TextUnit>
    <TextUnit id="769" loc="2.257">difficile est: piceae tantum taxique nocentes</TextUnit>
    <TextUnit id="770" loc="2.258">interdum aut hederae pandunt vestigia nigrae.</TextUnit>
    <TextUnit id="771" loc="2.259">his animadversis terram multo ante memento</TextUnit>
    <TextUnit id="772" loc="2.260">excoquere et magnos scrobibus concidere montis,</TextUnit>
    <TextUnit id="773" loc="2.261">ante supinatas aquiloni ostendere glaebas,</TextUnit>
    <TextUnit id="774" loc="2.262">quam laetum infodias vitis genus. Optima putri</TextUnit>
    <TextUnit id="775" loc="2.263">arva solo: id venti curant gelidaeque pruinae</TextUnit>
    <TextUnit id="776" loc="2.264">et labefacta movens robustus iugera fossor.</TextUnit>
    <TextUnit id="777" loc="2.265">Ac si quos haud ulla viros vigilantia fugit,</TextUnit>
    <TextUnit id="778" loc="2.266">ante locum similem exquirunt, ubi prima paretur</TextUnit>
    <TextUnit id="779" loc="2.267">arboribus seges et quo mox digesta feratur,</TextUnit>
    <TextUnit id="780" loc="2.268">mutatam ignorent subito ne semina matrem.</TextUnit>
    <TextUnit id="781" loc="2.269">Quin etiam caeli regionem in cortice signant,</TextUnit>
    <TextUnit id="782" loc="2.270">ut, quo quaeque modo steterit, qua parte calores</TextUnit>
    <TextUnit id="783" loc="2.271">Austrinos tulerit, quae terga obverterit axi,</TextUnit>
    <TextUnit id="784" loc="2.272">restituant: adeo in teneris consuescere multum est.</TextUnit>
    <TextUnit id="785" loc="2.273">Collibus an plano melius sit ponere vitem,</TextUnit>
    <TextUnit id="786" loc="2.274">quaere prius. Si pinguis agros metabere campi,</TextUnit>
    <TextUnit id="787" loc="2.275">densa sere; in denso non segnior ubere Bacchus;</TextUnit>
    <TextUnit id="788" loc="2.276">sin tumulis adclive solum collisque supinos,</TextUnit>
    <TextUnit id="789" loc="2.277">indulge ordinibus, nec setius omnis in unguem</TextUnit>
    <TextUnit id="790" loc="2.278">arboribus positis secto via limite quadret.</TextUnit>
    <TextUnit id="791" loc="2.279">Ut saepe ingenti bello cum longa cohortis</TextUnit>
    <TextUnit id="792" loc="2.280">explicuit legio et campo stetit agmen aperto,</TextUnit>
    <TextUnit id="793" loc="2.281">directaeque acies, ac late fluctuat omnis</TextUnit>
    <TextUnit id="794" loc="2.282">aere renidenti tellus, necdum horrida miscent</TextUnit>
    <TextUnit id="795" loc="2.283">proelia, sed dubius mediis Mars errat in armis:</TextUnit>
    <TextUnit id="796" loc="2.284">omnia sint paribus numeris dimensa viarum;</TextUnit>
    <TextUnit id="797" loc="2.285">non animum modo uti pascat prospectus inanem,</TextUnit>
    <TextUnit id="798" loc="2.286">sed quia non aliter viris dabit omnibus aequas</TextUnit>
    <TextUnit id="799" loc="2.287">terra neque in vacuum poterunt se extendere rami.</TextUnit>
    <TextUnit id="800" loc="2.288">Forsitan et scrobibus quae sint fastigia quaeras.</TextUnit>
    <TextUnit id="801" loc="2.289">ausim vel tenui vitem committere sulco.</TextUnit>
    <TextUnit id="802" loc="2.290">Altior ac penitus terrae defigitur arbos,</TextUnit>
    <TextUnit id="803" loc="2.291">aesculus in primis, quae quantum vertice ad auras</TextUnit>
    <TextUnit id="804" loc="2.292">aetherias, tantum radice in Tartara tendit.</TextUnit>
    <TextUnit id="805" loc="2.293">Ergo non hiemes illam, non flabra neque imbres</TextUnit>
    <TextUnit id="806" loc="2.294">convellunt; inmota manet, multosque nepotes,</TextUnit>
    <TextUnit id="807" loc="2.295">multa virum volvens durando saecula vincit.</TextUnit>
    <TextUnit id="808" loc="2.296">Tum fortis late ramos et bracchia pandens</TextUnit>
    <TextUnit id="809" loc="2.297">huc illuc, media ipsa ingentem sustinet umbram.</TextUnit>
    <TextUnit id="810" loc="2.298">Neve tibi ad solem vergant vineta cadentem,</TextUnit>
    <TextUnit id="811" loc="2.299">Neve inter vitis corylum sere, neve flagella</TextUnit>
    <TextUnit id="812" loc="2.300">summa pete aut summa defringe ex arbore plantas</TextUnit>
    <TextUnit id="813" loc="2.301">tantus amor terrae—neu ferro laede retunso</TextUnit>
    <TextUnit id="814" loc="2.302">semina, neve oleae silvestris insere truncos:</TextUnit>
    <TextUnit id="815" loc="2.303">nam saepe incautis pastoribus excidit ignis,</TextUnit>
    <TextUnit id="816" loc="2.304">qui furtim pingui primum sub cortice tectus</TextUnit>
    <TextUnit id="817" loc="2.305">robora conprendit frondesque elapsus in altas</TextUnit>
    <TextUnit id="818" loc="2.306">ingentem caelo sonitum dedit; inde secutus</TextUnit>
    <TextUnit id="819" loc="2.307">per ramos victor perque alta cacumina regnat</TextUnit>
    <TextUnit id="820" loc="2.308">et totum involvit flammis nemus et ruit atram</TextUnit>
    <TextUnit id="821" loc="2.309">ad caelum picea crassus caligine nubem,</TextUnit>
    <TextUnit id="822" loc="2.310">praesertim si tempestas a vertice silvis</TextUnit>
    <TextUnit id="823" loc="2.311">incubuit glomeratque ferens incendia ventus.</TextUnit>
    <TextUnit id="824" loc="2.312">Hoc ubi, non a stirpe valent caesaeque reverti</TextUnit>
    <TextUnit id="825" loc="2.313">possunt atque ima similes revirescere terra;</TextUnit>
    <TextUnit id="826" loc="2.314">infelix superat foliis oleaster amaris.</TextUnit>
    <TextUnit id="827" loc="2.315">Nec tibi tam prudens quisquam persuadeat auctor</TextUnit>
    <TextUnit id="828" loc="2.316">tellurem Borea rigidam spirante movere.</TextUnit>
    <TextUnit id="829" loc="2.317">Rura gelu tum claudit hiems nec semine iacto</TextUnit>
    <TextUnit id="830" loc="2.318">concretam patitur radicem adfigere terrae.</TextUnit>
    <TextUnit id="831" loc="2.319">Optima vinetis satio, cum vere rubenti</TextUnit>
    <TextUnit id="832" loc="2.320">candida venit avis longis invisa colubris,</TextUnit>
    <TextUnit id="833" loc="2.321">prima vel autumni sub frigora, cum rapidus Sol</TextUnit>
    <TextUnit id="834" loc="2.322">nondum hiemem contingit equis, iam praeterit aestas.</TextUnit>
    <TextUnit id="835" loc="2.323">Ver adeo frondi nemorum, ver utile silvis;</TextUnit>
    <TextUnit id="836" loc="2.324">vere tument terrae et genitalia semina poscunt.</TextUnit>
    <TextUnit id="837" loc="2.325">Tum pater omnipotens fecundis imbribus Aether</TextUnit>
    <TextUnit id="838" loc="2.326">coniugis in gremium laetae descendit et omnis</TextUnit>
    <TextUnit id="839" loc="2.327">magnus alit magno commixtus corpore fetus.</TextUnit>
    <TextUnit id="840" loc="2.328">Avia tum resonant avibus virgulta canoris</TextUnit>
    <TextUnit id="841" loc="2.329">et Venerem certis repetunt armenta diebus;</TextUnit>
    <TextUnit id="842" loc="2.330">parturit almus ager Zephyrique tepentibus auris</TextUnit>
    <TextUnit id="843" loc="2.331">laxant arva sinus; superat tener omnibus humor;</TextUnit>
    <TextUnit id="844" loc="2.332">inque novos soles audent se germina tuto</TextUnit>
    <TextUnit id="845" loc="2.333">credere, nec metuit surgentis pampinus austros</TextUnit>
    <TextUnit id="846" loc="2.334">aut actum caelo magnis aquilonibus imbrem,</TextUnit>
    <TextUnit id="847" loc="2.335">sed trudit gemmas et frondes explicat omnis.</TextUnit>
    <TextUnit id="848" loc="2.336">Non alios prima crescentis origine mundi</TextUnit>
    <TextUnit id="849" loc="2.337">inluxisse dies aliumve habuisse tenorem</TextUnit>
    <TextUnit id="850" loc="2.338">crediderim: ver illud erat, ver magnus agebat</TextUnit>
    <TextUnit id="851" loc="2.339">orbis et hibernis parcebant flatibus Euri,</TextUnit>
    <TextUnit id="852" loc="2.340">cum primae lucem pecudes hausere virumque</TextUnit>
    <TextUnit id="853" loc="2.341">terrea progenies duris caput extulit arvis,</TextUnit>
    <TextUnit id="854" loc="2.342">inmissaeque ferae silvis et sidera caelo.</TextUnit>
    <TextUnit id="855" loc="2.343">Nec res hunc tenerae possent perferre laborem,</TextUnit>
    <TextUnit id="856" loc="2.344">si non tanta quies iret frigusque caloremque</TextUnit>
    <TextUnit id="857" loc="2.345">inter, et exciperet caeli indulgentia terras.</TextUnit>
    <TextUnit id="858" loc="2.346">Quod superest, quaecumque premes virgulta per agros,</TextUnit>
    <TextUnit id="859" loc="2.347">sparge fimo pingui et multa memor occule terra,</TextUnit>
    <TextUnit id="860" loc="2.348">aut lapidem bibulum aut squalentis infode conchas;</TextUnit>
    <TextUnit id="861" loc="2.349">inter enim labentur aquae tenuisque subibit</TextUnit>
    <TextUnit id="862" loc="2.350">halitus atque animos tollent sata; iamque reperti,</TextUnit>
    <TextUnit id="863" loc="2.351">qui saxo super atque ingentis pondere testae</TextUnit>
    <TextUnit id="864" loc="2.352">urgerent; hoc effusos munimen ad imbris,</TextUnit>
    <TextUnit id="865" loc="2.353">hoc, ubi hiulca siti findit canis aestifer arva.</TextUnit>
    <TextUnit id="866" loc="2.354">Seminibus positis superest diducere terram</TextUnit>
    <TextUnit id="867" loc="2.355">saepius ad capita et duros iactare bidentis,</TextUnit>
    <TextUnit id="868" loc="2.356">aut presso exercere solum sub vomere et ipsa</TextUnit>
    <TextUnit id="869" loc="2.357">flectere luctantis inter vineta iuvencos;</TextUnit>
    <TextUnit id="870" loc="2.358">tum levis calamos et rasae hastilia virgae</TextUnit>
    <TextUnit id="871" loc="2.359">fraxineasque aptare sudes furcasque valentis,</TextUnit>
    <TextUnit id="872" loc="2.360">viribus eniti quarum et contemnere ventos</TextUnit>
    <TextUnit id="873" loc="2.361">adsuescant summasque sequi tabulata per ulmos.</TextUnit>
    <TextUnit id="874" loc="2.362">Ac dum prima novis adolescit frondibus aetas,</TextUnit>
    <TextUnit id="875" loc="2.363">parcendum teneris, et dum se laetus ad auras</TextUnit>
    <TextUnit id="876" loc="2.364">palmes agit laxis per purum inmissus habenis,</TextUnit>
    <TextUnit id="877" loc="2.365">ipsa acie nondum falcis temptanda, sed uncis</TextUnit>
    <TextUnit id="878" loc="2.366">carpendae manibus frondes interque legendae.</TextUnit>
    <TextUnit id="879" loc="2.367">Inde ubi iam validis amplexae stirpibus ulmos</TextUnit>
    <TextUnit id="880" loc="2.368">exierint, tum stringe comas, tum bracchia tonde—</TextUnit>
    <TextUnit id="881" loc="2.369">ante reformidant ferrum—tum denique dura</TextUnit>
    <TextUnit id="882" loc="2.370">exerce imperia et ramos conpesce fluentis.</TextUnit>
    <TextUnit id="883" loc="2.371">Texendae saepes etiam et pecus omne tenendum,</TextUnit>
    <TextUnit id="884" loc="2.372">praecipue dum frons tenera inprudensque laborum;</TextUnit>
    <TextUnit id="885" loc="2.373">cui super indignas hiemes solemque potentem</TextUnit>
    <TextUnit id="886" loc="2.374">silvestres uri adsidue capreaeque sequaces</TextUnit>
    <TextUnit id="887" loc="2.375">inludunt, pascuntur oves avidaeque iuvencae.</TextUnit>
    <TextUnit id="888" loc="2.376">Frigora nec tantum cana concreta pruina</TextUnit>
    <TextUnit id="889" loc="2.377">aut gravis incumbens scopulis arentibus aestas,</TextUnit>
    <TextUnit id="890" loc="2.378">quantum illi nocuere greges durique venenum</TextUnit>
    <TextUnit id="891" loc="2.379">dentis et admorso signata in stirpe cicatrix.</TextUnit>
    <TextUnit id="892" loc="2.380">Non aliam ob culpam Baccho caper omnibus aris</TextUnit>
    <TextUnit id="893" loc="2.381">caeditur et veteres ineunt proscaenia ludi</TextUnit>
    <TextUnit id="894" loc="2.382">praemiaque ingeniis pagos et compita circum</TextUnit>
    <TextUnit id="895" loc="2.383">thesidae posuere atque inter pocula laeti</TextUnit>
    <TextUnit id="896" loc="2.384">mollibus in pratis unctos saluere per utres.</TextUnit>
    <TextUnit id="897" loc="2.385">Nec non Ausonii, Troia gens missa, coloni</TextUnit>
    <TextUnit id="898" loc="2.386">versibus incomptis ludunt risuque soluto</TextUnit>
    <TextUnit id="899" loc="2.387">oraque corticibus sumunt horrenda cavatis</TextUnit>
    <TextUnit id="900" loc="2.388">et te, Bacche, vocant per carmina laeta tibique</TextUnit>
    <TextUnit id="901" loc="2.389">oscilla ex alta suspendunt mollia pinu.</TextUnit>
    <TextUnit id="902" loc="2.390">Hinc omnis largo pubescit vinea fetu,</TextUnit>
    <TextUnit id="903" loc="2.391">conplentur vallesque cavae saltusque profundi,</TextUnit>
    <TextUnit id="904" loc="2.392">et quocumque deus circum caput egit honestum.</TextUnit>
    <TextUnit id="905" loc="2.393">Ergo rite suum Baccho dicemus honorem</TextUnit>
    <TextUnit id="906" loc="2.394">carminibus patriis lancesque et liba feremus</TextUnit>
    <TextUnit id="907" loc="2.395">et ductus cornu stabit sacer hircus ad aram</TextUnit>
    <TextUnit id="908" loc="2.396">pinguiaque in veribus torrebimus exta colurnis.</TextUnit>
    <TextUnit id="909" loc="2.397">Est etiam ille labor curandis vitibus alter,</TextUnit>
    <TextUnit id="910" loc="2.398">cui numquam exhausti satis est: namque omne quot annis</TextUnit>
    <TextUnit id="911" loc="2.399">terque quaterque solum scindendum glebaque versis</TextUnit>
    <TextUnit id="912" loc="2.400">aeternum frangenda bidentibus, omne levandum</TextUnit>
    <TextUnit id="913" loc="2.401">fronde nemus. Redit agricolis labor actus in orbem</TextUnit>
    <TextUnit id="914" loc="2.402">atque in se sua per vestigia volvitur annus.</TextUnit>
    <TextUnit id="915" loc="2.403">Ac iam olim, seras posuit cum vinea frondes,</TextUnit>
    <TextUnit id="916" loc="2.404">frigidus et silvis aquilo decussit honorem,</TextUnit>
    <TextUnit id="917" loc="2.405">iam tum acer curas venientem extendit in annum</TextUnit>
    <TextUnit id="918" loc="2.406">rusticus et curvo Saturni dente relictam</TextUnit>
    <TextUnit id="919" loc="2.407">persequitur vitem attondens fingitque putando.</TextUnit>
    <TextUnit id="920" loc="2.408">Primus humum fodito, primus devecta cremato</TextUnit>
    <TextUnit id="921" loc="2.409">sarmenta et vallos primus sub tecta referto;</TextUnit>
    <TextUnit id="922" loc="2.410">postremus metito. Bis vitibus ingruit umbra,</TextUnit>
    <TextUnit id="923" loc="2.411">bis segetem densis obducunt sentibus herbae;</TextUnit>
    <TextUnit id="924" loc="2.412">durus uterque labor: laudato ingentia rura,</TextUnit>
    <TextUnit id="925" loc="2.413">exiguum colito. Nec non etiam aspera rusci</TextUnit>
    <TextUnit id="926" loc="2.414">vimina per silvam et ripis fluvialis arundo</TextUnit>
    <TextUnit id="927" loc="2.415">caeditur, incultique exercet cura salicti.</TextUnit>
    <TextUnit id="928" loc="2.416">Iam vinctae vites, iam falcem arbusta reponunt,</TextUnit>
    <TextUnit id="929" loc="2.417">iam canit effectos extremus vinitor antes:</TextUnit>
    <TextUnit id="930" loc="2.418">sollicitanda tamen tellus pulvisque movendus</TextUnit>
    <TextUnit id="931" loc="2.419">et iam maturis metuendus Iuppiter uvis.</TextUnit>
    <TextUnit id="932" loc="2.420">Contra non ulla est oleis cultura; neque illae</TextUnit>
    <TextUnit id="933" loc="2.421">procurvam exspectant falcem rastrosque tenacis,</TextUnit>
    <TextUnit id="934" loc="2.422">cum semel haeserunt arvis aurasque tulerunt;</TextUnit>
    <TextUnit id="935" loc="2.423">ipsa satis tellus, cum dente recluditur unco,</TextUnit>
    <TextUnit id="936" loc="2.424">sufficit humorem et gravidas, cum vomere, fruges.</TextUnit>
    <TextUnit id="937" loc="2.425">Hoc pinguem et placitam Paci nutritor olivam.</TextUnit>
    <TextUnit id="938" loc="2.426">Poma quoque, ut primum truncos sensere valentis</TextUnit>
    <TextUnit id="939" loc="2.427">et viris habuere suas, ad sidera raptim</TextUnit>
    <TextUnit id="940" loc="2.428">vi propria nituntur opisque haud indiga nostrae.</TextUnit>
    <TextUnit id="941" loc="2.429">Nec minus interea fetu nemus omne gravescit</TextUnit>
    <TextUnit id="942" loc="2.430">sanguineisque inculta rubent aviaria bacis.</TextUnit>
    <TextUnit id="943" loc="2.431">Tondentur cytisi, taedas silva alta ministrat,</TextUnit>
    <TextUnit id="944" loc="2.432">pascunturque ignes nocturni et lumina fundunt.</TextUnit>
    <TextUnit id="945" loc="2.433">Et dubitant homines serere atque inpendere curam</TextUnit>
    <TextUnit id="946" loc="2.434">quid maiora sequar?—salices humilesque genestae</TextUnit>
    <TextUnit id="947" loc="2.435">aut illae pecori frondem aut pastoribus umbram</TextUnit>
    <TextUnit id="948" loc="2.436">Sufficiunt saepemque satis et pabula melli—</TextUnit>
    <TextUnit id="949" loc="2.437">et iuvat undantem buxo spectare Cytorum</TextUnit>
    <TextUnit id="950" loc="2.438">naryciaeque picis lucos, iuvat arva videre</TextUnit>
    <TextUnit id="951" loc="2.439">non rastris, hominum non ulli obnoxia curae.</TextUnit>
    <TextUnit id="952" loc="2.440">Ipsae Caucasio steriles in vertice silvae,</TextUnit>
    <TextUnit id="953" loc="2.441">quas animosi Euri adsidue franguntque feruntque,</TextUnit>
    <TextUnit id="954" loc="2.442">dant alios aliae fetus, dant utile lignum</TextUnit>
    <TextUnit id="955" loc="2.443">navigiis pinus, domibus cedrumque cupressosque.</TextUnit>
    <TextUnit id="956" loc="2.444">Hinc radios trivere rotis, hinc tympana plaustris</TextUnit>
    <TextUnit id="957" loc="2.445">agricolae et pandas ratibus posuere carinas,</TextUnit>
    <TextUnit id="958" loc="2.446">viminibus salices fecundae, frondibus ulmi,</TextUnit>
    <TextUnit id="959" loc="2.447">at myrtus validis hastilibus et bona bello</TextUnit>
    <TextUnit id="960" loc="2.448">cornus, Ituraeos taxi torquentur in arcus.</TextUnit>
    <TextUnit id="961" loc="2.449">Nec tiliae leves aut torno rasile buxum</TextUnit>
    <TextUnit id="962" loc="2.450">non formam accipiunt ferroque cavantur acuto.</TextUnit>
    <TextUnit id="963" loc="2.451">Nec non et torrentem undam levis innatat alnus,</TextUnit>
    <TextUnit id="964" loc="2.452">missa Pado; nec non et apes examina condunt</TextUnit>
    <TextUnit id="965" loc="2.453">corticibusque cavis vitiosaeque ilicis alvo.</TextUnit>
    <TextUnit id="966" loc="2.454">Quid memorandum aeque Baccheia dona tulerunt</TextUnit>
    <TextUnit id="967" loc="2.455">Bacchus et ad culpam causas dedit; ille furentis</TextUnit>
    <TextUnit id="968" loc="2.456">centauros leto domuit, Rhoetumque Pholumque</TextUnit>
    <TextUnit id="969" loc="2.457">et magno Hylaeum Lapithis cratere minantem.</TextUnit>
    <TextUnit id="970" loc="2.458">O fortunatos nimium, sua si bona norint,</TextUnit>
    <TextUnit id="971" loc="2.459">agricolas! quibus ipsa procul discordibus armis</TextUnit>
    <TextUnit id="972" loc="2.460">fundit humo facilem victum iustissima tellus.</TextUnit>
    <TextUnit id="973" loc="2.461">Si non ingentem foribus domus alta superbis</TextUnit>
    <TextUnit id="974" loc="2.462">mane salutantum totis vomit aedibus undam,</TextUnit>
    <TextUnit id="975" loc="2.463">nec varios inhiant pulchra testudine postis</TextUnit>
    <TextUnit id="976" loc="2.464">inlusasque auro vestes Ephyreiaque aera,</TextUnit>
    <TextUnit id="977" loc="2.465">alba neque Assyrio fucatur lana veneno</TextUnit>
    <TextUnit id="978" loc="2.466">nec casia liquidi corrumpitur usus olivi:</TextUnit>
    <TextUnit id="979" loc="2.467">at secura quies et nescia fallere vita,</TextUnit>
    <TextUnit id="980" loc="2.468">dives opum variarum, at latis otia fundis—</TextUnit>
    <TextUnit id="981" loc="2.469">speluncae vivique lacus et frigida Tempe</TextUnit>
    <TextUnit id="982" loc="2.470">mugitusque boum mollesque sub arbore somni—</TextUnit>
    <TextUnit id="983" loc="2.471">non absunt; illic saltus ac lustra ferarum</TextUnit>
    <TextUnit id="984" loc="2.472">et patiens operum exiguoque adsueta iuventus,</TextUnit>
    <TextUnit id="985" loc="2.473">sacra deum sanctique patres; extrema per illos</TextUnit>
    <TextUnit id="986" loc="2.474">iustitia excedens terris vestigia fecit.</TextUnit>
    <TextUnit id="987" loc="2.475">Me vero primum dulces ante omnia Musae,</TextUnit>
    <TextUnit id="988" loc="2.476">quarum sacra fero ingenti percussus amore,</TextUnit>
    <TextUnit id="989" loc="2.477">accipiant caelique vias et sidera monstrent,</TextUnit>
    <TextUnit id="990" loc="2.478">defectus solis varios lunaeque labores;</TextUnit>
    <TextUnit id="991" loc="2.479">unde tremor terris, qua vi maria alta tumescant</TextUnit>
    <TextUnit id="992" loc="2.480">obicibus ruptis rursusque in se ipsa residant,</TextUnit>
    <TextUnit id="993" loc="2.481">quid tantum Oceano properent se tinguere soles</TextUnit>
    <TextUnit id="994" loc="2.482">hiberni, vel quae tardis mora noctibus obstet.</TextUnit>
    <TextUnit id="995" loc="2.483">Sin, has ne possim naturae accedere partis,</TextUnit>
    <TextUnit id="996" loc="2.484">frigidus obstiterit circum praecordia sanguis:</TextUnit>
    <TextUnit id="997" loc="2.485">rura mihi et rigui placeant in vallibus amnes,</TextUnit>
    <TextUnit id="998" loc="2.486">flumina amem silvasque inglorius. O ubi campi</TextUnit>
    <TextUnit id="999" loc="2.487">Spercheosque et virginibus bacchata Lacaenis</TextUnit>
    <TextUnit id="1000" loc="2.488">Taygeta! O, qui me gelidis convallibus Haemi</TextUnit>
    <TextUnit id="1001" loc="2.489">sistat et ingenti ramorum protegat umbra!</TextUnit>
    <TextUnit id="1002" loc="2.490">Felix, qui potuit rerum cognoscere causas,</TextUnit>
    <TextUnit id="1003" loc="2.491">atque metus omnis et inexorabile fatum</TextUnit>
    <TextUnit id="1004" loc="2.492">subiecit pedibus strepitumque Acherontis avari.</TextUnit>
    <TextUnit id="1005" loc="2.493">Fortunatus et ille, deos qui novit agrestis,</TextUnit>
    <TextUnit id="1006" loc="2.494">panaque Silvanumque senem Nymphasque sorores:</TextUnit>
    <TextUnit id="1007" loc="2.495">illum non populi fasces, non purpura regum</TextUnit>
    <TextUnit id="1008" loc="2.496">flexit et infidos agitans discordia fratres</TextUnit>
    <TextUnit id="1009" loc="2.497">aut coniurato descendens Dacus ab Histro,</TextUnit>
    <TextUnit id="1010" loc="2.498">non res Romanae perituraque regna; neque ille</TextUnit>
    <TextUnit id="1011" loc="2.499">aut doluit miserans inopem aut invidit habenti</TextUnit>
    <TextUnit id="1012" loc="2.500">quos rami fructus, quos ipsa volentia rura</TextUnit>
    <TextUnit id="1013" loc="2.501">sponte tulere sua, carpsit; nec ferrea iura</TextUnit>
    <TextUnit id="1014" loc="2.502">insanumque forum aut populi tabularia vidit.</TextUnit>
    <TextUnit id="1015" loc="2.503">sollicitant alii remis freta caeca ruuntque</TextUnit>
    <TextUnit id="1016" loc="2.504">in ferrum, penetrant aulas et limina regum;</TextUnit>
    <TextUnit id="1017" loc="2.505">hic petit excidiis urbem miserosque Penatis,</TextUnit>
    <TextUnit id="1018" loc="2.506">ut gemma bibat et Sarrano dormiat ostro;</TextUnit>
    <TextUnit id="1019" loc="2.507">condit opes alius defossoque incubat auro;</TextUnit>
    <TextUnit id="1020" loc="2.508">hic stupet attonitus rostris; hunc plausus hiantem</TextUnit>
    <TextUnit id="1021" loc="2.509">per cuneos—geminatus enim plebisque patrumque—</TextUnit>
    <TextUnit id="1022" loc="2.510">corripuit; gaudent perfusi sanguine fratrum,</TextUnit>
    <TextUnit id="1023" loc="2.511">exsilioque domos et dulcia limina mutant</TextUnit>
    <TextUnit id="1024" loc="2.512">atque alio patriam quaerunt sub sole iacentem.</TextUnit>
    <TextUnit id="1025" loc="2.513">Agricola incurvo terram dimovit aratro:</TextUnit>
    <TextUnit id="1026" loc="2.514">hinc anni labor, hinc patriam parvosque nepotes</TextUnit>
    <TextUnit id="1027" loc="2.515">sustinet, hinc armenta boum meritosque iuvencos.</TextUnit>
    <TextUnit id="1028" loc="2.516">Nec requies, quin aut pomis exuberet annus</TextUnit>
    <TextUnit id="1029" loc="2.517">aut fetu pecorum aut cerealis mergite culmi,</TextUnit>
    <TextUnit id="1030" loc="2.518">proventuque oneret sulcos atque horrea vincat.</TextUnit>
    <TextUnit id="1031" loc="2.519">Venit hiems: teritur Sicyonia baca trapetis,</TextUnit>
    <TextUnit id="1032" loc="2.520">glande sues laeti redeunt, dant arbuta silvae;</TextUnit>
    <TextUnit id="1033" loc="2.521">et varios ponit fetus autumnus et alte</TextUnit>
    <TextUnit id="1034" loc="2.522">mitis in apricis coquitur vindemia saxis.</TextUnit>
    <TextUnit id="1035" loc="2.523">Interea dulces pendent circum oscula nati,</TextUnit>
    <TextUnit id="1036" loc="2.524">casta pudicitiam servat domus, ubera vaccae</TextUnit>
    <TextUnit id="1037" loc="2.525">lactea demittunt pinguesque in gramine laeto</TextUnit>
    <TextUnit id="1038" loc="2.526">inter se adversis luctantur cornibus haedi.</TextUnit>
    <TextUnit id="1039" loc="2.527">Ipse dies agitat festos fususque per herbam,</TextUnit>
    <TextUnit id="1040" loc="2.528">ignis ubi in medio et socii cratera coronant,</TextUnit>
    <TextUnit id="1041" loc="2.529">te libans, Lenaee, vocat pecorisque magistris</TextUnit>
    <TextUnit id="1042" loc="2.530">velocis iaculi certamina ponit in ulmo,</TextUnit>
    <TextUnit id="1043" loc="2.531">corporaque agresti nudant praedura palaestrae.</TextUnit>
    <TextUnit id="1044" loc="2.532">Hanc olim veteres vitam coluere Sabini,</TextUnit>
    <TextUnit id="1045" loc="2.533">hanc Remus et frater, sic fortis Etruria crevit</TextUnit>
    <TextUnit id="1046" loc="2.534">scilicet et rerum facta est pulcherrima Roma,</TextUnit>
    <TextUnit id="1047" loc="2.535">septemque una sibi muro circumdedit arces.</TextUnit>
    <TextUnit id="1048" loc="2.536">Ante etiam sceptrum Dictaei regis et ante</TextUnit>
    <TextUnit id="1049" loc="2.537">inpia quam caesis gens est epulata iuvencis,</TextUnit>
    <TextUnit id="1050" loc="2.538">aureus hanc vitam in terris Saturnus agebat;</TextUnit>
    <TextUnit id="1051" loc="2.539">necdum etiam audierant inflari classica, necdum</TextUnit>
    <TextUnit id="1052" loc="2.540">inpositos duris crepitare incudibus enses.</TextUnit>
    <TextUnit id="1053" loc="2.541">Sed nos inmensum spatiis confecimus aequor,</TextUnit>
    <TextUnit id="1054" loc="2.542">et iam tempus equum fumantia solvere colla.</TextUnit>
    <TextUnit id="1055" loc="3.1">Te quoque, magna Pales, et te memorande canemus</TextUnit>
    <TextUnit id="1056" loc="3.2">pastor ab Amphryso, vos, silvae amnesque Lycaei.</TextUnit>
    <TextUnit id="1057" loc="3.3">Cetera, quae vacuas tenuissent carmine mentes,</TextUnit>
    <TextUnit id="1058" loc="3.4">omnia iam volgata: quis aut Eurysthea durum</TextUnit>
    <TextUnit id="1059" loc="3.5">aut inlaudati nescit Busiridis aras?</TextUnit>
    <TextUnit id="1060" loc="3.6">Cui non dictus Hylas puer et Latonia Delos</TextUnit>
    <TextUnit id="1061" loc="3.7">Hippodameque umeroque Pelops insignis eburno,</TextUnit>
    <TextUnit id="1062" loc="3.8">acer equis? Temptanda via est, qua me quoque possim</TextUnit>
    <TextUnit id="1063" loc="3.9">tollere humo victorque virum volitare per ora.</TextUnit>
    <TextUnit id="1064" loc="3.10">Primus ego in patriam mecum, modo vita supersit,</TextUnit>
    <TextUnit id="1065" loc="3.11">Aonio rediens deducam vertice Musas;</TextUnit>
    <TextUnit id="1066" loc="3.12">primus Idumaeas referam tibi, Mantua, palmas,</TextUnit>
    <TextUnit id="1067" loc="3.13">et viridi in campo templum de marmore ponam</TextUnit>
    <TextUnit id="1068" loc="3.14">propter aquam. Tardis ingens ubi flexibus errat</TextUnit>
    <TextUnit id="1069" loc="3.15">Mincius et tenera praetexit arundine ripas.</TextUnit>
    <TextUnit id="1070" loc="3.16">In medio mihi Caesar erit templumque tenebit:</TextUnit>
    <TextUnit id="1071" loc="3.17">illi victor ego et Tyrio conspectus in ostro</TextUnit>
    <TextUnit id="1072" loc="3.18">centum quadriiugos agitabo ad flumina currus.</TextUnit>
    <TextUnit id="1073" loc="3.19">Cuncta mihi Alpheum linquens lucosque Molorchi</TextUnit>
    <TextUnit id="1074" loc="3.20">cursibus et crudo decernet Graecia caestu.</TextUnit>
    <TextUnit id="1075" loc="3.21">Ipse caput tonsae foliis ornatus olivae</TextUnit>
    <TextUnit id="1076" loc="3.22">dona feram. Iam nunc sollemnis ducere pompas</TextUnit>
    <TextUnit id="1077" loc="3.23">ad delubra iuvat caesosque videre iuvencos,</TextUnit>
    <TextUnit id="1078" loc="3.24">vel scaena ut versis discedat frontibus utque</TextUnit>
    <TextUnit id="1079" loc="3.25">purpurea intexti tollant aulaea Britanni.</TextUnit>
    <TextUnit id="1080" loc="3.26">In foribus pugnam ex auro solidoque elephanto</TextUnit>
    <TextUnit id="1081" loc="3.27">Gangaridum faciam victorisque arma Quirini,</TextUnit>
    <TextUnit id="1082" loc="3.28">atque hic undantem bello magnumque fluentem</TextUnit>
    <TextUnit id="1083" loc="3.29">Nilum ac navali surgentis aere columnas.</TextUnit>
    <TextUnit id="1084" loc="3.30">Addam urbes Asiae domitas pulsumque Niphaten</TextUnit>
    <TextUnit id="1085" loc="3.31">fidentemque fuga Parthum versisque sagittis,</TextUnit>
    <TextUnit id="1086" loc="3.32">et duo rapta manu diverso ex hoste tropaea</TextUnit>
    <TextUnit id="1087" loc="3.33">bisque triumphatas utroque ab litore gentes.</TextUnit>
    <TextUnit id="1088" loc="3.34">Stabunt et Parii lapides, spirantia signa,</TextUnit>
    <TextUnit id="1089" loc="3.35">Assaraci proles demissaeque ab Iove gentis</TextUnit>
    <TextUnit id="1090" loc="3.36">nomina, Trosque parens et Troiae Cynthius auctor.</TextUnit>
    <TextUnit id="1091" loc="3.37">Invidia infelix Furias amnemque severum</TextUnit>
    <TextUnit id="1092" loc="3.38">Cocyti metuet tortosque Ixionis anguis</TextUnit>
    <TextUnit id="1093" loc="3.39">immanemque rotam et non exsuperabile saxum.</TextUnit>
    <TextUnit id="1094" loc="3.40">Interea Dryadum silvas saltusque sequamur</TextUnit>
    <TextUnit id="1095" loc="3.41">intactos, tua, Maecenas, haud mollia iussa.</TextUnit>
    <TextUnit id="1096" loc="3.42">Te sine nil altum mens incohat; en age segnis</TextUnit>
    <TextUnit id="1097" loc="3.43">rumpe moras; vocat ingenti clamore Cithaeron</TextUnit>
    <TextUnit id="1098" loc="3.44">Taygetique canes domitrixque Epidaurus equorum</TextUnit>
    <TextUnit id="1099" loc="3.45">et vox adsensu nemorum ingeminata remugit.</TextUnit>
    <TextUnit id="1100" loc="3.46">Mox tamen ardentis accingar dicere pugnas</TextUnit>
    <TextUnit id="1101" loc="3.47">Caesaris et nomen fama tot ferre per annos,</TextUnit>
    <TextUnit id="1102" loc="3.48">Tithoni prima quot abest ab origine Caesar.</TextUnit>
    <TextUnit id="1103" loc="3.49">Seu quis Olympiacae miratus praemia palmae</TextUnit>
    <TextUnit id="1104" loc="3.50">pascit equos seu quis fortis ad aratra iuvencos,</TextUnit>
    <TextUnit id="1105" loc="3.51">corpora praecipue matrum legat. Optuma torvae</TextUnit>
    <TextUnit id="1106" loc="3.52">forma bovis, cui turpe caput, cui plurima cervix,</TextUnit>
    <TextUnit id="1107" loc="3.53">et crurum tenus a mento palearia pendent;</TextUnit>
    <TextUnit id="1108" loc="3.54">tum longo nullus lateri modus; omnia magna,</TextUnit>
    <TextUnit id="1109" loc="3.55">pes etiam; et camuris hirtae sub cornibus aures.</TextUnit>
    <TextUnit id="1110" loc="3.56">Nec mihi displiceat maculis insignis et albo,</TextUnit>
    <TextUnit id="1111" loc="3.57">aut iuga detractans interdumque aspera cornu</TextUnit>
    <TextUnit id="1112" loc="3.58">et faciem tauro propior, quaeque ardua tota,</TextUnit>
    <TextUnit id="1113" loc="3.59">et gradiens ima verrit vestigia cauda,</TextUnit>
    <TextUnit id="1114" loc="3.60">Aetas Lucinam iustosque pati hymenaeos</TextUnit>
    <TextUnit id="1115" loc="3.61">desinit ante decem, post quattuor incipit annos;</TextUnit>
    <TextUnit id="1116" loc="3.62">cetera nec feturae habilis nec fortis aratris.</TextUnit>
    <TextUnit id="1117" loc="3.63">Interea, superat gregibus dum laeta iuventas,</TextUnit>
    <TextUnit id="1118" loc="3.64">solve mares; mitte in Venerem pecuaria primus,</TextUnit>
    <TextUnit id="1119" loc="3.65">atque aliam ex alia generando suffice prolem.</TextUnit>
    <TextUnit id="1120" loc="3.66">Optuma quaeque dies miseris mortalibus aevi</TextUnit>
    <TextUnit id="1121" loc="3.67">prima fugit; subeunt morbi tristisque senectus</TextUnit>
    <TextUnit id="1122" loc="3.68">et labor, et durae rapit inclementia mortis.</TextUnit>
    <TextUnit id="1123" loc="3.69">Semper erunt, quarum mutari corpora malis:</TextUnit>
    <TextUnit id="1124" loc="3.70">semper enim refice ac, ne post amissa requiras,</TextUnit>
    <TextUnit id="1125" loc="3.71">ante veni et subolem armento sortire quotannis.</TextUnit>
    <TextUnit id="1126" loc="3.72">Nec non et pecori est idem dilectus equino.</TextUnit>
    <TextUnit id="1127" loc="3.73">Tu modo, quos in spem statues submittere gentis,</TextUnit>
    <TextUnit id="1128" loc="3.74">praecipuum iam inde a teneris impende laborem.</TextUnit>
    <TextUnit id="1129" loc="3.75">Continuo pecoris generosi pullus in arvis</TextUnit>
    <TextUnit id="1130" loc="3.76">altius ingreditur et mollia crura reponit;</TextUnit>
    <TextUnit id="1131" loc="3.77">primus et ire viam et fluvios temptare minaces</TextUnit>
    <TextUnit id="1132" loc="3.78">audet et ignoto sese committere ponti</TextUnit>
    <TextUnit id="1133" loc="3.79">nec vanos horret strepitus. Illi ardua cervix</TextUnit>
    <TextUnit id="1134" loc="3.80">argutumque caput, brevis alvus obesaque terga,</TextUnit>
    <TextUnit id="1135" loc="3.81">luxuriatque toris animosum pectus. Honesti</TextUnit>
    <TextUnit id="1136" loc="3.82">spadices glaucique, color deterrimus albis</TextUnit>
    <TextUnit id="1137" loc="3.83">et gilvo. Tum, si qua sonum procul arma dedere</TextUnit>
    <TextUnit id="1138" loc="3.84">stare loco nescit, micat auribus et tremit artus</TextUnit>
    <TextUnit id="1139" loc="3.85">collectumque premens volvit sub naribus ignem.</TextUnit>
    <TextUnit id="1140" loc="3.86">Densa iuba, et dextro iactata recumbit in armo;</TextUnit>
    <TextUnit id="1141" loc="3.87">at duplex agitur per lumbos spina, cavatque</TextUnit>
    <TextUnit id="1142" loc="3.88">tellurem et solido graviter sonat ungula cornu.</TextUnit>
    <TextUnit id="1143" loc="3.89">Talis Amyclaei domitus Pollucis habenis</TextUnit>
    <TextUnit id="1144" loc="3.90">Cyllarus et, quorum Grai meminere poetae,</TextUnit>
    <TextUnit id="1145" loc="3.91">Martis equi biiuges et magni currus Achilli.</TextUnit>
    <TextUnit id="1146" loc="3.92">Talis et ipse iubam cervice effundit equina</TextUnit>
    <TextUnit id="1147" loc="3.93">coniugis adventu pernix Saturnus et altum</TextUnit>
    <TextUnit id="1148" loc="3.94">Pelion hinnitu fugiens implevit acuto.</TextUnit>
    <TextUnit id="1149" loc="3.95">Hunc quoque, ubi aut morbo gravis aut iam segnior annis</TextUnit>
    <TextUnit id="1150" loc="3.96">deficit, abde domo nec turpi ignosce senectae.</TextUnit>
    <TextUnit id="1151" loc="3.97">frigidus in Venerem senior, frustraque laborem</TextUnit>
    <TextUnit id="1152" loc="3.98">ingratum trahit, et, si quando ad proelia ventum est,</TextUnit>
    <TextUnit id="1153" loc="3.99">ut quondam in stipulis magnus sine viribus ignis,</TextUnit>
    <TextUnit id="1154" loc="3.100">incassum furit. Ergo animos aevumque notabis</TextUnit>
    <TextUnit id="1155" loc="3.101">praecipue; hinc alias artis prolemque parentum</TextUnit>
    <TextUnit id="1156" loc="3.102">et quis cuique dolor victo, quae gloria palmae.</TextUnit>
    <TextUnit id="1157" loc="3.103">Nonne vides, cum praecipiti certamine campum</TextUnit>
    <TextUnit id="1158" loc="3.104">corripuere ruuntque effusi carcere currus,</TextUnit>
    <TextUnit id="1159" loc="3.105">cum spes arrectae iuvenum, exsultantiaque haurit</TextUnit>
    <TextUnit id="1160" loc="3.106">corda pavor pulsans? Illi instant verbere torto</TextUnit>
    <TextUnit id="1161" loc="3.107">et proni dant lora, volat vi fervidus axis;</TextUnit>
    <TextUnit id="1162" loc="3.108">iamque humiles, iamque elati sublime videntur</TextUnit>
    <TextUnit id="1163" loc="3.109">aera per vacuum ferri atque adsurgere in auras;</TextUnit>
    <TextUnit id="1164" loc="3.110">nec mora nec requies; at fulvae nimbus harenae</TextUnit>
    <TextUnit id="1165" loc="3.111">tollitur, umescunt spumis flatuque sequentum:</TextUnit>
    <TextUnit id="1166" loc="3.112">tantus amor laudum, tantae est victoria curae.</TextUnit>
    <TextUnit id="1167" loc="3.113">Primus Erichthonius currus et quattuor ausus</TextUnit>
    <TextUnit id="1168" loc="3.114">iungere equos rapidusque rotis insistere victor</TextUnit>
    <TextUnit id="1169" loc="3.115">Frena Pelethronii Lapithae gyrosque dedere</TextUnit>
    <TextUnit id="1170" loc="3.116">impositi dorso atque equitem docuere sub armis</TextUnit>
    <TextUnit id="1171" loc="3.117">insultare solo et gressus glomerare superbos.</TextUnit>
    <TextUnit id="1172" loc="3.118">Aequus uterque labor, aeque iuvenemque magistri</TextUnit>
    <TextUnit id="1173" loc="3.119">exquirunt calidumque animis et cursibus acrem,</TextUnit>
    <TextUnit id="1174" loc="3.120">quamvis saepe fuga versos ille egerit hostis</TextUnit>
    <TextUnit id="1175" loc="3.121">et patriam Epirum referat fortisque Mycenas</TextUnit>
    <TextUnit id="1176" loc="3.122">Neptunique ipsa deducat origine gentem.</TextUnit>
    <TextUnit id="1177" loc="3.123">His animadversis instant sub tempus et omnis</TextUnit>
    <TextUnit id="1178" loc="3.124">impendunt curas denso distendere pingui,</TextUnit>
    <TextUnit id="1179" loc="3.125">quem legere ducem et pecori dixere maritum;</TextUnit>
    <TextUnit id="1180" loc="3.126">florentisque secant herbas fluviosque ministrant</TextUnit>
    <TextUnit id="1181" loc="3.127">farraque, ne blando nequeat superesse labori</TextUnit>
    <TextUnit id="1182" loc="3.128">invalidique patrum referant ieiunia nati.</TextUnit>
    <TextUnit id="1183" loc="3.129">Ipsa autem macie tenuant armenta volentes,</TextUnit>
    <TextUnit id="1184" loc="3.130">atque, ubi concubitus primos iam nota voluptas</TextUnit>
    <TextUnit id="1185" loc="3.131">sollicitat, frondesque negant et fontibus arcent.</TextUnit>
    <TextUnit id="1186" loc="3.132">Saepe etiam cursu quatiunt et sole fatigant,</TextUnit>
    <TextUnit id="1187" loc="3.133">cum graviter tunsis gemit area frugibus et cum</TextUnit>
    <TextUnit id="1188" loc="3.134">surgentem ad Zephyrum paleae iactantur inanes.</TextUnit>
    <TextUnit id="1189" loc="3.135">Hoc faciunt, nimio ne luxu obtunsior usus</TextUnit>
    <TextUnit id="1190" loc="3.136">sit genitali arvo et sulcos oblimet inertis,</TextUnit>
    <TextUnit id="1191" loc="3.137">sed rapiat sitiens Venerem interiusque recondat.</TextUnit>
    <TextUnit id="1192" loc="3.138">Rursus cura patrum cadere et succedere matrum</TextUnit>
    <TextUnit id="1193" loc="3.139">incipit. Exactis gravidae cum mensibus errant,</TextUnit>
    <TextUnit id="1194" loc="3.140">non illas gravibus quisquam iuga ducere plaustris,</TextUnit>
    <TextUnit id="1195" loc="3.141">non saltu superare viam sit passus et acri</TextUnit>
    <TextUnit id="1196" loc="3.142">carpere prata fuga fluviosque innare rapacis.</TextUnit>
    <TextUnit id="1197" loc="3.143">Saltibus in vacuis pascunt et plena secundum</TextUnit>
    <TextUnit id="1198" loc="3.144">flumina, muscus ubi et viridissima gramine ripa,</TextUnit>
    <TextUnit id="1199" loc="3.145">speluncaeque tegant et saxea procubet umbra.</TextUnit>
    <TextUnit id="1200" loc="3.146">Est lucos Silari circa ilicibusque; virentem</TextUnit>
    <TextUnit id="1201" loc="3.147">plurimus Alburnum volitans, cui nomen asilo</TextUnit>
    <TextUnit id="1202" loc="3.148">Romanum est, oestrum Grai vertere vocantes,</TextUnit>
    <TextUnit id="1203" loc="3.149">asper, acerba sonans, quo tota exterrita silvis</TextUnit>
    <TextUnit id="1204" loc="3.150">diffugiunt armenta; furit mugitibus aether</TextUnit>
    <TextUnit id="1205" loc="3.151">concussus silvaeque et sicci ripa Tanagri.</TextUnit>
    <TextUnit id="1206" loc="3.152">Hoc quondam monstro horribilis exercuit iras</TextUnit>
    <TextUnit id="1207" loc="3.153">Inachiae Iuno pestem meditata iuvencae.</TextUnit>
    <TextUnit id="1208" loc="3.154">Hunc quoque, nam mediis fervoribus acrior instat,</TextUnit>
    <TextUnit id="1209" loc="3.155">arcebis gravido pecori, armentaque pasces</TextUnit>
    <TextUnit id="1210" loc="3.156">sole recens orto aut noctem ducentibus astris.</TextUnit>
    <TextUnit id="1211" loc="3.157">Post partum cura in vitulos traducitur omnis,</TextUnit>
    <TextUnit id="1212" loc="3.158">continuoque notas et nomina gentis inurunt</TextUnit>
    <TextUnit id="1213" loc="3.159">et quos aut pecori malint submittere habendo</TextUnit>
    <TextUnit id="1214" loc="3.160">aut aris servare sacros aut scindere terram</TextUnit>
    <TextUnit id="1215" loc="3.161">et campum horrentem fractis invertere glaebis.</TextUnit>
    <TextUnit id="1216" loc="3.162">Cetera pascuntur viridis armenta per herbas:</TextUnit>
    <TextUnit id="1217" loc="3.163">Tu quos ad studium atque usum formabis agrestem,</TextUnit>
    <TextUnit id="1218" loc="3.164">iam vitulos hortare viamque insiste domandi,</TextUnit>
    <TextUnit id="1219" loc="3.165">dum faciles animi iuvenum, dum mobilis aetas.</TextUnit>
    <TextUnit id="1220" loc="3.166">Ac primum laxos tenui de vimine circlos</TextUnit>
    <TextUnit id="1221" loc="3.167">cervici subnecte; dehinc, ubi libera colla</TextUnit>
    <TextUnit id="1222" loc="3.168">servitio adsuerint, ipsis e torquibus aptos</TextUnit>
    <TextUnit id="1223" loc="3.169">iunge pares et coge gradum conferre iuvencos;</TextUnit>
    <TextUnit id="1224" loc="3.170">atque illis iam saepe rotae ducantur inanes</TextUnit>
    <TextUnit id="1225" loc="3.171">per terram et summo vestigia pulvere signent;</TextUnit>
    <TextUnit id="1226" loc="3.172">post valido nitens sub pondere faginus axis</TextUnit>
    <TextUnit id="1227" loc="3.173">instrepat et iunctos temo trahat aereus orbes.</TextUnit>
    <TextUnit id="1228" loc="3.174">Interea pubi indomitae non gramina tantum</TextUnit>
    <TextUnit id="1229" loc="3.175">nec vescas salicum frondes ulvamque palustrem,</TextUnit>
    <TextUnit id="1230" loc="3.176">sed frumenta manu carpes sata; nec tibi fetae</TextUnit>
    <TextUnit id="1231" loc="3.177">more patrum nivea implebunt mulctraria vaccae,</TextUnit>
    <TextUnit id="1232" loc="3.178">sed tota in dulcis consument ubera natos.</TextUnit>
    <TextUnit id="1233" loc="3.179">Sin ad bella magis studium turmasque ferocis,</TextUnit>
    <TextUnit id="1234" loc="3.180">aut Alphea rotis praelabi flumina Pisae</TextUnit>
    <TextUnit id="1235" loc="3.181">et Iovis in luco currus agitare volantis:</TextUnit>
    <TextUnit id="1236" loc="3.182">primus equi labor est, animos atque arma videre</TextUnit>
    <TextUnit id="1237" loc="3.183">bellantum lituosque pati tractuque gementem</TextUnit>
    <TextUnit id="1238" loc="3.184">ferre rotam et stabulo frenos audire sonantis;</TextUnit>
    <TextUnit id="1239" loc="3.185">tum magis atque magis blandis gaudere magistri</TextUnit>
    <TextUnit id="1240" loc="3.186">laudibus et plausae sonitum cervicis amare.</TextUnit>
    <TextUnit id="1241" loc="3.187">Atque haec iam primo depulsus ab ubere matris</TextUnit>
    <TextUnit id="1242" loc="3.188">audeat, inque vicem det mollibus ora capistris</TextUnit>
    <TextUnit id="1243" loc="3.189">invalidus etiamque tremens, etiam inscius aevi.</TextUnit>
    <TextUnit id="1244" loc="3.190">At tribus exactis ubi quarta accesserit aestas,</TextUnit>
    <TextUnit id="1245" loc="3.191">carpere mox gyrum incipiat gradibusque sonare</TextUnit>
    <TextUnit id="1246" loc="3.192">compositis sinuetque alterna volumina crurum</TextUnit>
    <TextUnit id="1247" loc="3.193">sitque laboranti similis; tum cursibus auras,</TextUnit>
    <TextUnit id="1248" loc="3.194">tum vocet, ac per aperta volans ceu liber habenis</TextUnit>
    <TextUnit id="1249" loc="3.195">aequora vix summa vestigia ponat harena;</TextUnit>
    <TextUnit id="1250" loc="3.196">qualis Hyperboreis Aquilo cum densus ab oris</TextUnit>
    <TextUnit id="1251" loc="3.197">incubuit, Scythiaeque hiemes atque arida differt</TextUnit>
    <TextUnit id="1252" loc="3.198">nubila: tum segetes altae campique natantes</TextUnit>
    <TextUnit id="1253" loc="3.199">lenibus horrescunt flabris summaeque sonorem</TextUnit>
    <TextUnit id="1254" loc="3.200">dant silvae longique urgent ad litora fluctus;</TextUnit>
    <TextUnit id="1255" loc="3.201">ille volat simul arva fuga, simul aequora verrens</TextUnit>
    <TextUnit id="1256" loc="3.202">Hinc vel ad Elei metas et maxuma campi</TextUnit>
    <TextUnit id="1257" loc="3.203">sudabit spatia et spumas aget ore cruentas,</TextUnit>
    <TextUnit id="1258" loc="3.204">Belgica vel molli melius feret esseda collo.</TextUnit>
    <TextUnit id="1259" loc="3.205">Tum demum crassa magnum farragine corpus</TextUnit>
    <TextUnit id="1260" loc="3.206">crescere iam domitis sinito: namque ante domandum</TextUnit>
    <TextUnit id="1261" loc="3.207">ingentis tollent animos prensique negabunt</TextUnit>
    <TextUnit id="1262" loc="3.208">verbera lenta pati et duris parere lupatis.</TextUnit>
    <TextUnit id="1263" loc="3.209">Sed non ulla magis viris industria firmat,</TextUnit>
    <TextUnit id="1264" loc="3.210">quam Venerem et caeci stimulos avertere amoris,</TextUnit>
    <TextUnit id="1265" loc="3.211">sive boum sive est cui gratior usus equorum.</TextUnit>
    <TextUnit id="1266" loc="3.212">Atque ideo tauros procul atque in sola relegant</TextUnit>
    <TextUnit id="1267" loc="3.213">pascua post montem oppositum et trans flumina lata,</TextUnit>
    <TextUnit id="1268" loc="3.214">aut intus clausos satura ad praesepia servant.</TextUnit>
    <TextUnit id="1269" loc="3.215">Carpit enim viris paulatim uritque videndo</TextUnit>
    <TextUnit id="1270" loc="3.216">femina nec nemorum patitur meminisse nec herbae</TextUnit>
    <TextUnit id="1271" loc="3.217">dulcibus illa quidem inlecebris, et saepe superbos</TextUnit>
    <TextUnit id="1272" loc="3.218">cornibus inter se subigit decernere amantis.</TextUnit>
    <TextUnit id="1273" loc="3.219">Pascitur in magna Sila formosa iuvenca:</TextUnit>
    <TextUnit id="1274" loc="3.220">illi alternantes multa vi proelia miscent</TextUnit>
    <TextUnit id="1275" loc="3.221">volneribus crebris, lavit ater corpora sanguis,</TextUnit>
    <TextUnit id="1276" loc="3.222">versaque in obnixos urguentur cornua vasto</TextUnit>
    <TextUnit id="1277" loc="3.223">cum gemitu, reboant silvaeque et longus Olympus</TextUnit>
    <TextUnit id="1278" loc="3.224">Nec mos bellantis una stabulare, sed alter</TextUnit>
    <TextUnit id="1279" loc="3.225">victus abit longeque ignotis exulat oris,</TextUnit>
    <TextUnit id="1280" loc="3.226">multa gemens ignominiam plagasque superbi</TextUnit>
    <TextUnit id="1281" loc="3.227">victoris, tum, quos amisit inultus, amores;</TextUnit>
    <TextUnit id="1282" loc="3.228">et stabula aspectans regnis excessit avitis.</TextUnit>
    <TextUnit id="1283" loc="3.229">Ergo omni cura viris exercet et inter</TextUnit>
    <TextUnit id="1284" loc="3.230">dura iacet pernix instrato saxa cubili</TextUnit>
    <TextUnit id="1285" loc="3.231">frondibus hirsutis et carice pastus acuta,</TextUnit>
    <TextUnit id="1286" loc="3.232">et temptat sese atque irasci in cornua discit</TextUnit>
    <TextUnit id="1287" loc="3.233">arboris obnixus trunco ventosque lacessit</TextUnit>
    <TextUnit id="1288" loc="3.234">ictibus et sparsa ad pugnam proludit harena.</TextUnit>
    <TextUnit id="1289" loc="3.235">Post ubi collectum robur viresque refectae</TextUnit>
    <TextUnit id="1290" loc="3.236">signa movet praecepsque oblitum fertur in hostem:</TextUnit>
    <TextUnit id="1291" loc="3.237">fluctus uti medio coepit cum albescere ponto</TextUnit>
    <TextUnit id="1292" loc="3.238">longius ex altoque sinum trahit, utque volutus</TextUnit>
    <TextUnit id="1293" loc="3.239">ad terras immane sonat per saxa neque ipso</TextUnit>
    <TextUnit id="1294" loc="3.240">monte minor procumbit, at ima exaestuat unda</TextUnit>
    <TextUnit id="1295" loc="3.241">verticibus nigramque alte subiectat harenam.</TextUnit>
    <TextUnit id="1296" loc="3.242">Omne adeo genus in terris hominumque ferarumque,</TextUnit>
    <TextUnit id="1297" loc="3.243">et genus aequoreum, pecudes pictaeque volucres,</TextUnit>
    <TextUnit id="1298" loc="3.244">in furias. ignemque ruunt. Amor omnibus idem.</TextUnit>
    <TextUnit id="1299" loc="3.245">Tempore non alio catulorum oblita leaena</TextUnit>
    <TextUnit id="1300" loc="3.246">saevior erravit campis, nec funera volgo</TextUnit>
    <TextUnit id="1301" loc="3.247">tam multa informes ursi stragemque dedere</TextUnit>
    <TextUnit id="1302" loc="3.248">per silvas; tum saevus aper, tum pessima tigris;</TextUnit>
    <TextUnit id="1303" loc="3.249">heu male tum Libyae solis erratur in agris.</TextUnit>
    <TextUnit id="1304" loc="3.250">Nonne vides, ut tota tremor pertemptet equorum</TextUnit>
    <TextUnit id="1305" loc="3.251">corpora, si tantum notas odor attulit auras?</TextUnit>
    <TextUnit id="1306" loc="3.252">Ac neque eos iam frena virum neque verbera saeva</TextUnit>
    <TextUnit id="1307" loc="3.253">non scopuli rupesque cavae atque obiecta retardant</TextUnit>
    <TextUnit id="1308" loc="3.254">flumina correptosque unda torquentia montis.</TextUnit>
    <TextUnit id="1309" loc="3.255">Ipse ruit dentesque Sabellicus exacuit sus</TextUnit>
    <TextUnit id="1310" loc="3.256">et pede prosubigit terram, fricat arbore costas</TextUnit>
    <TextUnit id="1311" loc="3.257">atque hinc atque illinc umeros ad volnera durat.</TextUnit>
    <TextUnit id="1312" loc="3.258">Quid iuvenis, magnum cui versat in ossibus ignem</TextUnit>
    <TextUnit id="1313" loc="3.259">durus amor? Nempe abruptis turbata procellis</TextUnit>
    <TextUnit id="1314" loc="3.260">nocte natat caeca serus freta; quem super ingens</TextUnit>
    <TextUnit id="1315" loc="3.261">porta tonat caeli et scopulis inlisa reclamant</TextUnit>
    <TextUnit id="1316" loc="3.262">aequora; nec miseri possunt revocare parentes</TextUnit>
    <TextUnit id="1317" loc="3.263">nec moritura super crudeli funere virgo.</TextUnit>
    <TextUnit id="1318" loc="3.264">Quid lynces Bacchi variae et genus acre luporum</TextUnit>
    <TextUnit id="1319" loc="3.265">atque canum? Quid, quae imbelles dant proelia cervi?</TextUnit>
    <TextUnit id="1320" loc="3.266">Scilicet ante omnis furor est insignis equarum;</TextUnit>
    <TextUnit id="1321" loc="3.267">et mentem Venus ipsa dedit, quo tempore Glauci</TextUnit>
    <TextUnit id="1322" loc="3.268">Potniades malis membra absumpsere quadrigae.</TextUnit>
    <TextUnit id="1323" loc="3.269">Illas ducit amor trans Gargara transque sonantem</TextUnit>
    <TextUnit id="1324" loc="3.270">Ascanium; superant montis et flumina tranant.</TextUnit>
    <TextUnit id="1325" loc="3.271">Continuoque avidis ubi subdita flamma medullis,</TextUnit>
    <TextUnit id="1326" loc="3.272">vere magis, quia vere calor redit ossibus: illae</TextUnit>
    <TextUnit id="1327" loc="3.273">ore omnes versae in Zephyrum stant rupibus altis,</TextUnit>
    <TextUnit id="1328" loc="3.274">exceptantque levis auras et saepe sine ullis</TextUnit>
    <TextUnit id="1329" loc="3.275">coniugiis vento gravidae, mirabile dictu,</TextUnit>
    <TextUnit id="1330" loc="3.276">saxa per et scopulos et depressas convallis</TextUnit>
    <TextUnit id="1331" loc="3.277">diffugiunt, non, Eure, tuos, neque solis ad ortus,</TextUnit>
    <TextUnit id="1332" loc="3.278">in Borean caurumque, aut unde nigerrimus auster</TextUnit>
    <TextUnit id="1333" loc="3.279">nascitur et pluvio contristat frigore caelum.</TextUnit>
    <TextUnit id="1334" loc="3.280">Hic demum, hippomanes vero quod nomine dicunt</TextUnit>
    <TextUnit id="1335" loc="3.281">pastores, lentum destillat ab inguine virus,</TextUnit>
    <TextUnit id="1336" loc="3.282">hippomanes, quod saepe malae legere novercae</TextUnit>
    <TextUnit id="1337" loc="3.283">miscueruntque herbas et non innoxia verba.</TextUnit>
    <TextUnit id="1338" loc="3.284">Sed fugit interea, fugit inreparabile tempus,</TextUnit>
    <TextUnit id="1339" loc="3.285">singula dum capti circumvectamur amore.</TextUnit>
    <TextUnit id="1340" loc="3.286">Hoc satis armentis: superat pars altera curae,</TextUnit>
    <TextUnit id="1341" loc="3.287">lanigeros agitare greges hirtasque capellas.</TextUnit>
    <TextUnit id="1342" loc="3.288">Hic labor, hinc laudem fortes sperate coloni.</TextUnit>
    <TextUnit id="1343" loc="3.289">Nec sum animi dubius, verbis ea vincere magnum</TextUnit>
    <TextUnit id="1344" loc="3.290">quam sit, et angustis hunc addere rebus honorem;</TextUnit>
    <TextUnit id="1345" loc="3.291">sed me Parnasi deserta per ardua dulcis</TextUnit>
    <TextUnit id="1346" loc="3.292">raptat amor; iuvat ire iugis, qua nulla priorum</TextUnit>
    <TextUnit id="1347" loc="3.293">Castaliam molli devertitur orbita clivo.</TextUnit>
    <TextUnit id="1348" loc="3.294">Nunc, veneranda Pales, magno nunc ore sonandum</TextUnit>
    <TextUnit id="1349" loc="3.295">Incipiens stabulis edico in mollibus herbam</TextUnit>
    <TextUnit id="1350" loc="3.296">carpere ovis, dum mox frondosa reducitur aestas,</TextUnit>
    <TextUnit id="1351" loc="3.297">et multa duram stipula filicumque maniplis</TextUnit>
    <TextUnit id="1352" loc="3.298">sternere subter humum, glacies ne frigida laedat</TextUnit>
    <TextUnit id="1353" loc="3.299">molle pecus scabiemque ferat turpisque podagras.</TextUnit>
    <TextUnit id="1354" loc="3.300">Post hinc digressus iubeo frondentia capris</TextUnit>
    <TextUnit id="1355" loc="3.301">arbuta sufficere et fluvios praebere recentis</TextUnit>
    <TextUnit id="1356" loc="3.302">et stabula a ventis hiberno opponere soli</TextUnit>
    <TextUnit id="1357" loc="3.303">ad medium conversa diem, cum frigidus olim</TextUnit>
    <TextUnit id="1358" loc="3.304">iam cadit extremoque inrorat Aquarius anno.</TextUnit>
    <TextUnit id="1359" loc="3.305">Haec quoque non cura nobis leviore tuendae,</TextUnit>
    <TextUnit id="1360" loc="3.306">nec minor usus erit, quamvis Milesia magno</TextUnit>
    <TextUnit id="1361" loc="3.307">vellera mutentur Tyrios incocta rubores:</TextUnit>
    <TextUnit id="1362" loc="3.308">densior hinc suboles, hinc largi copia lactis;</TextUnit>
    <TextUnit id="1363" loc="3.309">quam magis exhausto spumaverit ubere mulctra,</TextUnit>
    <TextUnit id="1364" loc="3.310">laeta magis pressis manabunt flumina mammis.</TextUnit>
    <TextUnit id="1365" loc="3.311">Nec minus interea barbas incanaque menta</TextUnit>
    <TextUnit id="1366" loc="3.312">Cinyphii tondent hirci saetasque comantis</TextUnit>
    <TextUnit id="1367" loc="3.313">usum in castrorum et miseris velamina nautis.</TextUnit>
    <TextUnit id="1368" loc="3.314">Pascuntur vero silvas et summa Lycaei</TextUnit>
    <TextUnit id="1369" loc="3.315">horrentisque rubos et amantis ardua dumos:</TextUnit>
    <TextUnit id="1370" loc="3.316">atque ipsae memores redeunt in tecta suosque</TextUnit>
    <TextUnit id="1371" loc="3.317">ducunt et gravido superant vix ubere limen.</TextUnit>
    <TextUnit id="1372" loc="3.318">Ergo omni studio glaciem ventosque nivalis</TextUnit>
    <TextUnit id="1373" loc="3.319">quo minor est illis curae mortalis egestas,</TextUnit>
    <TextUnit id="1374" loc="3.320">avertes victumque feres et virgea laetus</TextUnit>
    <TextUnit id="1375" loc="3.321">pabula, nec tota claudes faenilia bruma.</TextUnit>
    <TextUnit id="1376" loc="3.322">At vero Zephyris cum laeta vocantibus aestas</TextUnit>
    <TextUnit id="1377" loc="3.323">in saltus utrumque gregem atque in pascua mittet,</TextUnit>
    <TextUnit id="1378" loc="3.324">Luciferi primo cum sidere frigida rura</TextUnit>
    <TextUnit id="1379" loc="3.325">carpamus, dum mane novum, dum gramina canent,</TextUnit>
    <TextUnit id="1380" loc="3.326">et ros in tenera pecori gratissimus herba.</TextUnit>
    <TextUnit id="1381" loc="3.327">Inde ubi quarta sitim caeli collegerit hora</TextUnit>
    <TextUnit id="1382" loc="3.328">et cantu querulae rumpent arbusta cicadae,</TextUnit>
    <TextUnit id="1383" loc="3.329">ad puteos aut alta greges ad stagna iubebo</TextUnit>
    <TextUnit id="1384" loc="3.330">currentem ilignis potare canalibus undam;</TextUnit>
    <TextUnit id="1385" loc="3.331">aestibus at mediis umbrosam exquirere vallem,</TextUnit>
    <TextUnit id="1386" loc="3.332">sicubi magna Iovis antiquo robore quercus</TextUnit>
    <TextUnit id="1387" loc="3.333">ingentis tendat ramos, aut sicubi nigrum</TextUnit>
    <TextUnit id="1388" loc="3.334">ilicibus crebris sacra nemus accubet umbra;</TextUnit>
    <TextUnit id="1389" loc="3.335">tum tenuis dare rursus aquas et pascere rursus</TextUnit>
    <TextUnit id="1390" loc="3.336">solis ad occasum, cum frigidus aera vesper</TextUnit>
    <TextUnit id="1391" loc="3.337">temperat et saltus reficit iam roscida luna</TextUnit>
    <TextUnit id="1392" loc="3.338">litoraque alcyonem resonant, acalanthida dumi.</TextUnit>
    <TextUnit id="1393" loc="3.339">Quid tibi pastores Libyae, quid pascua versu</TextUnit>
    <TextUnit id="1394" loc="3.340">prosequar et raris habitata mapalia tectis?</TextUnit>
    <TextUnit id="1395" loc="3.341">Saepe diem noctemque et totum ex ordine mensem</TextUnit>
    <TextUnit id="1396" loc="3.342">pascitur itque pecus longa in deserta sine ullis</TextUnit>
    <TextUnit id="1397" loc="3.343">hospitiis: tantum campi iacet. Omnia secum</TextUnit>
    <TextUnit id="1398" loc="3.344">armentarius Afer agit, tectumque laremque</TextUnit>
    <TextUnit id="1399" loc="3.345">armaque Amyclaeumque canem Cressamque pharetram;</TextUnit>
    <TextUnit id="1400" loc="3.346">non secus ac patriis acer Romanus in armis</TextUnit>
    <TextUnit id="1401" loc="3.347">iniusto sub fasce viam cum carpit et hosti</TextUnit>
    <TextUnit id="1402" loc="3.348">ante expectatum positis stat in agmine castris.</TextUnit>
    <TextUnit id="1403" loc="3.349">At non, qua Scythiae gentes Maeotiaque unda,</TextUnit>
    <TextUnit id="1404" loc="3.350">turbidus et torquens flaventis Hister harenas,</TextUnit>
    <TextUnit id="1405" loc="3.351">quaque redit medium Rhodope porrecta sub axem.</TextUnit>
    <TextUnit id="1406" loc="3.352">Illic clausa tenent stabulis armenta, neque ullae</TextUnit>
    <TextUnit id="1407" loc="3.353">aut herbae campo apparent aut arbore frondes;</TextUnit>
    <TextUnit id="1408" loc="3.354">sed iacet aggeribus niveis informis et alto</TextUnit>
    <TextUnit id="1409" loc="3.355">terra gelu late septemque adsurgit in ulnas.</TextUnit>
    <TextUnit id="1410" loc="3.356">Semper hiemps, semper spirantes frigora cauri.</TextUnit>
    <TextUnit id="1411" loc="3.357">Tum Sol pallentis haud umquam discutit umbras,</TextUnit>
    <TextUnit id="1412" loc="3.358">nec cum invectus equis altum petit aethera, nec cum</TextUnit>
    <TextUnit id="1413" loc="3.359">praecipitem Oceani rubro lavit aequore currum.</TextUnit>
    <TextUnit id="1414" loc="3.360">Concrescunt subitae currenti in flumine crustae</TextUnit>
    <TextUnit id="1415" loc="3.361">undaque iam tergo ferratos sustinet orbis,</TextUnit>
    <TextUnit id="1416" loc="3.362">puppibus illa prius, patulis nunc hospita plaustris;</TextUnit>
    <TextUnit id="1417" loc="3.363">aeraque dissiliunt vulgo vestesque rigescunt</TextUnit>
    <TextUnit id="1418" loc="3.364">indutae caeduntque securibus umida vina</TextUnit>
    <TextUnit id="1419" loc="3.365">et totae solidam in glaciem vertere lacunae</TextUnit>
    <TextUnit id="1420" loc="3.366">stiriaque impexis induruit horrida barbis.</TextUnit>
    <TextUnit id="1421" loc="3.367">Interea toto non setius aere ninguit:</TextUnit>
    <TextUnit id="1422" loc="3.368">intereunt pecudes, stant circumfusa pruinis</TextUnit>
    <TextUnit id="1423" loc="3.369">corpora magna boum, confertoque agmine cervi</TextUnit>
    <TextUnit id="1424" loc="3.370">torpent mole nova et summis vix cornibus extant.</TextUnit>
    <TextUnit id="1425" loc="3.371">Hos non immissis canibus, non cassibus ullis</TextUnit>
    <TextUnit id="1426" loc="3.372">puniceaeve agitant pavidos formidine pennae,</TextUnit>
    <TextUnit id="1427" loc="3.373">sed frustra oppositum trudentis pectore montem</TextUnit>
    <TextUnit id="1428" loc="3.374">comminus obtruncant ferro graviterque rudentis</TextUnit>
    <TextUnit id="1429" loc="3.375">caedunt et magno laeti clamore reportant.</TextUnit>
    <TextUnit id="1430" loc="3.376">Ipsi in defossis specubus secura sub alta</TextUnit>
    <TextUnit id="1431" loc="3.377">otia agunt terra congestaque robora totasque</TextUnit>
    <TextUnit id="1432" loc="3.378">advolvere focis ulmos ignique dedere.</TextUnit>
    <TextUnit id="1433" loc="3.379">Hic noctem ludo ducunt et pocula laeti</TextUnit>
    <TextUnit id="1434" loc="3.380">fermento atque acidis imitantur vitea sorbis.</TextUnit>
    <TextUnit id="1435" loc="3.381">Talis Hyperboreo septem subiecta trioni</TextUnit>
    <TextUnit id="1436" loc="3.382">gens effrena virum Rhiphaeo tunditur euro</TextUnit>
    <TextUnit id="1437" loc="3.383">et pecudum fulvis velatur corpora saetis.</TextUnit>
    <TextUnit id="1438" loc="3.384">Si tibi lanitium curae, primum aspera silva,</TextUnit>
    <TextUnit id="1439" loc="3.385">lappaeque tribolique, absint; fuge pabula laeta;</TextUnit>
    <TextUnit id="1440" loc="3.386">Continuoque greges villis lege mollibus albos.</TextUnit>
    <TextUnit id="1441" loc="3.387">Illum autem, quamvis aries sit candidus ipse,</TextUnit>
    <TextUnit id="1442" loc="3.388">nigra subest udo tantum cui lingua palato,</TextUnit>
    <TextUnit id="1443" loc="3.389">reice, ne maculis infuscet vellera pullis</TextUnit>
    <TextUnit id="1444" loc="3.390">nascentum, plenoque alium circumspice campo.</TextUnit>
    <TextUnit id="1445" loc="3.391">Munere sic niveo lanae, si credere dignum est,</TextUnit>
    <TextUnit id="1446" loc="3.392">Pan deus Arcadiae captam te, Luna, fefellit</TextUnit>
    <TextUnit id="1447" loc="3.393">in nemora alta vocans; nec tu aspernata vocantem.</TextUnit>
    <TextUnit id="1448" loc="3.394">At cui lactis amor, cytisum lotosque frequentis</TextUnit>
    <TextUnit id="1449" loc="3.395">ipse manu salsasque ferat praesepibus herbas.</TextUnit>
    <TextUnit id="1450" loc="3.396">Hinc et amant fluvios magis et magis ubera tendunt</TextUnit>
    <TextUnit id="1451" loc="3.397">et salis occultum referunt in lacte saporem.</TextUnit>
    <TextUnit id="1452" loc="3.398">Multi iam excretos prohibent a matribus haedos</TextUnit>
    <TextUnit id="1453" loc="3.399">primaque ferratis praefigunt ora capistris.</TextUnit>
    <TextUnit id="1454" loc="3.400">Quod surgente die mulsere horisque diurnis,</TextUnit>
    <TextUnit id="1455" loc="3.401">nocte premunt; quod iam tenebris et sole cadente,</TextUnit>
    <TextUnit id="1456" loc="3.402">sub lucem exportant calathis adit oppida pastor;</TextUnit>
    <TextUnit id="1457" loc="3.403">aut parco sale contingunt hiemique reponunt.</TextUnit>
    <TextUnit id="1458" loc="3.404">Nec tibi cura canum fuerit postrema, sed una</TextUnit>
    <TextUnit id="1459" loc="3.405">velocis Spartae catulos acremque Molossum</TextUnit>
    <TextUnit id="1460" loc="3.406">pasce sero pingui. Numquam custodibus illis</TextUnit>
    <TextUnit id="1461" loc="3.407">nocturnum stabulis furem incursusque luporum</TextUnit>
    <TextUnit id="1462" loc="3.408">aut impacatos a tergo horrebis Hiberos.</TextUnit>
    <TextUnit id="1463" loc="3.409">Saepe etiam cursu timidos agitabis onagros</TextUnit>
    <TextUnit id="1464" loc="3.410">et canibus leporem, canibus venabere dammas,</TextUnit>
    <TextUnit id="1465" loc="3.411">saepe volutabris pulsos silvestribus apros</TextUnit>
    <TextUnit id="1466" loc="3.412">latratu turbabis agens montisque per altos</TextUnit>
    <TextUnit id="1467" loc="3.413">ingentem clamore premes ad retia cervum.</TextUnit>
    <TextUnit id="1468" loc="3.414">Disce et odoratam stabulis accendere cedrum</TextUnit>
    <TextUnit id="1469" loc="3.415">galbaneoque agitare gravis nidore chelydros.</TextUnit>
    <TextUnit id="1470" loc="3.416">saepe sub immotis praesepibus aut mala tactu</TextUnit>
    <TextUnit id="1471" loc="3.417">vipera delituit caelumque exterrita fugit,</TextUnit>
    <TextUnit id="1472" loc="3.418">aut tecto adsuetus coluber succedere et umbrae,</TextUnit>
    <TextUnit id="1473" loc="3.419">pestis acerba boum, pecorique aspergere virus,</TextUnit>
    <TextUnit id="1474" loc="3.420">fovit humum. Cape saxa manu, cape robora, pastor,</TextUnit>
    <TextUnit id="1475" loc="3.421">tollentemque minas et sibila colla tumentem</TextUnit>
    <TextUnit id="1476" loc="3.422">deice. Iamque fuga timidum caput abdidit alte,</TextUnit>
    <TextUnit id="1477" loc="3.423">cum medii nexus extremaeque agmina caudae</TextUnit>
    <TextUnit id="1478" loc="3.424">solvuntur, tardosque trahit sinus ultimus orbis.</TextUnit>
    <TextUnit id="1479" loc="3.425">Est etiam ille malus Calabris in saltibus anguis,</TextUnit>
    <TextUnit id="1480" loc="3.426">squamea convolvens sublato pectore terga</TextUnit>
    <TextUnit id="1481" loc="3.427">atque notis longam maculosus grandibus alvum</TextUnit>
    <TextUnit id="1482" loc="3.428">qui, dum amnes ulli rumpuntur fontibus et dum</TextUnit>
    <TextUnit id="1483" loc="3.429">vere madent udo terrae ac pluvialibus austris</TextUnit>
    <TextUnit id="1484" loc="3.430">stagna colit, ripisque habitans hic piscibus atram</TextUnit>
    <TextUnit id="1485" loc="3.431">improbus ingluviem ranisque loquacibus explet;</TextUnit>
    <TextUnit id="1486" loc="3.432">postquam exusta palus, terraeque ardore dehiscunt,</TextUnit>
    <TextUnit id="1487" loc="3.433">exsilit in siccum et flammantia lumina torquens</TextUnit>
    <TextUnit id="1488" loc="3.434">saevit agris asperque siti atque exterritus aestu.</TextUnit>
    <TextUnit id="1489" loc="3.435">Ne mihi tum mollis sub divo carpere somnos</TextUnit>
    <TextUnit id="1490" loc="3.436">neu dorso nemoris libeat iacuisse per herbas,</TextUnit>
    <TextUnit id="1491" loc="3.437">cum positis novus exuviis nitidusque iuventa</TextUnit>
    <TextUnit id="1492" loc="3.438">volvitur, aut catulos tectis aut ova relinquens</TextUnit>
    <TextUnit id="1493" loc="3.439">arduus ad solem et linguis micat ore trisulcis.</TextUnit>
    <TextUnit id="1494" loc="3.440">Morborum quoque te causas et signa docebo.</TextUnit>
    <TextUnit id="1495" loc="3.441">Turpis ovis temptat scabies, ubi frigidus imber</TextUnit>
    <TextUnit id="1496" loc="3.442">altius ad vivum persedit et horrida cano</TextUnit>
    <TextUnit id="1497" loc="3.443">bruma gelu, vel cum tonsis inlotus adhaesit</TextUnit>
    <TextUnit id="1498" loc="3.444">sudor et hirsuti secuerunt corpora vepres.</TextUnit>
    <TextUnit id="1499" loc="3.445">Dulcibus idcirco fluviis pecus omne magistri</TextUnit>
    <TextUnit id="1500" loc="3.446">perfundunt, udisque aries in gurgite villis</TextUnit>
    <TextUnit id="1501" loc="3.447">mersatur missusque secundo defluit amni;</TextUnit>
    <TextUnit id="1502" loc="3.448">aut tonsum tristi contingunt corpus amurca</TextUnit>
    <TextUnit id="1503" loc="3.449">et spumas miscent argenti et sulfura viva</TextUnit>
    <TextUnit id="1504" loc="3.450">Idaeasque pices et pinguis unguine ceras</TextUnit>
    <TextUnit id="1505" loc="3.451">scillamque elleborosque gravis nigrumque bitumen.</TextUnit>
    <TextUnit id="1506" loc="3.452">Non tamen ulla magis praesens fortuna laborum est,</TextUnit>
    <TextUnit id="1507" loc="3.453">quam si quis ferro potuit rescindere summum</TextUnit>
    <TextUnit id="1508" loc="3.454">ulceris os: alitur vitium vivitque tegendo,</TextUnit>
    <TextUnit id="1509" loc="3.455">dum medicas adhibere manus ad volnera pastor</TextUnit>
    <TextUnit id="1510" loc="3.456">abnegat et meliora deos sedet omnia poscens.</TextUnit>
    <TextUnit id="1511" loc="3.457">Quin etiam, ima dolor balantum lapsus ad ossa</TextUnit>
    <TextUnit id="1512" loc="3.458">cum furit atque artus depascitur arida febris,</TextUnit>
    <TextUnit id="1513" loc="3.459">profuit incensos aestus avertere et inter</TextUnit>
    <TextUnit id="1514" loc="3.460">ima ferire pedis salientem sanguine venam,</TextUnit>
    <TextUnit id="1515" loc="3.461">Bisaltae quo more solent acerque Gelonus;</TextUnit>
    <TextUnit id="1516" loc="3.462">cum fugit in Rhodopen atque in deserta Getarum</TextUnit>
    <TextUnit id="1517" loc="3.463">et lac concretum cum sanguine potat equino.</TextUnit>
    <TextUnit id="1518" loc="3.464">Quam procul aut molli succedere saepius umbrae</TextUnit>
    <TextUnit id="1519" loc="3.465">videris aut summas carpentem ignavius herbas</TextUnit>
    <TextUnit id="1520" loc="3.466">extremamque sequi aut medio procumbere campo</TextUnit>
    <TextUnit id="1521" loc="3.467">pascentem et serae solam decedere nocti:</TextUnit>
    <TextUnit id="1522" loc="3.468">continuo culpam ferro compesce, prius quam</TextUnit>
    <TextUnit id="1523" loc="3.469">dira per incautum serpant contagia volgus.</TextUnit>
    <TextUnit id="1524" loc="3.470">Non tam creber agens hiemem ruit aequore turbo,</TextUnit>
    <TextUnit id="1525" loc="3.471">quam multae pecudum pestes. Nec singula morbi</TextUnit>
    <TextUnit id="1526" loc="3.472">corpora corripiunt, sed tota aestiva repente,</TextUnit>
    <TextUnit id="1527" loc="3.473">spemque gregemque simul cunctamque ab origine gentem.</TextUnit>
    <TextUnit id="1528" loc="3.474">Tum sciat, aerias Alpis et Norica si quis</TextUnit>
    <TextUnit id="1529" loc="3.475">castella in tumulis et Iapydis arva Timavi</TextUnit>
    <TextUnit id="1530" loc="3.476">nunc quoque post tanto videat desertaque regna</TextUnit>
    <TextUnit id="1531" loc="3.477">pastorum et longe saltus lateque vacantis.</TextUnit>
    <TextUnit id="1532" loc="3.478">Hic quondam morbo caeli miseranda coorta est</TextUnit>
    <TextUnit id="1533" loc="3.479">tempestas totoque autumni incanduit aestu</TextUnit>
    <TextUnit id="1534" loc="3.480">et genus omne neci pecudum dedit, omne ferarum,</TextUnit>
    <TextUnit id="1535" loc="3.481">corrupitque lacus, infecit pabula tabo.</TextUnit>
    <TextUnit id="1536" loc="3.482">Nec via mortis erat simplex, sed ubi ignea venis</TextUnit>
    <TextUnit id="1537" loc="3.483">omnibus acta sitis miseros adduxerat artus,</TextUnit>
    <TextUnit id="1538" loc="3.484">rursus abundabat fluidus liquor omniaque in se</TextUnit>
    <TextUnit id="1539" loc="3.485">ossa minutatim morbo collapsa trahebat.</TextUnit>
    <TextUnit id="1540" loc="3.486">Saepe in honore deum medio stans hostia ad aram</TextUnit>
    <TextUnit id="1541" loc="3.487">lanea dum nivea circumdatur infula vitta,</TextUnit>
    <TextUnit id="1542" loc="3.488">inter cunctantis cecidit moribunda ministros.</TextUnit>
    <TextUnit id="1543" loc="3.489">Aut si quam ferro mactaverat ante sacerdos</TextUnit>
    <TextUnit id="1544" loc="3.490">inde neque impositis ardent altaria fibris</TextUnit>
    <TextUnit id="1545" loc="3.491">nec responsa potest consultus reddere vates,</TextUnit>
    <TextUnit id="1546" loc="3.492">ac vix suppositi tinguntur sanguine cultri</TextUnit>
    <TextUnit id="1547" loc="3.493">summaque ieiuna sanie infuscatur harena.</TextUnit>
    <TextUnit id="1548" loc="3.494">Hinc laetis vituli volgo moriuntur in herbis</TextUnit>
    <TextUnit id="1549" loc="3.495">et dulcis animas plena ad praesepia reddunt;</TextUnit>
    <TextUnit id="1550" loc="3.496">hinc canibus blandis rabies venit et quatit aegros</TextUnit>
    <TextUnit id="1551" loc="3.497">tussis anhela sues ac faucibus angit obesis.</TextUnit>
    <TextUnit id="1552" loc="3.498">Labitur infelix studiorum atque immemor herbae</TextUnit>
    <TextUnit id="1553" loc="3.499">victor equus fontisque avertitur et pede terram</TextUnit>
    <TextUnit id="1554" loc="3.500">crebra ferit; demissae aures, incertus ibidem</TextUnit>
    <TextUnit id="1555" loc="3.501">sudor et ille quidem morituris frigidus, aret</TextUnit>
    <TextUnit id="1556" loc="3.502">pellis et ad tactum tractanti dura resistit.</TextUnit>
    <TextUnit id="1557" loc="3.503">Haec ante exitium primis dant signa diebus;</TextUnit>
    <TextUnit id="1558" loc="3.504">sin in processu coepit crudescere morbus,</TextUnit>
    <TextUnit id="1559" loc="3.505">tum vero ardentes oculi atque attractus ab alto</TextUnit>
    <TextUnit id="1560" loc="3.506">spiritus, interdum gemitu gravis, imaque longo</TextUnit>
    <TextUnit id="1561" loc="3.507">ilia singultu tendunt, it naribus ater</TextUnit>
    <TextUnit id="1562" loc="3.508">sanguis et obsessas fauces premit aspera lingua.</TextUnit>
    <TextUnit id="1563" loc="3.509">Profuit inserto latices infundere cornu</TextUnit>
    <TextUnit id="1564" loc="3.510">Lenaeos; ea visa salus morientibus una;</TextUnit>
    <TextUnit id="1565" loc="3.511">mox erat hoc ipsum exitio, furiisque refecti</TextUnit>
    <TextUnit id="1566" loc="3.512">ardebant ipsique suos iam morte sub aegra,</TextUnit>
    <TextUnit id="1567" loc="3.513">di meliora piis erroremque hostibus illum,</TextUnit>
    <TextUnit id="1568" loc="3.514">discissos nudis laniabant dentibus artus.</TextUnit>
    <TextUnit id="1569" loc="3.515">Ecce autem duro fumans sub vomere taurus</TextUnit>
    <TextUnit id="1570" loc="3.516">concidit et mixtum spumis vomit ore cruorem</TextUnit>
    <TextUnit id="1571" loc="3.517">extremosque ciet gemitus. It tristis arator</TextUnit>
    <TextUnit id="1572" loc="3.518">maerentem abiungens fraterna morte iuvencum,</TextUnit>
    <TextUnit id="1573" loc="3.519">atque opere in medio defixa relinquit aratra.</TextUnit>
    <TextUnit id="1574" loc="3.520">Non umbrae altorum nemorum, non mollia possunt</TextUnit>
    <TextUnit id="1575" loc="3.521">prata movere animum, non qui per saxa volutus</TextUnit>
    <TextUnit id="1576" loc="3.522">purior electro campum petit amnis; at ima</TextUnit>
    <TextUnit id="1577" loc="3.523">solvuntur latera atque oculos stupor urguet inertis</TextUnit>
    <TextUnit id="1578" loc="3.524">ad terramque fluit devexo pondere cervix.</TextUnit>
    <TextUnit id="1579" loc="3.525">Quid labor aut benefacta iuvant? Quid vomere terras</TextUnit>
    <TextUnit id="1580" loc="3.526">invertisse gravis? Atqui non Massica Bacchi</TextUnit>
    <TextUnit id="1581" loc="3.527">munera, non illis epulae nocuere repostae:</TextUnit>
    <TextUnit id="1582" loc="3.528">frondibus et victu pascuntur simplicis herbae,</TextUnit>
    <TextUnit id="1583" loc="3.529">pocula sunt fontes liquidi atque exercita cursu</TextUnit>
    <TextUnit id="1584" loc="3.530">flumina, nec somnos abrumpit cura salubris.</TextUnit>
    <TextUnit id="1585" loc="3.531">Tempore non alio dicunt regionibus illis</TextUnit>
    <TextUnit id="1586" loc="3.532">quaesitas ad sacra boves Iunonis et uris</TextUnit>
    <TextUnit id="1587" loc="3.533">imparibus ductos alta ad donaria currus.</TextUnit>
    <TextUnit id="1588" loc="3.534">Ergo aegre rastris terram rimantur et ipsis</TextUnit>
    <TextUnit id="1589" loc="3.535">unguibus infodiunt fruges montisque per altos</TextUnit>
    <TextUnit id="1590" loc="3.536">contenta cervice trahunt stridentia plaustra.</TextUnit>
    <TextUnit id="1591" loc="3.537">Non lupus insidias explorat ovilia circum</TextUnit>
    <TextUnit id="1592" loc="3.538">nec gregibus nocturnus obambulat; acrior illum</TextUnit>
    <TextUnit id="1593" loc="3.539">cura domat; timidi dammae cervique fugaces</TextUnit>
    <TextUnit id="1594" loc="3.540">nunc interque canes et circum tecta vagantur.</TextUnit>
    <TextUnit id="1595" loc="3.541">Iam maris immensi prolem et genus omne natantum</TextUnit>
    <TextUnit id="1596" loc="3.542">litore in extremo, ceu naufraga corpora, fluctus</TextUnit>
    <TextUnit id="1597" loc="3.543">proluit; insolitae fugiunt in flumina phocae.</TextUnit>
    <TextUnit id="1598" loc="3.544">Interit et curvis frustra defensa latebris</TextUnit>
    <TextUnit id="1599" loc="3.545">vipera et attoniti squamis adstantibus hydri.</TextUnit>
    <TextUnit id="1600" loc="3.546">Ipsis est aer avibus non aequus et illae</TextUnit>
    <TextUnit id="1601" loc="3.547">praecipites alta vitam sub nube relinquunt.</TextUnit>
    <TextUnit id="1602" loc="3.548">Praeterea iam nec mutari pabula refert</TextUnit>
    <TextUnit id="1603" loc="3.549">artes nocent quaesitaeque; cessere magistri</TextUnit>
    <TextUnit id="1604" loc="3.550">Phillyrides Chiron Amythaoniusque Melampus.</TextUnit>
    <TextUnit id="1605" loc="3.551">Saevit et in lucem Stygiis emissa tenebris</TextUnit>
    <TextUnit id="1606" loc="3.552">pallida Tisiphone Morbos agit ante Metumque,</TextUnit>
    <TextUnit id="1607" loc="3.553">inque dies avidum surgens caput altius effert:</TextUnit>
    <TextUnit id="1608" loc="3.554">Balatu pecorum et crebris mugitibus amnes</TextUnit>
    <TextUnit id="1609" loc="3.555">arentesque sonant ripae collesque supini:</TextUnit>
    <TextUnit id="1610" loc="3.556">Iamque catervatim dat stragem atque aggerat ipsis</TextUnit>
    <TextUnit id="1611" loc="3.557">in stabulis turpi dilapsa cadavera tabo</TextUnit>
    <TextUnit id="1612" loc="3.558">donec humo tegere ac foveis abscondere discunt.</TextUnit>
    <TextUnit id="1613" loc="3.559">Nam neque erat coriis usus nec viscera quisquam</TextUnit>
    <TextUnit id="1614" loc="3.560">aut undis abolere potest aut vincere flamma;</TextUnit>
    <TextUnit id="1615" loc="3.561">ne tondere quidem morbo inluvieque peresa</TextUnit>
    <TextUnit id="1616" loc="3.562">vellera nec telas possunt attingere putris;</TextUnit>
    <TextUnit id="1617" loc="3.563">verum etiam invisos si quis temptarat amictus,</TextUnit>
    <TextUnit id="1618" loc="3.564">ardentes papulae atque immundus olentia sudor</TextUnit>
    <TextUnit id="1619" loc="3.565">membra sequebatur nec longo deinde moranti</TextUnit>
    <TextUnit id="1620" loc="3.566">tempore contactos artus sacer ignis edebat.</TextUnit>
    <TextUnit id="1621" loc="4.1">Protinus aerii mellis caelestia dona</TextUnit>
    <TextUnit id="1622" loc="4.2">exsequar: hanc etiam, Maecenas, adspice partem.</TextUnit>
    <TextUnit id="1623" loc="4.3">Admiranda tibi levium spectacula rerum</TextUnit>
    <TextUnit id="1624" loc="4.4">magnanimosque duces totiusque ordine gentis</TextUnit>
    <TextUnit id="1625" loc="4.5">mores et studia et populos et proelia dicam.</TextUnit>
    <TextUnit id="1626" loc="4.6">In tenui labor; at tenuis non gloria, si quem</TextUnit>
    <TextUnit id="1627" loc="4.7">numina laeva sinunt auditque vocatus Apollo.</TextUnit>
    <TextUnit id="1628" loc="4.8">Principio sedes apibus statioque petenda,</TextUnit>
    <TextUnit id="1629" loc="4.9">quo neque sit ventis aditus—nam pabula venti</TextUnit>
    <TextUnit id="1630" loc="4.10">ferre domum prohibent—neque oves haedique petulci</TextUnit>
    <TextUnit id="1631" loc="4.11">floribus insultent aut errans bucula campo</TextUnit>
    <TextUnit id="1632" loc="4.12">decutiat rorem et surgentes atterat herbas.</TextUnit>
    <TextUnit id="1633" loc="4.13">Absint et picti squalentia terga lacerti</TextUnit>
    <TextUnit id="1634" loc="4.14">pinguibus a stabulis meropesque aliaeque volucres</TextUnit>
    <TextUnit id="1635" loc="4.15">et manibus Procne pectus signata cruentis;</TextUnit>
    <TextUnit id="1636" loc="4.16">omnia nam late vastant ipsasque volantes</TextUnit>
    <TextUnit id="1637" loc="4.17">ore ferunt dulcem nidis immitibus escam.</TextUnit>
    <TextUnit id="1638" loc="4.18">At liquidi fontes et stagna virentia musco</TextUnit>
    <TextUnit id="1639" loc="4.19">adsint et tenuis fugiens per gramina rivus,</TextUnit>
    <TextUnit id="1640" loc="4.20">palmaque vestibulum aut ingens oleaster inumbret,</TextUnit>
    <TextUnit id="1641" loc="4.21">ut, cum prima novi ducent examina reges</TextUnit>
    <TextUnit id="1642" loc="4.22">vere suo ludetque favis emissa iuventus,</TextUnit>
    <TextUnit id="1643" loc="4.23">vicina invitet decedere ripa calori,</TextUnit>
    <TextUnit id="1644" loc="4.24">obviaque hospitiis teneat frondentibus arbos.</TextUnit>
    <TextUnit id="1645" loc="4.25">In medium, seu stabit iners seu profluet umor,</TextUnit>
    <TextUnit id="1646" loc="4.26">transversas salices et grandia conice saxa,</TextUnit>
    <TextUnit id="1647" loc="4.27">pontibus ut crebris possint consistere et alas</TextUnit>
    <TextUnit id="1648" loc="4.28">pandere ad aestivum solem, si forte morantes</TextUnit>
    <TextUnit id="1649" loc="4.29">sparserit aut praeceps Neptuno immerserit Eurus.</TextUnit>
    <TextUnit id="1650" loc="4.30">Haec circum casiae virides et olentia late</TextUnit>
    <TextUnit id="1651" loc="4.31">serpylla et graviter spirantis copia thymbrae</TextUnit>
    <TextUnit id="1652" loc="4.32">floreat inriguumque bibant violaria fontem.</TextUnit>
    <TextUnit id="1653" loc="4.33">Ipsa autem, seu corticibus tibi suta cavatis,</TextUnit>
    <TextUnit id="1654" loc="4.34">seu lento fuerint alvaria vimine texta,</TextUnit>
    <TextUnit id="1655" loc="4.35">angustos habeant aditus: nam frigore mella</TextUnit>
    <TextUnit id="1656" loc="4.36">cogit hiems, eademque calor liquefacta remittit.</TextUnit>
    <TextUnit id="1657" loc="4.37">Utraque vis apibus pariter metuenda; neque illae</TextUnit>
    <TextUnit id="1658" loc="4.38">nequiquam in tectis certatim tenuia cera</TextUnit>
    <TextUnit id="1659" loc="4.39">spiramenta linunt fucoque et floribus oras</TextUnit>
    <TextUnit id="1660" loc="4.40">explent collectumque haec ipsa ad munera gluten</TextUnit>
    <TextUnit id="1661" loc="4.41">et visco et Phrygiae servant pice lentius Idae.</TextUnit>
    <TextUnit id="1662" loc="4.42">Saepe etiam effossis, si vera est fama, latebris</TextUnit>
    <TextUnit id="1663" loc="4.43">sub terra fovere larem, penitusque repertae</TextUnit>
    <TextUnit id="1664" loc="4.44">pumicibusque cavis exesaeque arboris antro.</TextUnit>
    <TextUnit id="1665" loc="4.45">Tu tamen et levi rimosa cubilia limo</TextUnit>
    <TextUnit id="1666" loc="4.46">ungue fovens circum et raras superinice frondes.</TextUnit>
    <TextUnit id="1667" loc="4.47">Neu propius tectis taxum sine, neve rubentes</TextUnit>
    <TextUnit id="1668" loc="4.48">ure foco cancros, altae neu crede paludi,</TextUnit>
    <TextUnit id="1669" loc="4.49">aut ubi odor caeni gravis aut ubi concava pulsu</TextUnit>
    <TextUnit id="1670" loc="4.50">saxa sonant vocisque offensa resultat imago.</TextUnit>
    <TextUnit id="1671" loc="4.51">Quod superest, ubi pulsam hiemem sol aureus egit</TextUnit>
    <TextUnit id="1672" loc="4.52">sub terras caelumque aestiva luce reclusit,</TextUnit>
    <TextUnit id="1673" loc="4.53">illae continuo saltus silvasque peragrant</TextUnit>
    <TextUnit id="1674" loc="4.54">purpureosque metunt flores et flumina libant</TextUnit>
    <TextUnit id="1675" loc="4.55">summa leves. Hinc nescio qua dulcedine laetae</TextUnit>
    <TextUnit id="1676" loc="4.56">progeniem nidosque fovent, hinc arte recentes</TextUnit>
    <TextUnit id="1677" loc="4.57">excudunt ceras et mella tenacia fingunt.</TextUnit>
    <TextUnit id="1678" loc="4.58">Hinc ubi iam emissum caveis ad sidera caeli</TextUnit>
    <TextUnit id="1679" loc="4.59">nare per aestatem liquidam suspexeris agmen</TextUnit>
    <TextUnit id="1680" loc="4.60">obscuramque trahi vento mirabere nubem,</TextUnit>
    <TextUnit id="1681" loc="4.61">contemplator: aquas dulces et frondea semper</TextUnit>
    <TextUnit id="1682" loc="4.62">tecta petunt. Huc tu iussos adsperge sapores,</TextUnit>
    <TextUnit id="1683" loc="4.63">trita melisphylla et cerinthae ignobile gramen,</TextUnit>
    <TextUnit id="1684" loc="4.64">tinnitusque cie et Matris quate cymbala circum.</TextUnit>
    <TextUnit id="1685" loc="4.65">ipsae consident medicatis sedibus, ipsae</TextUnit>
    <TextUnit id="1686" loc="4.66">intima more suo sese in cunabula condent.</TextUnit>
    <TextUnit id="1687" loc="4.67">Sin autem ad pugnam exierint, nam saepe duobus</TextUnit>
    <TextUnit id="1688" loc="4.68">regibus incessit magno discordia motu,</TextUnit>
    <TextUnit id="1689" loc="4.69">continuoque animos vulgi et trepidantia bello</TextUnit>
    <TextUnit id="1690" loc="4.70">corda licet longe praesciscere; namque morantes</TextUnit>
    <TextUnit id="1691" loc="4.71">Martius ille aeris rauci canor increpat et vox</TextUnit>
    <TextUnit id="1692" loc="4.72">auditur fractos sonitus imitata tubarum;</TextUnit>
    <TextUnit id="1693" loc="4.73">tum trepidae inter se coeunt pennisque coruscant</TextUnit>
    <TextUnit id="1694" loc="4.74">spiculaque exacuunt rostris aptantque lacertos</TextUnit>
    <TextUnit id="1695" loc="4.75">et circa regem atque ipsa ad praetoria densae</TextUnit>
    <TextUnit id="1696" loc="4.76">miscentur magnisque vocant clamoribus hostem.</TextUnit>
    <TextUnit id="1697" loc="4.77">Ergo ubi ver nactae sudum camposque patentes,</TextUnit>
    <TextUnit id="1698" loc="4.78">erumpunt portis; concurritur, aethere in alto</TextUnit>
    <TextUnit id="1699" loc="4.79">fit sonitus, magnum mixtae glomerantur in orbem</TextUnit>
    <TextUnit id="1700" loc="4.80">praecipitesque cadunt; non densior aere grando,</TextUnit>
    <TextUnit id="1701" loc="4.81">nec de concussa tantum pluit ilice glandis.</TextUnit>
    <TextUnit id="1702" loc="4.82">ipsi per medias acies insignibus alis</TextUnit>
    <TextUnit id="1703" loc="4.83">ingentes animos angusto in pectore versant,</TextUnit>
    <TextUnit id="1704" loc="4.84">usque adeo obnixi non cedere, dum gravis aut hos</TextUnit>
    <TextUnit id="1705" loc="4.85">aut hos versa fuga victor dare terga subegit.</TextUnit>
    <TextUnit id="1706" loc="4.86">Hi motus animorum atque haec certamina tanta</TextUnit>
    <TextUnit id="1707" loc="4.87">pulveris exigui iactu compressa quiescent.</TextUnit>
    <TextUnit id="1708" loc="4.88">Verum ubi ductores acie revocaveris ambo,</TextUnit>
    <TextUnit id="1709" loc="4.89">deterior qui visus, eum, ne prodigus obsit,</TextUnit>
    <TextUnit id="1710" loc="4.90">dede neci; melior vacua sine regnet in aula.</TextUnit>
    <TextUnit id="1711" loc="4.91">Alter erit maculis auro squalentibus ardens;</TextUnit>
    <TextUnit id="1712" loc="4.92">nam duo sunt genera: hic melior, insignis et ore</TextUnit>
    <TextUnit id="1713" loc="4.93">et rutilis clarus squamis, ille horridus alter</TextUnit>
    <TextUnit id="1714" loc="4.94">desidia latamque trahens inglorius alvum.</TextUnit>
    <TextUnit id="1715" loc="4.95">Ut binae regum facies, ita corpora plebis.</TextUnit>
    <TextUnit id="1716" loc="4.96">Namque aliae turpes horrent, ceu pulvere ab alto</TextUnit>
    <TextUnit id="1717" loc="4.97">cum venit et sicco terram spuit ore viator</TextUnit>
    <TextUnit id="1718" loc="4.98">aridus; elucent aliae et fulgore coruscant</TextUnit>
    <TextUnit id="1719" loc="4.99">ardentes auro et paribus lita corpora guttis.</TextUnit>
    <TextUnit id="1720" loc="4.100">Haec potior suboles, hinc caeli tempore certo</TextUnit>
    <TextUnit id="1721" loc="4.101">dulcia mella premes, nec tantum dulcia, quantum</TextUnit>
    <TextUnit id="1722" loc="4.102">et liquida et durum Bacchi domitura saporem.</TextUnit>
    <TextUnit id="1723" loc="4.103">At cum incerta volant caeloque examina ludunt</TextUnit>
    <TextUnit id="1724" loc="4.104">contemnuntque favos et frigida tecta relinquunt,</TextUnit>
    <TextUnit id="1725" loc="4.105">instabiles animos ludo prohibebis inani.</TextUnit>
    <TextUnit id="1726" loc="4.106">Nec magnus prohibere labor: tu regibus alas</TextUnit>
    <TextUnit id="1727" loc="4.107">eripe; non illis quisquam cunctantibus altum</TextUnit>
    <TextUnit id="1728" loc="4.108">ire iter aut castris audebit vellere signa.</TextUnit>
    <TextUnit id="1729" loc="4.109">Invitent croceis halantes floribus horti</TextUnit>
    <TextUnit id="1730" loc="4.110">et custos furum atque avium cum falce saligna</TextUnit>
    <TextUnit id="1731" loc="4.111">Hellespontiaci servet tutela Priapi.</TextUnit>
    <TextUnit id="1732" loc="4.112">Ipse thymum pinosque ferens de montibus altis</TextUnit>
    <TextUnit id="1733" loc="4.113">tecta serat late circum, cui talia curae;</TextUnit>
    <TextUnit id="1734" loc="4.114">ipse labore manum duro terat, ipse feraces</TextUnit>
    <TextUnit id="1735" loc="4.115">figat humo plantas et amicos inriget imbres.</TextUnit>
    <TextUnit id="1736" loc="4.116">Atque equidem, extremo ni iam sub fine laborum</TextUnit>
    <TextUnit id="1737" loc="4.117">vela traham et terris festinem advertere proram,</TextUnit>
    <TextUnit id="1738" loc="4.118">forsitan et, pingues hortos quae cura colendi</TextUnit>
    <TextUnit id="1739" loc="4.119">ornaret, canerem, biferique rosaria Paesti,</TextUnit>
    <TextUnit id="1740" loc="4.120">quoque modo potis gauderent intiba rivis</TextUnit>
    <TextUnit id="1741" loc="4.121">et virides apio ripae, tortusque per herbam</TextUnit>
    <TextUnit id="1742" loc="4.122">cresceret in ventrem cucumis; nec sera comantem</TextUnit>
    <TextUnit id="1743" loc="4.123">narcissum aut flexi tacuissem vimen acanthi</TextUnit>
    <TextUnit id="1744" loc="4.124">pallentesque hederas et amantes litora myrtos.</TextUnit>
    <TextUnit id="1745" loc="4.125">Namque sub Oebaliae memini me turribus arcis,</TextUnit>
    <TextUnit id="1746" loc="4.126">qua niger umectat flaventia culta Galaesus,</TextUnit>
    <TextUnit id="1747" loc="4.127">Corycium vidisse senem, cui pauca relicti</TextUnit>
    <TextUnit id="1748" loc="4.128">iugera ruris erant, nec fertilis illa iuvencis</TextUnit>
    <TextUnit id="1749" loc="4.129">nec pecori opportuna seges nec commoda Baccho.</TextUnit>
    <TextUnit id="1750" loc="4.130">Hic rarum tamen in dumis olus albaque circum</TextUnit>
    <TextUnit id="1751" loc="4.131">lilia verbenasque premens vescumque papaver</TextUnit>
    <TextUnit id="1752" loc="4.132">regum aequabat opes animis seraque revertens</TextUnit>
    <TextUnit id="1753" loc="4.133">nocte domum dapibus mensas onerabat inemptis.</TextUnit>
    <TextUnit id="1754" loc="4.134">Primus vere rosam atque autumno carpere poma,</TextUnit>
    <TextUnit id="1755" loc="4.135">et cum tristis hiems etiamnum frigore saxa</TextUnit>
    <TextUnit id="1756" loc="4.136">rumperet et glacie cursus frenaret aquarum,</TextUnit>
    <TextUnit id="1757" loc="4.137">ille comam mollis iam tondebat hyacinthi</TextUnit>
    <TextUnit id="1758" loc="4.138">aestatem increpitans seram Zephyrosque morantes.</TextUnit>
    <TextUnit id="1759" loc="4.139">Ergo apibus fetis idem atque examine multo</TextUnit>
    <TextUnit id="1760" loc="4.140">primus abundare et spumantia cogere pressis</TextUnit>
    <TextUnit id="1761" loc="4.141">mella favis; illi tiliae atque uberrima pinus,</TextUnit>
    <TextUnit id="1762" loc="4.142">quotque in flore novo pomis se fertilis arbos</TextUnit>
    <TextUnit id="1763" loc="4.143">induerat, totidem autumno matura tenebat.</TextUnit>
    <TextUnit id="1764" loc="4.144">Ille etiam seras in versum distulit ulmos</TextUnit>
    <TextUnit id="1765" loc="4.145">eduramque pirum et spinos iam pruna ferentes</TextUnit>
    <TextUnit id="1766" loc="4.146">iamque ministrantem platanum potantibus umbras.</TextUnit>
    <TextUnit id="1767" loc="4.147">Verum haec ipse equidem spatiis exclusus iniquis</TextUnit>
    <TextUnit id="1768" loc="4.148">praetereo atque aliis post me memoranda relinquo.</TextUnit>
    <TextUnit id="1769" loc="4.149">Nunc age, naturas apibus quas Iuppiter ipse</TextUnit>
    <TextUnit id="1770" loc="4.150">addidit, expediam, pro qua mercede canoros</TextUnit>
    <TextUnit id="1771" loc="4.151">Curetum sonitus crepitantiaque aera secutae</TextUnit>
    <TextUnit id="1772" loc="4.152">Dictaeo caeli regem pavere sub antro.</TextUnit>
    <TextUnit id="1773" loc="4.153">Solae communes natos, consortia tecta</TextUnit>
    <TextUnit id="1774" loc="4.154">urbis habent magnisque agitant sub legibus aevum,</TextUnit>
    <TextUnit id="1775" loc="4.155">et patriam solae et certos novere penates,</TextUnit>
    <TextUnit id="1776" loc="4.156">venturaeque hiemis memores aestate laborem</TextUnit>
    <TextUnit id="1777" loc="4.157">experiuntur et in medium quaesita reponunt.</TextUnit>
    <TextUnit id="1778" loc="4.158">Namque aliae victu invigilant et foedere pacto</TextUnit>
    <TextUnit id="1779" loc="4.159">exercentur agris; pars intra saepta domorum</TextUnit>
    <TextUnit id="1780" loc="4.160">Narcissi lacrimam et lentum de cortice gluten</TextUnit>
    <TextUnit id="1781" loc="4.161">prima favis ponunt fundamina, deinde tenaces</TextUnit>
    <TextUnit id="1782" loc="4.162">suspendunt ceras: aliae spem gentis adultos</TextUnit>
    <TextUnit id="1783" loc="4.163">educunt fetus, aliae purissima mella</TextUnit>
    <TextUnit id="1784" loc="4.164">stipant et liquido distendunt nectare cellas.</TextUnit>
    <TextUnit id="1785" loc="4.165">Sunt quibus ad portas cecidit custodia sorti,</TextUnit>
    <TextUnit id="1786" loc="4.166">inque vicem speculantur aquas et nubila caeli</TextUnit>
    <TextUnit id="1787" loc="4.167">aut onera accipiunt venientum aut agmine facto</TextUnit>
    <TextUnit id="1788" loc="4.168">ignavum fucos pecus a praesepibus arcent.</TextUnit>
    <TextUnit id="1789" loc="4.169">Fervet opus, redolentque thymo fragrantia mella.</TextUnit>
    <TextUnit id="1790" loc="4.170">ac veluti lentis Cyclopes fulmina massis</TextUnit>
    <TextUnit id="1791" loc="4.171">cum properant, alii taurinis follibus auras</TextUnit>
    <TextUnit id="1792" loc="4.172">accipiunt redduntque, alii stridentia tingunt</TextUnit>
    <TextUnit id="1793" loc="4.173">aera lacu; gemit impositis incudibus Aetna;</TextUnit>
    <TextUnit id="1794" loc="4.174">illi inter sese magna vi bracchia tollunt</TextUnit>
    <TextUnit id="1795" loc="4.175">in numerum versantque tenaci forcipe ferrum:</TextUnit>
    <TextUnit id="1796" loc="4.176">non aliter, si parva licet componere magnis,</TextUnit>
    <TextUnit id="1797" loc="4.177">Cecropias innatus apes amor urget habendi,</TextUnit>
    <TextUnit id="1798" loc="4.178">munere quamque suo. Grandaevis oppida curae</TextUnit>
    <TextUnit id="1799" loc="4.179">et munire favos et daedala fingere tecta.</TextUnit>
    <TextUnit id="1800" loc="4.180">At fessae multa referunt se nocte minores,</TextUnit>
    <TextUnit id="1801" loc="4.181">crura thymo plenae; pascuntur et arbuta passim</TextUnit>
    <TextUnit id="1802" loc="4.182">et glaucas salices casiamque crocumque rubentem</TextUnit>
    <TextUnit id="1803" loc="4.183">et pinguem tiliam et ferrugineos hyacinthos.</TextUnit>
    <TextUnit id="1804" loc="4.184">Omnibus una quies operum, labor omnibus unus:</TextUnit>
    <TextUnit id="1805" loc="4.185">mane ruunt portis; nusquam mora; rursus easdem</TextUnit>
    <TextUnit id="1806" loc="4.186">vesper ubi e pastu tandem decedere campis</TextUnit>
    <TextUnit id="1807" loc="4.187">admonuit, tum tecta petunt, tum corpora curant;</TextUnit>
    <TextUnit id="1808" loc="4.188">fit sonitus, mussantque oras et limina circum.</TextUnit>
    <TextUnit id="1809" loc="4.189">Post, ubi iam thalamis se composuere, siletur</TextUnit>
    <TextUnit id="1810" loc="4.190">in noctem fessosque sopor suus occupat artus.</TextUnit>
    <TextUnit id="1811" loc="4.191">Nec vero a stabulis pluvia impendente recedunt</TextUnit>
    <TextUnit id="1812" loc="4.192">longius aut credunt caelo adventantibus Euris,</TextUnit>
    <TextUnit id="1813" loc="4.193">sed circum tutae sub moenibus urbis aquantur,</TextUnit>
    <TextUnit id="1814" loc="4.194">excursusque breves temptant et saepe lapillos,</TextUnit>
    <TextUnit id="1815" loc="4.195">ut cumbae instabiles fluctu iactante saburram,</TextUnit>
    <TextUnit id="1816" loc="4.196">tollunt, his sese per inania nubila librant.</TextUnit>
    <TextUnit id="1817" loc="4.197">Illum adeo placuisse apibus mirabere morem,</TextUnit>
    <TextUnit id="1818" loc="4.198">quod neque concubitu indulgent nec corpora segnes</TextUnit>
    <TextUnit id="1819" loc="4.199">in Venerem solvunt aut fetus nixibus edunt:</TextUnit>
    <TextUnit id="1820" loc="4.200">verum ipsae e foliis natos, e suavibus herbis</TextUnit>
    <TextUnit id="1821" loc="4.201">ore legunt, ipsae regem parvosque Quirites</TextUnit>
    <TextUnit id="1822" loc="4.202">sufficiunt aulasque et cerea regna refigunt.</TextUnit>
    <TextUnit id="1823" loc="4.203">saepe etiam duris errando in cotibus alas</TextUnit>
    <TextUnit id="1824" loc="4.204">attrivere ultroque animam sub fasce dedere:</TextUnit>
    <TextUnit id="1825" loc="4.205">tantus amor florum et generandi gloria mellis.</TextUnit>
    <TextUnit id="1826" loc="4.206">Ergo ipsas quamvis angusti terminus aevi</TextUnit>
    <TextUnit id="1827" loc="4.207">excipiat, neque enim plus septima ducitur aestas,</TextUnit>
    <TextUnit id="1828" loc="4.208">at genus immortale manet multosque per annos</TextUnit>
    <TextUnit id="1829" loc="4.209">stat fortuna domus et avi numerantur avorum.</TextUnit>
    <TextUnit id="1830" loc="4.210">Praeterea regem non sic Aegyptus et ingens</TextUnit>
    <TextUnit id="1831" loc="4.211">Lydia nec populi Parthorum aut Medus Hydaspes</TextUnit>
    <TextUnit id="1832" loc="4.212">observant. Rege incolumi mens omnibus una est;</TextUnit>
    <TextUnit id="1833" loc="4.213">amisso rupere fidem constructaque mella</TextUnit>
    <TextUnit id="1834" loc="4.214">diripuere ipsae et crates solvere favorum.</TextUnit>
    <TextUnit id="1835" loc="4.215">Ille operum custos, illum admiruntur et omnes</TextUnit>
    <TextUnit id="1836" loc="4.216">circumstant fremitu denso stipantque frequentes</TextUnit>
    <TextUnit id="1837" loc="4.217">et saepe attollunt umeris et corpora bello</TextUnit>
    <TextUnit id="1838" loc="4.218">obiectant pulchramque petunt per vulnera mortem.</TextUnit>
    <TextUnit id="1839" loc="4.219">His quidam signis atque haec exempla secuti</TextUnit>
    <TextUnit id="1840" loc="4.220">esse apibus partem divinae mentis et haustus</TextUnit>
    <TextUnit id="1841" loc="4.221">aetherios dixere; deum namque ire per omnes</TextUnit>
    <TextUnit id="1842" loc="4.222">terrasque tractusque maris caelumque profundum.</TextUnit>
    <TextUnit id="1843" loc="4.223">Hinc pecudes, armenta, viros, genus omne ferarum,</TextUnit>
    <TextUnit id="1844" loc="4.224">quemque sibi tenues nascentem arcessere vitas;</TextUnit>
    <TextUnit id="1845" loc="4.225">scilicet huc reddi deinde ac resoluta referri</TextUnit>
    <TextUnit id="1846" loc="4.226">omnia nec morti esse locum, sed viva volare</TextUnit>
    <TextUnit id="1847" loc="4.227">sideris in numerum atque alto succedere caelo.</TextUnit>
    <TextUnit id="1848" loc="4.228">Si quando sedem angustam servataque mella</TextUnit>
    <TextUnit id="1849" loc="4.229">thesauris relines, prius haustu sparsus aquarum</TextUnit>
    <TextUnit id="1850" loc="4.230">ora fove fumosque manu praetende sequaces.</TextUnit>
    <TextUnit id="1851" loc="4.231">Bis gravidos cogunt fetus, duo tempora messis,</TextUnit>
    <TextUnit id="1852" loc="4.232">Taygete simul os terris ostendit honestum</TextUnit>
    <TextUnit id="1853" loc="4.233">Pleas et Oceani spretos pede reppulit amnes,</TextUnit>
    <TextUnit id="1854" loc="4.234">aut eadem sidus fugiens ubi Piscis aquosi</TextUnit>
    <TextUnit id="1855" loc="4.235">tristior hibernas caelo descendit in undas.</TextUnit>
    <TextUnit id="1856" loc="4.236">Illis ira modum supra est, laesaeque venenum</TextUnit>
    <TextUnit id="1857" loc="4.237">morsibus inspirant et spicula caeca relinquunt</TextUnit>
    <TextUnit id="1858" loc="4.238">adfixae venis animasque in vulnere ponunt.</TextUnit>
    <TextUnit id="1859" loc="4.239">Sin duram metues hiemem parcesque futuro</TextUnit>
    <TextUnit id="1860" loc="4.240">contunsosque animos et res miserabere fractas,</TextUnit>
    <TextUnit id="1861" loc="4.241">at suffire thymo cerasque recidere inanes</TextUnit>
    <TextUnit id="1862" loc="4.242">quis dubitet? nam saepe favos ignotus adedit</TextUnit>
    <TextUnit id="1863" loc="4.243">stellio et lucifugis congesta cubilia blattis</TextUnit>
    <TextUnit id="1864" loc="4.244">immunisque sedens aliena ad pabula fucus</TextUnit>
    <TextUnit id="1865" loc="4.245">aut asper crabro imparibus se immiscuit armis,</TextUnit>
    <TextUnit id="1866" loc="4.246">aut dirum tiniae genus, aut invisa Minervae</TextUnit>
    <TextUnit id="1867" loc="4.247">laxos in foribus suspendit aranea casses.</TextUnit>
    <TextUnit id="1868" loc="4.248">Quo magis exhaustae fuerint, hoc acrius omnes</TextUnit>
    <TextUnit id="1869" loc="4.249">incumbent generis lapsi sarcire ruinas</TextUnit>
    <TextUnit id="1870" loc="4.250">complebuntque foros et floribus horrea texent.</TextUnit>
    <TextUnit id="1871" loc="4.251">Si vero, quoniam casus apibus quoque nostros</TextUnit>
    <TextUnit id="1872" loc="4.252">vita tulit, tristi languebunt corpora morbo—</TextUnit>
    <TextUnit id="1873" loc="4.253">quod iam non dubiis poteris cognoscere signis:</TextUnit>
    <TextUnit id="1874" loc="4.254">continuo est aegris alius color, horrida vultum</TextUnit>
    <TextUnit id="1875" loc="4.255">deformat macies, tum corpora luce carentum</TextUnit>
    <TextUnit id="1876" loc="4.256">exportant tectis et tristia funera ducunt;</TextUnit>
    <TextUnit id="1877" loc="4.257">aut illae pedibus conexae ad limina pendent,</TextUnit>
    <TextUnit id="1878" loc="4.258">aut intus clausis cunctantur in aedibus, omnes</TextUnit>
    <TextUnit id="1879" loc="4.259">ignavaeque fame et contracto frigore pigrae.</TextUnit>
    <TextUnit id="1880" loc="4.260">Tum sonus auditur gravior, tractimque susurrant,</TextUnit>
    <TextUnit id="1881" loc="4.261">frigidus ut quondam silvis immurmurat Auster,</TextUnit>
    <TextUnit id="1882" loc="4.262">ut mare sollicitum stridit refluentibus undis,</TextUnit>
    <TextUnit id="1883" loc="4.263">aestuat ut clausis rapidus fornacibus ignis:</TextUnit>
    <TextUnit id="1884" loc="4.264">hic iam galbaneos suadebo incendere odores</TextUnit>
    <TextUnit id="1885" loc="4.265">mellaque harundineis inferre canalibus, ultro</TextUnit>
    <TextUnit id="1886" loc="4.266">hortantem et fessas ad pabula nota vocantem.</TextUnit>
    <TextUnit id="1887" loc="4.267">Proderit et tunsum gallae admiscere saporem</TextUnit>
    <TextUnit id="1888" loc="4.268">Arentesque rosas aut igni pinguia multo</TextUnit>
    <TextUnit id="1889" loc="4.269">defruta vel psithia passos de vite racemos</TextUnit>
    <TextUnit id="1890" loc="4.270">Cecropiumque thymum et grave olentia centaurea.</TextUnit>
    <TextUnit id="1891" loc="4.271">Est etiam flos in pratis, cui nomen amello</TextUnit>
    <TextUnit id="1892" loc="4.272">fecere agricolae, facilis quaerentibus herba;</TextUnit>
    <TextUnit id="1893" loc="4.273">namque uno ingentem tollit de caespite silvam,</TextUnit>
    <TextUnit id="1894" loc="4.274">aureus ipse, sed in foliis, quae plurima circum</TextUnit>
    <TextUnit id="1895" loc="4.275">funduntur, violae sublucet purpura nigrae;</TextUnit>
    <TextUnit id="1896" loc="4.277">asper in ore sapor; tonsis in vallibus illum</TextUnit>
    <TextUnit id="1897" loc="4.278">pastores et curva legunt prope flumina Mellae.</TextUnit>
    <TextUnit id="1898" loc="4.279">Huius odorato radices incoque Baccho</TextUnit>
    <TextUnit id="1899" loc="4.280">pabulaque in foribus plenis adpone canistris.</TextUnit>
    <TextUnit id="1900" loc="4.281">Sed siquem proles subito defecerit omnis,</TextUnit>
    <TextUnit id="1901" loc="4.282">nec genus unde novae stirpis revocetur habebit,</TextUnit>
    <TextUnit id="1902" loc="4.283">tempus et Arcadii memoranda inventa magistri</TextUnit>
    <TextUnit id="1903" loc="4.284">pandere, quoque modo caesis iam saepe iuvencis</TextUnit>
    <TextUnit id="1904" loc="4.285">insincerus apes tulerit cruor. Altius omnem</TextUnit>
    <TextUnit id="1905" loc="4.286">expediam prima repetens ab origine famam.</TextUnit>
    <TextUnit id="1906" loc="4.287">Nam qua Pellaei gens fortunata Canopi</TextUnit>
    <TextUnit id="1907" loc="4.288">accolit effuso stagnantem flumine Nilum</TextUnit>
    <TextUnit id="1908" loc="4.289">et circum pictis vehitur sua rura phaselis,</TextUnit>
    <TextUnit id="1909" loc="4.290">quaque pharetratae vicinia Persidis urget,</TextUnit>
    <TextUnit id="1910" loc="4.294">omnis in hac certam regio iacit arte salutem.</TextUnit>
    <TextUnit id="1911" loc="4.295">Exiguus primum atque ipsos contractus in usus</TextUnit>
    <TextUnit id="1912" loc="4.296">eligitur locus; hunc angustique imbrice tecti</TextUnit>
    <TextUnit id="1913" loc="4.297">parietibusque premunt artis et quattuor addunt,</TextUnit>
    <TextUnit id="1914" loc="4.298">quattuor a ventis obliqua luce fenestras.</TextUnit>
    <TextUnit id="1915" loc="4.299">Tum vitulus bima curvans iam cornua fronte</TextUnit>
    <TextUnit id="1916" loc="4.300">quaeritur; huic geminae nares et spiritus oris</TextUnit>
    <TextUnit id="1917" loc="4.301">multa reluctanti obstruitur, plagisque perempto</TextUnit>
    <TextUnit id="1918" loc="4.302">tunsa per integram solvuntur viscera pellem.</TextUnit>
    <TextUnit id="1919" loc="4.303">Sic positum in clauso linquunt et ramea costis</TextUnit>
    <TextUnit id="1920" loc="4.304">subiciunt fragmenta, thymum casiasque recentes.</TextUnit>
    <TextUnit id="1921" loc="4.305">Hoc geritur Zephyris primum impellentibus undas,</TextUnit>
    <TextUnit id="1922" loc="4.306">ante novis rubeant quam prata coloribus, ante</TextUnit>
    <TextUnit id="1923" loc="4.307">garrula quam tignis nidum suspendat hirundo.</TextUnit>
    <TextUnit id="1924" loc="4.308">Interea teneris tepefactus in ossibus umor</TextUnit>
    <TextUnit id="1925" loc="4.309">aestuat et visenda modis animalia miris,</TextUnit>
    <TextUnit id="1926" loc="4.310">trunca pedum primo, mox et stridentia pennis,</TextUnit>
    <TextUnit id="1927" loc="4.311">miscentur tenuemque magis magis aera carpunt,</TextUnit>
    <TextUnit id="1928" loc="4.312">donec, ut aestivis effusus nubibus imber,</TextUnit>
    <TextUnit id="1929" loc="4.313">erupere aut ut nervo pulsante sagittae,</TextUnit>
    <TextUnit id="1930" loc="4.314">prima leves ineunt si quando proelia Parthi.</TextUnit>
    <TextUnit id="1931" loc="4.315">Quis deus hanc, Musae, quis nobis extudit artem?</TextUnit>
    <TextUnit id="1932" loc="4.316">Unde nova ingressus hominum experientia cepit?</TextUnit>
    <TextUnit id="1933" loc="4.317">Pastor Aristaeus fugiens Peneia Tempe,</TextUnit>
    <TextUnit id="1934" loc="4.318">amissis, ut fama, apibus morboque fameque,</TextUnit>
    <TextUnit id="1935" loc="4.319">tristis ad extremi sacrum caput adstitit amnis</TextUnit>
    <TextUnit id="1936" loc="4.320">multa querens atque hac adfatus voce parentem:</TextUnit>
    <TextUnit id="1937" loc="4.321">“Mater, Cyrene mater, quae gurgitis huius</TextUnit>
    <TextUnit id="1938" loc="4.322">ima tenes, quid me praeclara stirpe deorum,</TextUnit>
    <TextUnit id="1939" loc="4.323">si modo, quem perhibes, pater est Thymbraeus Apollo,</TextUnit>
    <TextUnit id="1940" loc="4.324">invisum fatis genuisti? aut quo tibi nostri</TextUnit>
    <TextUnit id="1941" loc="4.325">pulsus amor? quid me caelum sperare iubebas?</TextUnit>
    <TextUnit id="1942" loc="4.326">En etiam hunc ipsum vitae mortalis honorem,</TextUnit>
    <TextUnit id="1943" loc="4.327">quem mihi vix frugum et pecudum custodia sollers</TextUnit>
    <TextUnit id="1944" loc="4.328">omnia temptanti extuderat, te matre relinquo.</TextUnit>
    <TextUnit id="1945" loc="4.329">Quin age et ipsa manu felices erue silvas,</TextUnit>
    <TextUnit id="1946" loc="4.330">fer stabulis inimicum ignem atque interfice messes,</TextUnit>
    <TextUnit id="1947" loc="4.331">ure sata et validam in vites molire bipennem,</TextUnit>
    <TextUnit id="1948" loc="4.332">tanta meae si te ceperunt taedia laudis.”</TextUnit>
    <TextUnit id="1949" loc="4.333">At mater sonitum thalamo sub fluminis alti</TextUnit>
    <TextUnit id="1950" loc="4.334">sensit. Eam circum Milesia vellera Nymphae</TextUnit>
    <TextUnit id="1951" loc="4.335">carpebant hyali saturo fucata colore,</TextUnit>
    <TextUnit id="1952" loc="4.336">drymoque Xanthoque Ligeaque Phyllodoceque,</TextUnit>
    <TextUnit id="1953" loc="4.337">caesariem effusae nitidam per candida colla,</TextUnit>
    <TextUnit id="1954" loc="4.338">Nesaee Spioque Thaliaque Cymodoceque,</TextUnit>
    <TextUnit id="1955" loc="4.339">Cydippeque et flava Lycorias, altera virgo,</TextUnit>
    <TextUnit id="1956" loc="4.340">altera tum primos Lucinae experta labores,</TextUnit>
    <TextUnit id="1957" loc="4.341">Clioque et Beroe soror, Oceanitides ambae,</TextUnit>
    <TextUnit id="1958" loc="4.342">ambae auro, pictis incinctae pellibus ambae,</TextUnit>
    <TextUnit id="1959" loc="4.343">atque Ephyre atque Opis et Asia Deiopea</TextUnit>
    <TextUnit id="1960" loc="4.344">et tandem positis velox Arethusa sagittis.</TextUnit>
    <TextUnit id="1961" loc="4.345">Inter quas curam Clymene narrabat inanem</TextUnit>
    <TextUnit id="1962" loc="4.346">Vulcani Martisque dolos et dulcia furta,</TextUnit>
    <TextUnit id="1963" loc="4.347">aque Chao densos divum numerabat amores</TextUnit>
    <TextUnit id="1964" loc="4.348">carmine quo captae dum fusis mollia pensa</TextUnit>
    <TextUnit id="1965" loc="4.349">devolvunt, iterum maternas impulit aures</TextUnit>
    <TextUnit id="1966" loc="4.350">luctus Aristaei, vitreisque sedilibus omnes</TextUnit>
    <TextUnit id="1967" loc="4.351">obstipuere; sed ante alias Arethusa sorores</TextUnit>
    <TextUnit id="1968" loc="4.352">prospiciens summa flavum caput extulit unda</TextUnit>
    <TextUnit id="1969" loc="4.353">et procul: “O gemitu non frustra exterrita tanto,</TextUnit>
    <TextUnit id="1970" loc="4.354">Cyrene soror, ipse tibi, tua maxima cura,</TextUnit>
    <TextUnit id="1971" loc="4.355">tristis Aristaeus Penei genitoris ad undam</TextUnit>
    <TextUnit id="1972" loc="4.356">stat lacrimans et te crudelem nomine dicit.”</TextUnit>
    <TextUnit id="1973" loc="4.357">Huic percussa nova mentem formidine mater,</TextUnit>
    <TextUnit id="1974" loc="4.358">“duc, age, duc ad nos; fas illi limina divum</TextUnit>
    <TextUnit id="1975" loc="4.359">tangere,” ait. Simul alta iubet discedere late</TextUnit>
    <TextUnit id="1976" loc="4.360">flumina, qua iuvenis gressus inferret. At illum</TextUnit>
    <TextUnit id="1977" loc="4.361">curvata in montis faciem circumstetit unda</TextUnit>
    <TextUnit id="1978" loc="4.362">accepitque sinu vasto misitque sub amnem.</TextUnit>
    <TextUnit id="1979" loc="4.363">Iamque domum mirans genetricis et umida regna</TextUnit>
    <TextUnit id="1980" loc="4.364">speluncisque lacus clausos lucosque sonantes</TextUnit>
    <TextUnit id="1981" loc="4.365">ibat et ingenti motu stupefactus aquarum</TextUnit>
    <TextUnit id="1982" loc="4.366">omnia sub magna labentia flumina terra</TextUnit>
    <TextUnit id="1983" loc="4.367">spectabat diversa locis, Phasimque Lycumque</TextUnit>
    <TextUnit id="1984" loc="4.368">et caput, unde altus primum se erumpit Enipeus</TextUnit>
    <TextUnit id="1985" loc="4.369">unde pater Tiberinus et unde Aniena fluenta</TextUnit>
    <TextUnit id="1986" loc="4.370">saxosusque sonans Hypanis Mysusque Caicus,</TextUnit>
    <TextUnit id="1987" loc="4.371">et gemina auratus taurino cornua vultu</TextUnit>
    <TextUnit id="1988" loc="4.372">Eridanus, quo non alius per pinguia culta</TextUnit>
    <TextUnit id="1989" loc="4.373">in mare purpureum violentior effluit amnis.</TextUnit>
    <TextUnit id="1990" loc="4.374">Postquam est in thalami pendentia pumice tecta</TextUnit>
    <TextUnit id="1991" loc="4.375">perventum et nati fletus cognovit inanes</TextUnit>
    <TextUnit id="1992" loc="4.376">Cyrene, manibus liquidos dant ordine fontes</TextUnit>
    <TextUnit id="1993" loc="4.377">germanae tonsisque ferunt mantelia villis;</TextUnit>
    <TextUnit id="1994" loc="4.378">pars epulis onerant mensas et plena reponunt</TextUnit>
    <TextUnit id="1995" loc="4.379">pocula, Panchaeis adolescunt ignibus arae;</TextUnit>
    <TextUnit id="1996" loc="4.380">et mater, “Cape Maeonii carchesia Bacchi:</TextUnit>
    <TextUnit id="1997" loc="4.381">Oceano libemus,” ait. Simul ipsa precatur</TextUnit>
    <TextUnit id="1998" loc="4.382">Oceanumque patrem rerum Nymphasque sorores</TextUnit>
    <TextUnit id="1999" loc="4.383">centum quae silvas, centum quae flumina servant.</TextUnit>
    <TextUnit id="2000" loc="4.384">Ter liquido ardentem perfundit nectare Vestam,</TextUnit>
    <TextUnit id="2001" loc="4.385">ter flamma ad summum tecti subiecta reluxit.</TextUnit>
    <TextUnit id="2002" loc="4.386">Omine quo firmans animum sic incipit ipsa:</TextUnit>
    <TextUnit id="2003" loc="4.387">“Est in Carphatio Neptuni gurgite vates</TextUnit>
    <TextUnit id="2004" loc="4.388">caeruleus Proteus, magnum qui piscibus aequor</TextUnit>
    <TextUnit id="2005" loc="4.389">et iuncto bipedum curru metitur equorum.</TextUnit>
    <TextUnit id="2006" loc="4.390">Hic nunc Emathiae portus patriamque revisit</TextUnit>
    <TextUnit id="2007" loc="4.391">Pallenen, hunc et Nymphae veneramur et ipse</TextUnit>
    <TextUnit id="2008" loc="4.392">grandaevus Nereus; novit namque omnia vates,</TextUnit>
    <TextUnit id="2009" loc="4.393">quae sint, quae fuerint, quae mox ventura trahantur;</TextUnit>
    <TextUnit id="2010" loc="4.394">quippe ita Neptuno visum est, immania cuius</TextUnit>
    <TextUnit id="2011" loc="4.395">armenta et turpes pascit sub gurgite phocas.</TextUnit>
    <TextUnit id="2012" loc="4.396">Hic tibi, nate, prius vinclis capiendus, ut omnem</TextUnit>
    <TextUnit id="2013" loc="4.397">expediat morbi causam eventusque secundet.</TextUnit>
    <TextUnit id="2014" loc="4.398">Nam sine vi non ulla dabit praecepta, neque illum</TextUnit>
    <TextUnit id="2015" loc="4.399">orando flectes; vim duram et vincula capto</TextUnit>
    <TextUnit id="2016" loc="4.400">tende; doli circum haec demum frangentur inanes.</TextUnit>
    <TextUnit id="2017" loc="4.401">Ipsa ego, te, medios cum sol accenderit aestus,</TextUnit>
    <TextUnit id="2018" loc="4.402">cum sitiunt herbae et pecori iam gratior umbra est,</TextUnit>
    <TextUnit id="2019" loc="4.403">in secreta senis ducam, quo fessus ab undis</TextUnit>
    <TextUnit id="2020" loc="4.404">se recipit, facile ut somno adgrediare iacentem.</TextUnit>
    <TextUnit id="2021" loc="4.405">Verum ubi correptum manibus vinclisque tenebis,</TextUnit>
    <TextUnit id="2022" loc="4.406">tum variae eludent species atque ora ferarum</TextUnit>
    <TextUnit id="2023" loc="4.407">Fiet enim subito sus horridus atraque tigris</TextUnit>
    <TextUnit id="2024" loc="4.408">squamosusque draco et fulva cervice leaena,</TextUnit>
    <TextUnit id="2025" loc="4.409">aut acrem flammae sonitum dabit atque ita vinclis</TextUnit>
    <TextUnit id="2026" loc="4.410">excidet, aut in aquas tenues dilapsus abibit.</TextUnit>
    <TextUnit id="2027" loc="4.411">Sed quanto ille magis formas se vertet in omnes,</TextUnit>
    <TextUnit id="2028" loc="4.412">tanto, nate, magis contende tenacia vincla,</TextUnit>
    <TextUnit id="2029" loc="4.413">donec talis erit mutato corpore, qualem</TextUnit>
    <TextUnit id="2030" loc="4.414">videris, incepto tegeret cum lumina somno.”</TextUnit>
    <TextUnit id="2031" loc="4.415">Haec ait et liquidum ambrosiae defundit odorem,</TextUnit>
    <TextUnit id="2032" loc="4.416">quo totum nati corpus perduxit; at illi</TextUnit>
    <TextUnit id="2033" loc="4.417">dulcis compositis spiravit crinibus aura</TextUnit>
    <TextUnit id="2034" loc="4.418">atque habilis membris venit vigor. Est specus ingens</TextUnit>
    <TextUnit id="2035" loc="4.419">exesi latere in montis, quo plurima vento</TextUnit>
    <TextUnit id="2036" loc="4.420">cogitur inque sinus scindit sese unda reductos,</TextUnit>
    <TextUnit id="2037" loc="4.421">deprensis olim statio tutissima nautis;</TextUnit>
    <TextUnit id="2038" loc="4.422">intus se vasti Proteus tegit obice saxi.</TextUnit>
    <TextUnit id="2039" loc="4.423">Hic iuvenem in latebris aversum a lumine Nympha</TextUnit>
    <TextUnit id="2040" loc="4.424">collocat; ipsa procul nebulis obscura resistit.</TextUnit>
    <TextUnit id="2041" loc="4.425">Iam rapidus torrens sitientes Sirius Indos</TextUnit>
    <TextUnit id="2042" loc="4.426">ardebat, caelo et medium sol igneus orbem</TextUnit>
    <TextUnit id="2043" loc="4.427">hauserat; arebant herbae et cava flumina siccis</TextUnit>
    <TextUnit id="2044" loc="4.428">faucibus ad limum radii tepefacta coquebant:</TextUnit>
    <TextUnit id="2045" loc="4.429">cum Proteus consueta petens e fluctibus antra</TextUnit>
    <TextUnit id="2046" loc="4.430">ibat; eum vasti circum gens umida ponti</TextUnit>
    <TextUnit id="2047" loc="4.431">exsultans rorem late dispergit amarum.</TextUnit>
    <TextUnit id="2048" loc="4.432">Sternunt se somno diversae in litore phocae.</TextUnit>
    <TextUnit id="2049" loc="4.433">Ipse, velut stabuli custos in montibus olim,</TextUnit>
    <TextUnit id="2050" loc="4.434">vesper ubi e pastu vitulos ad tecta reducit,</TextUnit>
    <TextUnit id="2051" loc="4.435">auditisque lupos acuunt balatibus agni,</TextUnit>
    <TextUnit id="2052" loc="4.436">considit scopulo medius numerumque recenset.</TextUnit>
    <TextUnit id="2053" loc="4.437">Cuius Aristaeo quoniam est oblata facultas,</TextUnit>
    <TextUnit id="2054" loc="4.438">vix defessa senem passus componere membra</TextUnit>
    <TextUnit id="2055" loc="4.439">cum clamore ruit magno manicisque iacentem</TextUnit>
    <TextUnit id="2056" loc="4.440">occupat. Ille suae contra non immemor artis</TextUnit>
    <TextUnit id="2057" loc="4.441">omnia transformat sese in miracula rerum,</TextUnit>
    <TextUnit id="2058" loc="4.442">ignemque horribilemque feram fluviumque liquentem.</TextUnit>
    <TextUnit id="2059" loc="4.443">Verum ubi nulla fugam reperit fallacia, victus</TextUnit>
    <TextUnit id="2060" loc="4.444">in sese redit atque hominis tandem ore locutus:</TextUnit>
    <TextUnit id="2061" loc="4.445">“Nam quis te, iuvenum confidentissime, nostras</TextUnit>
    <TextUnit id="2062" loc="4.446">iussit adire domos? Quidve hinc petis?” inquit. At ille:</TextUnit>
    <TextUnit id="2063" loc="4.447">“Scis, Proteu, scis ipse; neque est te fallere quicquam</TextUnit>
    <TextUnit id="2064" loc="4.448">sed tu desine velle. Deum praecepta secuti</TextUnit>
    <TextUnit id="2065" loc="4.449">venimus hinc lapsis quaesitum oracula rebus.”</TextUnit>
    <TextUnit id="2066" loc="4.450">Tantum effatus. Ad haec vates vi denique multa</TextUnit>
    <TextUnit id="2067" loc="4.451">ardentes oculos intorsit lumine glauco</TextUnit>
    <TextUnit id="2068" loc="4.452">et graviter frendens sic fatis ora resolvit.</TextUnit>
    <TextUnit id="2069" loc="4.453">“Non te nullius exercent numinis irae;</TextUnit>
    <TextUnit id="2070" loc="4.454">magna luis commissa: tibi has miserabilis Orpheus</TextUnit>
    <TextUnit id="2071" loc="4.455">haudquaquam ob meritum poenas, ni fata resistant,</TextUnit>
    <TextUnit id="2072" loc="4.456">suscitat et rapta graviter pro coniuge saevit.</TextUnit>
    <TextUnit id="2073" loc="4.457">Illa quidem, dum te fugeret per flumina praeceps,</TextUnit>
    <TextUnit id="2074" loc="4.458">immanem ante pedes hydrum moritura puella</TextUnit>
    <TextUnit id="2075" loc="4.459">servantem ripas alta non vidit in herba.</TextUnit>
    <TextUnit id="2076" loc="4.460">At chorus aequalis Dryadum clamore supremos</TextUnit>
    <TextUnit id="2077" loc="4.461">implerunt montes; flerunt Rhodopeiae arces</TextUnit>
    <TextUnit id="2078" loc="4.462">altaque Pangaea et Rhesi mavortia tellus</TextUnit>
    <TextUnit id="2079" loc="4.463">atque Getae atque Hebrus et Actias Orithyia.</TextUnit>
    <TextUnit id="2080" loc="4.464">Ipse cava solans aegrum testudine amorem</TextUnit>
    <TextUnit id="2081" loc="4.465">te, dulcis coniunx, te solo in litore secum,</TextUnit>
    <TextUnit id="2082" loc="4.466">te veniente die, te decedente canebat.</TextUnit>
    <TextUnit id="2083" loc="4.467">Taenarias etiam fauces, alta ostia Ditis,</TextUnit>
    <TextUnit id="2084" loc="4.468">et caligantem nigra formidine lucum</TextUnit>
    <TextUnit id="2085" loc="4.469">ingressus manesque adiit regemque tremendum</TextUnit>
    <TextUnit id="2086" loc="4.470">nesciaque humanis precibus mansuescere corda.</TextUnit>
    <TextUnit id="2087" loc="4.471">At cantu commotae Erebi de sedibus imis</TextUnit>
    <TextUnit id="2088" loc="4.472">umbrae ibant tenues simulacraque luce carentum,</TextUnit>
    <TextUnit id="2089" loc="4.473">quam multa in foliis avium se milia condunt</TextUnit>
    <TextUnit id="2090" loc="4.474">vesper ubi aut hibernus agit de montibus imber,</TextUnit>
    <TextUnit id="2091" loc="4.475">matres atque viri defunctaque corpora vita</TextUnit>
    <TextUnit id="2092" loc="4.476">magnanimum heroum, pueri innuptaeque puellae,</TextUnit>
    <TextUnit id="2093" loc="4.477">impositique rogis iuvenes ante ora parentum,</TextUnit>
    <TextUnit id="2094" loc="4.478">quos circum limus niger et deformis harundo</TextUnit>
    <TextUnit id="2095" loc="4.479">Cocyti tardaque palus inamabilis unda</TextUnit>
    <TextUnit id="2096" loc="4.480">alligat et noviens Styx interfusa coercet.</TextUnit>
    <TextUnit id="2097" loc="4.481">Quin ipsae stupuere domus atque intima Leti</TextUnit>
    <TextUnit id="2098" loc="4.482">tartara caeruleosque implexae crinibus angues</TextUnit>
    <TextUnit id="2099" loc="4.483">Eumenides, tenuitque inhians tria Cerberus ora</TextUnit>
    <TextUnit id="2100" loc="4.484">atque Ixionii vento rota constitit orbis.</TextUnit>
    <TextUnit id="2101" loc="4.485">Iamque pedem referens casus evaserat omnes;</TextUnit>
    <TextUnit id="2102" loc="4.486">redditaque Eurydice superas veniebat ad auras,</TextUnit>
    <TextUnit id="2103" loc="4.487">pone sequens, namque hanc dederat Proserpina legem,</TextUnit>
    <TextUnit id="2104" loc="4.488">cum subita incautum dementia cepit amantem,</TextUnit>
    <TextUnit id="2105" loc="4.489">ignoscenda quidem, scirent si ignoscere manes.</TextUnit>
    <TextUnit id="2106" loc="4.490">Restitit Eurydicenque suam iam luce sub ipsa</TextUnit>
    <TextUnit id="2107" loc="4.491">immemor heu! victusque animi respexit. Ibi omnis</TextUnit>
    <TextUnit id="2108" loc="4.492">effusus labor atque immitis rupta tyranni</TextUnit>
    <TextUnit id="2109" loc="4.493">foedera, terque fragor stagnis auditus Avernis.</TextUnit>
    <TextUnit id="2110" loc="4.494">Illa, “Quis et me,” inquit, “miseram et te perdidit, Orpheu,</TextUnit>
    <TextUnit id="2111" loc="4.495">quis tantus furor? En iterum crudelia retro</TextUnit>
    <TextUnit id="2112" loc="4.496">Fata vocant, conditque natantia lumina somnus.</TextUnit>
    <TextUnit id="2113" loc="4.497">Iamque vale: feror ingenti circumdata nocte</TextUnit>
    <TextUnit id="2114" loc="4.498">invalidasque tibi tendens, heu non tua, palmas!”</TextUnit>
    <TextUnit id="2115" loc="4.499">dixit et ex oculis subito, ceu fumus in auras</TextUnit>
    <TextUnit id="2116" loc="4.500">commixtus tenues, fugit diversa, neque illum,</TextUnit>
    <TextUnit id="2117" loc="4.501">prensantem nequiquam umbras et multa volentem</TextUnit>
    <TextUnit id="2118" loc="4.502">dicere, praeterea vidit, nec portitor Orci</TextUnit>
    <TextUnit id="2119" loc="4.503">amplius obiectam passus transire paludem.</TextUnit>
    <TextUnit id="2120" loc="4.504">Quid faceret? Quo se rapta bis coniuge ferret?</TextUnit>
    <TextUnit id="2121" loc="4.505">Quo fletu Manis, quae numina voce moveret?</TextUnit>
    <TextUnit id="2122" loc="4.506">Illa quidem Stygia nabat iam frigida cumba.</TextUnit>
    <TextUnit id="2123" loc="4.507">Septem illum totos perhibent ex ordine menses</TextUnit>
    <TextUnit id="2124" loc="4.508">rupe sub aeria deserti ad Strymonis undam</TextUnit>
    <TextUnit id="2125" loc="4.509">flesse sibi et gelidis haec evolvisse sub antris</TextUnit>
    <TextUnit id="2126" loc="4.510">mulcentem tigres et agentem carmine quercus;</TextUnit>
    <TextUnit id="2127" loc="4.511">qualis populea maerens philomela sub umbra</TextUnit>
    <TextUnit id="2128" loc="4.512">amissos queritur fetus, quos durus arator</TextUnit>
    <TextUnit id="2129" loc="4.513">observans nido implumes detraxit; at illa</TextUnit>
    <TextUnit id="2130" loc="4.514">flet noctem ramoque sedens miserabile carmen</TextUnit>
    <TextUnit id="2131" loc="4.515">integrat et maestis late loca questibus implet.</TextUnit>
    <TextUnit id="2132" loc="4.516">Nulla Venus, non ulli animum flexere hymenaei.</TextUnit>
    <TextUnit id="2133" loc="4.517">Solus Hyperboreas glacies Tanaimque nivalem</TextUnit>
    <TextUnit id="2134" loc="4.518">arvaque Rhipaeis numquam viduata pruinis</TextUnit>
    <TextUnit id="2135" loc="4.519">lustrabat raptam Eurydicen atque inrita Ditis</TextUnit>
    <TextUnit id="2136" loc="4.520">dona querens; spretae Ciconum quo munere matres</TextUnit>
    <TextUnit id="2137" loc="4.521">inter sacra deum nocturnique orgia Bacchi</TextUnit>
    <TextUnit id="2138" loc="4.522">discerptum latos iuvenem sparsere per agros.</TextUnit>
    <TextUnit id="2139" loc="4.523">Tum quoque marmorea caput a cervice revulsum</TextUnit>
    <TextUnit id="2140" loc="4.524">gurgite cum medio portans Oeagrius Hebrus</TextUnit>
    <TextUnit id="2141" loc="4.525">volveret, Eurydicen vox ipsa et frigida lingua</TextUnit>
    <TextUnit id="2142" loc="4.526">“ah miseram Eurydicen!” anima fugiente vocabat:</TextUnit>
    <TextUnit id="2143" loc="4.527">“Eurydicen” toto referebant flumine ripae.”</TextUnit>
    <TextUnit id="2144" loc="4.528">Haec Proteus, et se iactu dedit aequor in altum,</TextUnit>
    <TextUnit id="2145" loc="4.529">quaque dedit, spumantem undam sub vertice torsit.</TextUnit>
    <TextUnit id="2146" loc="4.530">At non Cyrene; namque ultro adfata timentem:</TextUnit>
    <TextUnit id="2147" loc="4.531">“Nate, licet tristes animo deponere curas.</TextUnit>
    <TextUnit id="2148" loc="4.532">Haec omnis morbi causa; hinc miserabile Nymphae,</TextUnit>
    <TextUnit id="2149" loc="4.533">cum quibus illa choros lucis agitabat in altis,</TextUnit>
    <TextUnit id="2150" loc="4.534">exitium misere apibus. Tu munera supplex</TextUnit>
    <TextUnit id="2151" loc="4.535">tende petens pacem et faciles venerare Napaeas;</TextUnit>
    <TextUnit id="2152" loc="4.536">namque dabunt veniam votis irasque remittent.</TextUnit>
    <TextUnit id="2153" loc="4.537">Sed modus orandi qui sit, prius ordine dicam.</TextUnit>
    <TextUnit id="2154" loc="4.538">Quattuor eximios praestanti corpore tauros,</TextUnit>
    <TextUnit id="2155" loc="4.539">qui tibi nunc viridis depascunt summa Lycaei,</TextUnit>
    <TextUnit id="2156" loc="4.540">delige et intacta totidem cervice iuvencas.</TextUnit>
    <TextUnit id="2157" loc="4.541">Quattuor his aras alta ad delubra dearum</TextUnit>
    <TextUnit id="2158" loc="4.542">constitue et sacrum iugulis demitte cruorem,</TextUnit>
    <TextUnit id="2159" loc="4.543">corporaque ipsa boum frondoso desere luco.</TextUnit>
    <TextUnit id="2160" loc="4.544">Post, ubi nona suos Aurora ostenderit ortus,</TextUnit>
    <TextUnit id="2161" loc="4.545">inferias Orphei Lethaea papavera mittes</TextUnit>
    <TextUnit id="2162" loc="4.546">et nigram mactabis ovem lucumque revises:</TextUnit>
    <TextUnit id="2163" loc="4.547">placatam Eurydicen vitula venerabere caesa.”</TextUnit>
    <TextUnit id="2164" loc="4.548">Haud mora; continuo matris praecepta facessit;</TextUnit>
    <TextUnit id="2165" loc="4.549">ad delubra venit, monstratas excitat aras,</TextUnit>
    <TextUnit id="2166" loc="4.550">quattuor eximios praestanti corpore tauros</TextUnit>
    <TextUnit id="2167" loc="4.551">ducit et intacta totidem cervice iuvencas.</TextUnit>
    <TextUnit id="2168" loc="4.552">Post, ubi nona suos Aurora induxerat ortus,</TextUnit>
    <TextUnit id="2169" loc="4.553">inferias Orphei mittit lucumque revisit.</TextUnit>
    <TextUnit id="2170" loc="4.554">Hic vero subitum ac dictu mirabile monstrum</TextUnit>
    <TextUnit id="2171" loc="4.555">adspiciunt, liquefacta boum per viscera toto</TextUnit>
    <TextUnit id="2172" loc="4.556">stridere apes utero et ruptis effervere costis,</TextUnit>
    <TextUnit id="2173" loc="4.557">immensasque trahi nubes, iamque arbore summa</TextUnit>
    <TextUnit id="2174" loc="4.558">confluere et lentis uvam demittere ramis.</TextUnit>
    <TextUnit id="2175" loc="4.559">Haec super arvorum cultu pecorumque canebam</TextUnit>
    <TextUnit id="2176" loc="4.560">et super arboribus, Caesar dum magnus ad altum</TextUnit>
    <TextUnit id="2177" loc="4.561">fulminat Euphraten bello victorque volentes</TextUnit>
    <TextUnit id="2178" loc="4.562">per populos dat iura viamque adfectat Olympo.</TextUnit>
    <TextUnit id="2179" loc="4.563">Illo Vergilium me tempore dulcis alebat</TextUnit>
    <TextUnit id="2180" loc="4.564">Parthenope studiis florentem ignobilis oti,</TextUnit>
    <TextUnit id="2181" loc="4.565">carmina qui lusi pastorum audaxque iuventa,</TextUnit>
    <TextUnit id="2182" loc="4.566">Tityre, te patulae cecini sub tegmine fagi.</TextUnit>
  </Text>
</TessDocument>
