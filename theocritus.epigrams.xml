<?xml version="1.0" encoding="UTF-8"?>
<TessDocument id="theocritus.epigrams">
  <Metadata>
    <Author>theocritus</Author>
    <Display>Epigrams</Display>
    <Abbr>theoc. epigr.</Abbr>
    <Lang>grc</Lang>
    <Prose>0</Prose>
    <PrintSource>Idylls. Theocritus. R. J. Cholmeley, M.A. London. George Bell &amp; Sons. 1901.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus:text:1999.01.0228</DigitalSourceURL>
    <AddedBy/>
    <URI/>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>150</MaskUpper><LocusLower>1.1</LocusLower><LocusUpper>1.152</LocusUpper></Part><Part id="2"><Display>Book 2</Display><MaskLower>151</MaskLower><MaskUpper>315</MaskUpper><LocusLower>2.1</LocusLower><LocusUpper>2.166</LocusUpper></Part><Part id="3"><Display>Book 3</Display><MaskLower>316</MaskLower><MaskUpper>369</MaskUpper><LocusLower>3.1</LocusLower><LocusUpper>3.54</LocusUpper></Part><Part id="4"><Display>Book 4</Display><MaskLower>370</MaskLower><MaskUpper>432</MaskUpper><LocusLower>4.1</LocusLower><LocusUpper>4.63</LocusUpper></Part><Part id="5"><Display>Book 5</Display><MaskLower>433</MaskLower><MaskUpper>582</MaskUpper><LocusLower>5.1</LocusLower><LocusUpper>5.150</LocusUpper></Part><Part id="6"><Display>Book 6</Display><MaskLower>583</MaskLower><MaskUpper>628</MaskUpper><LocusLower>6.1</LocusLower><LocusUpper>6.46</LocusUpper></Part><Part id="7"><Display>Book 7</Display><MaskLower>629</MaskLower><MaskUpper>785</MaskUpper><LocusLower>7.1</LocusLower><LocusUpper>7.157</LocusUpper></Part><Part id="8"><Display>Book 8</Display><MaskLower>786</MaskLower><MaskUpper>878</MaskUpper><LocusLower>8.1</LocusLower><LocusUpper>8.93</LocusUpper></Part><Part id="9"><Display>Book 9</Display><MaskLower>879</MaskLower><MaskUpper>914</MaskUpper><LocusLower>9.1</LocusLower><LocusUpper>9.36</LocusUpper></Part><Part id="10"><Display>Book 10</Display><MaskLower>915</MaskLower><MaskUpper>973</MaskUpper><LocusLower>10.1</LocusLower><LocusUpper>10.58</LocusUpper></Part><Part id="11"><Display>Book 11</Display><MaskLower>974</MaskLower><MaskUpper>1054</MaskUpper><LocusLower>11.1</LocusLower><LocusUpper>11.81</LocusUpper></Part><Part id="12"><Display>Book 12</Display><MaskLower>1055</MaskLower><MaskUpper>1091</MaskUpper><LocusLower>12.1</LocusLower><LocusUpper>12.37</LocusUpper></Part><Part id="13"><Display>Book 13</Display><MaskLower>1092</MaskLower><MaskUpper>1166</MaskUpper><LocusLower>13.1</LocusLower><LocusUpper>13.75</LocusUpper></Part><Part id="14"><Display>Book 14</Display><MaskLower>1167</MaskLower><MaskUpper>1240</MaskUpper><LocusLower>14.1</LocusLower><LocusUpper>14.70</LocusUpper></Part><Part id="15"><Display>Book 15</Display><MaskLower>1241</MaskLower><MaskUpper>1402</MaskUpper><LocusLower>15.1</LocusLower><LocusUpper>15.149</LocusUpper></Part><Part id="16"><Display>Book 16</Display><MaskLower>1403</MaskLower><MaskUpper>1511</MaskUpper><LocusLower>16.1</LocusLower><LocusUpper>16.109</LocusUpper></Part><Part id="17"><Display>Book 17</Display><MaskLower>1512</MaskLower><MaskUpper>1648</MaskUpper><LocusLower>17.1</LocusLower><LocusUpper>17.137</LocusUpper></Part><Part id="18"><Display>Book 18</Display><MaskLower>1649</MaskLower><MaskUpper>1706</MaskUpper><LocusLower>18.1</LocusLower><LocusUpper>18.58</LocusUpper></Part><Part id="19"><Display>Book 19</Display><MaskLower>1707</MaskLower><MaskUpper>1714</MaskUpper><LocusLower>19.1</LocusLower><LocusUpper>19.8</LocusUpper></Part><Part id="20"><Display>Book 20</Display><MaskLower>1715</MaskLower><MaskUpper>1759</MaskUpper><LocusLower>20.1</LocusLower><LocusUpper>20.45</LocusUpper></Part><Part id="21"><Display>Book 21</Display><MaskLower>1760</MaskLower><MaskUpper>1827</MaskUpper><LocusLower>21.1</LocusLower><LocusUpper>21.66</LocusUpper></Part><Part id="22"><Display>Book 22</Display><MaskLower>1828</MaskLower><MaskUpper>2051</MaskUpper><LocusLower>22.1</LocusLower><LocusUpper>22.223</LocusUpper></Part><Part id="23"><Display>Book 23</Display><MaskLower>2052</MaskLower><MaskUpper>2114</MaskUpper><LocusLower>23.1</LocusLower><LocusUpper>23.63</LocusUpper></Part><Part id="24"><Display>Book 24</Display><MaskLower>2115</MaskLower><MaskUpper>2254</MaskUpper><LocusLower>24.1</LocusLower><LocusUpper>24.140</LocusUpper></Part><Part id="25"><Display>Book 25</Display><MaskLower>2255</MaskLower><MaskUpper>2535</MaskUpper><LocusLower>25.1</LocusLower><LocusUpper>25.281</LocusUpper></Part><Part id="26"><Display>Book 26</Display><MaskLower>2536</MaskLower><MaskUpper>2573</MaskUpper><LocusLower>26.1</LocusLower><LocusUpper>26.38</LocusUpper></Part><Part id="27"><Display>Book 27</Display><MaskLower>2574</MaskLower><MaskUpper>2617</MaskUpper><LocusLower>27.1</LocusLower><LocusUpper>27.43</LocusUpper></Part><Part id="28"><Display>Book 28</Display><MaskLower>2618</MaskLower><MaskUpper>2642</MaskUpper><LocusLower>28.1</LocusLower><LocusUpper>28.25</LocusUpper></Part><Part id="29"><Display>Book 29</Display><MaskLower>2643</MaskLower><MaskUpper>2682</MaskUpper><LocusLower>29.1</LocusLower><LocusUpper>29.40</LocusUpper></Part><Part id="30"><Display>Book 30</Display><MaskLower>2683</MaskLower><MaskUpper>2714</MaskUpper><LocusLower>30.1</LocusLower><LocusUpper>30.32</LocusUpper></Part><Part id="31"><Display>Book Ep</Display><MaskLower>2715</MaskLower><MaskUpper>2974</MaskUpper><LocusLower>Ep..1.1</LocusLower><LocusUpper>Ep..24.125</LocusUpper></Part></Parts><Text>
    <TextUnit id="0" loc="1.1">̔Αδύ τι τὸ ψιθύρισμα καὶ ἁ πίτυς αἰπόλε τήνα,</TextUnit>
    <TextUnit id="1" loc="1.2">ἃ ποτὶ ταῖς παγαῖσι μελίσδεται, ἁδὺ δὲ καὶ τὺ</TextUnit>
    <TextUnit id="2" loc="1.3">συρίσδες: μετὰ Πᾶνα τὸ δεύτερον ἆθλον ἀποισῇ.</TextUnit>
    <TextUnit id="3" loc="1.4">αἴκα τῆνος ἕλῃ κεραὸν τράγον, αἶγα τὺ λαψῇ.</TextUnit>
    <TextUnit id="4" loc="1.5">αἴκα δ' αἶγα λάβῃ τῆνος γέρας, ἐς τὲ καταρρεῖ</TextUnit>
    <TextUnit id="5" loc="1.6">ἁ χίμαρος: χιμάρῳ δὲ καλὸν κρέας, ἕστέ κ' ἀμέλξῃς.</TextUnit>
    <TextUnit id="6" loc="1.7">̔́Αδιον ὦ ποιμὴν τὸ τεὸν μέλος ἢ τὸ καταχὲς</TextUnit>
    <TextUnit id="7" loc="1.8">τῆν' ἀπὸ τᾶς πέτρας καταλείβεται ὑψόθεν ὕδωρ.</TextUnit>
    <TextUnit id="8" loc="1.9">αἴκα ταὶ Μοῖσαι τὰν οἰίδα δῶρον ἄγωνται,</TextUnit>
    <TextUnit id="9" loc="1.10">ἄρνα τὺ σακίταν λαψῇ γέρας: αἰ δέ κ' ἀρέσκῃ</TextUnit>
    <TextUnit id="10" loc="1.11">τήναις ἄρνα λαβεῖν, τὺ δὲ τὰν ὄιν ὕστερον ἀξῇ.</TextUnit>
    <TextUnit id="11" loc="1.12">λῇς ποτὶ τᾶν Νυμφᾶν, λῇς αἰπόλε τεῖδε καθίξας,</TextUnit>
    <TextUnit id="12" loc="1.13">ὡς τὸ κάταντες τοῦτο γεώλοφον αἵ τε μυρῖκαι,</TextUnit>
    <TextUnit id="13" loc="1.14">συρίσδεν; τὰς δ' αἶγας ἐγὼν ἐν τῷδε νομευσῶ.</TextUnit>
    <TextUnit id="14" loc="1.15">οὐ θέμις ὦ ποιμὴν τὸ μεσαμβρινόν, οὐ θέμις ἄμμιν</TextUnit>
    <TextUnit id="15" loc="1.16">συρίσδεν. τὸν Πᾶνα δεδοίκαμες: ἦ γὰρ ἀπ' ἄγρας</TextUnit>
    <TextUnit id="16" loc="1.17">τανίκα κεκμακὼς ἀμπαύεται: ἔστι δὲ πικρός,</TextUnit>
    <TextUnit id="17" loc="1.18">καί οἱ ἀεὶ δριμεῖα χολὰ ποτὶ ῥινὶ κάθηται.</TextUnit>
    <TextUnit id="18" loc="1.19">ἀλλὰ τὺ γὰρ δὴ Θύρσι τὰ Δάφνιδος ἄλγε' ἀείδες</TextUnit>
    <TextUnit id="19" loc="1.20">καὶ τᾶς βουκολικᾶς ἐπὶ τὸ πλέον ἵκεο μοίσας,</TextUnit>
    <TextUnit id="20" loc="1.21">δεῦρ' ὑπὸ τὰν πτελέαν ἑσδώμεθα, τῶ τε Πριήπω</TextUnit>
    <TextUnit id="21" loc="1.22">καὶ τᾶν Κραναιᾶν κατεναντίον, ᾇπερ ὁ θῶκος</TextUnit>
    <TextUnit id="22" loc="1.23">τῆνος ὁ ποιμενικὸς καὶ ταὶ δρύες. αἰ δέ κ' ἀείσῃς</TextUnit>
    <TextUnit id="23" loc="1.24">ὡς ὅκα τὸν Λιβύαθε ποτὶ Χρόμιν ᾆσας ἐρίσδων,</TextUnit>
    <TextUnit id="24" loc="1.25">αἶγα δέ τοι δωσῶ διδυματόκον ἐς τρὶς ἀμέλξαι,</TextUnit>
    <TextUnit id="25" loc="1.26">ἃ δύ' ἔχοις' ἐρίφως ποταμέλγεται ἐς δύο πέλλας,</TextUnit>
    <TextUnit id="26" loc="1.27">καὶ βαθὺ κισσύβιον κεκλυσμένον ἁδέι κηρῷ,</TextUnit>
    <TextUnit id="27" loc="1.28">ἀμφῶες, νεοτευχές, ἔτι γλυφάνοιο ποτόσδον.</TextUnit>
    <TextUnit id="28" loc="1.29">τῶ περὶ μὲν χείλη μαρύεται ὑψόθι κισσός,</TextUnit>
    <TextUnit id="29" loc="1.30">κισσὸς ἑλιχρύσῳ κεκονιμένος: ἁ δὲ κατ' αὐτὸν</TextUnit>
    <TextUnit id="30" loc="1.31">καρπῷ ἕλιξ εἱλεῖται ἀγαλλομένα κροκόεντι.</TextUnit>
    <TextUnit id="31" loc="1.32">ἔντοσθεν δὲ γυνά, τί θεῶν δαίδαλμα τέτυκται,</TextUnit>
    <TextUnit id="32" loc="1.33">ἀσκητὰ πέπλῳ τε καὶ ἄμπυκι. πὰρ δέ οἱ ἄνδρες</TextUnit>
    <TextUnit id="33" loc="1.34">καλὸν ἐθειράζοντες ἀμοιβαδὶς ἄλλοθεν ἄλλος</TextUnit>
    <TextUnit id="34" loc="1.35">νεικείους' ἐπέεσσι. τὰ δ' οὐ φρενὸς ἅπτεται αὐτᾶς:</TextUnit>
    <TextUnit id="35" loc="1.36">ἀλλ' ὁκὰ μὲν τῆνον ποτιδέρκεται ἄνδρα γελᾶσα,</TextUnit>
    <TextUnit id="36" loc="1.37">ἄλλοκα δ' αὖ ποτὶ τὸν ῥιπτεῖ νόον. οἱ δ' ὑπ' ἔρωτος</TextUnit>
    <TextUnit id="37" loc="1.38">δηθὰ κυλοιδιόωντες ἐτώσια μοχθίζοντι.</TextUnit>
    <TextUnit id="38" loc="1.39">τοῖς δὲ μετὰ γριπεύς τε γέρων πέτρα τε τέτυκται</TextUnit>
    <TextUnit id="39" loc="1.40">λεπράς, ἐφ' ᾇ σπεύδων μέγα δίκτυον ἐς βόλον ἕλκει</TextUnit>
    <TextUnit id="40" loc="1.41">ὁ πρέσβυς, κάμνοντι τὸ καρτερὸν ἀνδρὶ ἐοικώς.</TextUnit>
    <TextUnit id="41" loc="1.42">φαίης κεν γυίων νιν ὅσον σθένος ἐλλοπιεύειν:</TextUnit>
    <TextUnit id="42" loc="1.43">ὧδέ οἱ ᾠδήκαντι κατ' αὐχένα πάντοθεν ἶνες</TextUnit>
    <TextUnit id="43" loc="1.44">καὶ πολιῷ περ ἐόντι, τὸ δὲ σθένος ἄξιον ἅβας.</TextUnit>
    <TextUnit id="44" loc="1.45">τυτθὸν δ' ὅσσον ἄπωθεν ἁλιτρύτοιο γέροντος</TextUnit>
    <TextUnit id="45" loc="1.46">πυρναίαις σταφυλαῖσι καλὸν βέβριθεν ἀλωά,</TextUnit>
    <TextUnit id="46" loc="1.47">τὰν ὀλίγος τις κῶρος ἐφ' αἱμασιαῖσι φυλάσσει</TextUnit>
    <TextUnit id="47" loc="1.48">ἥμενος: ἀμφὶ δέ νιν δύ' ἀλώπεκες ἁ μὲν ἀν' ὄρχως</TextUnit>
    <TextUnit id="48" loc="1.49">φοιτῇ σινομένα τὰν τρώξιμον, ἁ δ' ἐπὶ πήρᾳ</TextUnit>
    <TextUnit id="49" loc="1.50">πάντα δόλον κεύθοισα τὸ παιδίον οὐ πρὶν ἀνησεῖν</TextUnit>
    <TextUnit id="50" loc="1.51">φατὶ πρὶν ἢ ἀκράτιστον ἐπὶ ξηροῖσι καθίξῃ.</TextUnit>
    <TextUnit id="51" loc="1.52">αὐτὰρ ὅγ' ἀνθερίκοισι καλὰν πλέκει ἀκριδοθήραν</TextUnit>
    <TextUnit id="52" loc="1.53">σχοίνῳ ἐφαρμόσδων: μέλεται δέ οἱ οὔτέ τι πήρας</TextUnit>
    <TextUnit id="53" loc="1.54">οὔτε φυτῶν τοσσῆνον, ὅσον περὶ πλέγματι γαθεῖ.</TextUnit>
    <TextUnit id="54" loc="1.55">παντᾷ δ' ἀμφὶ δέπας περιπέπταται ὑγρὸς ἄκανθος:</TextUnit>
    <TextUnit id="55" loc="1.56">αἰολικόν τι θέαμα, τέρας κέ τυ θυμὸν ἀτύξαι.</TextUnit>
    <TextUnit id="56" loc="1.57">τῶ μὲν ἐγὼ πορθμεῖ Καλυδωνίῳ αἶγά τ' ἔδωκα</TextUnit>
    <TextUnit id="57" loc="1.58">ὦνον καὶ τυρόεντα μέγαν λευκοῖο γάλακτος:</TextUnit>
    <TextUnit id="58" loc="1.59">οὐδέ τί πω ποτὶ χεῖλος ἐμὸν θίγεν, ἀλλ' ἔτι κεῖται</TextUnit>
    <TextUnit id="59" loc="1.60">ἄχραντον. τῷ καί τυ μάλα πρόφρων ἀρεσαίμαν,</TextUnit>
    <TextUnit id="60" loc="1.61">αἴκά μοι τὺ φίλος τὸν ἐφίμερον ὕμνον ἀείσῃς.</TextUnit>
    <TextUnit id="61" loc="1.62">κοὔτί τυ κερτομέω. πόταγ' ὦγαθέ: τὰν γὰρ ἀοιδὰν</TextUnit>
    <TextUnit id="62" loc="1.63">οὔτί πᾳ εἰς ̓Αίδαν γε τὸν ἐκλελάθοντα φυλαξεῖς.</TextUnit>
    <TextUnit id="63" loc="1.64">̓́Αρχετε βουκολικᾶς Μοῖσαι φίλαι ἄρχετ' ἀοιδᾶς.</TextUnit>
    <TextUnit id="64" loc="1.65">Θύρσις ὅδ' ὡξ Αἴτνας, καὶ Θύρσιδος ἁδέα φωνά.</TextUnit>
    <TextUnit id="65" loc="1.66">πᾷ ποκ' ἄρ' ἦσθ', ὅκα Δάφνις ἐτάκετο, πᾷ ποκα Νύμφαι;</TextUnit>
    <TextUnit id="66" loc="1.67">ἢ κατὰ Πηνειῶ καλὰ τέμπεα; ἢ κατὰ Πίνδω;</TextUnit>
    <TextUnit id="67" loc="1.68">οὐ γὰρ δὴ ποταμοῖο μέγαν ῥόον εἴχετ' ̓Ανάπω,</TextUnit>
    <TextUnit id="68" loc="1.69">οὐδ' Αἴτνας σκοπιάν, οὐδ' ̓́Ακιδος ἱερὸν ὕδωρ.</TextUnit>
    <TextUnit id="69" loc="1.70">ἄρχετε βουκολικᾶς Μοῖσαι φίλαι ἄρχετ' ἀοιδᾶς.</TextUnit>
    <TextUnit id="70" loc="1.71">τῆνον μὰν θῶες, τῆνον λύκοι ὠρύσαντο,</TextUnit>
    <TextUnit id="71" loc="1.72">τῆνον χὡκ δρυμοῖο λέων ἔκλαυσε θανόντα.</TextUnit>
    <TextUnit id="72" loc="1.73">ἄρχετε βουκολικᾶς Μοῖσαι φίλαι ἄρχετ' ἀοιδᾶς.</TextUnit>
    <TextUnit id="73" loc="1.74">πολλαί οἱ πὰρ ποσσὶ βόες, πολλοὶ δέ τε ταῦροι,</TextUnit>
    <TextUnit id="74" loc="1.75">πολλαὶ δ' αὖ δαμάλαι καὶ πόρτιες ὠδύραντο.</TextUnit>
    <TextUnit id="75" loc="1.76">ἄρχετε βουκολικᾶς Μοῖσαι φίλαι ἄρχετ' ἀοιδᾶς.</TextUnit>
    <TextUnit id="76" loc="1.77">ἦνθ' ̔Ερμῆς πράτιστος ἀπ' ὤρεος, εἶπε δέ: “Δάφνι,</TextUnit>
    <TextUnit id="77" loc="1.78">τίς τυ κατατρύχει; τίνος ὦγαθὲ τόσσον ἐρᾶσαι;”</TextUnit>
    <TextUnit id="78" loc="1.79">ἄρχετε βουκολικᾶς Μοῖσαι φίλαι ἄρχετ' ἀοιδᾶς.</TextUnit>
    <TextUnit id="79" loc="1.80">ἦνθον τοὶ βοῦται, τοὶ ποιμένες, ᾡπόλοι ἦνθον:</TextUnit>
    <TextUnit id="80" loc="1.81">πάντες ἀνηρώτευν, τί πάθοι κακόν. ἦνθ' ὁ Πρίηπος</TextUnit>
    <TextUnit id="81" loc="1.82">κἤφα: “Δάφνι τάλαν, τί τὺ τάκεαι, ἁ δέ τε κώρα</TextUnit>
    <TextUnit id="82" loc="1.83">πάσας ἀνὰ κράνας, πάντ' ἄλσεα ποσσὶ φορεῖται--</TextUnit>
    <TextUnit id="83" loc="1.84">ἄρχετε βουκολικᾶς Μοῖσαι φίλαι ἄρχετ' ἀοιδᾶς--</TextUnit>
    <TextUnit id="84" loc="1.85">ζάτεις'; ἆ δύσερώς τις ἄγαν καὶ ἀμήχανος ἐσσί.</TextUnit>
    <TextUnit id="85" loc="1.86">βούτας μὰν ἐλέγευ, νῦν δ' αἰπόλῳ ἀνδρὶ ἔοικας.</TextUnit>
    <TextUnit id="86" loc="1.87">ᾡπόλος ὅκκ' ἐσορῇ τὰς μηκάδας οἷα βατεῦνται,</TextUnit>
    <TextUnit id="87" loc="1.88">τάκεται ὀφθαλμώς, ὅτι οὐ τράγος αὐτὸς ἔγεντο.</TextUnit>
    <TextUnit id="88" loc="1.89">ἄρχετε βουκολικᾶς Μοῖσαι φίλαι ἄρχετ' ἀοιδᾶς.</TextUnit>
    <TextUnit id="89" loc="1.90">καὶ τὺ δ' ἐπεί κ' ἐσορῇς τὰς παρθένος οἶα γελᾶντι,</TextUnit>
    <TextUnit id="90" loc="1.91">τάκεαι ὀφθαλμώς, ὅτι οὐ μετὰ ταῖσι χορεύεις.”</TextUnit>
    <TextUnit id="91" loc="1.92">τὼς δ' οὐδὲν ποτελέξαθ' ὁ βουκόλος, ἀλλὰ τὸν αὐτῶ</TextUnit>
    <TextUnit id="92" loc="1.93">ἄνυε πικρὸν ἔρωτα, καὶ ἐς τέλος ἄνυε μοίρας:</TextUnit>
    <TextUnit id="93" loc="1.94">ἄρχετε βουκολικᾶς Μοῖσαι πάλιν ἄρχετ' ἀοιδᾶς.</TextUnit>
    <TextUnit id="94" loc="1.95">ἦνθέ γε μὰν ἁδεῖα καὶ ἁ Κύπρις γελάοισα,</TextUnit>
    <TextUnit id="95" loc="1.96">λάθρια μὲν γελάοισα, βαρὺν δ' ἀνὰ θυμὸν ἔχοισα,</TextUnit>
    <TextUnit id="96" loc="1.97">κεἶπε: “τύ θην τὸν ̓́Ερωτα κατεύχεο Δάφνι λυγιξεῖν:</TextUnit>
    <TextUnit id="97" loc="1.98">ἦ ῥ' οὐκ αὐτὸς ̓́Ερωτος ὑπ' ἀργαλέω ἐλυγίχθης;”</TextUnit>
    <TextUnit id="98" loc="1.99">ἄρχετε βουκολικᾶς Μοῖσαι πάλιν ἄρχετ' ἀοιδᾶς.</TextUnit>
    <TextUnit id="99" loc="1.100">τὰν δ' ἄρα χὡ Δάφνις ποταμείβετο: “Κύπρι βαρεῖα,</TextUnit>
    <TextUnit id="100" loc="1.101">Κύπρι νεμεσσατά, Κύπρι θνατοῖσιν ἀπεχθής:</TextUnit>
    <TextUnit id="101" loc="1.102">ἤδη γὰρ φράσδῃ πάνθ' ἅλιον ἄμμι δεδύκειν:</TextUnit>
    <TextUnit id="102" loc="1.103">Δάφνις κἠν ̓Αίδα κακὸν ἔσσεται ἄλγος ̓́Ερωτι.</TextUnit>
    <TextUnit id="103" loc="1.104">ἄρχετε βουκολικᾶς Μοῖσαι πάλιν ἄρχετ' ἀοιδᾶς.</TextUnit>
    <TextUnit id="104" loc="1.105">ὧ λέγεται τὰν Κύπριν ὁ βουκόλος--ἕρπε ποτ' ̓́Ιδαν,</TextUnit>
    <TextUnit id="105" loc="1.106">ἕρπε ποτ' ̓Αγχίσην. τηνεῖ δρύες, ἔνθα κύπειρος:</TextUnit>
    <TextUnit id="106" loc="1.107">ἄρχετε βουκολικᾶς Μοῖσαι φίλαι ἄρχετ' ἀοιδᾶς.</TextUnit>
    <TextUnit id="107" loc="1.108">ὡραῖος χὥδωνις, ἐπεὶ καὶ μᾶλα νομεύει.</TextUnit>
    <TextUnit id="108" loc="1.110">καὶ πτῶκας βάλλει καὶ θηρία πάντα διώκει.</TextUnit>
    <TextUnit id="109" loc="1.111">ἄρχετε βουκολικᾶς Μοῖσαι φίλαι ἄρχετ' ἀοιδᾶς.</TextUnit>
    <TextUnit id="110" loc="1.112">αὖθις ὅπως στασῇ Διομήδεος ἆσσον ἰοῖσα,</TextUnit>
    <TextUnit id="111" loc="1.113">καὶ λέγε: τὸν βούταν νικῶ Δάφνιν, ἀλλὰ μάχευ μοι.”</TextUnit>
    <TextUnit id="112" loc="1.114">ἄρχετε βουκολικᾶς Μοῖσαι πάλιν ἄρχετ' ἀοιδᾶς.</TextUnit>
    <TextUnit id="113" loc="1.115">ὦ λύκοι, ὦ θῶες, ὦ ἀν' ὤρεα φωλάδες ἄρκτοι,</TextUnit>
    <TextUnit id="114" loc="1.116">χαίρεθ'. ὁ βουκόλος ὔμμιν ἐγὼ Δάφνις οὐκέτ' ἀν' ὕλαν,</TextUnit>
    <TextUnit id="115" loc="1.117">οὐκέτ' ἀνὰ δρυμώς, οὐκ ἄλσεα. χαῖρ' ̓Αρέθοισα,</TextUnit>
    <TextUnit id="116" loc="1.118">καὶ ποταμοί, τοὶ χεῖτε καλὸν κατὰ Θύμβριδος ὕδωρ.</TextUnit>
    <TextUnit id="117" loc="1.119">ἄρχετε βουκολικᾶς Μοῖσαι πάλιν ἄρχετ' ἀοιδᾶς.</TextUnit>
    <TextUnit id="118" loc="1.120">Δάφνις ἐγὼν ὅδε τῆνος ὁ τὰς βόας ὧδε νομεύων,</TextUnit>
    <TextUnit id="119" loc="1.121">Δάφνις ὁ τὼς ταύρως καὶ πόρτιας ὧδε ποτίσδων.</TextUnit>
    <TextUnit id="120" loc="1.122">ἄρχετε βουκολικᾶς Μοῖσαι πάλιν ἄρχετ' ἀοιδᾶς.</TextUnit>
    <TextUnit id="121" loc="1.123">ὦ Πὰν Πάν, εἴτ' ἐσσὶ κατ' ὤρεα μακρὰ Λυκαίω,</TextUnit>
    <TextUnit id="122" loc="1.124">εἴτε τύ γ' ἀμφιπολεῖς μέγα Μαίναλον, ἔνθ' ἐπὶ νᾶσον</TextUnit>
    <TextUnit id="123" loc="1.125">τὰν Σικελάν, ̔Ελίκας δὲ λίπ' ἠρίον αἰπύ τε σᾶμα</TextUnit>
    <TextUnit id="124" loc="1.126">τῆνο Λυκαονίδαο, τὸ καὶ μακάρεσσιν ἀγητόν.</TextUnit>
    <TextUnit id="125" loc="1.127">λήγετε βουκολικᾶς Μοῖσαι ἴτε λήγετ' ἀοιδᾶς.</TextUnit>
    <TextUnit id="126" loc="1.128">ἔνθ' ὦναξ καὶ τάνδε φέρευ πακτοῖο μελίπνουν</TextUnit>
    <TextUnit id="127" loc="1.129">ἐκ κηρῶ σύριγγα καλάν, περὶ χεῖλος ἑλικτάν.</TextUnit>
    <TextUnit id="128" loc="1.130">ἦ γὰρ ἐγὼν ὑπ' ἔρωτος ἐς ̔́Αιδαν ἕλκομαι ἤδη.</TextUnit>
    <TextUnit id="129" loc="1.131">λήγετε βουκολικᾶς Μοῖσαι ἴτε λήγετ' ἀοιδᾶς.</TextUnit>
    <TextUnit id="130" loc="1.132">νῦν δ' ἴα μὲν φορέοιτε βάτοι, φορέοιτε δ' ἄκανθαι,</TextUnit>
    <TextUnit id="131" loc="1.133">ἁ δὲ καλὰ νάρκισσος ἐπ' ἀρκεύθοισι κομάσαι:</TextUnit>
    <TextUnit id="132" loc="1.134">πάντα δ' ἔναλλα γένοιτο, καὶ ἁ πίτυς ὄχνας ἐνείκαι.</TextUnit>
    <TextUnit id="133" loc="1.135">Δάφνις ἐπεὶ θνάσκει: καὶ τὼς κύνας ὥλαφος ἕλκοι,</TextUnit>
    <TextUnit id="134" loc="1.136">κἠξ ὀρέων τοὶ σκῶπες ἀηδόσι γαρύσαιντο.</TextUnit>
    <TextUnit id="135" loc="1.137">λήγετε βουκολικᾶς Μοῖσαι ἴτε λήγετ' ἀοιδᾶς.</TextUnit>
    <TextUnit id="136" loc="1.138">χὡ μὲν τόσς' εἰπὼν ἀπεπαύσατο: τὸν δ' ̓Αφροδίτα</TextUnit>
    <TextUnit id="137" loc="1.139">ἤθελ' ἀνορθῶσαι: τά γε μὰν λίνα πάντα λελοίπει</TextUnit>
    <TextUnit id="138" loc="1.140">ἐκ Μοιρᾶν, χὡ Δάφνις ἔβα ῥόον. ἔκλυσε δίνα</TextUnit>
    <TextUnit id="139" loc="1.141">τὸν Μοίσαις φίλον ἄνδρα, τὸν οὐ Νύμφαισιν ἀπεχθῆ.</TextUnit>
    <TextUnit id="140" loc="1.142">λήγετε βουκολικᾶς Μοῖσαι ἴτε λήγετ' ἀοιδᾶς.</TextUnit>
    <TextUnit id="141" loc="1.143">καὶ τὺ δίδου τὰν αἶγα τό τε σκύφος, ὥς κεν ἀμέλξας</TextUnit>
    <TextUnit id="142" loc="1.144">σπείσω ταῖς Μοίσαις. ὦ χαίρετε πολλάκι Μοῖσαι,</TextUnit>
    <TextUnit id="143" loc="1.145">χαίρετ': ἐγὼ δ' ὔμμιν καὶ ἐς ὕστερον ἅδιον ᾀσῶ.</TextUnit>
    <TextUnit id="144" loc="1.146">πλῆρές τοι μέλιτος τὸ καλὸν στόμα Θύρσι γένοιτο,</TextUnit>
    <TextUnit id="145" loc="1.147">πλῆρές τοι σχαδόνων, καὶ ἀπ' Αἰγίλω ἰσχάδα τρώγοις</TextUnit>
    <TextUnit id="146" loc="1.148">ἁδεῖαν, τέττιγος ἐπεὶ τύγα φέρτερον ᾄδεις.</TextUnit>
    <TextUnit id="147" loc="1.149">ἠνίδε τοι τὸ δέπας: θᾶσαι φίλος, ὡς καλὸν ὄσδει:</TextUnit>
    <TextUnit id="148" loc="1.150">̔Ωρᾶν πεπλύσθαί νιν ἐπὶ κράναισι δοκησεῖς.</TextUnit>
    <TextUnit id="149" loc="1.151">ὧδ' ἴθι Κισσαίθα, τὺ δ' ἄμελγέ νιν. αἱ δὲ χίμαιραι,</TextUnit>
    <TextUnit id="150" loc="1.152">οὐ μὴ σκιρτασεῖτε, μὴ ὁ τράγος ὔμμιν ἀναστῇ.</TextUnit>
    <TextUnit id="151" loc="2.1">πᾷ μοι ταὶ δάφναι; φέρε Θεστυλί: πᾷ δὲ τὰ φίλτρα;</TextUnit>
    <TextUnit id="152" loc="2.2">στέψον τὰν κελέβαν φοινικέῳ οἰὸς ἀώτῳ,</TextUnit>
    <TextUnit id="153" loc="2.3">ὡς τὸν ἐμὸν βαρὺν εὖντα φίλον καταθύσομαι ἄνδρα,</TextUnit>
    <TextUnit id="154" loc="2.4">ὅς μοι δωδεκαταῖος ἀφ' ὧ τάλας οὐδέποθ' ἵκει,</TextUnit>
    <TextUnit id="155" loc="2.5">οὐδ' ἔγνω πότερον τεθνάκαμες ἢ ζοοὶ εἰμές.</TextUnit>
    <TextUnit id="156" loc="2.6">οὐδὲ θύρας ἄραξεν ἀνάρσιος. ἦ ῥά οἱ ἀλλᾷ</TextUnit>
    <TextUnit id="157" loc="2.7">ᾤχετ' ἔχων ὅ τ' ̓́Ερως ταχινὰς φρένας ἅ τ' ̓Αφροδίτα;</TextUnit>
    <TextUnit id="158" loc="2.8">βασεῦμαι ποτὶ τὰν Τιμαγήτοιο παλαίστραν</TextUnit>
    <TextUnit id="159" loc="2.9">αὔριον, ὥς νιν ἴδω, καὶ μέμψομαι οἷά με ποιεῖ.</TextUnit>
    <TextUnit id="160" loc="2.10">νῦν δέ νιν ἐκ θυέων καταθύσομαι. ἀλλὰ Σελάνα,</TextUnit>
    <TextUnit id="161" loc="2.11">φαῖνε καλόν: τὶν γὰρ ποταείσομαι ἅσυχα, δαῖμον,</TextUnit>
    <TextUnit id="162" loc="2.12">τᾷ χθονίᾳ θ' ̔Εκάτα, τὰν καὶ σκύλακες τρομέοντι</TextUnit>
    <TextUnit id="163" loc="2.13">ἐρχομέναν νεκύων ἀνά τ' ἠρία καὶ μέλαν αἷμα.</TextUnit>
    <TextUnit id="164" loc="2.14">χαῖρ' ̔Εκάτα δασπλῆτι, καὶ ἐς τέλος ἄμμιν ὀπάδει.</TextUnit>
    <TextUnit id="165" loc="2.15">φάρμακα ταῦτ' ἔρδοισα χερείονα μήτέ τι Κίρκης</TextUnit>
    <TextUnit id="166" loc="2.16">μήτέ τι Μηδείας μήτε ξανθᾶς Περιμήδας.</TextUnit>
    <TextUnit id="167" loc="2.17">̓͂Ιυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="168" loc="2.18">ἄλφιτά τοι πρᾶτον πυρὶ τάκεται: ἀλλ' ἐπίπασσε</TextUnit>
    <TextUnit id="169" loc="2.19">Θεστυλί. δειλαία, πᾷ τὰς φρένας ἐκπεπότασαι;</TextUnit>
    <TextUnit id="170" loc="2.20">ἦ ῥά γε τρισμυσαρὰ καὶ τὶν ἐπίχαρμα τέτυγμαι;</TextUnit>
    <TextUnit id="171" loc="2.21">πάσς' ἅμα καὶ λέγε ταῦτα: “τὰ Δέλφιδος ὀστία πάσσω.”</TextUnit>
    <TextUnit id="172" loc="2.22">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="173" loc="2.23">Δέλφις ἔμ' ἀνίασεν: ἐγὼ δ' ἐπὶ Δέλφιδι δάφναν</TextUnit>
    <TextUnit id="174" loc="2.24">αἴθω: χὡς αὕτα λακεῖ μέγα καππυρίσασα</TextUnit>
    <TextUnit id="175" loc="2.25">κἠξαπίνας ἅφθη, κοὐδὲ σποδὸν εἴδομες αὐτᾶς,</TextUnit>
    <TextUnit id="176" loc="2.26">οὕτω τοι καὶ Δέλφις ἐνὶ φλογὶ σάρκ' ἀμαθύνοι.</TextUnit>
    <TextUnit id="177" loc="2.27">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="178" loc="2.28">ὡς τοῦτον τὸν κηρὸν ἐγὼ σὺν δαίμονι τάκω,</TextUnit>
    <TextUnit id="179" loc="2.29">ὣς τάκοιθ' ὑπ' ἔρωτος ὁ Μύνδιος αὐτίκα Δέλφις.</TextUnit>
    <TextUnit id="180" loc="2.30">χὡς δινεῖθ' ὅδε ῥόμβος ὁ χάλκεος ἐξ ̓Αφροδίτας,</TextUnit>
    <TextUnit id="181" loc="2.31">ὣς τῆνος δινοῖτο ποθ' ἁμετέραισι θύραισιν.</TextUnit>
    <TextUnit id="182" loc="2.32">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="183" loc="2.33">νῦν θυσῶ τὰ πίτυρα. τὺ δ' ̓́Αρτεμι καὶ τὸν ἐν ̔́Αιδα</TextUnit>
    <TextUnit id="184" loc="2.34">κινήσαις ἀδάμαντα καὶ εἴ τί περ ἀσφαλὲς ἄλλο.</TextUnit>
    <TextUnit id="185" loc="2.35">Θεστυλί, ταὶ κύνες ἄμμιν ἀνὰ πτόλιν ὠρύονται.</TextUnit>
    <TextUnit id="186" loc="2.36">ἁ θεὸς ἐν τριόδοισι: τὸ χαλκίον ὡς τάχος ἄχει.</TextUnit>
    <TextUnit id="187" loc="2.37">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="188" loc="2.38">ἠνίδε σιγῇ μὲν πόντος, σιγῶντι δ' ἀῆται:</TextUnit>
    <TextUnit id="189" loc="2.39">ἁ δ' ἐμὰ οὐ σιγῇ στέρνων ἔντοσθεν ἀνία,</TextUnit>
    <TextUnit id="190" loc="2.40">ἀλλ' ἐπὶ τήνῳ πᾶσα καταίθομαι, ὅς με τάλαιναν</TextUnit>
    <TextUnit id="191" loc="2.41">ἀντὶ γυναικὸς ἔθηκε κακὰν καὶ ἀπάρθενον ἦμεν.</TextUnit>
    <TextUnit id="192" loc="2.42">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="193" loc="2.43">ἐς τρὶς ἀποσπένδω καὶ τρὶς τάδε πότνια φωνέω:</TextUnit>
    <TextUnit id="194" loc="2.44">εἴτε γυνὰ τήνῳ παρακέκλιται εἴτε καὶ ἀνήρ,</TextUnit>
    <TextUnit id="195" loc="2.45">τόσσον ἔχοι λάθας, ὅσσόν ποκα Θησέα φαντὶ</TextUnit>
    <TextUnit id="196" loc="2.46">ἐν Δίᾳ λασθῆμεν ἐυπλοκάμω ̓Αριάδνας.</TextUnit>
    <TextUnit id="197" loc="2.47">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="198" loc="2.48">ἱππομανὲς φυτόν ἐστι παρ' ̓Αρκάσι: τῷ δ' ἐπὶ πᾶσαι</TextUnit>
    <TextUnit id="199" loc="2.49">καὶ πῶλοι μαίνονται ἀν' ὤρεα καὶ θοαὶ ἵπποι.</TextUnit>
    <TextUnit id="200" loc="2.50">ὣς καὶ Δέλφιν ἴδοιμι, καὶ ἐς τόδε δῶμα περάσαι</TextUnit>
    <TextUnit id="201" loc="2.51">μαινομένῳ ἴκελος λιπαρᾶς ἔκτοσθε παλαίστρας.</TextUnit>
    <TextUnit id="202" loc="2.52">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="203" loc="2.53">τοῦτ' ἀπὸ τᾶς χλαίνας τὸ κράσπεδον ὤλεσε Δέλφις,</TextUnit>
    <TextUnit id="204" loc="2.54">ὡγὼ νῦν τίλλοισα κατ' ἀγρίῳ ἐν πυρὶ βάλλω.</TextUnit>
    <TextUnit id="205" loc="2.55">αἰαῖ ̓́Ερως ἀνιηρέ, τί μευ μέλαν ἐκ χροὸς αἷμα</TextUnit>
    <TextUnit id="206" loc="2.56">ἐμφὺς ὡς λιμνᾶτις ἅπαν ἐκ βδέλλα πέπωκας;</TextUnit>
    <TextUnit id="207" loc="2.57">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="208" loc="2.58">σαύραν τοι τρίψασα ποτὸν κακὸν αὔριον οἰσῶ.</TextUnit>
    <TextUnit id="209" loc="2.59">Θεστυλί, νῦν δὲ λαβοῖσα τὺ τὰ θρόνα ταῦθ' ὑπόμαξον</TextUnit>
    <TextUnit id="210" loc="2.60">τᾶς τήνω φλιᾶς καθ' ὑπέρτερον, ἇς ἔτι καὶ νύξ,</TextUnit>
    <TextUnit id="211" loc="2.61">καὶ λέγ' ἐπιφθύζοισα: “τὰ Δέλφιδος ὀστία μάσσω.”</TextUnit>
    <TextUnit id="212" loc="2.62">ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.</TextUnit>
    <TextUnit id="213" loc="2.63">νῦν δὴ μώνα ἐοῖσα πόθεν τὸν ἔρωτα δακρύσω;</TextUnit>
    <TextUnit id="214" loc="2.65">ἐκ τίνος ἄρξωμαι; τίς μοι κακὸν ἄγαγε τοῦτο;</TextUnit>
    <TextUnit id="215" loc="2.66">ἦνθ' ἁ τῶὐβούλοιο κανηφόρος ἄμμιν ̓Αναξὼ</TextUnit>
    <TextUnit id="216" loc="2.67">ἄλσος ἐς ̓Αρτέμιδος, τᾷ δὴ τόκα πολλὰ μὲν ἄλλα</TextUnit>
    <TextUnit id="217" loc="2.68">θηρία πομπεύεσκε περισταδόν, ἐν δὲ λέαινα.</TextUnit>
    <TextUnit id="218" loc="2.69">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="219" loc="2.70">καί μ' ἁ Θευχαρίδα Θρᾷσσα τροφὸς ἁ μακαρῖτις</TextUnit>
    <TextUnit id="220" loc="2.71">ἀγχίθυρος ναίοισα κατεύξατο καὶ λιτάνευσε</TextUnit>
    <TextUnit id="221" loc="2.72">τὰν πομπὰν θάσασθαι: ἐγὼ δέ οἱ ἁ μεγάλοιτος</TextUnit>
    <TextUnit id="222" loc="2.73">ὡμάρτευν βύσσοιο καλὸν σύροισα χιτῶνα,</TextUnit>
    <TextUnit id="223" loc="2.74">κἀμφιστειλαμένα τὰν ξυστίδα τὰν Κλεαρίστας.</TextUnit>
    <TextUnit id="224" loc="2.75">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="225" loc="2.76">ἤδη δ' εὖσα μέσον κατ' ἀμαξιτόν, ᾇ τὰ Λύκωνος,</TextUnit>
    <TextUnit id="226" loc="2.77">εἶδον ὁμοῦ Δέλφιν τε καὶ Εὐδάμιππον ἰόντας.</TextUnit>
    <TextUnit id="227" loc="2.78">τοῖς δ' ἦν ξανθοτέρα μὲν ἑλιχρύσοιο γενειάς,</TextUnit>
    <TextUnit id="228" loc="2.79">στήθεα δὲ στίλβοντα πολὺ πλέον ἢ τὺ Σελάνα,</TextUnit>
    <TextUnit id="229" loc="2.80">ὡς ἀπὸ γυμνασίοιο καλὸν πόνον ἄρτι λιπόντων.</TextUnit>
    <TextUnit id="230" loc="2.81">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="231" loc="2.82">χὡς ἴδον, ὡς ἐμάνην, ὥς μευ πέρι θυμὸς ἰάφθη</TextUnit>
    <TextUnit id="232" loc="2.83">δειλαίας: τὸ δὲ κάλλος ἐτάκετο, κοὔτέ τι πομπᾶς</TextUnit>
    <TextUnit id="233" loc="2.84">τήνας ἐφρασάμαν, οὐδ' ὡς πάλιν οἴκαδ' ἀπῆνθον</TextUnit>
    <TextUnit id="234" loc="2.85">ἔγνων: ἀλλά μέ τις καπυρὰ νόσος ἐξεσάλαξε,</TextUnit>
    <TextUnit id="235" loc="2.86">κείμαν δ' ἐν κλιντῆρι δέκ' ἄματα καὶ δέκα νύκτας.</TextUnit>
    <TextUnit id="236" loc="2.87">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="237" loc="2.88">καί μευ χρὼς μὲν ὁμοῖος ἐγίνετο πολλάκι θάψῳ,</TextUnit>
    <TextUnit id="238" loc="2.89">ἔρρευν δ' ἐκ κεφαλᾶς πᾶσαι τρίχες, αὐτὰ δὲ λοιπὰ</TextUnit>
    <TextUnit id="239" loc="2.90">ὀστί' ἔτ' ἦς καὶ δέρμα. καὶ ἐς τίνος οὐκ ἐπέρασα</TextUnit>
    <TextUnit id="240" loc="2.91">ἢ ποίας ἔλιπον γραίας δόμον, ἅτις ἐπᾷδεν;</TextUnit>
    <TextUnit id="241" loc="2.92">ἀλλ' ἦς οὐδὲν ἐλαφρόν: ὁ δέ χρόνος ἄνυτο φεύγων.</TextUnit>
    <TextUnit id="242" loc="2.93">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="243" loc="2.94">χοὕτω τᾷ δούλᾳ τὸν ἀλαθέα μῦθον ἔλεξα:</TextUnit>
    <TextUnit id="244" loc="2.95">“εἰ δ' ἄγε Θεστυλί μοι χαλεπᾶς νόσω εὑρέ τι μῆχος.</TextUnit>
    <TextUnit id="245" loc="2.96">πᾶσαν ἔχει με τάλαιναν ὁ Μύνδιος: ἀλλὰ μολοῖσα</TextUnit>
    <TextUnit id="246" loc="2.97">τήρησον ποτὶ τὰν Τιμαγήτοιο παλαίστραν:</TextUnit>
    <TextUnit id="247" loc="2.98">τηνεῖ γὰρ φοιτῇ, τηνεῖ δέ οἱ ἁδὺ καθῆσθαι.”</TextUnit>
    <TextUnit id="248" loc="2.99">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="249" loc="2.100">“κἠπεί κά νιν ἐόντα μάθῃς μόνον, ἅσυχα νεῦσον,</TextUnit>
    <TextUnit id="250" loc="2.101">κεἴφ' ὅτι Σιμαίθα τυ καλεῖ, καὶ ὑφαγέο τᾷδε.”</TextUnit>
    <TextUnit id="251" loc="2.102">ὣς ἐφάμαν: ἁ δ' ἦνθε καὶ ἄγαγε τὸν λιπαρόχρων</TextUnit>
    <TextUnit id="252" loc="2.103">εἰς ἐμὰ δώματα Δέλφιν: ἐγὼ δέ νιν ὡς ἐνόησα</TextUnit>
    <TextUnit id="253" loc="2.104">ἄρτι θύρας ὑπὲρ οὐδὸν ἀμειβόμενον ποδὶ κούφῳ--</TextUnit>
    <TextUnit id="254" loc="2.105">φράζεό μευ τὸν ἔρωθ' ὅθεν ἵκετο, πότνα Σελάνα--</TextUnit>
    <TextUnit id="255" loc="2.106">πᾶσα μὲν ἐψύχθην χιόνος πλέον, ἐν δὲ μετώπῳ</TextUnit>
    <TextUnit id="256" loc="2.107">ἱδρώς μευ κοχύδεσκεν ἴσον νοτίαισιν ἐέρσαις,</TextUnit>
    <TextUnit id="257" loc="2.108">οὐδέ τι φωνᾶσαι δυνάμαν, οὐδ' ὅσσον ἐν ὕπνῳ</TextUnit>
    <TextUnit id="258" loc="2.109">κνυζεῦνται φωνεῦντα φίλαν ποτὶ ματέρα τέκνα:</TextUnit>
    <TextUnit id="259" loc="2.110">ἀλλ' ἐπάγην δαγῦδι καλὸν χρόα πάντοθεν ἴσα.</TextUnit>
    <TextUnit id="260" loc="2.111">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="261" loc="2.112">καί μ' ἐσιδὼν ὥστοργος, ἐπὶ χθονὸς ὄμματα πήξας</TextUnit>
    <TextUnit id="262" loc="2.113">ἕξετ' ἐπὶ κλιντῆρι καὶ ἑζόμενος φάτο μῦθον:</TextUnit>
    <TextUnit id="263" loc="2.114">ἦ ῥά με Σιμαίθα τόσον ἔφθασας, ὅσσον ἐγώ θην</TextUnit>
    <TextUnit id="264" loc="2.115">πρᾶν ποκα τὸν χαρίεντα τρέχων ἔφθασσα Φιλῖνον,</TextUnit>
    <TextUnit id="265" loc="2.116">ἐς τὸ τεὸν καλέσασα τόδε στέγος ἤ με παρῆμεν.</TextUnit>
    <TextUnit id="266" loc="2.117">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="267" loc="2.118">ἦνθον γάρ κεν ἐγώ, ναὶ τὸν γλυκὺν ἦνθον ̓́Ερωτα,</TextUnit>
    <TextUnit id="268" loc="2.119">ἢ τρίτος ἠὲ τέταρτος ἐὼν φίλος αὐτίκα νυκτός,</TextUnit>
    <TextUnit id="269" loc="2.120">μᾶλα μὲν ἐν κόλποισι Διωνύσοιο φυλάσσων,</TextUnit>
    <TextUnit id="270" loc="2.121">κρατὶ δ' ἔχων λεύκαν, ̔Ηρακλέος ἱερὸν ἔρνος,</TextUnit>
    <TextUnit id="271" loc="2.122">πάντοθε πορφυρέαισι περὶ ζώστραισιν ἑλικτάν.</TextUnit>
    <TextUnit id="272" loc="2.123">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="273" loc="2.124">καί μ' εἰ μέν κ' ἐδέχεσθε, τάδ' ἦς φίλα: καὶ γὰρ ἐλαφρὸς</TextUnit>
    <TextUnit id="274" loc="2.125">καὶ καλὸς πάντεσσι μετ' ἠιθέοισι καλεῦμαι:</TextUnit>
    <TextUnit id="275" loc="2.126">εὗδόν τ', εἴ κε μόνον τὸ καλὸν στόμα τεῦς ἐφίλασα:</TextUnit>
    <TextUnit id="276" loc="2.127">εἰ δ' ἀλλᾷ μ' ὠθεῖτε καὶ ἁ θύρα εἴχετο μοχλῷ,</TextUnit>
    <TextUnit id="277" loc="2.128">πάντως καὶ πελέκεις καὶ λαμπάδες ἦνθον ἐφ' ὑμέας.</TextUnit>
    <TextUnit id="278" loc="2.129">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="279" loc="2.130">νῦν δὲ χάριν μὲν ἔφαν τᾷ Κύπριδι πρᾶτον ὀφείλειν,</TextUnit>
    <TextUnit id="280" loc="2.131">καὶ μετὰ τὰν Κύπριν τύ με δευτέρα ἐκ πυρὸς εἵλευ</TextUnit>
    <TextUnit id="281" loc="2.132">ὦ γύναι ἐσκαλέσασα τεὸν ποτὶ τοῦτο μέλαθρον</TextUnit>
    <TextUnit id="282" loc="2.133">αὔτως ἡμίφλεκτον: ̓́Ερως δ' ἄρα καὶ Λιπαραίω</TextUnit>
    <TextUnit id="283" loc="2.134">πολλάκις ̔Ηφαίστοιο σέλας φλογερώτερον αἴθει.</TextUnit>
    <TextUnit id="284" loc="2.135">φράζεό μευ τὸν ἔρωθ' ὅθεν ἵκετο, πότνα Σελάνα.</TextUnit>
    <TextUnit id="285" loc="2.136">“σὺν δὲ κακαῖς μανίαις καὶ παρθένον ἐκ θαλάμοιο</TextUnit>
    <TextUnit id="286" loc="2.137">καὶ νύμφαν ἐφόβης' ἔτι δέμνια θερμὰ λιποῖσαν</TextUnit>
    <TextUnit id="287" loc="2.138">ἀνέρος.” ὣς ὁ μὲν εἶπεν: ἐγὼ δέ οἱ ἁ ταχυπειθὴς</TextUnit>
    <TextUnit id="288" loc="2.139">χειρὸς ἐφαψαμένα μαλακῶν ἔκλιν' ἐπὶ λέκτρων.</TextUnit>
    <TextUnit id="289" loc="2.140">καὶ ταχὺ χρὼς ἐπὶ χρωτὶ πεπαίνετο, καὶ τὰ πρόσωπα</TextUnit>
    <TextUnit id="290" loc="2.141">θερμότερ' ἦς ἢ πρόσθε, καὶ ἐψιθυρίσδομες ἁδύ:</TextUnit>
    <TextUnit id="291" loc="2.142">χὥς κά τοι μὴ μακρὰ φίλα θρυλέοιμι Σελάνα,</TextUnit>
    <TextUnit id="292" loc="2.143">ἐπράχθη τὰ μέγιστα, καὶ ἐς πόθον ἤνθομες ἄμφω.</TextUnit>
    <TextUnit id="293" loc="2.144">κοὔτέ τι τῆνος ἐμὶν ἐπεμέμψατο μέσφα τό γ' ἐχθές,</TextUnit>
    <TextUnit id="294" loc="2.145">οὔτ' ἐγὼ αὖ τήνῳ. ἀλλ' ἦνθέ μοι ἅ τε Φιλίστας</TextUnit>
    <TextUnit id="295" loc="2.146">μάτηρ τᾶς ἀλαᾶς αὐλητρίδος ἅ τε Μελιξοῦς</TextUnit>
    <TextUnit id="296" loc="2.147">σάμερον, ἁνίκα πέρ τε ποτ' ὠρανὸν ἔτρεχον ἵπποι</TextUnit>
    <TextUnit id="297" loc="2.148">̓Αῶ τὰν ῥοδόπαχυν ἀπ' ̓Ωκεανοῖο φέροισαι.</TextUnit>
    <TextUnit id="298" loc="2.149">κεἶπέ μοι ἄλλά τε πολλὰ καὶ ὡς ἄρα Δέλφις ἐρᾶται,</TextUnit>
    <TextUnit id="299" loc="2.150">κεἴτέ νιν αὖτε γυναικὸς ἔχει πόθος εἴτε καὶ ἀνδρός,</TextUnit>
    <TextUnit id="300" loc="2.151">οὐκ ἔφατ' ἀτρεκὲς ἴδμεν, ἀτὰρ τόσον: αἰὲν ̓́Ερωτος</TextUnit>
    <TextUnit id="301" loc="2.152">ἀκράτω ἐπεχεῖτο καὶ ἐς τέλος ᾤχετο φεύγων,</TextUnit>
    <TextUnit id="302" loc="2.153">καὶ φάτο οἱ στεφάνοισι τὰ δώματα τῆνα πυκάσδειν.</TextUnit>
    <TextUnit id="303" loc="2.154">ταῦτά μοι ἁ ξείνα μυθήσατο: ἔστι δ' ἀλαθής:</TextUnit>
    <TextUnit id="304" loc="2.155">ἦ γάρ μοι καὶ τρὶς καὶ τετράκις ἄλλοκ' ἐφοίτη,</TextUnit>
    <TextUnit id="305" loc="2.156">καὶ παρ' ἐμὶν ἐτίθει τὰν Δωρίδα πολλάκις ὄλπαν:</TextUnit>
    <TextUnit id="306" loc="2.157">νῦν δέ τε δωδεκαταῖος ἀφ' ὧτέ νιν οὐδὲ ποτεῖδον.</TextUnit>
    <TextUnit id="307" loc="2.158">ἦ ῥ' οὐκ ἄλλό τι τερπνὸν ἔχει, ἁμῶν δὲ λέλασται;</TextUnit>
    <TextUnit id="308" loc="2.159">νῦν μὲν τοῖς φίλτροις καταθύσομαι: αἰ δ' ἔτι κἠμὲ</TextUnit>
    <TextUnit id="309" loc="2.160">λυπῇ, τὰν ̓Αίδαο πύλαν ναὶ Μοίρας ἀραξεῖ.</TextUnit>
    <TextUnit id="310" loc="2.161">τοῖά οἱ ἐν κίστᾳ κακὰ φάρμακα φαμὶ φυλάσσειν,</TextUnit>
    <TextUnit id="311" loc="2.162">̓Ασσυρίω δέσποινα παρὰ ξείνοιο μαθοῖσα.</TextUnit>
    <TextUnit id="312" loc="2.163">ἀλλὰ τὺ μὲν χαίροισα ποτ' ̓Ωκεανὸν τρέπε πώλους,</TextUnit>
    <TextUnit id="313" loc="2.164">πότνι': ἐγὼ δ' οἰσῶ τὸν ἐμὸν πόνον ὥσπερ ὑπέσταν.</TextUnit>
    <TextUnit id="314" loc="2.165">χαῖρε Σελαναία λιπαρόχροε, χαίρετε δ' ἄλλοι</TextUnit>
    <TextUnit id="315" loc="2.166">ἀστέρες, εὐκήλοιο κατ' ἄντυγα Νυκτὸς ὀπαδοί.</TextUnit>
    <TextUnit id="316" loc="3.1">Κωμάσδω ποτὶ τὰν ̓Αμαρυλλίδα, ταὶ δέ μοι αἶγες</TextUnit>
    <TextUnit id="317" loc="3.2">βόσκονται κατ' ὄρος, καὶ ὁ Τίτυρος αὐτὰς ἐλαύνει.</TextUnit>
    <TextUnit id="318" loc="3.3">Τίτυρ' ἐμὶν τὸ καλὸν πεφιλαμένε, βόσκε τὰς αἶγας,</TextUnit>
    <TextUnit id="319" loc="3.4">καὶ ποτὶ τὰν κράναν ἄγε Τίτυρε, καὶ τὸν ἐνόρχαν</TextUnit>
    <TextUnit id="320" loc="3.5">τὸν Λιβυκὸν κνάκωνα φυλάσσεο, μή τι κορύψῃ.</TextUnit>
    <TextUnit id="321" loc="3.6">͂̓Ω χαρίεσς' ̓Αμαρυλλί, τί μ' οὐκέτι τοῦτο κατ' ἄντρον</TextUnit>
    <TextUnit id="322" loc="3.7">παρκύπτοισα καλεῖς τὸν ἐρωτύλον; ἦ ῥά με μισεῖς;</TextUnit>
    <TextUnit id="323" loc="3.8">ἦ ῥά γέ τοι σιμὸς καταφαίνομαι ἐγγύθεν ἦμεν,</TextUnit>
    <TextUnit id="324" loc="3.9">νύμφα, καὶ προγένειος; ἀπάγξασθαί με ποησεῖς.</TextUnit>
    <TextUnit id="325" loc="3.10">ἠνίδε τοι δέκα μᾶλα φέρω: τηνῶθε καθεῖλον,</TextUnit>
    <TextUnit id="326" loc="3.11">ὧ μ' ἐκέλευ καθελεῖν τύ: καὶ αὔριον ἄλλά τοι οἰσῶ.</TextUnit>
    <TextUnit id="327" loc="3.12">θᾶσαι μὰν θυμαλγὲς ἐμὸν ἄχος: αἴθε γενοίμαν</TextUnit>
    <TextUnit id="328" loc="3.13">ἁ βομβεῦσα μέλισσα καὶ ἐς τεὸν ἄντρον ἱκοίμαν</TextUnit>
    <TextUnit id="329" loc="3.14">τὸν κισσὸν διαδὺς καὶ τὰν πτέριν, ᾇ τὺ πυκάσδῃ.</TextUnit>
    <TextUnit id="330" loc="3.15">νῦν ἔγνων τὸν ̓́Ερωτα: βαρὺς θεός: ἦ ῥα λεαίνας</TextUnit>
    <TextUnit id="331" loc="3.16">μαζὸν ἐθήλαζε, δρυμῷ τέ νιν ἔτρεφε μάτηρ,</TextUnit>
    <TextUnit id="332" loc="3.17">ὅς με κατασμύχων καὶ ἐς ὀστίον ἄχρις ἰάπτει.</TextUnit>
    <TextUnit id="333" loc="3.18">ὦ τὸ καλὸν ποθορεῦσα, τὸ πᾶν λίθος: ὦ κυάνοφρυ</TextUnit>
    <TextUnit id="334" loc="3.19">νύμφα, πρόσπτυξαί με τὸν αἰπόλον, ὥς τυ φιλάσω.</TextUnit>
    <TextUnit id="335" loc="3.20">ἔστι καὶ ἐν κενεοῖσι φιλάμασιν ἁδέα τέρψις.</TextUnit>
    <TextUnit id="336" loc="3.21">τὸν στέφανον τῖλαί με κατ' αὐτίκα λεπτὰ ποησεῖς,</TextUnit>
    <TextUnit id="337" loc="3.22">τόν τοι ἐγὼν ̓Αμαρυλλὶ φίλα κισσοῖο φυλάσσω</TextUnit>
    <TextUnit id="338" loc="3.23">ἀμπλέξας καλύκεσσι καὶ εὐόδμοισι σελίνοις.--</TextUnit>
    <TextUnit id="339" loc="3.24">̓́Ωμοι ἐγώ, τί πάθω; τί ὁ δύσσοος; οὐχ ὑπακούεις;--</TextUnit>
    <TextUnit id="340" loc="3.25">τὰν βαίταν ἀποδὺς ἐς κύματα τηνῶ ἁλεῦμαι,</TextUnit>
    <TextUnit id="341" loc="3.26">ὧπερ τὼς θύννως σκοπιάζεται ̓́Ολπις ὁ γριπεύς:</TextUnit>
    <TextUnit id="342" loc="3.27">καἴκα δἠποθάνω, τό γε μὰν τεὸν ἁδὺ τέτυκται.</TextUnit>
    <TextUnit id="343" loc="3.28">ἔγνων πρᾶν, ὅκα μευ μεμναμένω, εἰ φιλέεις με,</TextUnit>
    <TextUnit id="344" loc="3.29">οὐδὲ τὸ τηλέφιλον ποτεμάξατο, τὸ πλατάγημα,</TextUnit>
    <TextUnit id="345" loc="3.30">ἀλλ' αὔτως ἁπαλῷ ποτὶ πάχεος ἐξεμαράνθη.</TextUnit>
    <TextUnit id="346" loc="3.31">εἶπε καὶ ἀγροιῶτις ἀλαθέα κοσκινόμαντις,</TextUnit>
    <TextUnit id="347" loc="3.32">ἁ πρᾶν ποιολογεῦσα Παραιβάτις, οὕνεκ' ἐγὼ μὲν</TextUnit>
    <TextUnit id="348" loc="3.33">τὶν ὅλος ἔγκειμαι, τὺ δέ μευ λόγον οὐδένα ποιῇ.</TextUnit>
    <TextUnit id="349" loc="3.34">ἦ μάν τοι λευκὰν διδυματόκον αἶγα φυλάσσω,</TextUnit>
    <TextUnit id="350" loc="3.35">τάν με καὶ ἁ Μέρμνωνος ἐριθακὶς ἁ μελανόχρως</TextUnit>
    <TextUnit id="351" loc="3.36">αἰτεῖ, καὶ δωσῶ οἱ, ἐπεὶ τύ μοι ἐνδιαθρύπτῃ.</TextUnit>
    <TextUnit id="352" loc="3.37">̔́Αλλεται ὀφθαλμός μευ ὁ δεξιός: ἦ ῥά γ' ἰδησῶ</TextUnit>
    <TextUnit id="353" loc="3.38">αὐτάν; ᾀσεῦμαι ποτὶ τὰν πίτυν ὧδ' ἀποκλινθείς,</TextUnit>
    <TextUnit id="354" loc="3.39">καί κέ μ' ἴσως ποτίδοι, ἐπεὶ οὐκ ἀδαμαντίνα ἐστίν.</TextUnit>
    <TextUnit id="355" loc="3.40">̔Ιππομένης ὅκα δὴ τὰν παρθένον ἤθελε γᾶμαι,</TextUnit>
    <TextUnit id="356" loc="3.41">μᾶλ' ἐν χερσὶν ἑλὼν δρόμον ἄνυεν: ἁ δ' ̓Αταλάντα</TextUnit>
    <TextUnit id="357" loc="3.42">ὡς ἴδεν, ὡς ἐμάνη, ὡς ἐς βαθὺν ἅλατ' ἔρωτα.</TextUnit>
    <TextUnit id="358" loc="3.43">τὰν ἀγέλαν χὡ μάντις ἀπ' ̓́Οθρυος ἆγε Μελάμπους</TextUnit>
    <TextUnit id="359" loc="3.44">ἐς Πύλον: ἁ δὲ Βίαντος ἐν ἀγκοίναισιν ἐκλίνθη,</TextUnit>
    <TextUnit id="360" loc="3.45">μάτηρ ἁ χαρίεσσα περίφρονος ̓Αλφεσιβοίης.</TextUnit>
    <TextUnit id="361" loc="3.46">τὰν δὲ καλὰν Κυθέρειαν ἐν ὤρεσι μᾶλα νομεύων</TextUnit>
    <TextUnit id="362" loc="3.47">οὐχ οὑτῶς ὥδωνις ἐπὶ πλέον ἄγαγε λύσσας,</TextUnit>
    <TextUnit id="363" loc="3.48">ὥστ' οὐδὲ φθίμενόν νιν ἄτερ μαζοῖο τίθητι;</TextUnit>
    <TextUnit id="364" loc="3.49">ζαλωτὸς μὲν ἐμὶν ὁ τὸν ἄτροπον ὕπνον ἰαύων</TextUnit>
    <TextUnit id="365" loc="3.50">̓Ενδυμίων, ζαλῶ δὲ φίλα γύναι ̓Ιασίωνα,</TextUnit>
    <TextUnit id="366" loc="3.51">ὃς τοσσῆν' ἐκύρησεν, ὅς' οὐ πευσεῖσθε βέβαλοι.</TextUnit>
    <TextUnit id="367" loc="3.52">̓Αλγέω τὰν κεφαλάν, τὶν δ' οὐ μέλει. οὐκέτ' ἀείδω,</TextUnit>
    <TextUnit id="368" loc="3.53">κεισεῦμαι δὲ πεσών, καὶ τοὶ λύκοι ὧδέ μ' ἔδονται.</TextUnit>
    <TextUnit id="369" loc="3.54">ὡς μέλι τοι γλυκὺ τοῦτο κατὰ βρόχθοιο γένοιτο.</TextUnit>
    <TextUnit id="370" loc="4.1">εἰπέ μοι ὦ Κορύδων, τίνος αἱ βόες; ἦ ῥα Φιλώνδα;</TextUnit>
    <TextUnit id="371" loc="4.2">οὔκ, ἀλλ' Αἴγωνος: βόσκειν δέ μοι αὐτὰς ἔδωκεν.</TextUnit>
    <TextUnit id="372" loc="4.3">ἦ πᾴ ψε κρύβδαν τὰ ποθέσπερα πάσας ἀμέλγεις;</TextUnit>
    <TextUnit id="373" loc="4.4">ἀλλ' ὁ γέρων ὑφίητι τὰ μοσχία κἠμὲ φυλάσσει.</TextUnit>
    <TextUnit id="374" loc="4.5">αὐτὸς δ' ἐς τίν' ἄφαντος ὁ βουκόλος ᾤχετο χώραν;</TextUnit>
    <TextUnit id="375" loc="4.6">οὐκ ἄκουσας; ἄγων νιν ἐπ' ̓Αλφεὸν ᾤχετο Μίλων.</TextUnit>
    <TextUnit id="376" loc="4.7">καὶ πόκα τῆνος ἔλαιον ἐν ὀφθαλμοῖσιν ὀπώπει;</TextUnit>
    <TextUnit id="377" loc="4.8">φαντί νιν ̔Ηρακλῆι βίην καὶ κάρτος ἐρίσδειν.</TextUnit>
    <TextUnit id="378" loc="4.9">κἤμ' ἔφαθ' ἁ μάτηρ Πολυδεύκεος εἶμεν ἀμείνω.</TextUnit>
    <TextUnit id="379" loc="4.10">κᾤχετ' ἔχων σκαπάναν τε καὶ εἴκατι τουτόθε μᾶλα.</TextUnit>
    <TextUnit id="380" loc="4.11">πείσαι τοι Μίλων καὶ τὼς λύκος αὐτίκα λυσσῆν.</TextUnit>
    <TextUnit id="381" loc="4.12">ταὶ δαμάλαι δ' αὐτὸν μυκώμεναι αἵδε ποθεῦντι.</TextUnit>
    <TextUnit id="382" loc="4.13">δειλαῖαί γ' αὗται: τὸν βουκόλον ὡς κακὸν εὗρον.</TextUnit>
    <TextUnit id="383" loc="4.14">ἦ μὰν δειλαῖαί γε, καὶ οὐκέτι λῶντι νέμεσθαι.</TextUnit>
    <TextUnit id="384" loc="4.15">τήνας μὲν δή τοι τᾶς πόρτιος αὐτὰ λέλειπται</TextUnit>
    <TextUnit id="385" loc="4.16">τὠστία. μὴ πρῶκας σιτίζεται ὥσπερ ὁ τέττιξ;</TextUnit>
    <TextUnit id="386" loc="4.17">οὐ Δᾶν, ἀλλ' ὁκὰ μέν νιν ἐπ' Αἰσάροιο νομεύω</TextUnit>
    <TextUnit id="387" loc="4.18">καὶ μαλακῶ χόρτοιο καλὰν κώμυθα δίδωμι,</TextUnit>
    <TextUnit id="388" loc="4.19">ἄλλοκα δὲ σκαίρει τὸ βαθύσκιον ἀμφὶ Λάτυμνον.</TextUnit>
    <TextUnit id="389" loc="4.20">λεπτὸς μὰν χὡ ταῦρος ὁ πυρρίχος. εἴθε λάχοιεν</TextUnit>
    <TextUnit id="390" loc="4.21">τοὶ τῶ Λαμπριάδα, τοὶ δαμόται, ὅκκα θύωντι</TextUnit>
    <TextUnit id="391" loc="4.22">τᾷ ̔́Ηρᾳ, τοιόνδε: κακοχράσμων γὰρ ὁ δᾶμος.</TextUnit>
    <TextUnit id="392" loc="4.23">καὶ μὰν ἐς Στομάλιμνον ἐλαύνεται ἔς τε τὰ Φύσκω,</TextUnit>
    <TextUnit id="393" loc="4.24">καὶ ποτὶ τὸν Νήαιθον, ὅπᾳ καλὰ πάντα φύοντι,</TextUnit>
    <TextUnit id="394" loc="4.25">αἰγίπυρος καὶ κνύζα καὶ εὐώδης μελίτεια.</TextUnit>
    <TextUnit id="395" loc="4.26">φεῦ φεῦ βασεῦνται καὶ ταὶ βόες ὦ τάλαν Αἴγων</TextUnit>
    <TextUnit id="396" loc="4.27">εἰς ̓Αίδαν, ὅκα καὶ τὺ κακᾶς ἠράσσαο νίκας,</TextUnit>
    <TextUnit id="397" loc="4.28">χἁ σῦριγξ εὐρῶτι παλύνεται, ἅν ποκ' ἐπάξα.</TextUnit>
    <TextUnit id="398" loc="4.29">οὐ τήνα γ', οὐ Νύμφας, ἐπεὶ ποτὶ Πῖσαν ἀφέρπων</TextUnit>
    <TextUnit id="399" loc="4.30">δῶρον ἐμοί νιν ἔλειπεν: ἐγὼ δέ τις εἰμὶ μελικτάς,</TextUnit>
    <TextUnit id="400" loc="4.31">κεὖ μὲν τὰ Γλαύκας ἀγκρούομαι, εὖ δὲ τὰ Πύρρω.</TextUnit>
    <TextUnit id="401" loc="4.32">αἰνέω τάν τε Κρότωνα--καλὰ πόλις, ἅ τε Ζάκυνθος--</TextUnit>
    <TextUnit id="402" loc="4.33">καὶ τὸ ποταῷον, τὸ Λακίνιον ᾇπερ ὁ πύκτας</TextUnit>
    <TextUnit id="403" loc="4.34">Αἴγων ὀγδώκοντα μόνος κατεδαίσατο μάζας.</TextUnit>
    <TextUnit id="404" loc="4.35">τηνεῖ καὶ τὸν ταῦρον ἀπ' ὤρεος ἆγε πιάξας</TextUnit>
    <TextUnit id="405" loc="4.36">τᾶς ὁπλᾶς κἤδωκ' ̓Αμαρυλλίδι, ταὶ δὲ γυναῖκες</TextUnit>
    <TextUnit id="406" loc="4.37">μακρὸν ἀνάυσαν, χὡ βουκόλος ἐξεγέλασσεν.</TextUnit>
    <TextUnit id="407" loc="4.38">ὦ χαρίεσς' ̓Αμαρυλλί, μόνας σέθεν οὐδὲ θανοίσας</TextUnit>
    <TextUnit id="408" loc="4.39">λασεύμεσθ': ὅσον αἶγες ἐμὶν φίλαι, ὅσσον ἀπέσβης.</TextUnit>
    <TextUnit id="409" loc="4.40">αἰαῖ τῶ σκληρῶ μάλα δαίμονος, ὅς με λελόγχει.</TextUnit>
    <TextUnit id="410" loc="4.41">θαρσεῖν χρὴ φίλε Βάττε: τάχ' αὔριον ἔσσετ' ἄμεινον.</TextUnit>
    <TextUnit id="411" loc="4.42">ἐλπίδες ἐν ζωοῖσιν, ἀνέλπιστοι δὲ θανόντες.</TextUnit>
    <TextUnit id="412" loc="4.43">χὡ Ζεὺς ἄλλοκα μὲν πέλει αἴθριος, ἄλλοκα δ' ὕει.</TextUnit>
    <TextUnit id="413" loc="4.44">θαρσέω. βάλλε κάτωθε τὰ μοσχία: τᾶς γὰρ ἐλαίας</TextUnit>
    <TextUnit id="414" loc="4.45">τὸν θαλλὸν τρώγοντι τὰ δύσσοα. σίτθ' ὁ λέπαργος.</TextUnit>
    <TextUnit id="415" loc="4.46">σίτθ' ἁ Κυμαίθα ποτὶ τὸν λόφον. οὐκ ἐσακούεις;</TextUnit>
    <TextUnit id="416" loc="4.47">ἡξῶ ναὶ τὸν Πᾶνα κακὸν τέλος αὐτίκα δωσῶν,</TextUnit>
    <TextUnit id="417" loc="4.48">εἰ μὴ ἄπει τουτῶθεν. ἴδ' αὖ πάλιν ἅδε ποθέρπει.</TextUnit>
    <TextUnit id="418" loc="4.49">εἴθ' ἦν μοι ῥοικὸν τὸ λαγωβόλον, ὥς τυ πάταξα.</TextUnit>
    <TextUnit id="419" loc="4.50">θᾶσαί μ' ὦ Κορύδων πὸτ τῶ Διός: ἁ γὰρ ἄκανθα</TextUnit>
    <TextUnit id="420" loc="4.51">ἀρμοῖ μ' ὧδ' ἐπάταξ' ὑπὸ τὸ σφυρόν. ὡς δὲ βαθεῖαι</TextUnit>
    <TextUnit id="421" loc="4.52">τἀτρακτυλλίδες ἐντί. κακῶς ἁ πόρτις ὄλοιτο:</TextUnit>
    <TextUnit id="422" loc="4.53">ἐς ταύταν ἐτύπην χασμεύμενος. ἦ ῥά γε λεύσσεις;</TextUnit>
    <TextUnit id="423" loc="4.54">ναὶ ναί, τοῖς ὀνύχεσσιν ἔχω τέ νιν: ἅδε καὶ αὐτά.</TextUnit>
    <TextUnit id="424" loc="4.55">ὁσσίχον ἐστὶ τὸ τύμμα καὶ ἁλίκον ἄνδρα δαμάζει.</TextUnit>
    <TextUnit id="425" loc="4.56">εἰς ὄρος ὅκχ' ἕρπῃς, μὴ νήλιπος ἔρχεο Βάττε.</TextUnit>
    <TextUnit id="426" loc="4.57">ἐν γὰρ ὄρει ῥάμνοί τε καὶ ἀσπάλαθοι κομέονται.</TextUnit>
    <TextUnit id="427" loc="4.58">εἴπ' ἄγε μ' ὦ Κορύδων, τὸ γερόντιον ἦ ῥα διώκει,</TextUnit>
    <TextUnit id="428" loc="4.59">τήναν τὰν κυάνοφρυν ἐρωτίδα, τᾶς ποκ' ἐκνίσθη;</TextUnit>
    <TextUnit id="429" loc="4.60">ἀκμάν γ' ὦ δειλαῖε: πρόαν γε μὲν αὐτὸς ἐπενθὼν</TextUnit>
    <TextUnit id="430" loc="4.61">καὶ ποτὶ τᾷ μάνδρᾳ κατελάμβανον ἆμος ἐνήργει.</TextUnit>
    <TextUnit id="431" loc="4.62">εὖ γ' ὤνθρωπε φιλοῖφα. τό τοι γένος ἢ Σατυρίσκοις</TextUnit>
    <TextUnit id="432" loc="4.63">ἐγγύθεν ἢ Πάνεσσι κακοκνάμοισιν ἐρίσδεις.</TextUnit>
    <TextUnit id="433" loc="5.1">αἶγες ἐμαί, τῆνον τὸν ποιμένα τόνδε Σιβύρτα</TextUnit>
    <TextUnit id="434" loc="5.2">φεύγετε τὸν Λάκωνα: τό μευ νάκος ἐχθὲς ἔκλεψεν.</TextUnit>
    <TextUnit id="435" loc="5.3">οὐκ ἀπὸ τᾶς κράνας; σίττ' ἀμνίδες. οὐκ ἐσορῆτε</TextUnit>
    <TextUnit id="436" loc="5.4">τόν μευ τὰν σύριγγα πρόαν κλέψαντα Κομάταν;</TextUnit>
    <TextUnit id="437" loc="5.5">τὰν ποίαν σύριγγα; τὺ γάρ ποκα δῶλε Σιβύρτα</TextUnit>
    <TextUnit id="438" loc="5.6">ἐκτάσα σύριγγα; τί δ' οὐκέτι σὺν Κορύδωνι</TextUnit>
    <TextUnit id="439" loc="5.7">ἀρκεῖ τοι καλάμας αὐλὸν ποππύσδεν ἔχοντι;</TextUnit>
    <TextUnit id="440" loc="5.8">τάν μοι ἔδωκε Λύκων ὦλεύθερε. τὶν δὲ τὸ ποῖον</TextUnit>
    <TextUnit id="441" loc="5.9">Λάκων ἀγκλέψας πόκ' ἔβα νάκος; εἰπὲ Κομάτα:</TextUnit>
    <TextUnit id="442" loc="5.10">οὐδὲ γὰρ Εὐμάρᾳ τῷ δεσπότᾳ ἦς τι ἐνεύδειν.</TextUnit>
    <TextUnit id="443" loc="5.11">τὸ Κροκύλος μοι ἔδωκε, τὸ ποικίλον, ἁνίκ' ἔθυσε</TextUnit>
    <TextUnit id="444" loc="5.12">ταῖς Νύμφαις τὰν αἶγα: τὺ δ' ὦ κακὲ καὶ τόκ' ἐτάκευ</TextUnit>
    <TextUnit id="445" loc="5.13">βασκαίνων, καὶ νῦν με τὰ λοίσθια γυμνὸν ἔθηκας.</TextUnit>
    <TextUnit id="446" loc="5.14">οὐκ αὐτὸν τὸν Πᾶνα τὸν ἄκτιον, οὐ τέ γε Λάκων</TextUnit>
    <TextUnit id="447" loc="5.15">τὰν βαίταν ἀπέδυς' ὁ Καλαιθίδος, ἢ κατὰ τήνας</TextUnit>
    <TextUnit id="448" loc="5.16">τᾶς πέτρας ὤνθρωπε μανεὶς ἐς Κρᾶθιν ἁλοίμαν.</TextUnit>
    <TextUnit id="449" loc="5.17">οὐ μὰν οὐκ αὐτὰς τὰς λιμνάδας ὦγαθὲ Νύμφας,</TextUnit>
    <TextUnit id="450" loc="5.18">αἵτέ μοι ἵλαοί τε καὶ εὐμενέες τελέθοιεν,</TextUnit>
    <TextUnit id="451" loc="5.19">οὔ τευ τὰν σύριγγα λαθὼν ἔκλεψε Κομάτας.</TextUnit>
    <TextUnit id="452" loc="5.20">αἴ τοι πιστεύσαιμι, τὰ Δάφνιδος ἄλγε' ἀροίμαν.</TextUnit>
    <TextUnit id="453" loc="5.21">ἀλλ' ὦν αἴκα λῇς ἔριφον θέμεν--ἔστι μὲν οὐδὲν</TextUnit>
    <TextUnit id="454" loc="5.22">ἱερόν--ἀλλά γε τοι διαείσομαι, ἕστέ κ' ἀπείπῃς.</TextUnit>
    <TextUnit id="455" loc="5.23">ὗς ποτ' ̓Αθαναίαν ἔριν ἤρισεν. ἠνίδε κεῖται</TextUnit>
    <TextUnit id="456" loc="5.24">ὥριφος: ἀλλά γε καὶ τὺ τὸν εὔβοτον ἀμνὸν ἔρισδε.</TextUnit>
    <TextUnit id="457" loc="5.25">καὶ πῶς ὦ κίναδος τὺ τάδ' ἔσσεται ἐξ ἴσω ἁμίν;</TextUnit>
    <TextUnit id="458" loc="5.26">τίς τρίχας ἀντ' ἐρίων ἐποκίξατο; τίς δὲ παρεύσας</TextUnit>
    <TextUnit id="459" loc="5.27">αἰγὸς πρατοτόκοιο κακὰν κύνα δήλετ' ἀμέλγειν;</TextUnit>
    <TextUnit id="460" loc="5.28">ὅστις νικασεῖν τὸν πλατίον ὡς τὺ πεποίθεις,</TextUnit>
    <TextUnit id="461" loc="5.29">σφὰξ βομβέων τέττιγος ἐναντίον. ἀλλὰ γὰρ οὔ τοι</TextUnit>
    <TextUnit id="462" loc="5.30">ὥριφος ἰσοπαλής, τυῖδ' ὁ τράγος οὗτος. ἔρισδε.</TextUnit>
    <TextUnit id="463" loc="5.31">μὴ σπεῦδ': οὐ γάρ τοι πυρὶ θάλπεαι. ἅδιον ᾀσῇ</TextUnit>
    <TextUnit id="464" loc="5.32">τεῖδ' ὑπὸ τὰν κότινον καὶ τἄλσεα ταῦτα καθίξας.</TextUnit>
    <TextUnit id="465" loc="5.33">ψυχρὸν ὕδωρ τουτεῖ καταλείβεται: ὧδε πεφύκει</TextUnit>
    <TextUnit id="466" loc="5.34">ποία χἁ στιβὰς ἅδε, καὶ ἀκρίδες ὧδε λαλεῦντι.</TextUnit>
    <TextUnit id="467" loc="5.35">ἀλλ' οὔ τι σπεύδω: μέγα δ' ἄχθομαι, εἰ τύ με τολμῇς</TextUnit>
    <TextUnit id="468" loc="5.36">ὄμμασι τοῖς ὀρθοῖσι ποτιβλέπεν, ὅν ποκ' ἐόντα</TextUnit>
    <TextUnit id="469" loc="5.37">παῖδ' ἔτ' ἐγὼν ἐδίδασκον. ἴδ' ἁ χάρις ἐς τί ποθ' ἕρπει.</TextUnit>
    <TextUnit id="470" loc="5.38">θρέψαι καὶ λυκιδεῖς, θρέψαι κύνας, ὥς τυ φάγωντι.</TextUnit>
    <TextUnit id="471" loc="5.39">καὶ πόκ' ἐγὼ παρὰ τεῦς τι μαθὼν καλὸν ἢ καὶ ἀκούσας</TextUnit>
    <TextUnit id="472" loc="5.40">μέμναμ'; ὦ φθονερὸν τὺ καὶ ἀπρεπὲς ἀνδρίον αὔτως.</TextUnit>
    <TextUnit id="473" loc="5.41">……</TextUnit>
    <TextUnit id="474" loc="5.42">ἀλλὰ γὰρ ἕρφ' ὦδ', ἕρπε, καὶ ὕστατα βουκολιαξῇ.</TextUnit>
    <TextUnit id="475" loc="5.45">οὐχ ἑρψῶ τηνεῖ: τουτεῖ δρύες, ὧδε κύπειρος,</TextUnit>
    <TextUnit id="476" loc="5.46">ὧδε καλὸν βομβεῦντι ποτὶ σμήνεσσι μέλισσαι:</TextUnit>
    <TextUnit id="477" loc="5.47">ἔνθ' ὕδατος ψυχρῶ κρᾶναι δύο: ταὶ δ' ἐπὶ δένδρει</TextUnit>
    <TextUnit id="478" loc="5.48">ὄρνιχες λαλαγεῦντι: καὶ ἁ σκιὰ οὐδὲν ὁμοία</TextUnit>
    <TextUnit id="479" loc="5.49">τᾷ παρὰ τίν: βάλλει δὲ καὶ ἁ πίτυς ὑψόθε κώνοις.</TextUnit>
    <TextUnit id="480" loc="5.50">ἦ μὰν ἀρνακίδας τε καὶ εἴρια τεῖδε πατησεῖς,</TextUnit>
    <TextUnit id="481" loc="5.51">αἴκ' ἔνθῃς, ὕπνω μαλακώτερα: ταὶ δὲ τραγεῖαι</TextUnit>
    <TextUnit id="482" loc="5.52">ταὶ παρὰ τὶν ὄσδοντι κακώτερον ἢ τύ περ ὄσδεις.</TextUnit>
    <TextUnit id="483" loc="5.53">στασῶ δὲ κρατῆρα μέγαν λευκοῖο γάλακτος</TextUnit>
    <TextUnit id="484" loc="5.54">ταῖς Νύμφαις, στασῶ δὲ καὶ ἁδέος ἄλλον ἐλαίω.</TextUnit>
    <TextUnit id="485" loc="5.55">αἰ δέ κε καὶ τὺ μόλῃς, ἁπαλὰν πτέριν ὧδε πατησεῖς</TextUnit>
    <TextUnit id="486" loc="5.56">καὶ γλάχων' ἀνθεῦσαν: ὑπεσσεῖται δὲ χιμαιρᾶν</TextUnit>
    <TextUnit id="487" loc="5.57">δέρματα τῶν παρὰ τὶν μαλακώτερα τετράκις ἀρνῶν.</TextUnit>
    <TextUnit id="488" loc="5.58">στασῶ δ' ὀκτὼ μὲν γαυλὼς τῷ Πανὶ γάλακτος,</TextUnit>
    <TextUnit id="489" loc="5.59">ὀκτὼ δὲ σκαφίδας μέλιτος πλέα κηρί' ἐχοίσας.</TextUnit>
    <TextUnit id="490" loc="5.60">αὐτόθε μοι ποτέρισδε καὶ αὐτόθε βουκολιάσδευ:</TextUnit>
    <TextUnit id="491" loc="5.61">τὰν σαυτῶ πατέων ἔχε τὰς δρύας. ἀλλὰ τίς ἄμμε</TextUnit>
    <TextUnit id="492" loc="5.62">τίς κρινεῖ; αἴθ' ἔνθοι πόθ' ὁ βουκόλος ὧδ' ὁ Λυκώπας.</TextUnit>
    <TextUnit id="493" loc="5.63">οὐδὲν ἐγὼ τήνω ποτιδεύομαι: ἀλλὰ τὸν ἄνδρα,</TextUnit>
    <TextUnit id="494" loc="5.64">αἰ λῇς, τὸν δρυτόμον βωστρήσομες, ὃς τὰς ἐρείκας</TextUnit>
    <TextUnit id="495" loc="5.65">τήνας τὰς παρὰ τὶν ξυλοχίζεται: ἔστι δὲ Μόρσων.</TextUnit>
    <TextUnit id="496" loc="5.66">βωστρέωμες.</TextUnit>
    <TextUnit id="497" loc="5.67">τὺ κάλει νιν.</TextUnit>
    <TextUnit id="498" loc="5.68">ἴθ' ὦ ξένε μικκὸν ἄκουσον</TextUnit>
    <TextUnit id="499" loc="5.69">τεῖδ' ἐνθών: ἄμμες γὰρ ἐρίσδομες, ὅστις ἀρείων</TextUnit>
    <TextUnit id="500" loc="5.70">βουκολιαστάς ἐστι. τὺ δ' ὦ φίλε μήτ' ἐμὲ Μόρσων</TextUnit>
    <TextUnit id="501" loc="5.71">ἐν χάριτι κρίνῃς, μήτ' ὦν τύγα τοῦτον ὀνάσῃς.</TextUnit>
    <TextUnit id="502" loc="5.70">ναὶ ποτὶ τᾶν Νυμφᾶν Μόρσων φίλε μήτε Κομάτᾳ</TextUnit>
    <TextUnit id="503" loc="5.71">τὸ πλέον ἰθύνῃς, μήτ' ὦν τύγα τῷδε χαρίξῃ.</TextUnit>
    <TextUnit id="504" loc="5.72">ἅδέ τοι ἁ ποίμνα τῶ Θουρίω ἐστὶ Σιβύρτα,</TextUnit>
    <TextUnit id="505" loc="5.73">Εὐμάρα δὲ τὰς αἶγας ὁρῇς φίλε τῶ Συβαρίτα.</TextUnit>
    <TextUnit id="506" loc="5.74">μή τύ τις ἠρώτη πὸτ τῶ Διός, αἴτε Σιβύρτα</TextUnit>
    <TextUnit id="507" loc="5.75">αἴτ' ἐμόν ἐστι κάκιστε τὸ ποίμνιον; ὡς λάλος ἐσσί.</TextUnit>
    <TextUnit id="508" loc="5.76">βέντισθ' οὗτος, ἐγὼ μὲν ἀλαθέα πάντ' ἀγορεύω</TextUnit>
    <TextUnit id="509" loc="5.77">κοὐδὲν καυχέομαι: τὺ δ' ἄγαν φιλοκέρτομος ἐσσί.</TextUnit>
    <TextUnit id="510" loc="5.78">εἶα λέγ' εἴ τι λέγεις, καὶ τὸν ξένον ἐς πόλιν αὖθις</TextUnit>
    <TextUnit id="511" loc="5.79">ζῶντ' ἄφες: ὦ Παιάν, ἦ στωμύλος ἦσθα Κομάτα.</TextUnit>
    <TextUnit id="512" loc="5.80">ταὶ Μοῖσαί με φιλεῦντι πολὺ πλέον ἢ τὸν ἀοιδὸν</TextUnit>
    <TextUnit id="513" loc="5.81">Δάφνιν: ἐγὼ δ' αὐταῖς χιμάρως δύο πρᾶν ποκ' ἔθυσα.</TextUnit>
    <TextUnit id="514" loc="5.82">καὶ γὰρ ἔμ' ὡπόλλων φιλέει μέγα, καὶ καλὸν αὐτῷ</TextUnit>
    <TextUnit id="515" loc="5.83">κριὸν ἐγὼ βόσκω. τὰ δὲ Κάρνεα καὶ δὴ ἐφέρπει.</TextUnit>
    <TextUnit id="516" loc="5.84">πλὰν δύο τὰς λοιπὰς διδυματόκος αἶγας ἀμέλγω,</TextUnit>
    <TextUnit id="517" loc="5.85">καί μ' ἁ παῖς ποθορεῦσα “τάλαν” λέγει “αὐτὸς ἀμέλγεις;”</TextUnit>
    <TextUnit id="518" loc="5.86">φεῦ φεῦ Λάκων τοι ταλάρως σχεδὸν εἴκατι πληροῖ</TextUnit>
    <TextUnit id="519" loc="5.87">τυρῶ καὶ τὸν ἄναβον ἐν ἄνθεσι παῖδα μολύνει.</TextUnit>
    <TextUnit id="520" loc="5.88">βάλλει καὶ μάλοισι τὸν αἰπόλον ἁ Κλεαρίστα</TextUnit>
    <TextUnit id="521" loc="5.89">τὰς αἶγας παρελᾶντα καὶ ἁδύ τι ποππυλιάσδει.</TextUnit>
    <TextUnit id="522" loc="5.90">κἠμὲ γὰρ ὁ Κρατίδας τὸν ποιμένα λεῖος ὑπαντῶν</TextUnit>
    <TextUnit id="523" loc="5.91">ἐκμαίνει: λιπαρὰ δὲ παρ' αὐχένα σείετ' ἔθειρα.</TextUnit>
    <TextUnit id="524" loc="5.92">ἀλλ' οὐ σύμβλητ' ἐστὶ κυνόσβατος οὐδ' ἀνεμώνα</TextUnit>
    <TextUnit id="525" loc="5.93">πρὸς ῥόδα, τῶν ἄνδηρα παρ' αἱμασιαῖσι πεφύκει.</TextUnit>
    <TextUnit id="526" loc="5.94">οὐδὲ γὰρ οὐδ' ἀκύλοις ὁμομαλίδες: αἱ μὲν ἔχοντι</TextUnit>
    <TextUnit id="527" loc="5.95">λυπρὸν ἀπὸ πρίνοιο λεπύριον, αἱ δὲ μελιχραί.</TextUnit>
    <TextUnit id="528" loc="5.96">κἠγὼ μὲν δωσῶ τᾷ παρθένῳ αὐτίκα φάσσαν</TextUnit>
    <TextUnit id="529" loc="5.97">ἐκ τᾶς ἀρκεύθω καθελών: τηνεῖ γὰρ ἐφίσδει.</TextUnit>
    <TextUnit id="530" loc="5.98">ἀλλ' ἐγὼ ἐς χλαῖναν μαλακὸν πόκον, ὁππόκα πέξω</TextUnit>
    <TextUnit id="531" loc="5.99">τὰν οἶν τὰν πέλλαν, Κρατίδᾳ δωρήσομαι αὐτός.</TextUnit>
    <TextUnit id="532" loc="5.100">σίττ' ἀπὸ τᾶς κοτίνω ταὶ μηκάδες: ὧδε νέμεσθε,</TextUnit>
    <TextUnit id="533" loc="5.101">ὡς τὸ κάταντες τοῦτο γεώλοφον αἵ τε μυρῖκαι.</TextUnit>
    <TextUnit id="534" loc="5.102">οὐκ ἀπὸ τᾶς δρυὸς οὗτος ὁ Κώναρος ἅ τε Κιναίθα;</TextUnit>
    <TextUnit id="535" loc="5.103">τουτεῖ βοσκησεῖσθε ποτ' ἀντολάς, ὡς ὁ Φάλαρος.</TextUnit>
    <TextUnit id="536" loc="5.104">ἔστι δέ μοι γαυλὸς κυπαρίσσινος, ἔστι δὲ κρατήρ,</TextUnit>
    <TextUnit id="537" loc="5.105">ἔργον Πραξιτέλευς: τᾷ παιδὶ δὲ ταῦτα φυλάσσω.</TextUnit>
    <TextUnit id="538" loc="5.106">χἁμῖν ἐστι κύων φιλοποίμνιος, ὃς λύκος ἄγχει,</TextUnit>
    <TextUnit id="539" loc="5.107">ὃν τῷ παιδὶ δίδωμι τὰ θηρία πάντα διώκειν.</TextUnit>
    <TextUnit id="540" loc="5.108">ἀκρίδες, αἳ τὸν φραγμὸν ὑπερπαδῆτε τὸν ἁμόν,</TextUnit>
    <TextUnit id="541" loc="5.109">μή μευ λωβασεῖσθε τὰς ἀμπέλος: ἐντὶ γὰρ ἇβαι.</TextUnit>
    <TextUnit id="542" loc="5.110">τοὶ τέττιγες, ὁρῆτε τὸν αἰπόλον ὡς ἐρεθίζω:</TextUnit>
    <TextUnit id="543" loc="5.111">οὑτῶς χὑμές θην ἐρεθίζετε τὼς καλαμευτάς.</TextUnit>
    <TextUnit id="544" loc="5.112">μισέω τὰς δασυκέρκος ἀλώπεκας, αἳ τὰ Μίκωνος</TextUnit>
    <TextUnit id="545" loc="5.113">αἰεὶ φοιτῶσαι τὰ ποθέσπερα ῥαγίζοντι.</TextUnit>
    <TextUnit id="546" loc="5.114">καὶ γὰρ ἐγὼ μισέω τὼς κανθάρος, οἳ τὰ Φιλώνδα</TextUnit>
    <TextUnit id="547" loc="5.115">σῦκα κατατρώγοντες ὑπανέμιοι φορέονται.</TextUnit>
    <TextUnit id="548" loc="5.116">ἦ οὐ μέμνᾳ, ὅκ' ἐγώ τυ κατήλασα, καὶ τὺ σεσαρὼς</TextUnit>
    <TextUnit id="549" loc="5.117">εὖ ποτεκιγκλίζευ καὶ τᾶς δρυὸς εἴχεο τήνας;</TextUnit>
    <TextUnit id="550" loc="5.118">τοῦτο μὲν οὐ μέμναμ': ὅκα μάν ποκα τεῖδέ τυ δήσας</TextUnit>
    <TextUnit id="551" loc="5.119">Εὐμάρας ἐκάθηρε καλῶς μάλα, τοῦτό γ' ἴσαμι.</TextUnit>
    <TextUnit id="552" loc="5.120">ἦ δή τις Μόρσων πικραίνεται: ἢ οὐχὶ παρῄσθευ;</TextUnit>
    <TextUnit id="553" loc="5.121">σκίλλας ἰὼν γραίας ἀπὸ σάματος αὐτίκα τίλλειν.</TextUnit>
    <TextUnit id="554" loc="5.122">κἠγὼ μὰν κνίζω Μόρσων τινά: καὶ τὺ δὲ λεύσσεις.</TextUnit>
    <TextUnit id="555" loc="5.123">ἐνθὼν τὰν κυκλάμινον ὄρυσσέ νυν ἐς τὸν ̓́Αλεντα.</TextUnit>
    <TextUnit id="556" loc="5.124">̔Ιμέρα ἀνθ' ὕδατος ῥείτω γάλα, καὶ τὺ δὲ Κράθι</TextUnit>
    <TextUnit id="557" loc="5.125">οἴνῳ πορφύροις, τὰ δέ τ' οἴσυα καρπὸν ἐνείκαι.</TextUnit>
    <TextUnit id="558" loc="5.126">ῥείτω χἁ Συβαρῖτις ἐμὶν μέλι, καὶ τὸ πότορθρον</TextUnit>
    <TextUnit id="559" loc="5.127">ἁ παῖς ἀνθ' ὕδατος τᾷ κάλπιδι κηρία βάψαι.</TextUnit>
    <TextUnit id="560" loc="5.128">ταὶ μὲν ἐμαὶ κύτισόν τε καὶ αἴγιλον αἶγες ἔδοντι,</TextUnit>
    <TextUnit id="561" loc="5.129">καὶ σχῖνον πατέοντι καὶ ἐν κομάροισι κέχυνται.</TextUnit>
    <TextUnit id="562" loc="5.130">ταῖσι δ' ἐμαῖς ὀίεσσι πάρεστι μὲν ἁ μελίτεια</TextUnit>
    <TextUnit id="563" loc="5.131">φέρβεσθαι, πολλὸς δὲ καὶ ὡς ῥόδα κίσθος ἐπανθεῖ.</TextUnit>
    <TextUnit id="564" loc="5.132">οὐκ ἔραμ' ̓Αλκίππας, ὅτι με πρᾶν οὐκ ἐφίλασε</TextUnit>
    <TextUnit id="565" loc="5.133">τῶν ὤτων καθελοῖς', ὅκά οἱ τὰν φάσσαν ἔδωκα.</TextUnit>
    <TextUnit id="566" loc="5.134">ἀλλ' ἐγὼ Εὐμήδευς ἔραμαι μέγα: καὶ γὰρ ὅκ' αὐτῷ</TextUnit>
    <TextUnit id="567" loc="5.135">τὰν σύριγγ' ὤρεξα, καλόν τί με κάρτ' ἐφίλασεν.</TextUnit>
    <TextUnit id="568" loc="5.136">οὐ θεμιτὸν Λάκων ποτ' ἀηδόνα κίσσας ἐρίσδειν,</TextUnit>
    <TextUnit id="569" loc="5.137">οὐδ' ἔποπας κύκνοισι: τὺ δ' ὦ τάλαν ἐσσὶ φιλεχθής.</TextUnit>
    <TextUnit id="570" loc="5.138">παύσασθαι κέλομαι τὸν ποιμένα. τὶν δὲ Κομάτα</TextUnit>
    <TextUnit id="571" loc="5.139">δωρεῖται Μόρσων τὰν ἀμνίδα: καὶ τὺ δὲ θύσας</TextUnit>
    <TextUnit id="572" loc="5.140">ταῖς Νύμφαις Μόρσωνι καλὸν κρέας αὐτίκα πέμψον.</TextUnit>
    <TextUnit id="573" loc="5.141">πεμψῶ ναὶ τὸν Πᾶνα. φριμάσσεο πᾶσα τραγίσκων</TextUnit>
    <TextUnit id="574" loc="5.142">νῦν ἀγέλα: κἠγὼ γὰρ ἴδ' ὡς μέγα τοῦτο καχαξῶ</TextUnit>
    <TextUnit id="575" loc="5.143">κὰτ τῶ Λάκωνος τῶ ποιμένος, ὅττι πόκ' ἤδη</TextUnit>
    <TextUnit id="576" loc="5.144">ἀνυσάμαν τὰν ἀμνόν: ἐς ὠρανὸν ὔμμιν ἁλεῦμαι.</TextUnit>
    <TextUnit id="577" loc="5.145">αἶγες ἐμαὶ θαρσεῖτε κερούτιδες: αὔριον ὔμμε</TextUnit>
    <TextUnit id="578" loc="5.146">πάσας ἐγὼ λουσῶ Συβαρίτιδος ἔνδοθι λίμνας.</TextUnit>
    <TextUnit id="579" loc="5.147">οὗτος ὁ Λευκίτας ὁ κορυπτίλος, εἴ τιν' ὀχευσεῖς</TextUnit>
    <TextUnit id="580" loc="5.148">τᾶν αἰγῶν, φλασσῶ τυ πρὶν ἤ γ' ἐμὲ καλλιερῆσαι</TextUnit>
    <TextUnit id="581" loc="5.149">ταῖς Νύμφαις τὰν ἀμνόν. ὁ δ' αὖ πάλιν. ἀλλὰ γενοίμαν,</TextUnit>
    <TextUnit id="582" loc="5.150">αἰ μή τυ φλάσσαιμι, Μελάνθιος ἀντὶ Κομάτα.</TextUnit>
    <TextUnit id="583" loc="6.1">Δαμοίτας χὡ Δάφνις ὁ βουκόλος εἰς ἕνα χῶρον</TextUnit>
    <TextUnit id="584" loc="6.2">τὰν ἀγέλαν πόκ' ̓́Αρατε συνάγαγον: ἦς δ' ὁ μὲν αὐτῶν</TextUnit>
    <TextUnit id="585" loc="6.3">πυρρός, ὁ δ' ἡμιγένειος: ἐπὶ κράναν δέ τιν' ἄμφω</TextUnit>
    <TextUnit id="586" loc="6.4">ἑζόμενοι θέρεος μέσῳ ἄματι τοιάδ' ἄειδον.</TextUnit>
    <TextUnit id="587" loc="6.5">πρᾶτος δ' ἄρξατο Δάφνις, ἐπεὶ καὶ πρᾶτος ἔρισδε.</TextUnit>
    <TextUnit id="588" loc="6.6">βάλλει τοι Πολύφαμε τὸ ποίμνιον ἁ Γαλάτεια</TextUnit>
    <TextUnit id="589" loc="6.7">μάλοισιν, δυσέρωτα τὸν αἰπόλον ἄνδρα καλεῦσα:</TextUnit>
    <TextUnit id="590" loc="6.8">καὶ τύ νιν οὐ ποθόρησθα τάλαν τάλαν, ἀλλὰ κάθησαι</TextUnit>
    <TextUnit id="591" loc="6.9">ἁδέα συρίσδων. πάλιν ἅδ' ἴδε τὰν κύνα βάλλει,</TextUnit>
    <TextUnit id="592" loc="6.10">ἅ τοι τᾶν ὀίων ἕπεται σκοπός: ἁ δὲ βαΰσδει</TextUnit>
    <TextUnit id="593" loc="6.11">εἰς ἅλα δερκομένα, τὰ δέ νιν καλὰ κύματα φαίνει</TextUnit>
    <TextUnit id="594" loc="6.12">ἅσυχα καχλάζοντα ἐπ' αἰγιαλοῖο θέοισαν.</TextUnit>
    <TextUnit id="595" loc="6.13">φράζεο μὴ τᾶς παιδὸς ἐπὶ κνάμαισιν ὀρούσῃ</TextUnit>
    <TextUnit id="596" loc="6.14">ἐξ ἁλὸς ἐρχομένας, κατὰ δὲ χρόα καλὸν ἀμύξῃ.</TextUnit>
    <TextUnit id="597" loc="6.15">ἁ δὲ καὶ αὐτόθε τοι διαθρύπτεται, ὡς ἀπ' ἀκάνθας</TextUnit>
    <TextUnit id="598" loc="6.16">ταὶ καπυραὶ χαῖται, τὸ καλὸν θέρος ἁνίκα φρύγει:</TextUnit>
    <TextUnit id="599" loc="6.17">καὶ φεύγει φιλέοντα καὶ οὐ φιλέοντα διώκει,</TextUnit>
    <TextUnit id="600" loc="6.18">καὶ τὸν ἀπὸ γραμμᾶς κινεῖ λίθον: ἦ γὰρ ἔρωτι</TextUnit>
    <TextUnit id="601" loc="6.19">πολλάκις ὦ Πολύφαμε τὰ μὴ καλὰ καλὰ πέφανται.</TextUnit>
    <TextUnit id="602" loc="6.20">τῷ δ' ἐπὶ Δαμοίτας ἀνεβάλλετο καὶ τάδ' ἄειδεν.</TextUnit>
    <TextUnit id="603" loc="6.21">εἶδον ναὶ τὸν Πᾶνα, τὸ ποίμνιον ἁνίκ' ἔβαλλε,</TextUnit>
    <TextUnit id="604" loc="6.22">κοὔ μ' ἔλαθ', οὔ, τὸν ἐμὸν ἕνα τὸν γλυκύν, ᾧπερ ὅρημι</TextUnit>
    <TextUnit id="605" loc="6.23">ἐς τέλος: αὐτὰρ ὁ μάντις ὁ Τήλεμος ἔχθρ' ἀγορεύων</TextUnit>
    <TextUnit id="606" loc="6.24">ἐχθρὰ φέροι ποτὶ οἶκον, ὅπως τεκέεσσι φυλάσσοι.</TextUnit>
    <TextUnit id="607" loc="6.25">ἀλλὰ καὶ αὐτὸς ἐγὼ κνίζων πάλιν οὐ ποθόρημι,</TextUnit>
    <TextUnit id="608" loc="6.26">ἀλλ' ἄλλαν τινὰ φαμὶ γυναῖκ' ἔχεν: ἁ δ' ἀίοισα</TextUnit>
    <TextUnit id="609" loc="6.27">ζαλοῖ μ' ὦ Παιὰν καὶ τάκεται, ἐκ δὲ θαλάσσας</TextUnit>
    <TextUnit id="610" loc="6.28">οἰστρεῖ παπταίνοισα ποτ' ἄντρά τε καὶ ποτὶ ποίμνας.</TextUnit>
    <TextUnit id="611" loc="6.29">σίξα δ' ὑλακτεῖν νιν καὶ τᾷ κυνί: καὶ γὰρ ὅκ' ἤρων</TextUnit>
    <TextUnit id="612" loc="6.30">αὐτᾶς, ἐκνυζεῖτο ποτ' ἰσχία ῥύγχος ἔχοισα.</TextUnit>
    <TextUnit id="613" loc="6.31">ταῦτα δ' ἴσως ἐσορεῦσα ποεῦντά με πολλάκι πεμψεῖ</TextUnit>
    <TextUnit id="614" loc="6.32">ἄγγελον. αὐτὰρ ἐγὼ κλᾳξῶ θύρας, ἕστέ κ' ὀμόσσῃ</TextUnit>
    <TextUnit id="615" loc="6.33">αὐτά μοι στορεσεῖν καλὰ δέμνια τᾶσδ' ἐπὶ νάσω.</TextUnit>
    <TextUnit id="616" loc="6.34">καὶ γάρ θην οὐδ' εἶδος ἔχω κακόν, ὥς με λέγοντι.</TextUnit>
    <TextUnit id="617" loc="6.35">ἦ γὰρ πρᾶν ἐς πόντον ἐσέβλεπον, ἦς δὲ γαλάνα,</TextUnit>
    <TextUnit id="618" loc="6.36">καὶ καλὰ μὲν τὰ γένεια, καλὰ δέ μευ ἁ μία κώρα,</TextUnit>
    <TextUnit id="619" loc="6.37">ὡς παρ' ἐμὶν κέκριται, κατεφαίνετο, τῶν δέ τ' ὀδόντων</TextUnit>
    <TextUnit id="620" loc="6.38">λευκοτέραν αὐγὰν Παρίας ὑπέφαινε λίθοιο.</TextUnit>
    <TextUnit id="621" loc="6.39">ὡς μὴ βασκανθῶ δέ, τρὶς εἰς ἐμὸν ἔπτυσα κόλπον:</TextUnit>
    <TextUnit id="622" loc="6.40">ταῦτα γὰρ ἁ γραία με Κοτυταρὶς ἐξεδίδαξε.</TextUnit>
    <TextUnit id="623" loc="6.41">ἃ πρᾶν ἀμάντεσσι παρ' ̔Ιπποκίωνι ποταύλει.</TextUnit>
    <TextUnit id="624" loc="6.42">τόσς' εἰπὼν τὸν Δάφνιν ὁ Δαμοίτας ἐφίλησε,</TextUnit>
    <TextUnit id="625" loc="6.43">χὡ μὲν τῷ σύριγγ', ὁ δὲ τῷ καλὸν αὐλὸν ἔδωκεν.</TextUnit>
    <TextUnit id="626" loc="6.44">αὔλει Δαμοίτας, σύρισδε δὲ Δάφνις ὁ βούτας,</TextUnit>
    <TextUnit id="627" loc="6.45">ὠρχεῦντ' ἐν μαλακᾷ ταὶ πόρτιες αὐτίκα ποίᾳ.</TextUnit>
    <TextUnit id="628" loc="6.46">νίκη μὰν οὐδάλλος, ἀνήσσατοι δ' ἐγένοντο.</TextUnit>
    <TextUnit id="629" loc="7.1">͂̓Ης χρόνος ἁνίκ' ἐγώ τε καὶ Εὔκριτος ἐς τὸν ̔́Αλεντα</TextUnit>
    <TextUnit id="630" loc="7.2">εἵρπομες ἐκ πόλιος, σὺν καὶ τρίτος ἁμὶν ̓Αμύντας:</TextUnit>
    <TextUnit id="631" loc="7.3">τᾷ Δηοῖ γὰρ ἔτευχε θαλύσια καὶ Φρασίδαμος</TextUnit>
    <TextUnit id="632" loc="7.4">κἀντιγένης, δύο τέκνα Λυκωπέος, εἴ τί περ ἐσθλὸν</TextUnit>
    <TextUnit id="633" loc="7.5">χᾳῶν τῶν ἐπάνωθεν, ἀπὸ Κλυτίας τε καὶ αὐτῶ</TextUnit>
    <TextUnit id="634" loc="7.6">Χάλκωνος, Βούριναν ὃς ἐκ ποδὸς ἄνυσε κράναν</TextUnit>
    <TextUnit id="635" loc="7.7">εὖ ἐνερεισάμενος πέτρᾳ γόνυ: ταὶ δὲ παρ' αὐτὰν</TextUnit>
    <TextUnit id="636" loc="7.8">αἴγειροι πτελέαι τε ἐύσκιον ἄλσος ὕφαινον,</TextUnit>
    <TextUnit id="637" loc="7.9">χλωροῖσιν πετάλοισι κατηρεφέες κομόωσαι.</TextUnit>
    <TextUnit id="638" loc="7.10">κοὔπω τὰν μεσάταν ὁδὸν ἄνυμες, οὐδὲ τὸ σᾶμα</TextUnit>
    <TextUnit id="639" loc="7.11">ἁμὶν τὸ Βρασίλα κατεφαίνετο, καὶ τὸν ὁδίταν</TextUnit>
    <TextUnit id="640" loc="7.12">ἐσθλὸν σὺν Μοίσαισι Κυδωνικὸν εὕρομες ἄνδρα,</TextUnit>
    <TextUnit id="641" loc="7.13">οὔνομα μὲν Λυκίδαν, ἦς δ' αἰπόλος, οὐδέ κέ τίς νιν</TextUnit>
    <TextUnit id="642" loc="7.14">ἠγνοίησεν ἰδών, ἐπεὶ αἰπόλῳ ἔξοχ' ἐῴκει.</TextUnit>
    <TextUnit id="643" loc="7.15">ἐκ μὲν γὰρ λασίοιο δασύτριχος εἶχε τράγοιο</TextUnit>
    <TextUnit id="644" loc="7.16">κνακὸν δέρμ' ὤμοισι νέας ταμίσοιο ποτόσδον,</TextUnit>
    <TextUnit id="645" loc="7.17">ἀμφὶ δέ οἱ στήθεσσι γέρων ἐσφίγγετο πέπλος</TextUnit>
    <TextUnit id="646" loc="7.18">ζωστῆρι πλακερῷ, ῥοικὰν δ' ἔχεν ἀγριελαίω</TextUnit>
    <TextUnit id="647" loc="7.19">δεξιτερᾷ κορύναν. καί μ' ἀτρέμας εἶπε σεσαρὼς</TextUnit>
    <TextUnit id="648" loc="7.20">ὄμματι μειδιόωντι, γέλως δέ οἱ εἴχετο χείλευς:</TextUnit>
    <TextUnit id="649" loc="7.21">“Σιμιχίδα, πᾷ δὴ τὸ μεσαμέριον πόδας ἕλκεις,</TextUnit>
    <TextUnit id="650" loc="7.22">ἁνίκα δὴ καὶ σαῦρος ἐν αἱμασιαῖσι καθεύδει,</TextUnit>
    <TextUnit id="651" loc="7.23">οὐδ' ἐπιτυμβίδιαι κορυδαλλίδες ἠλαίνοντι;</TextUnit>
    <TextUnit id="652" loc="7.24">ἦ μετὰ δαῖτα κλητὸς ἐπείγεαι; ἤ τινος ἀστῶν</TextUnit>
    <TextUnit id="653" loc="7.25">λανὸν ἔπι θρώσκεις; ὥς τοι ποσὶ νισσομένοιο</TextUnit>
    <TextUnit id="654" loc="7.26">πᾶσα λίθος πταίοισα ποτ' ἀρβυλίδεσσιν ἀείδει.”</TextUnit>
    <TextUnit id="655" loc="7.27">τὸν δ' ἐγὼ ἀμείφθην: “Λυκίδα φίλε, φαντί τυ πάντες</TextUnit>
    <TextUnit id="656" loc="7.28">συριγκτὰν ἔμεναι μέγ' ὑπείροχον ἔν τε νομεῦσιν</TextUnit>
    <TextUnit id="657" loc="7.29">ἔν τ' ἀμητήρεσσι. τὸ δὴ μάλα θυμὸν ἰαίνει</TextUnit>
    <TextUnit id="658" loc="7.30">ἁμέτερον: καί τοι κατ' ἐμὸν νόον ἰσοφαρίζειν</TextUnit>
    <TextUnit id="659" loc="7.31">ἔλπομαι. ἁ δ' ὁδὸς ἅδε θαλυσιάς: ἦ γὰρ ἑταῖροι</TextUnit>
    <TextUnit id="660" loc="7.32">ἀνέρες εὐπέπλῳ Δαμάτερι δαῖτα τελεῦντι</TextUnit>
    <TextUnit id="661" loc="7.33">ὄλβω ἀπαρχόμενοι: μάλα γάρ σφισι πίονι μέτρῳ</TextUnit>
    <TextUnit id="662" loc="7.34">ἁ δαίμων εὔκριθον ἀνεπλήρωσεν ἀλωάν.</TextUnit>
    <TextUnit id="663" loc="7.35">ἀλλ' ἄγε δή--ξυνὰ γὰρ ὁδός, ξυνὰ δὲ καὶ ἀώς--</TextUnit>
    <TextUnit id="664" loc="7.36">βουκολιασδώμεσθα: τάχ' ὥτερος ἄλλον ὀνασεῖ.</TextUnit>
    <TextUnit id="665" loc="7.37">καὶ γὰρ ἐγὼ Μοισᾶν καπυρὸν στόμα, κἠμὲ λέγοντι</TextUnit>
    <TextUnit id="666" loc="7.38">πάντες ἀοιδὸν ἄριστον: ἐγὼ δέ τις οὐ ταχυπειθής,</TextUnit>
    <TextUnit id="667" loc="7.39">οὐ Δᾶν: οὐ γάρ πω κατ' ἐμὸν νόον οὔτε τὸν ἐσθλὸν</TextUnit>
    <TextUnit id="668" loc="7.40">Σικελίδαν νίκημι τὸν ἐκ Σάμω οὔτε Φιλητᾶν</TextUnit>
    <TextUnit id="669" loc="7.41">ἀείδων, βάτραχος δὲ ποτ' ἀκρίδας ὥς τις ἐρίσδω.”</TextUnit>
    <TextUnit id="670" loc="7.42">ὣς ἐφάμαν ἐπίταδες: ὁ δ' αἰπόλος ἁδὺ γελάσσας,</TextUnit>
    <TextUnit id="671" loc="7.43">“τάν τοι" ἔφα "κορύναν δωρύττομαι, οὕνεκεν ἐσσὶ</TextUnit>
    <TextUnit id="672" loc="7.44">πᾶν ἐπ' ἀλαθείᾳ πεπλασμένον ἐκ Διὸς ἔρνος.</TextUnit>
    <TextUnit id="673" loc="7.45">ὥς μοι καὶ τέκτων μέγ' ἀπέχθεται, ὅστις ἐρευνῇ</TextUnit>
    <TextUnit id="674" loc="7.46">ἶσον ὄρευς κορυφᾷ τελέσαι δόμον εὐρυμέδοντος,</TextUnit>
    <TextUnit id="675" loc="7.47">καὶ Μοισᾶν ὄρνιχες, ὅσοι ποτὶ Χῖον ἀοιδὸν</TextUnit>
    <TextUnit id="676" loc="7.48">ἀντία κοκκύζοντες ἐτώσια μοχθίζοντι.</TextUnit>
    <TextUnit id="677" loc="7.49">ἀλλ' ἄγε βουκολικᾶς ταχέως ἀρχώμεθ' ἀοιδᾶς,</TextUnit>
    <TextUnit id="678" loc="7.50">Σιμιχίδα: κἠγὼ μέν--ὅρη φίλος, εἴ τοι ἀρέσκει</TextUnit>
    <TextUnit id="679" loc="7.51">τοῦθ' ὅ τι πρᾶν ἐν ὄρει τὸ μελύδριον ἐξεπόνασα.”</TextUnit>
    <TextUnit id="680" loc="7.52">̓́Εσσεται ̓Αγεάνακτι καλὸς πλόος ἐς Μυτιλήναν,</TextUnit>
    <TextUnit id="681" loc="7.53">χὥταν ἐφ' ἑσπερίοις ἐρίφοις νότος ὑγρὰ διώκῃ</TextUnit>
    <TextUnit id="682" loc="7.54">κύματα, χὡρίων ὅτ' ἐπ' ὠκεανῷ πόδας ἴσχῃ,</TextUnit>
    <TextUnit id="683" loc="7.55">αἴκεν τὸν Λυκίδαν ὀπτεύμενον ἐξ ̓Αφροδίτας</TextUnit>
    <TextUnit id="684" loc="7.56">ῥύσηται: θερμὸς γὰρ ἔρως αὐτῶ με καταίθει.</TextUnit>
    <TextUnit id="685" loc="7.57">χἁλκυόνες στορεσεῦντι τὰ κύματα τάν τε θάλασσαν</TextUnit>
    <TextUnit id="686" loc="7.58">τόν τε νότον τόν τ' εὖρον, ὃς ἔσχατα φυκία κινεῖ:</TextUnit>
    <TextUnit id="687" loc="7.59">ἁλκυόνες, γλαυκαῖς Νηρηίσι ταί τε μάλιστα</TextUnit>
    <TextUnit id="688" loc="7.60">ὀρνίχων ἐφίλαθεν, ὅσαις τέ περ ἐξ ἁλὸς ἄγρα.</TextUnit>
    <TextUnit id="689" loc="7.61">̓Αγεάνακτι πλόον διζημένῳ ἐς Μυτιλήναν</TextUnit>
    <TextUnit id="690" loc="7.62">ὥρια πάντα γένοιτο, καὶ εὔπλοξν ὅρμον ἵκοιτο.</TextUnit>
    <TextUnit id="691" loc="7.63">κἠγὼ τῆνο κατ' ἆμαρ ἀνήτινον ἢ ῥοδόεντα</TextUnit>
    <TextUnit id="692" loc="7.64">ἢ καὶ λευκοΐων στέφανον περὶ κρατὶ φυλάσσων</TextUnit>
    <TextUnit id="693" loc="7.65">τὸν Πτελεατικὸν οἶνον ἀπὸ κρατῆρος ἀφυξῶ</TextUnit>
    <TextUnit id="694" loc="7.66">πὰρ πυρὶ κεκλιμένος, κύαμον δέ τις ἐν πυρὶ φρυξεῖ.</TextUnit>
    <TextUnit id="695" loc="7.67">χἁ στιβὰς ἐσσεῖται πεπυκασμένα ἕστ' ἐπὶ πᾶχυν</TextUnit>
    <TextUnit id="696" loc="7.68">κνύζᾳ τ' ἀσφοδέλῳ τε πολυγνάμπτῳ τε σελίνῳ.</TextUnit>
    <TextUnit id="697" loc="7.69">καὶ πίομαι μαλακῶς μεμνημένος ̓Αγεάνακτος</TextUnit>
    <TextUnit id="698" loc="7.70">αὐταῖσιν κυλίκεσσι καὶ ἐς τρύγα χεῖλος ἐρείδων.</TextUnit>
    <TextUnit id="699" loc="7.71">αὐλησεῦντι δέ μοι δύο ποιμένες, εἷς μὲν ̓Αχαρνεύς,</TextUnit>
    <TextUnit id="700" loc="7.72">εἷς δὲ Λυκωπίτας: ὁ δὲ Τίτυρος ἐγγύθεν ᾀσεῖ,</TextUnit>
    <TextUnit id="701" loc="7.73">ὥς ποκα τᾶς Ξενέας ἠράσσατο Δάφνις ὁ βούτας,</TextUnit>
    <TextUnit id="702" loc="7.74">χὡς ὄρος ἀμφ' ἐπονεῖτο, καὶ ὡς δρύες αὐτὸν ἐθρήνευν,</TextUnit>
    <TextUnit id="703" loc="7.75">̔Ιμέρα αἵτε φύοντι παρ' ὄχθῃσιν ποταμοῖο,</TextUnit>
    <TextUnit id="704" loc="7.76">εὖτε χιὼν ὥς τις κατετάκετο μακρὸν ὑφ' Αἷμον</TextUnit>
    <TextUnit id="705" loc="7.77">ἢ ̓́Αθω ἢ ̔Ροδόπαν ἢ Καύκασον ἐσχατόωντα.</TextUnit>
    <TextUnit id="706" loc="7.78">ᾀσεῖ δ' ὥς ποκ' ἔδεκτο τὸν αἰπόλον εὐρέα λάρναξ</TextUnit>
    <TextUnit id="707" loc="7.79">ζωὸν ἐόντα κακαῖσιν ἀτασθαλίαισιν ἄνακτος,</TextUnit>
    <TextUnit id="708" loc="7.80">ὥς τέ νιν αἱ σιμαὶ λειμωνόθε φέρβον ἰοῖσαι</TextUnit>
    <TextUnit id="709" loc="7.81">κέδρον ἐς ἁδεῖαν μαλακοῖς ἄνθεσσι μέλισσαι,</TextUnit>
    <TextUnit id="710" loc="7.82">οὕνεκά οἱ γλυκὺ Μοῖσα κατὰ στόματος χέε νέκταρ.</TextUnit>
    <TextUnit id="711" loc="7.83">ὦ μακαριστὲ Κομάτα, τύ θην τάδε τερπνὰ πεπόνθεις,</TextUnit>
    <TextUnit id="712" loc="7.84">καὶ τὺ κατεκλᾴσθης ἐς λάρνακα, καὶ τὺ μελισσᾶν</TextUnit>
    <TextUnit id="713" loc="7.85">κηρία φερβόμενος ἔτος ὥριον ἐξεπόνασας.</TextUnit>
    <TextUnit id="714" loc="7.86">αἴθ' ἐπ' ἐμεῦ ζωοῖς ἐναρίθμιος ὤφελες εἶμεν,</TextUnit>
    <TextUnit id="715" loc="7.87">ὥς τοι ἐγὼν ἐνόμευον ἀν' ὤρεα τὰς καλὰς αἶγας</TextUnit>
    <TextUnit id="716" loc="7.88">φωνᾶς εἰσαΐων, τὺ δ' ὑπὸ δρυσὶν ἢ ὑπὸ πεύκαις</TextUnit>
    <TextUnit id="717" loc="7.89">ἁδὺ μελισδόμενος κατεκέκλισο θεῖε Κομάτα.</TextUnit>
    <TextUnit id="718" loc="7.90">χὡ μὲν τόσς' εἰπὼν ἀπεπαύσατο: τὸν δὲ μετ' αὖθις</TextUnit>
    <TextUnit id="719" loc="7.91">κἠγὼ τοῖ' ἐφάμαν: “Λυκίδα φίλε, πολλὰ μὲν ἄλλα</TextUnit>
    <TextUnit id="720" loc="7.92">νύμφαι κἠμὲ δίδαξαν ἀν' ὤρεα βουκολέοντα</TextUnit>
    <TextUnit id="721" loc="7.93">ἐσθλά, τά που καὶ Ζηνὸς ἐπὶ θρόνον ἄγαγε φάμα:</TextUnit>
    <TextUnit id="722" loc="7.94">ἀλλὰ τόγ' ἐκ πάντων μέγ' ὑπείροχον, ᾧ τυ γεραίρειν</TextUnit>
    <TextUnit id="723" loc="7.95">ἀρξεῦμ': ἀλλ' ὑπάκουσον, ἐπεὶ φίλος ἔπλεο Μοίσαις.”</TextUnit>
    <TextUnit id="724" loc="7.96">Σιμιχίδᾳ μὲν ̓́Ερωτες ἐπέπταρον: ἦ γὰρ ὁ δειλὸς</TextUnit>
    <TextUnit id="725" loc="7.97">τόσσον ἐρᾷ Μυρτοῦς, ὅσον εἴαρος αἶγες ἐρᾶντι.</TextUnit>
    <TextUnit id="726" loc="7.98">ὥρατος δ' ὁ τὰ πάντα φιλαίτατος ἀνέρι τήνῳ</TextUnit>
    <TextUnit id="727" loc="7.99">παιδὸς ὑπὸ σπλάγχνοισιν ἔχει πόθον. οἶδεν ̓́Αριστις,</TextUnit>
    <TextUnit id="728" loc="7.100">ἐσθλὸς ἀνήρ, μέγ' ἄριστος, ὃν οὐδέ κεν αὐτὸς ἀείδειν</TextUnit>
    <TextUnit id="729" loc="7.101">Φοῖβος σὺν φόρμιγγι παρὰ τριπόδεσσι μεγαίροι,</TextUnit>
    <TextUnit id="730" loc="7.102">ὡς ἐκ παιδὸς ̓́Αρατος ὑπ' ὀστέον αἴθετ' ἔρωτι.</TextUnit>
    <TextUnit id="731" loc="7.103">τόν μοι Πάν, ̔Ομόλας ἐρατὸν πέδον ὅστε λέλογχας,</TextUnit>
    <TextUnit id="732" loc="7.104">ἄκλητον κείνοιο φίλας ἐς χεῖρας ἐρείσαις,</TextUnit>
    <TextUnit id="733" loc="7.105">εἴτ' ἐστ' ἆρα Φιλῖνος ὁ μαλθακὸς εἴτέ τις ἄλλος.</TextUnit>
    <TextUnit id="734" loc="7.106">κἢν μὲν ταῦτ' ἔρδῃς ὦ Πὰν φίλε, μή τί τυ παῖδες</TextUnit>
    <TextUnit id="735" loc="7.107">̓Αρκαδικοὶ σκίλλαισιν ὑπὸ πλευράς τε καὶ ὤμους</TextUnit>
    <TextUnit id="736" loc="7.108">τανίκα μαστίσδοιεν, ὅτε κρέα τυτθὰ παρείη:</TextUnit>
    <TextUnit id="737" loc="7.109">εἰ δ' ἄλλως νεύσαις, κατὰ μὲν χρόα πάντ' ὀνύχεσσι</TextUnit>
    <TextUnit id="738" loc="7.110">δακνόμενος κνάσαιο καὶ ἐν κνίδαισι καθεύδοις,</TextUnit>
    <TextUnit id="739" loc="7.111">εἴης δ' ̓Ηδωνῶν μὲν ἐν ὤρεσι χείματι μέσσῳ</TextUnit>
    <TextUnit id="740" loc="7.112">̔́Εβρον πὰρ ποταμὸν τετραμμένος ἐγγύθεν ἄρκτω,</TextUnit>
    <TextUnit id="741" loc="7.113">ἐν δὲ θέρει πυμάτοισι παρ' Αἰθιόπεσσι νομεύοις</TextUnit>
    <TextUnit id="742" loc="7.114">πέτρᾳ ὕπο Βλεμύων, ὅθεν οὐκέτι Νεῖλος ὁρατός.</TextUnit>
    <TextUnit id="743" loc="7.115">ὔμμες δ' ̔Υετίδος καὶ Βυβλίδος ἁδὺ λιπόντες</TextUnit>
    <TextUnit id="744" loc="7.116">νᾶμα καὶ Οἰκεῦντα, ξανθᾶς ἕδος αἰπὺ Διώνας,</TextUnit>
    <TextUnit id="745" loc="7.117">ὦ μάλοισιν ̓́Ερωτες ἐρευθομένοισιν ὁμοῖοι,</TextUnit>
    <TextUnit id="746" loc="7.118">βάλλετέ μοι τόξοισι τὸν ἱμερόεντα Φιλῖνον,</TextUnit>
    <TextUnit id="747" loc="7.119">βάλλετ', ἐπεὶ τὸν ξεῖνον ὁ δύσμορος οὐκ ἐλεεῖ μευ.</TextUnit>
    <TextUnit id="748" loc="7.120">καὶ δὴ μὰν ἀπίοιο πεπαίτερος, αἱ δὲ γυναῖκες</TextUnit>
    <TextUnit id="749" loc="7.121">“αἰαῖ" φαντὶ "Φιλῖνε, τό τοι καλὸν ἄνθος ἀπορρεῖ.”</TextUnit>
    <TextUnit id="750" loc="7.122">μηκέτι τοι φρουρέωμες ἐπὶ προθύροισιν ̓́Αρατε,</TextUnit>
    <TextUnit id="751" loc="7.123">μηδὲ πόδας τρίβωμες: ὁ δ' ὄρθριος ἄλλον ἀλέκτωρ</TextUnit>
    <TextUnit id="752" loc="7.124">κοκκύζων νάρκαισιν ἀνιαραῖσι διδοίη,</TextUnit>
    <TextUnit id="753" loc="7.125">εἷς δ' ἀπὸ τᾶσδε φέριστε Μόλων ἄγχοιτο παλαίστρας,</TextUnit>
    <TextUnit id="754" loc="7.126">ἄμμιν δ' ἁσυχία τε μέλοι γραία τε παρείη,</TextUnit>
    <TextUnit id="755" loc="7.127">ἅτις ἐπιφθύζοισα τὰ μὴ καλὰ νόσφιν ἐρύκοι.</TextUnit>
    <TextUnit id="756" loc="7.128">τόσς' ἐφάμαν: ὁ δέ μοι τὸ λαγωβόλον, ἁδὺ γελάσσας</TextUnit>
    <TextUnit id="757" loc="7.129">ὡς πάρος, ἐκ Μοισᾶν ξεινήιον ὤπασεν εἶμεν.</TextUnit>
    <TextUnit id="758" loc="7.130">χὡ μὲν ἀποκλίνας ἐπ' ἀριστερὰ τὰν ἐπὶ Πύξας</TextUnit>
    <TextUnit id="759" loc="7.131">εἷρφ' ὁδόν, αὐτὰρ ἐγώ τε καὶ Εὔκριτος ἐς Φρασιδάυω</TextUnit>
    <TextUnit id="760" loc="7.132">στραφθέντες χὡ καλὸς ̓Αμύντιχος ἔν τε βαθείαις</TextUnit>
    <TextUnit id="761" loc="7.133">ἁδείας σχοίνοιο χαμευνίσιν ἐκλίνθημες</TextUnit>
    <TextUnit id="762" loc="7.134">ἔν τε νεοτμάτοισι γεγαθότες οἰναρέοισι.</TextUnit>
    <TextUnit id="763" loc="7.135">πολλαὶ δ' ἁμὶν ὕπερθε κατὰ κρατὸς δονέοντο</TextUnit>
    <TextUnit id="764" loc="7.136">αἴγειροι πτελέαι τε: τὸ δ' ἐγγύθεν ἱερὸν ὕδωρ</TextUnit>
    <TextUnit id="765" loc="7.137">Νυμφᾶν ἐξ ἄντροιο κατειβόμενον κελάρυζε.</TextUnit>
    <TextUnit id="766" loc="7.138">τοὶ δὲ ποτὶ σκιαραῖς ὀροδαμνίσιν αἰθαλίωνες</TextUnit>
    <TextUnit id="767" loc="7.139">τέττιγες λαλαγεῦντες ἔχον πόνον: ἁ δ' ὀλολυγὼν</TextUnit>
    <TextUnit id="768" loc="7.140">τηλόθεν ἐν πυκιναῖσι βάτων τρύζεσκεν ἀκάνθαις.</TextUnit>
    <TextUnit id="769" loc="7.141">ἄειδον κόρυδοι καὶ ἀκανθίδες, ἔστενε τρυγών,</TextUnit>
    <TextUnit id="770" loc="7.142">πωτῶντο ξουθαὶ περὶ πίδακας ἀμφὶ μέλισσαι.</TextUnit>
    <TextUnit id="771" loc="7.143">πάντ' ὦσδεν θέρεος μάλα πίονος, ὦσδε δ' ὀπώρας.</TextUnit>
    <TextUnit id="772" loc="7.144">ὄχναι μὲν πὰρ ποσσί, παρὰ πλευραῖσι δὲ μᾶλα</TextUnit>
    <TextUnit id="773" loc="7.145">δαψιλέως ἁμῖν ἐκυλίνδετο: τοὶ δ' ἐκέχυντο</TextUnit>
    <TextUnit id="774" loc="7.146">ὄρπακες βραβίλοισι καταβρίθοντες ἔραζε:</TextUnit>
    <TextUnit id="775" loc="7.147">τετράενες δὲ πίθων ἀπελύετο κρατὸς ἄλειφαρ.</TextUnit>
    <TextUnit id="776" loc="7.148">νύμφαι Κασταλίδες Παρνάσιον αἶπος ἔχοισαι,</TextUnit>
    <TextUnit id="777" loc="7.149">ἆρά γέ πᾳ τοιόνδε Φόλω κατὰ λάινον ἄντρον</TextUnit>
    <TextUnit id="778" loc="7.150">κρατῆρ' ̔Ηρακλῆι γέρων ἐστήσατο Χείρων;</TextUnit>
    <TextUnit id="779" loc="7.151">ἆρά γέ πᾳ τῆνον τὸν ποιμένα τὸν ποτ' ̓Ανάπῳ,</TextUnit>
    <TextUnit id="780" loc="7.152">τὸν κρατερὸν Πολύφαμον, ὃς ὤρεσι νᾶας ἔβαλλε,</TextUnit>
    <TextUnit id="781" loc="7.153">τοῖον νέκταρ ἔπεισε κατ' αὐλία ποσσὶ χορεῦσαι,</TextUnit>
    <TextUnit id="782" loc="7.154">οἷον δὴ τόκα πῶμα διεκρανάσατε Νύμφαι</TextUnit>
    <TextUnit id="783" loc="7.155">βωμῷ πὰρ Δάματρος ἀλῳάδος; ἇς ἐπὶ σωρῷ</TextUnit>
    <TextUnit id="784" loc="7.156">αὖθις ἐγὼ πάξαιμι μέγα πτύον, ἁ δὲ γελάσσαι</TextUnit>
    <TextUnit id="785" loc="7.157">δράγματα καὶ μάκωνας ἐν ἀμφοτέραισιν ἔχοισα.</TextUnit>
    <TextUnit id="786" loc="8.1">Δάφνιδι τῷ χαρίεντι συνήντετο βουκολέοντι</TextUnit>
    <TextUnit id="787" loc="8.2">μᾶλα νέμων, ὡς φαντί, κατ' ὤρεα μακρὰ Μενάλκας.</TextUnit>
    <TextUnit id="788" loc="8.3">ἄμφω τώγ' ἤστην πυρροτρίχω, ἄμφω ἀνάβω,</TextUnit>
    <TextUnit id="789" loc="8.4">ἄμφω συρίσδεν δεδαημένω, ἄμφω ἀείδεν.</TextUnit>
    <TextUnit id="790" loc="8.5">πρᾶτος δ' ὦν ποτὶ Δάφνιν ἰδὼν ἀγόρευε Μενάλκας:</TextUnit>
    <TextUnit id="791" loc="8.6">“μυκητᾶν ἐπίουρε βοῶν Δάφνι, λῇς μοι ἀεῖσαι;</TextUnit>
    <TextUnit id="792" loc="8.7">φαμί τυ νικασεῖν, ὅσσον θέλω αὐτὸς ἀείδων.”</TextUnit>
    <TextUnit id="793" loc="8.8">τὸν δ' ἄρα χὡ Δάφνις τοιῷδ' ἀπαμείβετο μύθῳ:</TextUnit>
    <TextUnit id="794" loc="8.9">“ποιμὴν εἰροπόκων ὀίων συριγκτὰ Μενάλκα,</TextUnit>
    <TextUnit id="795" loc="8.10">οὔποτε νικασεῖς μ', οὐδ' εἴ τι πάθοις τύγ' ἀείδων.”</TextUnit>
    <TextUnit id="796" loc="8.11">χρῄσδεις ὧν ἐσιδεῖν; χρῄσδεις καταθεῖναι ἄεθλον;</TextUnit>
    <TextUnit id="797" loc="8.12">χρῄσδω τοῦτ' ἐσιδεῖν, χρῄσδω καταθεῖναι ἄεθλον.</TextUnit>
    <TextUnit id="798" loc="8.13">καὶ τίνα θησεύμεσθ', ὅτις ἁμῖν ἄρκιος εἴη;</TextUnit>
    <TextUnit id="799" loc="8.14">μόσχον ἐγὼ θησῶ: τὺ δὲ θὲς ἰσομάτορα ἀμνόν.</TextUnit>
    <TextUnit id="800" loc="8.15">οὐ θησῶ ποκα ἀμνόν, ἐπεὶ χαλεπὸς ὁ πατήρ μευ</TextUnit>
    <TextUnit id="801" loc="8.16">χἁ μάτηρ, τὰ δὲ μᾶλα ποθέσπερα πάντ' ἀριθμεῦντι.</TextUnit>
    <TextUnit id="802" loc="8.17">ἀλλὰ τί μὰν θησεῖς; τί δὲ τὸ πλέον ἑξεῖ ὁ νικῶν;</TextUnit>
    <TextUnit id="803" loc="8.18">σύριγγ' ἃν ἐπόησα καλὰν ἐγὼ ἐννεάφωνον,</TextUnit>
    <TextUnit id="804" loc="8.19">λευκὸν κηρὸν ἔχοισαν, ἴσον κάτω, ἶσον ἄνωθεν,</TextUnit>
    <TextUnit id="805" loc="8.20">ταύταν κατθείην, τὰ δὲ τῶ πατρὸς οὐ καταθησῶ.</TextUnit>
    <TextUnit id="806" loc="8.21">ἦ μάν τοι κἠγὼ σύριγγ' ἔχω ἐννεάφωνον.</TextUnit>
    <TextUnit id="807" loc="8.22">λευκὸν κηρὸν ἔχοισαν, ἴσον κάτω, ἶσον ἄνωθεν.</TextUnit>
    <TextUnit id="808" loc="8.23">πρώαν νιν συνέπαξ': ἔτι καὶ τὸν δάκτυλον ἀλγέω</TextUnit>
    <TextUnit id="809" loc="8.24">τοῦτον, ἐπεὶ κάλαμός με διασχισθεὶς διέτμαξεν.</TextUnit>
    <TextUnit id="810" loc="8.25">ἀλλὰ τίς ἄμμε κρινεῖ; τίς ἐπάκοος ἔσσεται ἁμέων;</TextUnit>
    <TextUnit id="811" loc="8.26">τῆνον πῶς ἐνταῦθα τὸν αἰπόλον ἢν καλέσωμες;</TextUnit>
    <TextUnit id="812" loc="8.27">ᾧ ποτὶ ταῖς ἐρίφοις ὁ κύων ὁ φάλαρος ὑλακτεῖ.</TextUnit>
    <TextUnit id="813" loc="8.28">χοἱ μὲν παῖδες ἄυσαν, ὁ δ' αἰπόλος ἦνθ' ἐπακοῦσαι.</TextUnit>
    <TextUnit id="814" loc="8.29">χοἱ μὲν παῖδες ἄειδον, ὁ δ' αἰπόλος ἤθελε κρίνειν.</TextUnit>
    <TextUnit id="815" loc="8.30">πρᾶτος δ' ὦν ἄειδε λαχὼν ἰυκτὰ Μενάλκας,</TextUnit>
    <TextUnit id="816" loc="8.31">εἶτα δ' ἀμοιβαίαν ὑπελάμβανε Δάφνις ἀοιδάν.</TextUnit>
    <TextUnit id="817" loc="8.32">βουκολικάν: οὕτω δὲ Μενάλκας ἄρξατο πρᾶτος.</TextUnit>
    <TextUnit id="818" loc="8.33">̓́Αγκεα καὶ ποταμοί, θεῖον γένος, αἴ τι Μενάλκας</TextUnit>
    <TextUnit id="819" loc="8.34">πήποχ' ὁ συριγκτὰς προσφιλὲς ᾆσε μέλος,</TextUnit>
    <TextUnit id="820" loc="8.35">βόσκοιτ' ἐκ ψυχᾶς τὰς ἀμνάδας: ἢν δέ ποκ' ἔνθῃ</TextUnit>
    <TextUnit id="821" loc="8.36">Δάφνις ἔχων δαμάλας, μηδὲν ἔλασσον ἔχοι.</TextUnit>
    <TextUnit id="822" loc="8.37">κρᾶναι καὶ βοτάναι, γλυκερὸν φυτόν, αἴπερ ὁμοῖον</TextUnit>
    <TextUnit id="823" loc="8.38">μουσίσδει Δάφνις ταῖσιν ἀηδονίσι,</TextUnit>
    <TextUnit id="824" loc="8.39">τοῦτο τὸ βουκόλιον πιαίνετε: κἤν τι Μενάλκας</TextUnit>
    <TextUnit id="825" loc="8.40">τεῖδ' ἀγάγῃ, χαίρων ἄφθονα πάντα νέμοι.</TextUnit>
    <TextUnit id="826" loc="8.41">ἔνθ' ὄις, ἔνθ' αἶγες διδυματόκοι, ἔνθα μέλισσαι</TextUnit>
    <TextUnit id="827" loc="8.42">σμήνεα πληροῦσιν, καὶ δρύες ὑψίτεραι,</TextUnit>
    <TextUnit id="828" loc="8.43">ἔνθ' ὁ καλὸς Μίλων βαίνει ποσίν: αἰ δ' ἂν ἀφέρπῃ,</TextUnit>
    <TextUnit id="829" loc="8.44">χὡ ποιμὴν ξηρὸς τηνόθι χαἱ βοτάναι.</TextUnit>
    <TextUnit id="830" loc="8.45">παντᾷ ἔαρ, παντᾷ δὲ νομοί, παντᾷ δὲ γάλακτος</TextUnit>
    <TextUnit id="831" loc="8.46">οὔθατα πλήθουσιν, καὶ τὰ νέα τρέφεται,</TextUnit>
    <TextUnit id="832" loc="8.47">ἐνθ' ἁ καλὰ παῖς ἐπινίσσεται: αἰ δ' ἂν ἀφέρπῃ,</TextUnit>
    <TextUnit id="833" loc="8.48">χὡ τὰς βῶς βόσκὡν χαἱ βόες αὐότεραι.</TextUnit>
    <TextUnit id="834" loc="8.49">ὦ τράγε, τᾶν λευκᾶν αἰγῶν ἄνερ, ὧ βάθος ὕλας</TextUnit>
    <TextUnit id="835" loc="8.50">μυρίον, （ὦ σιμαὶ δεῦτ' ἐφ' ὕδωρ ἔριφοι:）</TextUnit>
    <TextUnit id="836" loc="8.51">ἐν τήνῳ γὰρ τῆνος: ἴθ' ὦ κόλε καὶ λέγε: Μίλων,</TextUnit>
    <TextUnit id="837" loc="8.52">ὁ Πρωτεὺς φώκας καὶ θεὸς ὢν ἔνεμε.</TextUnit>
    <TextUnit id="838" loc="8.53">μή μοι γᾶν Πέλοπος, μή μοι χρύσεια τάλαντα</TextUnit>
    <TextUnit id="839" loc="8.54">εἴη ἔχειν, μηδὲ πρόσθε θέειν ἀνέμων:</TextUnit>
    <TextUnit id="840" loc="8.55">ἀλλ' ὑπὸ τᾷ πέτρᾳ τᾷδ' ᾄσομαι, ἀγκὰς ἔχων τυ,</TextUnit>
    <TextUnit id="841" loc="8.56">σύννομα μᾶλ' ἐσορῶν, τὰν Σικελὰν ἐς ἅλα.</TextUnit>
    <TextUnit id="842" loc="8.57">δένδρεσι μὲν χειμὼν φοβερὸν κακόν, ὕδασι δ' αὐχμός,</TextUnit>
    <TextUnit id="843" loc="8.58">ὄρνισιν δ' ὕσπλαγξ, ἀγροτέροις δὲ λίνα,</TextUnit>
    <TextUnit id="844" loc="8.59">ἀνδρὶ δὲ παρθενικᾶς ἁπαλᾶς πόθος. ὦ πάτερ ὦ Ζεῦ,</TextUnit>
    <TextUnit id="845" loc="8.60">οὐ μόνος ἠράσθην: καὶ τὺ γυναικοφίλας.</TextUnit>
    <TextUnit id="846" loc="8.61">ταῦτα μὲν ὦν δι' ἀμοιβαίων οἱ παῖδες ἄεισαν:</TextUnit>
    <TextUnit id="847" loc="8.62">τὰν πυμάταν δ' ᾠδὰν οὑτῶς ἐξᾶρχε Μενάλκας.</TextUnit>
    <TextUnit id="848" loc="8.63">Φεἰδευ τᾶν ἐρίφων, φείδευ λύκε τᾶν τοκάδων μευ,</TextUnit>
    <TextUnit id="849" loc="8.64">μηδ' ἀδίκει μ', ὅτι μικκὸς ἐὼν πολλαῖσιν ὁμαρτέω.</TextUnit>
    <TextUnit id="850" loc="8.65">ὦ Λάμπουρε κύον, οὕτω βαθὺς ὕπνος ἔχει τυ;</TextUnit>
    <TextUnit id="851" loc="8.66">οὐ χρὴ κοιμᾶσθαι βαθέως σὺν παιδὶ νέμοντα.</TextUnit>
    <TextUnit id="852" loc="8.67">ταὶ δ' ὄιες, μηδ' ὔμμες ὀκνεῖθ' ἁπαλᾶς κορέσασθαι</TextUnit>
    <TextUnit id="853" loc="8.68">ποίας: οὔτι καμεῖσθ', ὅκκ' αὖ πάλιν ἅδε φύηται.</TextUnit>
    <TextUnit id="854" loc="8.69">σίττα νέμεσθε νέμεσθε, τὰ δ' οὔθατα πλήσατε πᾶσαι,</TextUnit>
    <TextUnit id="855" loc="8.70">ὡς τὸ μὲν ὥρνες ἔχωντι, τὸ δ' ἐς ταλάρως ἀποθῶμαι.</TextUnit>
    <TextUnit id="856" loc="8.71">δεύτερος αὖ Δάφνις λιγυρῶς ἀνεβάλλετ' ἀείδειν:</TextUnit>
    <TextUnit id="857" loc="8.72">κἠμὲ γὰρ ἐκ τὤντρω σύνοφρυς κόρα ἐχθὲς ἰδοῖσα</TextUnit>
    <TextUnit id="858" loc="8.73">τὰς δαμάλας παρελᾶντα καλὸν καλὸν ἦμεν ἔφασκεν:</TextUnit>
    <TextUnit id="859" loc="8.74">οὐ μὰν οὐδὲ λόγον ἐκρίθην ἄπο, τὤμπικρον αὐτᾷ,</TextUnit>
    <TextUnit id="860" loc="8.75">ἀλλὰ κάτω βλέψας τὰν ἁμετέραν ὁδὸν εἷρπον.</TextUnit>
    <TextUnit id="861" loc="8.76">ἁδεῖ' ἁ φωνὰ τᾶς πόρτιος, ἁδὺ τὸ πνεῦμα:</TextUnit>
    <TextUnit id="862" loc="8.77">ἁδὺ δὲ χὡ μόσχος γαρύεται, ἁδὺ δὲ χἁ βῶς:</TextUnit>
    <TextUnit id="863" loc="8.78">ἁδὺ δὲ τῶ θέρεος παρ' ὕδωρ ῥέον αἰθριοκοιτεῖν.</TextUnit>
    <TextUnit id="864" loc="8.79">τᾷ δρυῒ ταὶ βάλανοι κόσμος, τᾷ μαλίδι μᾶλα,</TextUnit>
    <TextUnit id="865" loc="8.80">τᾷ βοῒ δ' ἁ μόσχος, τῷ βουκόλῳ αἱ βόες αὐταί.</TextUnit>
    <TextUnit id="866" loc="8.81">̔̀Ως οἱ παῖδες ἄεισαν, ὁ δ' αἰπόλος ὧδ' ἀγόρευεν:</TextUnit>
    <TextUnit id="867" loc="8.82">ἁδύ τι τὸ στόμα τευ καὶ ἐφίμερος ὦ Δάφνι φωνά.</TextUnit>
    <TextUnit id="868" loc="8.83">κρέσσον μελπομένω τευ ἀκουέμεν ἢ μέλι λείχειν.</TextUnit>
    <TextUnit id="869" loc="8.84">λάζεο τὰς σύριγγας: ἐνίκασας γὰρ ἀείδων.</TextUnit>
    <TextUnit id="870" loc="8.85">αἰ δέ τι λῇς με καὶ αὐτὸν ἅμ' αἰπολέοντα διδάξαι,</TextUnit>
    <TextUnit id="871" loc="8.86">τήναν τὰν μιτύλαν δωσῶ τὰ δίδακτρά τοι αἶγα,</TextUnit>
    <TextUnit id="872" loc="8.87">ἅτις ὑπὲρ κεφαλᾶς αἰεὶ τὸν ἀμολγέα πληροῖ.</TextUnit>
    <TextUnit id="873" loc="8.88">̔Ως μὲν ὁ παῖς ἐχάρη καὶ ἀνάλατο καὶ πλατάγησε</TextUnit>
    <TextUnit id="874" loc="8.89">νικάσας, οὑτῶς ἐπὶ ματέρι νεβρὸς ἅλοιτο.</TextUnit>
    <TextUnit id="875" loc="8.90">ὡς δὲ κατεσμύχθη καὶ ἀνετράπετο φρένα λύπᾳ</TextUnit>
    <TextUnit id="876" loc="8.91">ὥτερος, οὕτω καὶ νύμφα γαμεθεῖς' ἀκάχοιτο.</TextUnit>
    <TextUnit id="877" loc="8.92">κἠκ τούτω πρᾶτος παρὰ ποιμέσι Δάφνις ἔγεντο,</TextUnit>
    <TextUnit id="878" loc="8.93">καὶ Νύμφαν ἄκρηβος ἐὼν ἔτι Ναΐδα γᾶμεν.</TextUnit>
    <TextUnit id="879" loc="9.1">Βουκολιάζεο Δάφνι, τὺ δ' ᾠδᾶς ἄρχεο πρᾶτος,</TextUnit>
    <TextUnit id="880" loc="9.2">ᾠδᾶς ἄρχεο Δάφνι, συναψάσθω δὲ Μενάλκας,</TextUnit>
    <TextUnit id="881" loc="9.3">μόσχως βουσὶν ὑφέντες, ὑπὸ στείραισι δὲ ταύρως.</TextUnit>
    <TextUnit id="882" loc="9.4">χοἱ μὲν ἁμᾷ βόσκοιντο καὶ ἐν φύλλοισι πλανῷντο</TextUnit>
    <TextUnit id="883" loc="9.5">μηδὲν ἀτιμαγελεῦντες: ἐμὶν δὲ τὺ βουκολιάζευ</TextUnit>
    <TextUnit id="884" loc="9.6">ἐκτόθεν, ἄλλωθεν δὲ ποτικρίνοιτο Μενάλκας.</TextUnit>
    <TextUnit id="885" loc="9.7">̔Αδὺ μὲν ἁ μόσχος γαρύεται, ἁδὺ δὲ χἁ βοῦς,</TextUnit>
    <TextUnit id="886" loc="9.8">ἁδὺ δὲ χἁ σῦριγξ χὡ βουκόλος, ἁδὺ δὲ κἠγών.</TextUnit>
    <TextUnit id="887" loc="9.9">ἔστι δέ μοι παρ' ὕδωρ ψυχρὸν στιβάς, ἐν δὲ νένασται</TextUnit>
    <TextUnit id="888" loc="9.10">λευκᾶν ἐκ δαμαλᾶν καλὰ δέρματα, τάς μοι ἁπάσας</TextUnit>
    <TextUnit id="889" loc="9.11">λὶψ κόμαρον τρωγοίσας ἀπὸ σκοπιᾶς ἐτίναξε.</TextUnit>
    <TextUnit id="890" loc="9.12">τῶ δὲ θέρευς φρύγοντος ἐγὼ τόσσον μελεδαίνω,</TextUnit>
    <TextUnit id="891" loc="9.13">ὅσσον ἐρῶντε πατρὸς μύθων καὶ ματρὸς ἀκούειν.</TextUnit>
    <TextUnit id="892" loc="9.14">οὑτῶς Δάφνις ἄεισεν ἐμίν, οὑτῶς δὲ Μενάλκας.</TextUnit>
    <TextUnit id="893" loc="9.15">Αἴτνα μᾶτερ ἐμά, κἠγὼ καλὸν ἄντρον ἐνοικέω</TextUnit>
    <TextUnit id="894" loc="9.16">κοίλαις ἐν πέτραισιν: ἔχω δέ τοι ὅσς' ἐν ὀνείρῳ</TextUnit>
    <TextUnit id="895" loc="9.17">φαίνονται, πολλὰς μὲν ὄις, πολλὰς δὲ χιμαίρας,</TextUnit>
    <TextUnit id="896" loc="9.18">ὧν μοι πρὸς κεφαλᾷ καὶ πρὸς ποσὶ κώεα κεῖται.</TextUnit>
    <TextUnit id="897" loc="9.19">ἐν πυρὶ δὲ δρυίνῳ χόρια ζεῖ, ἐν πυρὶ δ' αὖαι</TextUnit>
    <TextUnit id="898" loc="9.20">φαγοὶ χειμαίνοντος: ἔχω δέ τοι οὐδ' ὅσον ὤραν</TextUnit>
    <TextUnit id="899" loc="9.21">χείματος ἢ νωδὸς καρύων ἀμύλοιο παρόντος.</TextUnit>
    <TextUnit id="900" loc="9.22">τοῖς μὲν ἐπεπλατάγησα καὶ αὐτίκα δῶρον ἔδωκα,</TextUnit>
    <TextUnit id="901" loc="9.23">Δάφνιδι μὲν κορύναν, τάν μοι πατρὸς ἔτρεφεν ἀγρός,</TextUnit>
    <TextUnit id="902" loc="9.24">αὐτοφυῆ, τὰν οὐδ' ἂν ἴσως μωμάσατο τέκτων,</TextUnit>
    <TextUnit id="903" loc="9.25">τήνῳ δὲ στρόμβω καλὸν ὄστρακον, ὧ κρέας αὐτὸς</TextUnit>
    <TextUnit id="904" loc="9.26">σιτήθην πέτραισιν ἐν ̓Ικαρίαισι δοκεύσας,</TextUnit>
    <TextUnit id="905" loc="9.27">πέντε ταμὼν πέντ' οὖσιν: ὁ δ' ἐγκαναχήσατο κόχλῳ.</TextUnit>
    <TextUnit id="906" loc="9.28">Βουκολικαὶ Μοῖσαι μάλα χαίρετε, φαίνετε δ' ᾠδάς,</TextUnit>
    <TextUnit id="907" loc="9.29">τάς ποκ' ἐγὼ τήνοισι παρὼν ἄεισα νομεῦσι,</TextUnit>
    <TextUnit id="908" loc="9.30">μηκέτ' ἐπὶ γλώσσας ἄκρας ὀλοφυγγόνα φύσω.</TextUnit>
    <TextUnit id="909" loc="9.31">τέττιξ μὲν τέττιγι φίλος, μύρμακι δὲ μύρμαξ,</TextUnit>
    <TextUnit id="910" loc="9.32">ἴρηκες δ' ἴρηξιν, ἐμὶν δέ τε μοῖσα καὶ ᾠδά.</TextUnit>
    <TextUnit id="911" loc="9.33">τᾶς μοι πᾶς εἴη πλεῖος δόμος. οὔτε γὰρ ὕπνος</TextUnit>
    <TextUnit id="912" loc="9.34">οὔτ' ἔαρ ἐξαπίνας γλυκερώτερον, οὔτε μελίσσαις</TextUnit>
    <TextUnit id="913" loc="9.35">ἄνθεα: τόσσον ἐμὶν Μοῖσαι φίλαι. οὓς μὲν ὁρεῦντι</TextUnit>
    <TextUnit id="914" loc="9.36">γαθεῦσαι, τοὺς δ' οὔτι ποτῷ δαλήσατο Κίρκη.</TextUnit>
    <TextUnit id="915" loc="10.1">̓Εργατίνα βουκαῖε, τί νῦν ᾦζυρὲ πεπόνθεις;</TextUnit>
    <TextUnit id="916" loc="10.2">οὔθ' ἑὸν ὄγμον ἄγειν ὀρθὸν δύνᾳ, ὡς τὸ πρὶν ἆγες,</TextUnit>
    <TextUnit id="917" loc="10.3">οὔθ' ἅμα λᾳοτομεῖς τῷ πλατίον, ἀλλ' ἀπολείπῃ</TextUnit>
    <TextUnit id="918" loc="10.4">ὥσπερ ὄις ποίμνας, ἇς τὸν πόδα κάκτος ἔτυψε.</TextUnit>
    <TextUnit id="919" loc="10.5">ποῖός τις δείλαν τυ καὶ ἐκ μέσω ἄματος ἐσσῇ,</TextUnit>
    <TextUnit id="920" loc="10.6">ὃς νῦν ἀρχόμενος τᾶς αὔλακος οὐκ ἀποτρώγεις;</TextUnit>
    <TextUnit id="921" loc="10.7">Μίλων ὀψαμάτα, πέτρας ἀπόκομμ' ἀτεράμνω,</TextUnit>
    <TextUnit id="922" loc="10.8">οὐδαμά τοι συνέβα ποθέσαι τινὰ τῶν ἀπεόντων;</TextUnit>
    <TextUnit id="923" loc="10.9">οὐδαμά. τίς δὲ πόθος τῶν ἔκτοθεν ἐργάτᾳ ἀνδρί;</TextUnit>
    <TextUnit id="924" loc="10.10">οὐδαμά νυν συνέβα τοι ἀγρυπνῆσαι δι' ἔρωτα;</TextUnit>
    <TextUnit id="925" loc="10.11">μηδέ γε συμβαίη: χαλεπὸν χορίω κύνα γεῦσαι.</TextUnit>
    <TextUnit id="926" loc="10.12">ἀλλ' ἐγὼ ὦ Μίλων ἔραμαι σχεδὸν ἑνδεκαταῖος.</TextUnit>
    <TextUnit id="927" loc="10.13">ἐκ πίθω ἀντλεῖς δῆλον: ἐγὼ δ' ἔχω οὐδ' ἅλις ὄξος.</TextUnit>
    <TextUnit id="928" loc="10.14">τοιγάρτοι πρὸ θυρᾶν μοι ἀπὸ σπόρω ἄσκαλα πάντα.</TextUnit>
    <TextUnit id="929" loc="10.15">τίς δέ τυ τᾶν παίδων λυμαίνεται;</TextUnit>
    <TextUnit id="930" loc="10.16">ἁ Πολυβώτα,</TextUnit>
    <TextUnit id="931" loc="10.17">ἃ πρᾶν ἀμάντεσσι παρ' ̔Ιπποκίωνι ποταύλει.</TextUnit>
    <TextUnit id="932" loc="10.18">εὗρε θεὸς τὸν ἀλιτρόν: ἔχεις πάλαι ὧν ἐπεθύμεις.</TextUnit>
    <TextUnit id="933" loc="10.19">μάντίς τοι τὰν νύκτα χροϊξεῖθ' ἁ καλαμαία.</TextUnit>
    <TextUnit id="934" loc="10.20">μωμᾶσθαί μ' ἄρχῃ τύ: τυφλὸς δ' οὐκ αὐτὸς ὁ Πλοῦτος,</TextUnit>
    <TextUnit id="935" loc="10.20">ἀλλὰ καὶ ὡφρόντιστος ̓́Ερως. μὴ δὴ μέγα μυθεῦ.</TextUnit>
    <TextUnit id="936" loc="10.21">οὐ μέγα μυθεῦμαι: τὺ μόνον κατάβαλλε τὸ λᾷον,</TextUnit>
    <TextUnit id="937" loc="10.22">καί τι κόρας φιλικὸν μέλος ἀμβάλευ. ἅδιον οὑτῶς</TextUnit>
    <TextUnit id="938" loc="10.23">ἐργαξῇ: καὶ μὰν πρότερόν ποκα μουσικὸς ἦσθα.</TextUnit>
    <TextUnit id="939" loc="10.24">Μοῖσαι Πιερίδες, συναείσατε τὰν ῥαδινάν μοι</TextUnit>
    <TextUnit id="940" loc="10.25">παῖδ': ὧν γάρ χ' ἅψησθε θεαί, καλὰ πάντα ποεῖτε.</TextUnit>
    <TextUnit id="941" loc="10.26">Βομβύκα χαρίεσσα, Σύραν καλέοντί τυ πάντες,</TextUnit>
    <TextUnit id="942" loc="10.27">ἰσχνὰν ἁλιόκαυστον, ἐγὼ δὲ μόνος μελίχλωρον.</TextUnit>
    <TextUnit id="943" loc="10.28">καὶ τὸ ἴον μέλαν ἐστὶ καὶ ἁ γραπτὰ ὑάκινθος,</TextUnit>
    <TextUnit id="944" loc="10.29">ἀλλ' ἔμπας ἐν τοῖς στεφάνοις τὰ πρᾶτα λέγονται.</TextUnit>
    <TextUnit id="945" loc="10.30">ἁ αἲξ τὰν κύτισον, ὁ λύκος τὰν αἶγα διώκει,</TextUnit>
    <TextUnit id="946" loc="10.31">ἁ γέρανος τὤροτρον, ἐγὼ δ' ἐπὶ τὶν μεμάνημαι.</TextUnit>
    <TextUnit id="947" loc="10.32">αἴθέ μοι ἦς, ὅσσα Κροῖσόν ποκα φαντὶ πεπᾶσθαι,</TextUnit>
    <TextUnit id="948" loc="10.33">χρύσεοι ἀμφότεροί κ' ἀνεκείμεθα τᾷ ̓Αφροδίτᾳ,</TextUnit>
    <TextUnit id="949" loc="10.34">τὼς αὐλὼς μὲν ἔχοισα καὶ ἢ ῥόδον ἢ μᾶλον τύ,</TextUnit>
    <TextUnit id="950" loc="10.35">σχῆμα δ' ἐγὼ καὶ καινὰς ἐπ' ἀμφοτέροισιν ἀμύκλας.</TextUnit>
    <TextUnit id="951" loc="10.36">Βομβύκα χαρίεσς', οἱ μὲν πόδες ἀστράγαλοί τευς,</TextUnit>
    <TextUnit id="952" loc="10.37">ἁ φωνὰ δὲ τρύχνος: τὸν μὰν τρόπον οὐκ ἔχω εἰπεῖν.</TextUnit>
    <TextUnit id="953" loc="10.38">͂̓Η καλὰς ἄμμι ποέων ἐλελήθει βοῦκος ἀοιδάς.</TextUnit>
    <TextUnit id="954" loc="10.39">ὡς εὖ τὰν ἰδέαν τᾶς ἁρμονίας ἐμέτρησεν.</TextUnit>
    <TextUnit id="955" loc="10.40">ὤμοι τῶ πώγωνος, ὃν ἀλιθίως ἀνέφυσα.</TextUnit>
    <TextUnit id="956" loc="10.41">θᾶσαι δὴ καὶ ταῦτα τὰ τῶ θείω Λιτυέρσα.</TextUnit>
    <TextUnit id="957" loc="10.42">Δάματερ πολύκαρπε πολύσταχυ, τοῦτο τὸ λᾷον</TextUnit>
    <TextUnit id="958" loc="10.43">εὔεργόν τ' εἴη καὶ κάρπιμον ὅττι μάλιστα.</TextUnit>
    <TextUnit id="959" loc="10.44">Σφίγγετ' ἀμαλλοδέται τὰ δράγματα, μὴ παριών τις</TextUnit>
    <TextUnit id="960" loc="10.45">εἴποι: “σύκινοι ἄνδρες, ἀπώλετο χοὗτος ὁ μισθός.”</TextUnit>
    <TextUnit id="961" loc="10.46">̓Ες βορέην ἄνεμον τᾶς κόρθυος ἁ τομὰ ὔμμιν</TextUnit>
    <TextUnit id="962" loc="10.47">ἢ ζέφυρον βλεπέτω: πιαίνεται ὁ στάχυς οὑτῶς.</TextUnit>
    <TextUnit id="963" loc="10.48">σῖτον ἀλοιῶντας φεύγειν τὸ μεσαμβρινὸν ὕπνον:</TextUnit>
    <TextUnit id="964" loc="10.49">ἐκ καλάμας ἄχυρον τελέθει τημόσδε μάλιστα.</TextUnit>
    <TextUnit id="965" loc="10.50">ἄρχεσθαι δ' ἀμῶντας ἐγειρομένω κορυδαλλῶ,</TextUnit>
    <TextUnit id="966" loc="10.51">καὶ λήγειν εὕδοντος, ἐλινῦσαι δὲ τὸ καῦμα.</TextUnit>
    <TextUnit id="967" loc="10.52">εὐκτὸς ὁ τῶ βατράχω παῖδες βίος: οὐ μελεδαίνει</TextUnit>
    <TextUnit id="968" loc="10.53">τὸν προπιεῖν ἐγχεῦντα: πάρεστι γὰρ ἄφθονον αὐτῷ.</TextUnit>
    <TextUnit id="969" loc="10.54">κάλλιον ὦπιμελητὰ φιλάργυρε τὸν φακὸν ἕψειν:</TextUnit>
    <TextUnit id="970" loc="10.55">μή τι τάμῃς τὰν χεῖρα καταπρίων τὸ κύμινον.</TextUnit>
    <TextUnit id="971" loc="10.56">ταῦτα χρὴ μοχθεῦντας ἐν ἁλίῳ ἄνδρας ἀείδειν,</TextUnit>
    <TextUnit id="972" loc="10.57">τὸν δὲ τεὸν βουκαῖε πρέπει λιμηρὸν ἔρωτα</TextUnit>
    <TextUnit id="973" loc="10.58">μυθίσδεν τᾷ ματρὶ κατ' εὐνὰν ὀρθρευοίσᾳ.</TextUnit>
    <TextUnit id="974" loc="11.1">οὐδὲν πὸτ τὸν ἔρωτα πεφύκει φάρμακον ἄλλο</TextUnit>
    <TextUnit id="975" loc="11.2">Νικία οὔτ' ἔγχριστον, ἐμὶν δοκεῖ, οὔτ' ἐπίπαστον,</TextUnit>
    <TextUnit id="976" loc="11.3">ἢ ταὶ Πιερίδες: κοῦφον δέ τι τοῦτο καὶ ἁδὺ</TextUnit>
    <TextUnit id="977" loc="11.4">γίνετ' ἐπ' ἀνθρώποις, εὑρεῖν δ' οὐ ῥᾴδιόν ἐστι.</TextUnit>
    <TextUnit id="978" loc="11.5">γινώσκειν δ' οἶμαί τυ καλῶς ἰατρὸν ἐόντα</TextUnit>
    <TextUnit id="979" loc="11.6">καὶ ταῖς ἐννέα δὴ πεφιλάμενον ἔξοχα Μοίσαις.</TextUnit>
    <TextUnit id="980" loc="11.7">οὕτω γοῦν ῥάιστα διᾶγ' ὁ Κύκλωψ ὁ παρ' ἁμῖν,</TextUnit>
    <TextUnit id="981" loc="11.8">ὡρχαῖος Πολύφαμος, ὅκ' ἤρατο τᾶς Γαλατείας,</TextUnit>
    <TextUnit id="982" loc="11.9">ἄρτι γενειάσδων περὶ τὸ στόμα τὼς κροτάφως τε.</TextUnit>
    <TextUnit id="983" loc="11.10">ἤρατο δ' οὐ μάλοις οὐδὲ ῥόδῳ οὐδὲ κικίννοις,</TextUnit>
    <TextUnit id="984" loc="11.11">ἀλλ' ὀρθαῖς μανίαις, ἁγεῖτο δὲ πάντα πάρεργα.</TextUnit>
    <TextUnit id="985" loc="11.12">πολλάκι ταὶ ὄιες ποτὶ ταὐλίον αὐταὶ ἀπῆνθον</TextUnit>
    <TextUnit id="986" loc="11.13">χλωρᾶς ἐκ βοτάνας: ὁ δὲ τὰν Γαλάτειαν ἀείδων</TextUnit>
    <TextUnit id="987" loc="11.14">αὐτόθ' ἐπ' ἀιόνος κατετάκετο φυκιοέσσας</TextUnit>
    <TextUnit id="988" loc="11.15">ἐξ ἀοῦς, ἔχθιστον ἔχων ὑποκάρδιον ἕλκος</TextUnit>
    <TextUnit id="989" loc="11.16">Κύπριδος ἐκ μεγάλας, τό οἱ ἥπατι πᾶξε βέλεμνον.</TextUnit>
    <TextUnit id="990" loc="11.17">ἀλλὰ τὸ φάρμακον εὗρε, καθεζόμενος δ' ἐπὶ πέτρας</TextUnit>
    <TextUnit id="991" loc="11.18">ὑψηλᾶς ἐς πόντον ὁρῶν ἄειδε τοιαῦτα.</TextUnit>
    <TextUnit id="992" loc="11.19">͂̓Ω λευκὰ Γαλάτεια, τί τὸν φιλέοντ' ἀποβάλλῃ;</TextUnit>
    <TextUnit id="993" loc="11.20">λευκοτέρα πακτᾶς ποτιδεῖν, ἁπαλωτέρα ἀρνός,</TextUnit>
    <TextUnit id="994" loc="11.21">μόσχω γαυροτέρα, σφριγανωτέρα ὄμφακος ὠμᾶς.</TextUnit>
    <TextUnit id="995" loc="11.22">φοιτῇς δ' αὖθ' οὑτῶς, ὅκκα γλυκὺς ὕπνος ἔχῃ με,</TextUnit>
    <TextUnit id="996" loc="11.23">οἴχῃ δ' εὐθὺς ἰοῖς', ὅκκα γλυκὺς ὕπνος ἀνῇ με,</TextUnit>
    <TextUnit id="997" loc="11.24">φεύγεις δ' ὥσπερ ὄις πολιὸν λύκον ἀθρήσασα.</TextUnit>
    <TextUnit id="998" loc="11.25">ἠράσθην μὲν ἔγωγα τεοῦς κόρα, ἁνίκα πρᾶτον</TextUnit>
    <TextUnit id="999" loc="11.26">ἦνθες ἐμᾷ σὺν ματρὶ θέλοις' ὑακίνθινα φύλλα</TextUnit>
    <TextUnit id="1000" loc="11.27">ἐξ ὄρεος δρέψασθαι, ἐγὼ δ' ὁδὸν ἁγεμόνευον.</TextUnit>
    <TextUnit id="1001" loc="11.28">παύσασθαι δ' ἐσιδών τυ καὶ ὕστερον οὐδέ τί πᾳ νῦν</TextUnit>
    <TextUnit id="1002" loc="11.29">ἐκ τήνω δύναμαι: τὶν δ' οὐ μέλει, οὐ μὰ Δί' οὐδέν.</TextUnit>
    <TextUnit id="1003" loc="11.30">γινώσκω χαρίεσσα κόρα, τίνος ὥνεκα φεύγεις:</TextUnit>
    <TextUnit id="1004" loc="11.31">ὥνεκά μοι λασία μὲν ὀφρῦς ἐπὶ παντὶ μετώπῳ</TextUnit>
    <TextUnit id="1005" loc="11.32">ἐξ ὠτὸς τέταται ποτὶ θὥτερον ὦς μία μακρά,</TextUnit>
    <TextUnit id="1006" loc="11.33">εἷς δ' ὀφθαλμὸς ἔπεστι, πλατεῖα δὲ ῥὶς ἐπὶ χείλει.</TextUnit>
    <TextUnit id="1007" loc="11.34">ἀλλ' οὗτος τοιοῦτος ἐὼν βοτὰ χίλια βόσκω,</TextUnit>
    <TextUnit id="1008" loc="11.35">κἠκ τούτων τὸ κράτιστον ἀμελγόμενος γάλα πίνω:</TextUnit>
    <TextUnit id="1009" loc="11.36">τυρὸς δ' οὐ λείπει μ' οὔτ' ἐν θέρει οὔτ' ἐν ὀπώρᾳ,</TextUnit>
    <TextUnit id="1010" loc="11.37">οὐ χειμῶνος ἄκρω: ταρσοὶ δ' ὑπεραχθέες αἰεί.</TextUnit>
    <TextUnit id="1011" loc="11.38">συρίσδεν δ' ὡς οὔτις ἐπίσταμαι ὧδε Κυκλώπων,</TextUnit>
    <TextUnit id="1012" loc="11.39">τὶν τὸ φίλον γλυκύμαλον ἁμᾷ κἠμαυτὸν ἀείδων</TextUnit>
    <TextUnit id="1013" loc="11.40">πολλάκι νυκτὸς ἀωρί. τρέφω δέ τοι ἕνδεκα νεβρὼς</TextUnit>
    <TextUnit id="1014" loc="11.41">πάσας μηνοφόρως καὶ σκύμνως τέσσαρας ἄρκτων.</TextUnit>
    <TextUnit id="1015" loc="11.42">ἀλλ' ἀφίκευσο ποθ' ἁμέ, καὶ ἑξεῖς οὐδὲν ἔλασσον,</TextUnit>
    <TextUnit id="1016" loc="11.43">τὰν γλαυκὰν δὲ θάλασσαν ἔα ποτὶ χέρσον ὀρεχθεῖν.</TextUnit>
    <TextUnit id="1017" loc="11.44">ἅδιον ἐν τὤντρῳ παρ' ἐμὶν τὰν νύκτα διαξεῖς.</TextUnit>
    <TextUnit id="1018" loc="11.45">ἐντὶ δάφναι τηνεῖ, ἐντὶ ῥαδιναὶ κυπάρισσοι,</TextUnit>
    <TextUnit id="1019" loc="11.46">ἔστι μέλας κισσός, ἔστ' ἄμπελος ἁ γλυκύκαρπος,</TextUnit>
    <TextUnit id="1020" loc="11.47">ἔστι ψυχρὸν ὕδωρ, τό μοι ἁ πολυδένδρεος Αἴτνα</TextUnit>
    <TextUnit id="1021" loc="11.48">λευκᾶς ἐκ χιόνος ποτὸν ἀμβρόσιον προΐητι.</TextUnit>
    <TextUnit id="1022" loc="11.49">τίς κα τῶνδε θάλασσαν ἔχειν καὶ κύμαθ' ἕλοιτο;</TextUnit>
    <TextUnit id="1023" loc="11.50">αἰ δέ τοι αὐτὸς ἐγὼ δοκέω λασιώτερος ἦμεν,</TextUnit>
    <TextUnit id="1024" loc="11.51">ἐντὶ δρυὸς ξύλα μοι καὶ ὑπὸ σποδῷ ἀκάματον πῦρ.</TextUnit>
    <TextUnit id="1025" loc="11.52">καιόμενος δ' ὑπὸ τεῦς καὶ τὰν ψυχὰν ἀνεχοίμαν</TextUnit>
    <TextUnit id="1026" loc="11.53">καὶ τὸν ἕν' ὀφθαλμόν, τῶ μοι γλυκερώτερον οὐδέν.</TextUnit>
    <TextUnit id="1027" loc="11.54">ὤμοι, ὅ τ' οὐκ ἔτεκέν μ' ἁ μάτηρ βραγχί' ἔχοντα,</TextUnit>
    <TextUnit id="1028" loc="11.55">ὡς κατέδυν ποτὶ τὶν καὶ τὰν χέρα τευς ἐφίλασα,</TextUnit>
    <TextUnit id="1029" loc="11.56">αἰ μὴ τὸ στόμα λῇς, ἔφερον δέ τοι ἢ κρίνα λευκὰ</TextUnit>
    <TextUnit id="1030" loc="11.57">ἢ μάκων' ἁπαλὰν ἐρυθρὰ πλαταγώνι' ἔχοισαν.</TextUnit>
    <TextUnit id="1031" loc="11.58">ἀλλὰ τὰ μὲν θέρεος, τὰ δὲ γίνεται ἐν χειμῶνι,</TextUnit>
    <TextUnit id="1032" loc="11.59">ὥστ' οὐκ ἄν τοι ταῦτα φέρειν ἅμα πάντ' ἐδυνάθην.</TextUnit>
    <TextUnit id="1033" loc="11.60">νῦν μὰν ὦ κόριον, νῦν αὐτόγα νεῖν κε μάθοιμι,</TextUnit>
    <TextUnit id="1034" loc="11.61">αἴκά τις σὺν ναῒ πλέων ξένος ὧδ' ἀφίκηται,</TextUnit>
    <TextUnit id="1035" loc="11.62">ὡς εἰδῶ, τί ποθ' ἁδὺ κατοικεῖν τὸν βυθὸν ὔμμιν.</TextUnit>
    <TextUnit id="1036" loc="11.63">ἐξένθοις Γαλάτεια καὶ ἐξενθοῖσα λάθοιο</TextUnit>
    <TextUnit id="1037" loc="11.64">ὥσπερ ἐγὼ νῦν ὧδε καθήμενος οἴκαδ' ἀπενθεῖν.</TextUnit>
    <TextUnit id="1038" loc="11.65">ποιμαίνειν δ' ἐθέλοις σὺν ἐμὶν ἅμα καὶ γάλ' ἀμέλγειν</TextUnit>
    <TextUnit id="1039" loc="11.66">καὶ τυρὸν πᾶξαι τάμισον δριμεῖαν ἐνεῖσα.</TextUnit>
    <TextUnit id="1040" loc="11.67">ἁ μάτηρ ἀδικεῖ με μόνα, καὶ μέμφομαι αὐτᾷ:</TextUnit>
    <TextUnit id="1041" loc="11.68">οὐδὲν πήποχ' ὅλως ποτὶ τὶν φίλον εἶπεν ὑπέρ μευ,</TextUnit>
    <TextUnit id="1042" loc="11.69">καὶ ταῦτ' ἆμαρ ἐπ' ἆμαρ ὁρεῦσά με λεπτὸν ἐόντα.</TextUnit>
    <TextUnit id="1043" loc="11.70">φασῶ τὰν κεφαλὰν καὶ τὼς πόδας ἀμφοτέρως μευ</TextUnit>
    <TextUnit id="1044" loc="11.71">σφύζειν, ὡς ἀνιαθῇ, ἐπεὶ κἠγὼν ἀνιῶμαι.</TextUnit>
    <TextUnit id="1045" loc="11.72">ὦ Κύκλωψ Κύκλωψ, πᾷ τὰς φρένας ἐκπεπότασαι;</TextUnit>
    <TextUnit id="1046" loc="11.73">αἴκ' ἐνθὼν θαλάρως τε πλέκοις καὶ θαλλὸν ἀμάσας</TextUnit>
    <TextUnit id="1047" loc="11.74">ταῖς ἄρνεσσι φέροις, τάχα κα πολὺ μᾶλλον ἔχοις νῶν.</TextUnit>
    <TextUnit id="1048" loc="11.75">τὰν παρεοῖσαν ἄμελγε. τί τὸν φεύγοντα διώκεις;</TextUnit>
    <TextUnit id="1049" loc="11.76">εὑρησεῖς Γαλάτειαν ἴσως καὶ καλλίον' ἄλλαν.</TextUnit>
    <TextUnit id="1050" loc="11.77">πολλαὶ συμπαίσδέν με κόραι τὰν νύκτα κέλονται,</TextUnit>
    <TextUnit id="1051" loc="11.78">κιχλίζοντι δὲ πᾶσαι, ἐπεί κ' αὐταῖς ὑπακούσω</TextUnit>
    <TextUnit id="1052" loc="11.79">δῆλον ὅ τ' ἐν τᾷ γᾷ κἠγώ τις φαίνομαι ἦμεν.</TextUnit>
    <TextUnit id="1053" loc="11.80">οὕτω τοι Πολύφαμος ἐποίμαινεν τὸν ἔρωτα</TextUnit>
    <TextUnit id="1054" loc="11.81">μουσίσδων, ῥᾷον δὲ διᾶγ' ἢ εἰ χρυσὸν ἔδωκεν.</TextUnit>
    <TextUnit id="1055" loc="12.1">̓́Ηλυθες ὦ φίλε κοῦρε τρίτῃ σὺν νυκτὶ καὶ ἀοῖ;</TextUnit>
    <TextUnit id="1056" loc="12.2">ἤλυθες: οἱ δὲ ποθεῦντες ἐν ἤματι γηράσκουσιν.</TextUnit>
    <TextUnit id="1057" loc="12.3">ὅσσον ἔαρ χειμῶνος, ὅσον μᾶλον βραβίλοιο</TextUnit>
    <TextUnit id="1058" loc="12.4">ἅδιον, ὅσσον ὄις σφετέρας λασιωτέρα ἀρνός,</TextUnit>
    <TextUnit id="1059" loc="12.5">ὅσσον παρθενικὴ προφέρει τριγάμοιο γυναικός,</TextUnit>
    <TextUnit id="1060" loc="12.6">ὅσσον ἐλαφροτέρη μόσχου νεβρός, ὅσσον ἀηδὼν</TextUnit>
    <TextUnit id="1061" loc="12.7">συμπάντων λιγύφωνος ἀοιδοτάτη πετεηνῶν,</TextUnit>
    <TextUnit id="1062" loc="12.8">τόσσον ἔμ' εὔφρανας τὺ φανείς, σκιερὰν δ' ὑπὸ φαγὸν</TextUnit>
    <TextUnit id="1063" loc="12.9">ἀελίου φρύγοντος ὁδοιπόρος ἔδραμον ὥς τις.</TextUnit>
    <TextUnit id="1064" loc="12.10">εἴθ' ὁμαλοὶ πνεύσειαν ἐπ' ἀμφοτέροισιν ̓́Ερωτες</TextUnit>
    <TextUnit id="1065" loc="12.11">νῶιν, ἐπεσσομένοις δὲ γενοίμεθα πᾶσιν ἀοιδά.</TextUnit>
    <TextUnit id="1066" loc="12.12">θείω δή τινε τώδε μετὰ προτέροισι γενέσθην</TextUnit>
    <TextUnit id="1067" loc="12.13">φῶθ', ὁ μὲν εἴσπνηλος, φαίη χ' ὡμυκλαϊάσδων,</TextUnit>
    <TextUnit id="1068" loc="12.14">τὸν δ' ἕτερον πάλιν ὥς κεν ὁ Θεσσαλὸς εἴποι ἀίταν.</TextUnit>
    <TextUnit id="1069" loc="12.15">ἀλλήλους δ' ἐφίλησαν ἴσῳ ζυγῷ. ἦ ῥα τότ' ἦσαν</TextUnit>
    <TextUnit id="1070" loc="12.16">χρύσειοι πάλιν ἄνδρες, ὃ κἀντεφίλης' ὁ φιληθείς.</TextUnit>
    <TextUnit id="1071" loc="12.17">εἰ γὰρ τοῦτο πάτερ Κρονίδα πέλοι, εἰ γὰρ ἀγήρῳ</TextUnit>
    <TextUnit id="1072" loc="12.18">ἀθάνατοι, γενεαῖς δὲ διηκοσίαισιν ἔπειτα</TextUnit>
    <TextUnit id="1073" loc="12.19">ἀγγείλειεν ἐμοί τις ἀνέξοδον εἰς ̓Αχέροντα:</TextUnit>
    <TextUnit id="1074" loc="12.20">“ἡ σὴ νῦν φιλότης καὶ τοῦ χαρίεντος ἀίτεω</TextUnit>
    <TextUnit id="1075" loc="12.21">πᾶσι διὰ στόματος, μετὰ δ' ἠιθέοισι μάλιστα.”</TextUnit>
    <TextUnit id="1076" loc="12.22">ἀλλ' ἤτοι τούτων μὲν ὑπέρτεροι Οὐρανίωνες</TextUnit>
    <TextUnit id="1077" loc="12.23">ἔσσονθ' ὡς ἐθέλοντι. ἐγὼ δέ σε τὸν καλὸν αἰνέων</TextUnit>
    <TextUnit id="1078" loc="12.24">ψεύδεα ῥινὸς ὕπερθεν ἀραιᾶς οὐκ ἀναφύσω.</TextUnit>
    <TextUnit id="1079" loc="12.25">ἢν γὰρ καί τι δάκῃς, τὸ μὲν ἀβλαβὲς εὐθὺς ἔθηκας,</TextUnit>
    <TextUnit id="1080" loc="12.26">διπλάσιον δ' ὤνασας, ἔχων δ' ἐπίμετρον ἀπῆνθον.</TextUnit>
    <TextUnit id="1081" loc="12.27">Νισαῖοι Μεγαρῆες ἀριστεύοντες ἐρετμοῖς,</TextUnit>
    <TextUnit id="1082" loc="12.28">ὄλβιοι οἰκείοιτε, τὸν ̓Αττικὸν ὡς περίαλλα</TextUnit>
    <TextUnit id="1083" loc="12.29">ξεῖνον ἐτιμήσασθε Διοκλέα τὸν φιλόπαιδα.</TextUnit>
    <TextUnit id="1084" loc="12.30">αἰεί οἱ περὶ τύμβον ἀολλέες εἴαρι πράτῳ</TextUnit>
    <TextUnit id="1085" loc="12.31">κοῦροι ἐριδμαίνοντι φιλήματος ἄκρα φέρεσθαι.</TextUnit>
    <TextUnit id="1086" loc="12.32">ὃς δέ κε προσμάξῃ γλυκερώτερα χείλεσι χείλη,</TextUnit>
    <TextUnit id="1087" loc="12.33">βριθόμενος στεφάνοισιν ἑὰν ἐς μητέρ' ἀπῆνθεν.</TextUnit>
    <TextUnit id="1088" loc="12.34">ὄλβιος, ὅστις παισὶ φιλήματα κεῖνα διαιτᾷ.</TextUnit>
    <TextUnit id="1089" loc="12.35">ἦ που τὸν χαροπὸν Γανυμήδεα πόλλ' ἐπιβωτᾷ</TextUnit>
    <TextUnit id="1090" loc="12.36">Λυδίῃ ἶσον ἔχειν πέτρῃ στόμα, χρυσὸν ὁποίῃ</TextUnit>
    <TextUnit id="1091" loc="12.37">πεύθονται μὴ φαῦλος ἐτήτυμω ἀργυραμοιβοί.</TextUnit>
    <TextUnit id="1092" loc="13.1">οὐχ ἁμῖν τὸν ̓́Ερωτα μόνοις ἔτεχ', ὡς ἐδοκεῦμες,</TextUnit>
    <TextUnit id="1093" loc="13.2">Νικία, ᾧ τινι τοῦτο θεῶν ποκα τέκνον ἔγεντο.</TextUnit>
    <TextUnit id="1094" loc="13.3">οὐχ ἁμῖν τὰ καλὰ πράτοις καλὰ φαίνεται εἶμεν,</TextUnit>
    <TextUnit id="1095" loc="13.4">οἳ θνατοὶ πελόμεσθα, τὸ δ' αὔριον οὐκ ἐσορῶμες:</TextUnit>
    <TextUnit id="1096" loc="13.5">ἀλλὰ καὶ ὡμφιτρύωνος ὁ χαλκεοκάρδιος υἱός,</TextUnit>
    <TextUnit id="1097" loc="13.6">ὃς τὸν λῖν ὑπέμεινε τὸν ἄγριον, ἤρατο παιδός,</TextUnit>
    <TextUnit id="1098" loc="13.7">τῶ χαρίεντος ̔́Υλα, τῶ τὰν πλοκαμῖδα φορεῦντος,</TextUnit>
    <TextUnit id="1099" loc="13.8">καί νιν πάντ' ἐδίδαξε πατὴρ ὡσεὶ φίλον υἱέα,</TextUnit>
    <TextUnit id="1100" loc="13.9">ὅσσα μαθὼν ἀγαθὸς καὶ ἀοίδιμος αὐτὸς ἔγεντο:</TextUnit>
    <TextUnit id="1101" loc="13.10">χωρὶς δ' οὐδέποκ' ἦς, οὔτ' εἰ μέσον ἆμαρ ὄροιτο,</TextUnit>
    <TextUnit id="1102" loc="13.11">οὔτ' ἄρ' ὅχ' ἁ λεύκιππος ἀνατρέχοι ἐς Διὸς ̓Αώς,</TextUnit>
    <TextUnit id="1103" loc="13.12">οὐδ' ὁπόκ' ὀρτάλιχοι μινυροὶ ποτὶ κοῖτον ὁρῷεν,</TextUnit>
    <TextUnit id="1104" loc="13.13">σεισαμένας πτερὰ ματρὸς ἐπ' αἰθαλόεντι πετεύρῳ,</TextUnit>
    <TextUnit id="1105" loc="13.14">ὡς αὐτῷ κατὰ θυμὸν ὁ παῖς πεποναμένος εἴη,</TextUnit>
    <TextUnit id="1106" loc="13.15">αὐτῷ δ' εὖ ἕλκων ἐς ἀλαθινὸν ἄνδρ' ἀποβαίη.</TextUnit>
    <TextUnit id="1107" loc="13.16">ἀλλ' ὅτε τὸ χρύσειον ἔπλει μετὰ κῶας ̓Ιήσων</TextUnit>
    <TextUnit id="1108" loc="13.17">Αἰσονίδας, οἱ δ' αὐτῷ ἀριστῆες συνέποντο</TextUnit>
    <TextUnit id="1109" loc="13.18">πασᾶν ἐκ πολίων προλελεγμένοι, ὧν ὄφελός τι,</TextUnit>
    <TextUnit id="1110" loc="13.19">ἵκετο χὡ ταλαεργὸς ἀνὴρ ἐς ἀφνειὸν ̓Ιωλκόν,</TextUnit>
    <TextUnit id="1111" loc="13.20">̓Αλκμήνης υἱὸς Μιδεάτιδος ἡρωίνης,</TextUnit>
    <TextUnit id="1112" loc="13.21">σὺν δ' αὐτῷ κατέβαινεν ̔́Υλας εὔεδρον ἐς ̓Αργώ,</TextUnit>
    <TextUnit id="1113" loc="13.22">ἅτις κυανεᾶν οὐχ ἥψατο συνδρομάδων ναῦς,</TextUnit>
    <TextUnit id="1114" loc="13.23">ἀλλὰ διεξάιξε--βαθὺν δ' εἰσέδραμε Φᾶσιν--</TextUnit>
    <TextUnit id="1115" loc="13.24">αἰετὸς ἐς μέγα λαῖτμα: ἀφ' οὗ τότε χοιράδες ἔσταν.</TextUnit>
    <TextUnit id="1116" loc="13.25">ἆμος δ' ἀντέλλοντι Πελειάδες, ἐσχατιαὶ δὲ</TextUnit>
    <TextUnit id="1117" loc="13.26">ἄρνα νέον βόσκοντι, τετραμμένου εἴαρος ἤδη,</TextUnit>
    <TextUnit id="1118" loc="13.27">τᾶμος ναυτιλίας μιμνάσκετο θεῖος ἄωτος</TextUnit>
    <TextUnit id="1119" loc="13.28">ἡρώων, κοίλαν δὲ καθιδρυνθέντες ἐς ̓Αργὼ</TextUnit>
    <TextUnit id="1120" loc="13.29">̔Ελλάσποντον ἵκοντο νότῳ τρίτον ἆμαρ ἀέντι,</TextUnit>
    <TextUnit id="1121" loc="13.30">εἴσω δ' ὅρμον ἔθεντο Προποντίδος, ἔνθα Κιανῶν</TextUnit>
    <TextUnit id="1122" loc="13.31">αὔλακας εὐρύνοντι βόες τρίβοντες ἄροτρα.</TextUnit>
    <TextUnit id="1123" loc="13.32">ἐκβάντες δ' ἐπὶ θῖνα κατὰ ζυγὰ δαῖτα πένοντο</TextUnit>
    <TextUnit id="1124" loc="13.33">δειελινοί, πολλοὶ δὲ μίαν στορέσαντο χαμεύναν.</TextUnit>
    <TextUnit id="1125" loc="13.34">λειμὼν γάρ σφιν ἔκειτο, μέγα στιβάδεσσιν ὄνειαρ,</TextUnit>
    <TextUnit id="1126" loc="13.35">ἔνθεν βούτομον ὀξὺ βαθύν τ' ἐτάμοντο κύπειρον.</TextUnit>
    <TextUnit id="1127" loc="13.36">κᾤχεθ' ̔́Υλας ὁ ξανθὸς ὕδωρ ἐπιδόρπιον οἰσῶν</TextUnit>
    <TextUnit id="1128" loc="13.37">αὐτῷ θ' ̔Ηρακλῆι καὶ ἀστεμφεῖ Τελαμῶνι,</TextUnit>
    <TextUnit id="1129" loc="13.38">οἳ μίαν ἄμφω ἑταῖροι ἀεὶ δαίνυντο τράπεζαν,</TextUnit>
    <TextUnit id="1130" loc="13.39">χάλκεον ἄγγος ἔχων. τάχα δὲ κράναν ἐνόησεν</TextUnit>
    <TextUnit id="1131" loc="13.40">ἡμένῳ ἐν χώρῳ: περὶ δὲ θρύα πολλὰ πεφύκει,</TextUnit>
    <TextUnit id="1132" loc="13.41">κυάνεόν τε χελιδόνιον χλωρόν τ' ἀδίαντον</TextUnit>
    <TextUnit id="1133" loc="13.42">καὶ θάλλοντα σέλινα καὶ εἰλιτενὴς ἄγρωστις.</TextUnit>
    <TextUnit id="1134" loc="13.43">ὕδατι δ' ἐν μέσσῳ Νύμφαι χορὸν ἀρτίζοντο,</TextUnit>
    <TextUnit id="1135" loc="13.44">νύμφαι ἀκοίμητοι, δειναὶ θεαὶ ἀγροιώταις,</TextUnit>
    <TextUnit id="1136" loc="13.45">Εὐνείκα καὶ Μαλὶς ἔαρ θ' ὁρόωσα Νύχεια,</TextUnit>
    <TextUnit id="1137" loc="13.46">ἤτοι ὁ κοῦρος ἐπεῖχε ποτῷ πολυχανδέα κρωσσὸν</TextUnit>
    <TextUnit id="1138" loc="13.47">βάψαι ἐπειγόμενος, ταὶ δ' ἐν χερὶ πᾶσαι ἔφυσαν:</TextUnit>
    <TextUnit id="1139" loc="13.48">πασάων γὰρ ἔρως ἁπαλὰς φρένας ἐξεσόβησεν</TextUnit>
    <TextUnit id="1140" loc="13.49">̓Αργείῳ ἐπὶ παιδί: κατήριπε δ' ἐς μέλαν ὕδωρ</TextUnit>
    <TextUnit id="1141" loc="13.50">ἀθρόος, ὡς ὅτε πυρσὸς ἀπ' οὐρανοῦ ἤριπεν ἀστὴρ</TextUnit>
    <TextUnit id="1142" loc="13.51">ἀθρόος, ἐν πόντῳ, ναύταις δέ τις εἶπεν ἑταίροις:</TextUnit>
    <TextUnit id="1143" loc="13.52">“κουφότερ' ὦ παῖδες ποιεῖσθ' ὅπλα: πνευστικὸς οὖρος.”</TextUnit>
    <TextUnit id="1144" loc="13.53">νύμφαι μὲν σφετέροις ἐπὶ γούνασι κοῦρον ἔχοισαι</TextUnit>
    <TextUnit id="1145" loc="13.54">δακρυόεντ' ἀγανοῖσι παρεψύχοντ' ἐπέεσσιν.</TextUnit>
    <TextUnit id="1146" loc="13.55">̓Αμφιτρυωνιάδας δὲ ταρασσόμενος περὶ παιδὶ</TextUnit>
    <TextUnit id="1147" loc="13.56">ᾤχετο, μαιωτιστὶ λαβὼν εὐκαμπέα τόξα</TextUnit>
    <TextUnit id="1148" loc="13.57">καὶ ῥόπαλον, τό οἱ αἰὲν ἐχάνδανε δεξιτερὴ χείρ.</TextUnit>
    <TextUnit id="1149" loc="13.58">τρὶς μὲν ̔́Υλαν ἄυσεν, ὅσον βαρὺς ἤρυγε λαιμός:</TextUnit>
    <TextUnit id="1150" loc="13.59">τρὶς δ' ἄρ' ὁ παῖς ὑπάκουσεν, ἀραιὰ δ' ἵκετο φωνὰ</TextUnit>
    <TextUnit id="1151" loc="13.60">ἐξ ὕδατος, παρεὼν δὲ μάλα σχεδὸν εἴδετο πόρρω.</TextUnit>
    <TextUnit id="1152" loc="13.61">ὡς δ' ὁπότ' ἠυγένειος ἀπόπροθι λῖς ἐσακούσας†,</TextUnit>
    <TextUnit id="1153" loc="13.62">νεβροῦ φθεγξαμένας τις ἐν οὔρεσιν ὠμοφάγος λῖς</TextUnit>
    <TextUnit id="1154" loc="13.63">ἐξ εὐνᾶς ἔσπευσεν ἑτοιμοτάταν ἐπὶ δαῖτα:</TextUnit>
    <TextUnit id="1155" loc="13.64">̔Ηρακλέης τοιοῦτος ἐν ἀτρίπτοισιν ἀκάνθαις</TextUnit>
    <TextUnit id="1156" loc="13.65">παῖδα ποθῶν δεδόνητο, πολὺν δ' ἐπελάμβανε χῶρον.</TextUnit>
    <TextUnit id="1157" loc="13.66">σχέτλιοι οἱ φιλέοντες: ἀλώμενος ὅσς' ἐμόγησεν</TextUnit>
    <TextUnit id="1158" loc="13.67">οὔρεα καὶ δρυμούς, τὰ δ' ̓Ιήσονος ὕστερα πάντ' ἦς.</TextUnit>
    <TextUnit id="1159" loc="13.68">ναῦς γέμεν ἄρμεν' ἔχοισα μετάρσια τῶν παρεόντων,</TextUnit>
    <TextUnit id="1160" loc="13.69">ἱστία δ' ἡμίθεοι μεσονύκτιον ἐξεκάθαιρον</TextUnit>
    <TextUnit id="1161" loc="13.70">̔Ηρακλῆα μένοντες. ὁ δ' ᾇ πόδες ἆγον ἐχώρει</TextUnit>
    <TextUnit id="1162" loc="13.71">μαινόμενος: χαλεπὸς γὰρ ἔσω θεὸς ἧπαρ ἄμυσσεν.</TextUnit>
    <TextUnit id="1163" loc="13.72">οὕτω μὲν κάλλιστος ̔́Υλας μακάρων ἀμιθρεῖται:</TextUnit>
    <TextUnit id="1164" loc="13.73">̔Ηρακλέην δ' ἥρωες ἐκερτόμεον λιποναύταν,</TextUnit>
    <TextUnit id="1165" loc="13.74">οὕνεκεν ἠρώησε τριακοντάζυγον ̓Αργώ,</TextUnit>
    <TextUnit id="1166" loc="13.75">πεζᾷ δ' ἐς Κόλχους τε καὶ ἄξενον ἵκετο Φᾶσιν.</TextUnit>
    <TextUnit id="1167" loc="14.1">χαίρειν πολλὰ τὸν ἄνδρα Θυώνιχον.</TextUnit>
    <TextUnit id="1168" loc="14.2">ἀλλὰ τὺ ταὐτά,</TextUnit>
    <TextUnit id="1169" loc="14.3">Αἰσχίνα.</TextUnit>
    <TextUnit id="1170" loc="14.4">ὡς χρόνιος.</TextUnit>
    <TextUnit id="1171" loc="14.5">χρόνιος; τί δέ τοι τὸ μέλημα;</TextUnit>
    <TextUnit id="1172" loc="14.6">πράσσομες οὐχ ὡς λῷστα Θυώνιχε.</TextUnit>
    <TextUnit id="1173" loc="14.7">ταῦτ' ἄρα λεπτός,</TextUnit>
    <TextUnit id="1174" loc="14.8">χὡ μύσταξ πολὺς οὗτος, ἀυσταλέοι δὲ κίκιννοι.</TextUnit>
    <TextUnit id="1175" loc="14.9">τοιοῦτος πρώαν τις ἀφίκετο Πυθαγορικτάς,</TextUnit>
    <TextUnit id="1176" loc="14.10">ὠχρὸς κἀνυπόδητος: ̓Αθηναῖος δ' ἔφατ' ἦμεν.</TextUnit>
    <TextUnit id="1177" loc="14.11">ἤρατο μὰν καὶ τῆνος, ἐμὶν δοκεῖ, ὀπτῶ ἀλεύρω.</TextUnit>
    <TextUnit id="1178" loc="14.12">παίσδεις ὦγάθ' ἔχων: ἐμὲ δ' ἁ χαρίεσσα Κυνίσκα</TextUnit>
    <TextUnit id="1179" loc="14.13">ὑβρίσδει: λασῶ δὲ μανείς ποκα, θρὶξ ἀνὰ μέσσον.</TextUnit>
    <TextUnit id="1180" loc="14.10">τοιοῦτος μὲν ἀεὶ τὺ φίλ' Αἰσχίνα, ἁσυχᾷ ὀξύς,</TextUnit>
    <TextUnit id="1181" loc="14.11">πάντ' ἐθέλων κατὰ καιρόν: ὅμως δ' εἶπον, τί τὸ καινόν.</TextUnit>
    <TextUnit id="1182" loc="14.12">ὡργεῖος κἠγὼ καὶ ὁ Θεσσαλὸς ἱπποδιώκτας</TextUnit>
    <TextUnit id="1183" loc="14.13">͂̓Απις καὶ Κλεύνικος ἐπίνομες ὁ στρατιώτας</TextUnit>
    <TextUnit id="1184" loc="14.14">ἐν χώρῳ παρ' ἐμίν. δύο μὲν κατέκοψα νεοσσὼς</TextUnit>
    <TextUnit id="1185" loc="14.15">θηλάζοντά τε χοῖρον, ἀνῷξα δὲ βίβλινον αὐτοῖς</TextUnit>
    <TextUnit id="1186" loc="14.16">εὐώδη, τετόρων ἐτέων, σχεδὸν ὡς ἀπὸ λανῶ.</TextUnit>
    <TextUnit id="1187" loc="14.17">βολβὸς κτεὶς κοχλίας ἐξῃρέθη. ἦς πότος ἁδύς.</TextUnit>
    <TextUnit id="1188" loc="14.18">ἤδη δὲ προϊόντος, ἔδοξ' ἐπιχεῖσθαι ἄκρατον</TextUnit>
    <TextUnit id="1189" loc="14.19">ὧτινος ἤθελ' ἕκαστος: ἔδει μόνον ὧτινος εἰπεῖν.</TextUnit>
    <TextUnit id="1190" loc="14.20">ἄμμες μὲν φωνεῦντες ἐπίνομες, ὡς ἐδέδοκτο:</TextUnit>
    <TextUnit id="1191" loc="14.21">ἁ δ' οὐδὲν παρεόντος ἐμεῦ. τίν' ἔχειν με δοκεῖς νοῦν;</TextUnit>
    <TextUnit id="1192" loc="14.22">“οὐ φθεγξῇ; λύκον εἶδες:” ἔπαιξέ τις. “̔ς σοφός” εἶπε,</TextUnit>
    <TextUnit id="1193" loc="14.23">κἠφᾶπτ': εὐμαρέως κεν ἀπ' αὐτᾶς καὶ λύχνον ἇψας.</TextUnit>
    <TextUnit id="1194" loc="14.24">ἔστι Λύκος, Λύκος ἐστί, Λάβα τῶ γείτονος υἱός,</TextUnit>
    <TextUnit id="1195" loc="14.25">εὐμάκης ἁπαλός, πολλοῖς δοκέων καλὸς ἦμεν.</TextUnit>
    <TextUnit id="1196" loc="14.26">τούτω τὸν κλύμενον κατετάκετο τῆνον ἔρωτα.</TextUnit>
    <TextUnit id="1197" loc="14.27">χἁμῖν τοῦτο δι' ὠτὸς ἔγεντό ποθ' ἁσυχᾷ οὑτῶς:</TextUnit>
    <TextUnit id="1198" loc="14.28">οὐ μὰν ἐξήταξα μάταν εἰς ἄνδρα γενειῶν.</TextUnit>
    <TextUnit id="1199" loc="14.29">ἤδη δ' ὦν πόσιος τοὶ τέσσαρες ἐν βάθει ἦμες,</TextUnit>
    <TextUnit id="1200" loc="14.30">χὡ Λαρισαῖος “τὸν ἐμὸν Λύκον” ᾆδεν ἀπ' ἀρχᾶς,</TextUnit>
    <TextUnit id="1201" loc="14.31">Θεσσαλικόν τι μέλισμα, κακαὶ φρένες: ἁ δὲ Κυνίσκα</TextUnit>
    <TextUnit id="1202" loc="14.32">ἔκλαι' ἐξαπίνας θαλερώτερον ἢ παρὰ ματρὶ</TextUnit>
    <TextUnit id="1203" loc="14.33">παρθένος ἑξαέτης κόλπω ἐπιθυμήσασα.</TextUnit>
    <TextUnit id="1204" loc="14.34">τᾶμος ἐγώ, τὸν ἴσαις τὺ Θυώνιχε, πὺξ ἐπὶ κόρρας</TextUnit>
    <TextUnit id="1205" loc="14.35">ἤλασα, κἄλλαν αὖθις. ἀνειρύσσασα δὲ πέπλως</TextUnit>
    <TextUnit id="1206" loc="14.36">ἔξω ἀπῴχετο θᾶσσον. “ἐμὸν κακόν, οὔ τοι ἀρέσκω;</TextUnit>
    <TextUnit id="1207" loc="14.37">ἄλλός τοι γλυκίων ὑποκόλπιος; ἄλλον ἰοῖσα</TextUnit>
    <TextUnit id="1208" loc="14.38">θάλπε φίλον. τήνῳ τὰ σὰ δάκρυα μᾶλα ῥέοντι.”</TextUnit>
    <TextUnit id="1209" loc="14.39">μάστακα δοῖσα τέκνοισιν ὑπωροφίοισι χελιδὼν</TextUnit>
    <TextUnit id="1210" loc="14.40">ἄψορρον ταχινὰ πέτεται βίον ἄλλον ἀγείρειν:</TextUnit>
    <TextUnit id="1211" loc="14.41">ὠκυτέρα μαλακᾶς ἀπὸ δίφρακος ἔδραμε τήνα</TextUnit>
    <TextUnit id="1212" loc="14.42">ἰθὺ δι' ἀμφιθύρω καὶ δικλίδος, ᾇ πόδες ἆγον.</TextUnit>
    <TextUnit id="1213" loc="14.43">αἶνός θην λέγεταί τις: ἔβα τάχα ταῦρος ἀν' ὕλαν.</TextUnit>
    <TextUnit id="1214" loc="14.44">εἴκατι: ταὶ δ' ὀκτώ, ταὶ δ' ἐννέα, ταὶ δὲ δέκ' ἄλλαι,</TextUnit>
    <TextUnit id="1215" loc="14.45">σάμερον ἑνδεκάτα, ποτίθει δύο, καὶ δύο μῆνες,</TextUnit>
    <TextUnit id="1216" loc="14.46">ἐξ ὧ ἀπ' ἀλλάλων. οὐδ' εἰ Θρᾳκιστὶ κέκαρμαι,</TextUnit>
    <TextUnit id="1217" loc="14.47">οἶδε. Λύκος νῦν πάντα, Λύκῳ καὶ νυκτὸς ἀνῷκται.</TextUnit>
    <TextUnit id="1218" loc="14.48">ἄμμες δ' οὔτε λόγω τινὸς ἄξιοι οὔτ' ἀριθμητοί,</TextUnit>
    <TextUnit id="1219" loc="14.49">δύστηνοι Μεγαρῆες ἀτιμοτάτῃ ἐνὶ μοίρῃ.</TextUnit>
    <TextUnit id="1220" loc="14.50">κεἰ μὲν ἀποστέρξαιμι, τὰ πάντά κεν εἰς δέον ἕρποι.</TextUnit>
    <TextUnit id="1221" loc="14.51">νῦν δὲ πόθεν; μῦς, φαντὶ Θυώνιχε, γεύμεθα πίσσας.</TextUnit>
    <TextUnit id="1222" loc="14.52">χὥτι τὸ φάρμακόν ἐστιν ἀμηχανέοντος ἔρωτος,</TextUnit>
    <TextUnit id="1223" loc="14.53">οὐκ οἶδα. πλὰν Σῖμος ὁ τᾶς ̓Επιχάλκω ἐρασθεὶς</TextUnit>
    <TextUnit id="1224" loc="14.54">ἐκπλεύσας ὑγιὴς ἐπανῆλθ', ἐμὸς ἁλικιώτας.</TextUnit>
    <TextUnit id="1225" loc="14.55">πλευσοῦμαι κἠγὼ διαπόντιος, οὔτε κάκιστος</TextUnit>
    <TextUnit id="1226" loc="14.56">οὔτε πρᾶτος ἴσως, ὁμαλὸς δέ τις ὁ στρατιώτας.</TextUnit>
    <TextUnit id="1227" loc="14.57">ὤφελε μὰν χωρεῖν κατὰ νοῦν τεόν, ὧν ἐπεθύμεις</TextUnit>
    <TextUnit id="1228" loc="14.58">Αἰσχίνα. εἰ δ' οὑτῶς ἄρα τοι δοκεῖ ὥστ' ἀποδαμεῖν,</TextUnit>
    <TextUnit id="1229" loc="14.59">μισθοδότας Πτολεμαῖος ἐλευθέρῳ οἷος ἄριστος,</TextUnit>
    <TextUnit id="1230" loc="14.60">τἄλλα δ' ἀνὴρ ποῖός τις ἐλευθέρῳ οἷος ἄριστος;</TextUnit>
    <TextUnit id="1231" loc="14.61">εὐγνώμων, φιλόμουσος, ἐρωτικός, εἰς ἄκρον ἁδύς,</TextUnit>
    <TextUnit id="1232" loc="14.62">εἰδὼς τὸν φιλέοντα, τὸν οὐ φιλέοντ' ἔτι μᾶλλον,</TextUnit>
    <TextUnit id="1233" loc="14.63">πολλοῖς πολλὰ διδούς, αἰτεύμενος οὐκ ἀνανεύων</TextUnit>
    <TextUnit id="1234" loc="14.64">οἷα χρὴ βασιλῆ': αἰτεῖν δὲ δεῖ οὐκ ἐπὶ παντὶ</TextUnit>
    <TextUnit id="1235" loc="14.65">Αἰσχίνα. ὥστ' εἴ τοι κατὰ δεξιὸν ὦμον ἀρέσκει</TextUnit>
    <TextUnit id="1236" loc="14.66">λῶπος ἄκρον περονᾶσθαι, ἐπ' ἀμφοτέροις δὲ βεβακὼς</TextUnit>
    <TextUnit id="1237" loc="14.67">τολμασεῖς ἐπιόντα μένειν θρασὺν ἀσπιδιώταν,</TextUnit>
    <TextUnit id="1238" loc="14.68">ᾇ τάχος εἰς Αἴγυπτον. ἀπὸ κροτάφων πελόμεσθα</TextUnit>
    <TextUnit id="1239" loc="14.69">πάντες γηραλέοι, καὶ ἐπισχερὼ ἐς γένυν ἕρπει</TextUnit>
    <TextUnit id="1240" loc="14.70">λευκαίνων ὁ χρόνος: ποιεῖν τι δεῖ, ἇς γόνυ χλωρόν.</TextUnit>
    <TextUnit id="1241" loc="15.1">̓́Ενδοι Πραξινόα;</TextUnit>
    <TextUnit id="1242" loc="15.2">Γοργοῖ φίλα, ὡς χρόνῳ. ἔνδοι.</TextUnit>
    <TextUnit id="1243" loc="15.3">θαῦμ' ὅτι καὶ νῦν ἦνθες. ὅρη δίφρον Εὐνόα αὐτῇ.</TextUnit>
    <TextUnit id="1244" loc="15.4">ἔμβαλε καὶ ποτίκρανον.</TextUnit>
    <TextUnit id="1245" loc="15.5">ἔχει κάλλιστα.</TextUnit>
    <TextUnit id="1246" loc="15.6">καθίζευ.</TextUnit>
    <TextUnit id="1247" loc="15.7">ὢ τᾶς ἀλεμάτω ψυχᾶς: μόλις ὔμμιν ἐσώθην</TextUnit>
    <TextUnit id="1248" loc="15.5">Πραξινόα πολλῶ μὲν ὄχλω, πολλῶν δὲ τεθρίππων.</TextUnit>
    <TextUnit id="1249" loc="15.6">παντᾷ κρηπῖδες, παντᾷ χλαμυδηφόροι ἄνδρες:</TextUnit>
    <TextUnit id="1250" loc="15.7">ἁ δ' ὁδὸς ἄτρυτος: τὺ δ' ἑκαστάτω ὅσσον ἀποικεῖς.</TextUnit>
    <TextUnit id="1251" loc="15.8">ταῦθ' ὁ πάραρος τῆνος ἐπ' ἔσχατα γᾶς ἔλαβ' ἐνθὼν</TextUnit>
    <TextUnit id="1252" loc="15.9">ἰλεόν, οὐκ οἴκησιν, ὅπως μὴ γείτονες ὦμες</TextUnit>
    <TextUnit id="1253" loc="15.10">ἀλλάλαις, ποτ' ἔριν, φθονερὸν κακόν, αἰὲν ὁμοῖος.</TextUnit>
    <TextUnit id="1254" loc="15.11">μὴ λέγε τὸν τεὸν ἄνδρα φίλα Δίκωνα τοιαῦτα,</TextUnit>
    <TextUnit id="1255" loc="15.12">τῶ μικκῶ παρεόντος: ὅρη γύναι, ὡς ποθορῇ τυ.</TextUnit>
    <TextUnit id="1256" loc="15.13">θάρσει Ζωπυρίων, γλυκερὸν τέκος: οὐ λέγει ἀπφῦν.</TextUnit>
    <TextUnit id="1257" loc="15.14">αἰσθάνεται τὸ βρέφος, ναὶ τὰν πότνιαν.</TextUnit>
    <TextUnit id="1258" loc="15.15">καλὸς ἀπφῦς.</TextUnit>
    <TextUnit id="1259" loc="15.15">ἀπφῦς μὰν τῆνος τὰ πρόαν （λέγομες δὲ πρόαν θην</TextUnit>
    <TextUnit id="1260" loc="15.16">πάντα） νίτρον καὶ φῦκος ἀπὸ σκανᾶς ἀγοράσδων</TextUnit>
    <TextUnit id="1261" loc="15.17">ἦνθε φέρων ἅλας ἄμμιν, ἀνὴρ τρισκαιδεκάπηχυς.</TextUnit>
    <TextUnit id="1262" loc="15.18">χὡμὸς ταὐτᾷ ἔχει, φθόρος ἀργυρίω, Διοκλείδας:</TextUnit>
    <TextUnit id="1263" loc="15.19">ἑπταδράχμως κυνάδας, γραιᾶν ἀποτίλματα πηρᾶν,</TextUnit>
    <TextUnit id="1264" loc="15.20">πέντε πόκως ἔλαβ' ἐχθές, ἅπαν ῥύπον, ἔργον ἐπ' ἔργῳ.</TextUnit>
    <TextUnit id="1265" loc="15.21">ἀλλ' ἴθι τὠμπέχονον καὶ τὰν περονατρίδα λάζευ.</TextUnit>
    <TextUnit id="1266" loc="15.22">βᾶμες τῶ βασιλῆος ἐς ἀφνειῶ Πτολεμαίω</TextUnit>
    <TextUnit id="1267" loc="15.23">θασόμεναι τὸν ̓́Αδωνιν: ἀκούω χρῆμα καλόν τι</TextUnit>
    <TextUnit id="1268" loc="15.24">κοσμεῖν τὰν βασίλισσαν.</TextUnit>
    <TextUnit id="1269" loc="15.25">ἐν ὀλβίω ὄλβια πάντα.</TextUnit>
    <TextUnit id="1270" loc="15.25">ὧν ἴδες, ὧν εἶπες καὶ ἰδοῖσα τὺ τῷ μὴ ἰδόντι.</TextUnit>
    <TextUnit id="1271" loc="15.26">ἕρπειν ὥρα κ' εἴη.</TextUnit>
    <TextUnit id="1272" loc="15.27">ἀεργοῖς αἰὲν ἑορτά.</TextUnit>
    <TextUnit id="1273" loc="15.28">Εὐνόα, αἶρε τὸ νῆμα καὶ ἐς μέσον αἰνόθρυπτε</TextUnit>
    <TextUnit id="1274" loc="15.29">θὲς πάλιν. αἱ γαλέαι μαλακῶς χρῄζοντι καθεύδειν:</TextUnit>
    <TextUnit id="1275" loc="15.30">κινεῦ δή, φέρε θᾶσσον ὕδωρ. ὕδατος πρότερον δεῖ.</TextUnit>
    <TextUnit id="1276" loc="15.31">ἁ δὲ σμᾶμα φέρει. δὸς ὅμως. μὴ δὴ πολὺ ἄπληστε.</TextUnit>
    <TextUnit id="1277" loc="15.31">ἔγχει ὕδωρ. δύστανε, τί μευ τὸ χιτώνιον ἄρδεις;</TextUnit>
    <TextUnit id="1278" loc="15.32">παῦε. ὁκοῖα θεοῖς ἐδόκει, τοιαῦτα νένιμμαι.</TextUnit>
    <TextUnit id="1279" loc="15.33">ἁ κλᾲξ τᾶς μεγάλας πᾷ λάρνακος; ὧδε φέρ' αὐτάν.</TextUnit>
    <TextUnit id="1280" loc="15.34">Πραξινόα, μάλα τοι τὸ καταπτυχὲς ἐμπερόναμα</TextUnit>
    <TextUnit id="1281" loc="15.35">τοῦτο πρέπει: λέγε μοι, πόσσω κατέβα τοι ἀφ' ἱστῶ;</TextUnit>
    <TextUnit id="1282" loc="15.36">μὴ μνάσῃς Γοργοῖ: πλέον ἀργυρίω καθαρῶ μνᾶν</TextUnit>
    <TextUnit id="1283" loc="15.37">ἢ δύο: τοῖς δ' ἔργοις καὶ τὰν ψυχὰν ποτέθηκα.</TextUnit>
    <TextUnit id="1284" loc="15.38">ἀλλὰ κατὰ γνώμαν ἀπέβα τοι.</TextUnit>
    <TextUnit id="1285" loc="15.39">τοῦτο κάλ' εἶπες.</TextUnit>
    <TextUnit id="1286" loc="15.40">τὠμπέχονον φέρε μοι καὶ τὰν θολίαν κατὰ κόσμον</TextUnit>
    <TextUnit id="1287" loc="15.41">ἀμφίθες. οὐκ ἀξῶ τυ τέκνον. μορμώ, δάκνει ἵππος.</TextUnit>
    <TextUnit id="1288" loc="15.41">δάκρυ', ὅσσα θέλεις, χωλὸν δ' οὐ δεῖ τυ γενέσθαι.</TextUnit>
    <TextUnit id="1289" loc="15.42">ἕρπωμες. Φρυγία, τὸν μικκὸν παῖσδε λαβοῖσα,</TextUnit>
    <TextUnit id="1290" loc="15.43">τὰν κύν' ἔσω κάλεσον, τὰν αὐλείαν ἀπόκλᾳξον.--</TextUnit>
    <TextUnit id="1291" loc="15.44">ὦ θεοί, ὅσσος ὄχλος. πῶς καὶ πόκα τοῦτο περᾶσαι</TextUnit>
    <TextUnit id="1292" loc="15.45">χρὴ τὸ κακόν; μύρμακες ἀνάριθμοι καὶ ἄμετροι.</TextUnit>
    <TextUnit id="1293" loc="15.46">πολλά τοι ὦ Πτολεμαῖε πεποίηται καλὰ ἔργα,</TextUnit>
    <TextUnit id="1294" loc="15.47">ἐξ ὧ ἐν ἀθανάτοις ὁ τεκ??ν: οὐδεὶς κακοεργὸς</TextUnit>
    <TextUnit id="1295" loc="15.48">δαλεῖται τὸν ἰόντα παρέρπων Αἰγυπτιστί,</TextUnit>
    <TextUnit id="1296" loc="15.49">οἷα πρὶν ἐξ ἀπάτας κεκροτημένοι ἄνδρες ἔπαισδον,</TextUnit>
    <TextUnit id="1297" loc="15.50">ἀλλάλοις ὁμαλοί, κακὰ παίγνια, πάντες ἐρειοί.</TextUnit>
    <TextUnit id="1298" loc="15.51">ἁδίστα Γοργοῖ, τί γενοίμεθα; τοὶ πολεμισταὶ</TextUnit>
    <TextUnit id="1299" loc="15.52">ἵπποι τῶ βασιλῆος. ἄνερ φίλε, μή με πατήσῃς.</TextUnit>
    <TextUnit id="1300" loc="15.53">ὀρθὸς ἀνέστα ὁ πυρρός: ἴδ' ὡς ἄγριος. κυνοθαρσὴς</TextUnit>
    <TextUnit id="1301" loc="15.54">Εὐνόα, οὐ φευξῇ; διαχρησεῖται τὸν ἄγοντα.</TextUnit>
    <TextUnit id="1302" loc="15.55">ὠνάθην μεγάλως, ὅτι μοι τὸ βρέφος μένει ἔνδον.</TextUnit>
    <TextUnit id="1303" loc="15.56">θάρσει Πραξινόα: καὶ δὴ γεγενήμεθ' ὄπισθεν,</TextUnit>
    <TextUnit id="1304" loc="15.57">τοὶ δ' ἔβαν ἐς χώραν.</TextUnit>
    <TextUnit id="1305" loc="15.58">καὐτὰ συναγείρομαι ἤδη.</TextUnit>
    <TextUnit id="1306" loc="15.59">ἵππον καὶ τὸν ψυχρὸν ὄφιν τὰ μάλιστα δεδοίκω</TextUnit>
    <TextUnit id="1307" loc="15.60">ἐκ παιδός. σπεύδωμες: ὄχλος πολὺς ἄμμιν ἐπιρρεῖ.</TextUnit>
    <TextUnit id="1308" loc="15.60">ἐξ αὐλᾶς ὦ μᾶτερ;</TextUnit>
    <TextUnit id="1309" loc="15.61">ἐγὼν ὦ τέκνα.</TextUnit>
    <TextUnit id="1310" loc="15.62">παρενθεῖν</TextUnit>
    <TextUnit id="1311" loc="15.63">εὐμαρές;</TextUnit>
    <TextUnit id="1312" loc="15.64">ἐς Τροίαν πειρώμενοι ἦνθον ̓Αχαιοί,</TextUnit>
    <TextUnit id="1313" loc="15.65">καλλίστα παίδων: πείρᾳ θην πάντα τελεῖται.</TextUnit>
    <TextUnit id="1314" loc="15.66">χρησμὼς ἁ πρεσβῦτις ἀπῴχετο θεσπίξασα.</TextUnit>
    <TextUnit id="1315" loc="15.67">πάντα γυναῖκες ἴσαντι, καὶ ὡς Ζεὺς ἠγάγεθ' ̔́Ηρην.</TextUnit>
    <TextUnit id="1316" loc="15.65">θᾶσαι Πραξινόα, περὶ τὰς θύρας ὅσσος ὅμιλος.</TextUnit>
    <TextUnit id="1317" loc="15.66">θεσπέσιος. Γοργοῖ, δὸς τὰν χέρα μοι: λάβε καὶ τὺ</TextUnit>
    <TextUnit id="1318" loc="15.67">Εὐνόα Εὐτυχίδος: πότεχ' αὐτᾷ, μή τι πλαναθῇς.</TextUnit>
    <TextUnit id="1319" loc="15.68">πᾶσαι ἅμ' εἰσένθωμες: ἀπρὶξ ἔχευ Εὐνόα ἁμῶν.</TextUnit>
    <TextUnit id="1320" loc="15.69">οἴμοι δειλαία, δίχα μευ τὸ θερίστριον ἤδη</TextUnit>
    <TextUnit id="1321" loc="15.70">ἔσχισται Γοργοῖ. πὸτ τῶ Διός, εἴτι γένοιο</TextUnit>
    <TextUnit id="1322" loc="15.71">εὐδαίμων ὤνθρωπε, φυλάσσεο τὠμπέχονόν μευ.</TextUnit>
    <TextUnit id="1323" loc="15.72">οὐκ ἐπ' ἐμὶν μέν, ὅμως δὲ φυλαξεῦμαι:</TextUnit>
    <TextUnit id="1324" loc="15.73">ὄχλος ἄθρως.</TextUnit>
    <TextUnit id="1325" loc="15.74">ὠθεῦνθ' ὥσπερ ὕες.</TextUnit>
    <TextUnit id="1326" loc="15.75">θάρσει γύναι: ἐν καλῷ εἰμές.</TextUnit>
    <TextUnit id="1327" loc="15.76">κεἰς ὥρας κἤπειτα φίλ' ἀνδρῶν ἐν καλῷ εἴης</TextUnit>
    <TextUnit id="1328" loc="15.75">ἄμμε περιστέλλων. χρηστῶ κᾠκτίρμονος ἀνδρός.</TextUnit>
    <TextUnit id="1329" loc="15.76">φλίβεται Εὐνόα ἇμιν: ἄγ' ὦ δειλὰ τὺ βιάζευ.</TextUnit>
    <TextUnit id="1330" loc="15.77">κάλλιστ': ἔνδοι πᾶσαι, ὁ τὰν νυὸν εἶπ' ἀποκλᾴξας.</TextUnit>
    <TextUnit id="1331" loc="15.78">Πραξινόα, πόταγ' ὧδε. τὰ ποικίλα πρᾶτον ἄθρησον,</TextUnit>
    <TextUnit id="1332" loc="15.79">λεπτὰ καὶ ὡς χαρίεντα: θεῶν περονάματα φασεῖς.</TextUnit>
    <TextUnit id="1333" loc="15.80">πότνι' ̓Αθαναία, ποῖαί σφ' ἐπόνασαν ἔριθοι,</TextUnit>
    <TextUnit id="1334" loc="15.81">ποῖοι ζῳογράφοι τἀκριβέα γράμματ' ἔγραψαν.</TextUnit>
    <TextUnit id="1335" loc="15.82">ὡς ἔτυμ' ἑστάκαντι, καὶ ὡς ἔτυμ' ἐνδινεῦντι,</TextUnit>
    <TextUnit id="1336" loc="15.83">ἔμψυχ', οὐκ ἐνυφαντά. σοφόν τοι χρῆμ' ὥνθρωπος.</TextUnit>
    <TextUnit id="1337" loc="15.84">αὐτὸς δ' ὡς θαητὸς ἐπ' ἀργυρέας κατάκειται</TextUnit>
    <TextUnit id="1338" loc="15.85">κλισμῶ, πρᾶτον ἴουλον ἀπὸ κροτάφων καταβάλλων,</TextUnit>
    <TextUnit id="1339" loc="15.86">ὁ τριφίλητος ̓́Αδωνις, ὃ κἠν ̓Αχέροντι φιλεῖται.</TextUnit>
    <TextUnit id="1340" loc="15.87">παύσασθ' ὦ δύστανοι, ἀνάνυτα κωτίλλοισαι</TextUnit>
    <TextUnit id="1341" loc="15.88">τρυγόνες. ἐκκναισεῦντι πλατειάσδοισαι ἅπαντα.</TextUnit>
    <TextUnit id="1342" loc="15.89">μᾶ, πόθεν ὥνθρωπος; τί δὲ τίν, εἰ κωτίλαι εἰμές;</TextUnit>
    <TextUnit id="1343" loc="15.90">πασάμενος ἐπίτασσε. Συρακοσίαις ἐπιτάσσεις;</TextUnit>
    <TextUnit id="1344" loc="15.91">ὡς δ' εἰδῇς καὶ τοῦτο: Κορίνθιαι εἰμὲς ἄνωθεν,</TextUnit>
    <TextUnit id="1345" loc="15.92">ὡς καὶ ὁ Βελλεροφῶν: Πελοποννασιστὶ λαλεῦμες:</TextUnit>
    <TextUnit id="1346" loc="15.93">δωρίσδεν δ' ἔξεστι δοκῶ τοῖς Δωριέεσσι.</TextUnit>
    <TextUnit id="1347" loc="15.94">μὴ φύη Μελιτῶδες ὃς ἁμῶν καρτερὸς εἴη,</TextUnit>
    <TextUnit id="1348" loc="15.95">πλὰν ἑνός. οὐκ ἀλέγω. μή μοι κενεὰν ἀπομάξῃς.</TextUnit>
    <TextUnit id="1349" loc="15.96">σιγᾷ Πραξινόα: μέλλει τὸν ̓́Αδωνιν ἀείδειν</TextUnit>
    <TextUnit id="1350" loc="15.97">ἁ τᾶς ̓Αργείας θυγάτηρ πολύιδρις ἀοιδός,</TextUnit>
    <TextUnit id="1351" loc="15.98">ἅτις καὶ πέρυσιν τὸν ἰάλεμον ἀρίστευσε.</TextUnit>
    <TextUnit id="1352" loc="15.99">φθεγξεῖταί τι σάφ' οἶδα καλόν: διαθρύπτεται ἤδη.</TextUnit>
    <TextUnit id="1353" loc="15.100">δέσποιν', ἃ Γολγώς τε καὶ ̓Ιδάλιον ἐφίλασας</TextUnit>
    <TextUnit id="1354" loc="15.101">αἰπεινάν τ' ̓Ερύκαν, χρυσῷ παίζοις' ̓Αφροδίτα:</TextUnit>
    <TextUnit id="1355" loc="15.102">οἷόν τοι τὸν ̓́Αδωνιν ἀπ' ἀενάω ̓Αχέροντος</TextUnit>
    <TextUnit id="1356" loc="15.103">μηνὶ δυωδεκάτῳ μαλακαὶ πόδας ἄγαγον ͂̔Ωραι.</TextUnit>
    <TextUnit id="1357" loc="15.104">βάρδισται μακάρων ͂̔Ωραι φίλαι, ἀλλὰ ποθειναὶ</TextUnit>
    <TextUnit id="1358" loc="15.105">ἔρχονται πάντεσσι βροτοῖς αἰεί τι φορεῦσαι.</TextUnit>
    <TextUnit id="1359" loc="15.106">Κύπρι Διωναία, τὺ μὲν ἀθανάταν ἀπὸ θνατᾶς,</TextUnit>
    <TextUnit id="1360" loc="15.107">ἀνθρώπων ὡς μῦθος, ἐποίησας Βερενίκαν,</TextUnit>
    <TextUnit id="1361" loc="15.108">ἀμβροσίαν ἐς στῆθος ἀποστάξασα γυναικός:</TextUnit>
    <TextUnit id="1362" loc="15.109">τὶν δὲ χαριζομένα, πολυώνυμε καὶ πολύναε,</TextUnit>
    <TextUnit id="1363" loc="15.110">ἁ Βερενικεία θυγάτηρ ̔Ελένᾳ εἰκυῖα</TextUnit>
    <TextUnit id="1364" loc="15.111">̓Αρσινόα πάντεσσι καλοῖς ἀτιτάλλει ̓́Αδωνιν.</TextUnit>
    <TextUnit id="1365" loc="15.112">πὰρ μέν οἱ ὥρια κεῖται, ὅσα δρυὸς ἄκρα φέρονται,</TextUnit>
    <TextUnit id="1366" loc="15.113">πὰρ δ' ἁπαλοὶ κᾶποι πεφυλαγμένοι ἐν ταλαρίσκοις</TextUnit>
    <TextUnit id="1367" loc="15.114">ἀργυρέοις, Συρίω δὲ μύρω χρύσει' ἀλάβαστρα.</TextUnit>
    <TextUnit id="1368" loc="15.115">εἴδατα δ' ὅσσα γυναῖκες ἐπὶ πλαθάνω πονέονται,</TextUnit>
    <TextUnit id="1369" loc="15.116">ἄνθεα μίσγοισαι λευκῷ παντοῖα μαλεύρῳ,</TextUnit>
    <TextUnit id="1370" loc="15.117">ὅσσά τ' ἀπὸ γλυκερῶ μέλιτος τά τ' ἐν ὑγρῷ ἐλαίῳ,</TextUnit>
    <TextUnit id="1371" loc="15.118">πάντ' αὐτῷ πετεηνὰ καὶ ἑρπετὰ τεῖδε πάρεστι.</TextUnit>
    <TextUnit id="1372" loc="15.119">χλωραὶ δὲ σκιάδες μαλακῷ βρίθοντι ἀνήθῳ</TextUnit>
    <TextUnit id="1373" loc="15.120">δέδμανθ': οἱ δέ τε κῶροι ὑπερπωτῶνται ̓́Ερωτες,</TextUnit>
    <TextUnit id="1374" loc="15.121">οἷοι ἀηδονιδῆες ἀεξομενᾶν ἐπὶ δένδρων</TextUnit>
    <TextUnit id="1375" loc="15.122">πωτῶνται πτερύγων πειρώμενοι ὄζον ἀπ' ὄζω.</TextUnit>
    <TextUnit id="1376" loc="15.123">ὢ ἔβενος, ὢ χρυσός, ὢ ἐκ λευκῶ ἐλέφαντος</TextUnit>
    <TextUnit id="1377" loc="15.124">αἰετοὶ οἰνοχόον Κρονίδᾳ Διὶ παῖδα φέροντες.</TextUnit>
    <TextUnit id="1378" loc="15.125">πορφύρεοι δὲ τάπητες ἄνω μαλακώτεροι ὕπνω,</TextUnit>
    <TextUnit id="1379" loc="15.126">ἁ Μίλατος ἐρεῖ χὡ τὰν Σαμίαν κάτα βόσκων:</TextUnit>
    <TextUnit id="1380" loc="15.127">“ἔστρωται κλίνα τῷ ̓Αδώνιδι τῷ καλῷ ἄλλα.”</TextUnit>
    <TextUnit id="1381" loc="15.128">τὰν μὲν Κύπρις ἔχει, τὰν δ' ὁ ῥοδόπαχυς ̓́Αδωνις</TextUnit>
    <TextUnit id="1382" loc="15.129">ὀκτωκαιδεκέτης ἢ ἐννεακαίδεχ' ὁ γαμβρός.</TextUnit>
    <TextUnit id="1383" loc="15.130">οὐ κεντεῖ τὸ φίλαμ', ἔτι οἱ περὶ χείλεα πυρρά.</TextUnit>
    <TextUnit id="1384" loc="15.131">νῦν μὰν Κύπρις ἔχοισα τὸν αὐτᾶς χαιρέτω ἄνδρα:</TextUnit>
    <TextUnit id="1385" loc="15.132">ἀῶθεν δ' ἁμές νιν ἅμα δρόσῳ ἀθρόαι ἔξω</TextUnit>
    <TextUnit id="1386" loc="15.133">οἰσεῦμες ποτὶ κύματ' ἐπ' ἀιόνι πτύοντα,</TextUnit>
    <TextUnit id="1387" loc="15.134">λύσασαι δὲ κόμαν καὶ ἐπὶ σφυρὰ κόλπον ἀνεῖσαι</TextUnit>
    <TextUnit id="1388" loc="15.135">στήθεσι φαινομένοις λιγυρᾶς ἀρξώμεθ' ἀοιδᾶς:</TextUnit>
    <TextUnit id="1389" loc="15.136">̔́Ερπεις ὦ φίλ' ̓́Αδωνι καὶ ἐνθάδε κεἰς ̓Αχέροντα</TextUnit>
    <TextUnit id="1390" loc="15.137">ἡμιθέων, ὡς φαντί, μονώτατος. οὔτ' ̓Αγαμέμνων</TextUnit>
    <TextUnit id="1391" loc="15.138">τοῦτ' ἔπαθ', οὔτ' Αἴας ὁ μέγας βαρυμάνιος ἥρως,</TextUnit>
    <TextUnit id="1392" loc="15.139">οὔθ' ̔́Εκτωρ ̔Εκάβας ὁ γεραίτερος εἴκατι παίδων,</TextUnit>
    <TextUnit id="1393" loc="15.140">οὐ Πατροκλῆς, οὐ Πύρρος ἀπὸ Τροίας ἐπανελθών,</TextUnit>
    <TextUnit id="1394" loc="15.141">οὔθ' οἱ ἔτι πρότερον Λαπίθαι καὶ Δευκαλίωνες,</TextUnit>
    <TextUnit id="1395" loc="15.142">οὐ Πελοπηιάδαι τε καὶ ̓́Αργεος ἄκρα Πελασγοί:</TextUnit>
    <TextUnit id="1396" loc="15.143">ἵλαθι νῦν φίλ' ̓́Αδωνι, καὶ ἐς νέωτ' εὐθυμήσαις.</TextUnit>
    <TextUnit id="1397" loc="15.144">καὶ νῦν ἦνθες ̓́Αδωνι, καὶ ὅκκ' ἀφίκῃ, φίλος ἡξεῖς.</TextUnit>
    <TextUnit id="1398" loc="15.145">Πραξινόα, τὸ χρῆμα σοφώτερον ἁ θήλεια.</TextUnit>
    <TextUnit id="1399" loc="15.146">ὀλβία ὅσσα ἴσατι, πανολβία ὡς γλυκὺ φωνεῖ.</TextUnit>
    <TextUnit id="1400" loc="15.147">ὥρα ὅμως κεἰς οἶκον. ἀνάριστος Διοκλείδας.</TextUnit>
    <TextUnit id="1401" loc="15.148">χὡνὴρ ὄξος ἅπαν, πεινᾶντι δὲ μηδὲ ποτένθῃς.</TextUnit>
    <TextUnit id="1402" loc="15.149">χαῖρε ̓́Αδων ἀγαπητέ: καὶ ἐς χαίροντας ἀφίκευ.</TextUnit>
    <TextUnit id="1403" loc="16.1">αἰεὶ τοῦτο Διὸς κούραις μέλει, αἰὲν ἀοιδοῖς,</TextUnit>
    <TextUnit id="1404" loc="16.2">ὑμνεῖν ἀθανάτους, ὑμνεῖν ἀγαθῶν κλέα ἀνδρῶν.</TextUnit>
    <TextUnit id="1405" loc="16.3">Μοῦσαι μὲν θεαὶ ἐντί, θεοὺς θεαὶ ἀείδοντι:</TextUnit>
    <TextUnit id="1406" loc="16.4">ἄμμες δὲ βροτοὶ οἵδε, βροτοὺς βροτοὶ ἀείδωμεν.</TextUnit>
    <TextUnit id="1407" loc="16.5">τίς γὰρ τῶν ὁπόσοι γλαυκὰν ναίουσιν ὑπ' ἀῶ</TextUnit>
    <TextUnit id="1408" loc="16.6">ἡμετέρας Χάριτας πετάσας ὑποδέξεται οἴκῳ</TextUnit>
    <TextUnit id="1409" loc="16.7">ἀσπασίως, οὐδ' αὖθις ἀδωρήτους ἀποπέμψει;</TextUnit>
    <TextUnit id="1410" loc="16.8">αἱ δὲ σκυζόμεναι γυμνοῖς ποσὶν οἴκαδ' ἴασι,</TextUnit>
    <TextUnit id="1411" loc="16.9">πολλά με τωθάζοισαι, ὅ τ' ἀλιθίαν ὁδὸν ἦνθον,</TextUnit>
    <TextUnit id="1412" loc="16.10">ὀκνηραὶ δὲ πάλιν κενεᾶς ἐν πυθμένι χηλοῦ</TextUnit>
    <TextUnit id="1413" loc="16.11">ψυχροῖς ἐν γονάτεσσι κάρη μίμνοντι βαλοῖσαι,</TextUnit>
    <TextUnit id="1414" loc="16.12">ἔνθ' αἰεί σφισιν ἕδρα, ἐπὴν ἄπρηκτοι ἵκωνται.</TextUnit>
    <TextUnit id="1415" loc="16.13">τίς τῶν νῦν τοιόσδε; τίς εὖ εἰπόντα φιλήσει;</TextUnit>
    <TextUnit id="1416" loc="16.14">οὐκ οἶδ': οὐ γὰρ ἔτ' ἄνδρες ἐπ' ἔργμασιν ὡς πάρος ἐσθλοῖς</TextUnit>
    <TextUnit id="1417" loc="16.15">αἰνεῖσθαι σπεύδοντι, νενίκηνται δ' ὑπὸ κερδέων.</TextUnit>
    <TextUnit id="1418" loc="16.16">πᾶς δ' ὑπὸ κόλπῳ χεῖρας ἔχων πόθεν οἴσεται ἀθρεῖ</TextUnit>
    <TextUnit id="1419" loc="16.17">ἄργυρον, οὐδέ κεν ἰὸν ἀποτρίψας τινὶ δοίη,</TextUnit>
    <TextUnit id="1420" loc="16.18">ἀλλ' εὐθὺς μυθεῖται: “ἀπωτέρω ἢ γόνυ κνάμα:</TextUnit>
    <TextUnit id="1421" loc="16.19">αὐτῷ μοί τι γένοιτο: θεοὶ τιμῶσιν ἀοιδούς.</TextUnit>
    <TextUnit id="1422" loc="16.20">τίς δέ κεν ἄλλου ἀκούσαι; ἅλις πάντεσσιν ̔́Ομηρος.</TextUnit>
    <TextUnit id="1423" loc="16.21">οὗτος ἀοιδῶν λῷστος, ὃς ἐξ ἐμεῦ οἴσεται οὐδέν.”</TextUnit>
    <TextUnit id="1424" loc="16.22">δαιμόνιοι, τί δὲ κέρδος ὁ μυρίος ἔνδοθι χρυσὸς</TextUnit>
    <TextUnit id="1425" loc="16.23">κείμενος; οὐχ ἅδε πλούτου φρονέουσιν ὄνασις,</TextUnit>
    <TextUnit id="1426" loc="16.24">ἀλλὰ τὸ μὲν ψυχᾷ, τὸ δὲ καί τινι δοῦναι ἀοιδῶν:</TextUnit>
    <TextUnit id="1427" loc="16.25">πολλοὺς δ' εὖ ἔρξαι παῶν, πολλοὺς δὲ καὶ ἄλλων</TextUnit>
    <TextUnit id="1428" loc="16.26">ἀνθρώπων, αἰεὶ δὲ θεοῖς ἐπιβώμια ῥέζειν,</TextUnit>
    <TextUnit id="1429" loc="16.27">μηδὲ ξεινοδόκον κακὸν ἔμμεναι, ἀλλὰ τραπέζῃ</TextUnit>
    <TextUnit id="1430" loc="16.28">μειλίξαντ' ἀποπέμψαι, ἐπὴν ἐθέλωντι νέεσθαι,</TextUnit>
    <TextUnit id="1431" loc="16.29">Μουσάων δὲ μάλιστα τίειν ἱεροὺς ὑποφήτας,</TextUnit>
    <TextUnit id="1432" loc="16.30">ὄφρα καὶ εἰν ̓Αίδαο κεκρυμμένος ἐσθλὸς ἀκούσῃς,</TextUnit>
    <TextUnit id="1433" loc="16.31">μηδ' ἀκλεὴς μύρηαι ἐπὶ ψυχροῦ ̓Αχέροντος,</TextUnit>
    <TextUnit id="1434" loc="16.32">ὡσεί τις μακέλᾳ τετυλωμένος ἔνδοθι χεῖρας</TextUnit>
    <TextUnit id="1435" loc="16.33">ἀχὴν ἐκ πατέρων πενίην ἀκτήμονα κλαίων.</TextUnit>
    <TextUnit id="1436" loc="16.34">πολλοὶ ἐν ̓Αντιόχοιο δόμοις καὶ ἄνακτος ̓Αλεύα</TextUnit>
    <TextUnit id="1437" loc="16.35">ἁρμαλιὴν ἔμμηνον ἐμετρήσαντο πενέσται:</TextUnit>
    <TextUnit id="1438" loc="16.36">πολλοὶ δὲ Σκοπάδῃσιν ἐλαυνόμενοι ποτὶ σακοὺς</TextUnit>
    <TextUnit id="1439" loc="16.37">μόσχοι σὺν κεραῇσιν ἐμυκήσαντο βόεσσι,</TextUnit>
    <TextUnit id="1440" loc="16.38">μυρία δ' ἀμπεδίον Κραννώνιον ἐνδιάασκον</TextUnit>
    <TextUnit id="1441" loc="16.39">ποιμένες ἔκκριτα μῆλα φιλοξείνοισι Κρεώνδαις:</TextUnit>
    <TextUnit id="1442" loc="16.40">ἀλλ' οὔ σφιν τῶν ἦδος, ἐπεὶ γλυκὺν ἐξεκένωσαν</TextUnit>
    <TextUnit id="1443" loc="16.41">θυμὸν ἐς εὐρεῖαν σχεδίαν στυγνοῦ ̓Αχέροντος,</TextUnit>
    <TextUnit id="1444" loc="16.42">ἄμναστοι δὲ τὰ πολλὰ καὶ ὄλβια τῆνα λιπόντες</TextUnit>
    <TextUnit id="1445" loc="16.43">δειλοῖς ἐν νεκύεσσι μακροὺς αἰῶνας ἔκειντο,</TextUnit>
    <TextUnit id="1446" loc="16.44">εἰ μὴ κεῖνος ἀοιδὸς ὁ Κήιος αἰόλα φωνέων</TextUnit>
    <TextUnit id="1447" loc="16.45">βάρβιτον ἐς πολύχορδον ἐν ἀνδράσι θῆκ' ὀνομαστοὺς</TextUnit>
    <TextUnit id="1448" loc="16.46">ὁπλοτέροις, τιμᾶς δὲ καὶ ὠκέες ἔλλαχον ἵπποι,</TextUnit>
    <TextUnit id="1449" loc="16.47">οἵ σφισιν ἐξ ἱερῶν στεφανηφόροι ἦλθον ἀγώνων.</TextUnit>
    <TextUnit id="1450" loc="16.48">τίς δ' ἂν ἀριστῆας Λυκίων ποτέ, τίς κομόωντας</TextUnit>
    <TextUnit id="1451" loc="16.49">Πριαμίδας ἢ θῆλυν ἀπὸ χροιᾶς Κύκνον ἔγνω,</TextUnit>
    <TextUnit id="1452" loc="16.50">εἰ μὴ φυλόπιδας προτέρων ὕμνησαν ἀοιδοί;</TextUnit>
    <TextUnit id="1453" loc="16.51">οὐδ' ̓Οδυσεὺς ἑκατόν τε καὶ εἴκοσι μῆνας ἀλαθεὶς</TextUnit>
    <TextUnit id="1454" loc="16.52">πάντας ἐπ' ἀνθρώπους, ̓Αίδαν τ' εἰς ἔσχατον ἐλθὼν</TextUnit>
    <TextUnit id="1455" loc="16.53">ζωός, καὶ σπήλυγγα φυγὼν ὀλοοῖο Κύκλωπος,</TextUnit>
    <TextUnit id="1456" loc="16.54">δηναιὸν κλέος ἔσχεν, ἐσιγάθη δ' ἂν ὑφορβὸς</TextUnit>
    <TextUnit id="1457" loc="16.55">Εὔμαιος, καὶ βουσὶ Φιλοίτιος ἀμφ' ἀγελαίαις</TextUnit>
    <TextUnit id="1458" loc="16.56">ἔργον ἔχων, αὐτός τε περίσπλαγχνος Λαέρτης,</TextUnit>
    <TextUnit id="1459" loc="16.57">εἰ μή σφεας ὤνασαν ̓Ιάονος ἀνδρὸς ἀοιδαί.</TextUnit>
    <TextUnit id="1460" loc="16.58">̓Εκ Μοισᾶν ἀγαθὸν κλέος ἔρχεται ἀνθρώποισι,</TextUnit>
    <TextUnit id="1461" loc="16.59">χρήματα δὲ ζώοντες ἀμαλδύνουσι θανόντων.</TextUnit>
    <TextUnit id="1462" loc="16.60">ἀλλ' ἶσος γὰρ ὁ μόχθος ἐπ' ᾀόνι κύματα μετρεῖν,</TextUnit>
    <TextUnit id="1463" loc="16.61">ὅσς' ἄνεμος χέρσονδε μετὰ γλαυκᾶς ἁλὸς ὠθεῖ,</TextUnit>
    <TextUnit id="1464" loc="16.62">ἢ ὕδατι νίζειν θολερὰν διαειδέι πλίνθον,</TextUnit>
    <TextUnit id="1465" loc="16.63">καὶ φιλοκερδείᾳ βεβλαμμένον ἄνδρα παρελθεῖν.</TextUnit>
    <TextUnit id="1466" loc="16.64">χαιρέτω ὃς τοιοῦτος, ἀνάριθμος δέ οἱ εἰη</TextUnit>
    <TextUnit id="1467" loc="16.65">ἄργυρος, αἰεὶ δὲ πλεόνων ἔχοι ἵμερος αὐτόν.</TextUnit>
    <TextUnit id="1468" loc="16.66">αὐτὰρ ἐγὼ τιμήν τε καὶ ἀνθρώπων φιλότητα</TextUnit>
    <TextUnit id="1469" loc="16.67">πολλῶν ἡμιόνων τε καὶ ἵππων πρόσθεν ἑλοίμαν.</TextUnit>
    <TextUnit id="1470" loc="16.68">δίζημαι δ', ὅτινι θνατῶν κεχαρισμένος ἔνθω</TextUnit>
    <TextUnit id="1471" loc="16.69">σὺν Μοίσαις: χαλεπαὶ γὰρ ὁδοὶ τελέθουσιν ἀοιδοῖς</TextUnit>
    <TextUnit id="1472" loc="16.70">κουράων ἀπάνευθε Διὸς μέγα βουλεύοντος.</TextUnit>
    <TextUnit id="1473" loc="16.71">οὔπω μῆνας ἄγων ἔκαμ' οὐρανὸς οὐδ' ἐνιαυτούς:</TextUnit>
    <TextUnit id="1474" loc="16.72">πολλοὶ κινήσουσιν ἔτι τροχὸν ἅρματος ἵπποι:</TextUnit>
    <TextUnit id="1475" loc="16.73">ἔσσεται οὗτος ἀνήρ, ὃς ἐμεῦ κεχρήσετ' ἀοιδοῦ,</TextUnit>
    <TextUnit id="1476" loc="16.74">ῥέξας ἢ ̓Αχιλεὺς ὅσσον μέγας ἢ βαρὺς Αἴας</TextUnit>
    <TextUnit id="1477" loc="16.75">ἐν πεδίῳ Σιμόεντος, ὅθι Φρυγὸς ἠρίον ̓́Ιλου.</TextUnit>
    <TextUnit id="1478" loc="16.76">ἤδη νῦν Φοίνικες ὑπ' ἠελίῳ δύνοντι</TextUnit>
    <TextUnit id="1479" loc="16.77">οἰκεῦντες Λιβύας ἄκρον σφυρὸν ἐρρίγασιν.</TextUnit>
    <TextUnit id="1480" loc="16.78">ἤδη βαστάζουσι Συρακόσιοι μέσα δοῦρα</TextUnit>
    <TextUnit id="1481" loc="16.79">ἀχθόμενοι σακέεσσι βραχίονας ἰτεΐνοισιν:</TextUnit>
    <TextUnit id="1482" loc="16.80">ἐν δ' αὐτοῖς ̔Ιέρων προτέροις ἴσος ἡρώεσσι</TextUnit>
    <TextUnit id="1483" loc="16.81">ζώννυται, ἵππειαι δὲ κόρυν σκεπάουσιν ἔθειραι.</TextUnit>
    <TextUnit id="1484" loc="16.82">αἰ γὰρ Ζεῦ κύδιστε πάτερ καὶ πότνι' ̓Αθάνα</TextUnit>
    <TextUnit id="1485" loc="16.83">κούρη θ', ἣ σὺν ματρὶ πολυκλήρων ̓Εφυραίων</TextUnit>
    <TextUnit id="1486" loc="16.84">εἴληχας μέγα ἄστυ παρ' ὕδασι Λυσιμελείας,</TextUnit>
    <TextUnit id="1487" loc="16.85">ἐχθροὺς ἐκ νάσοιο κακὰ πέμψειεν ἀνάγκα</TextUnit>
    <TextUnit id="1488" loc="16.86">Σαρδόνιον κατὰ κῦμα, φίλων μόρον ἀγγέλλοντας</TextUnit>
    <TextUnit id="1489" loc="16.87">τέκνοις ἠδ' ἀλόχοισιν, ἀριθμητοὺς ἀπὸ πολλῶν:</TextUnit>
    <TextUnit id="1490" loc="16.88">ἄστεά τε προτέροισι πάλιν ναίοιτο πολίταις,</TextUnit>
    <TextUnit id="1491" loc="16.89">δυσμενέων ὅσα χεῖρες ἐλωβήσαντο κατάκρας:</TextUnit>
    <TextUnit id="1492" loc="16.90">ἀγροὺς δ' ἐργάζοιντο τεθαλότας: αἱ δ' ἀνάριθμοι</TextUnit>
    <TextUnit id="1493" loc="16.91">μήλων χιλιάδες βοτάνᾳ διαπιανθεῖσαι</TextUnit>
    <TextUnit id="1494" loc="16.92">ἀμπεδίον βληχοῖντο, βόες δ' ἀγελαδὸν ἐς αὖλιν</TextUnit>
    <TextUnit id="1495" loc="16.93">ἐρχόμεναι σκνιφαῖον ἐπισπεύδοιεν ὁδίταν:</TextUnit>
    <TextUnit id="1496" loc="16.94">νειοὶ δ' ἐκπονέοιντο ποτὶ σπόρον, ἁνίκα τέττιξ</TextUnit>
    <TextUnit id="1497" loc="16.95">ποιμένας ἐνδίους πεφυλαγμένος ἔνδοθι δένδρων</TextUnit>
    <TextUnit id="1498" loc="16.96">ἀχεῖ ἐν ἀκρεμόνεσσιν: ἀράχνια δ' εἰς ὅπλ' ἀράχναι</TextUnit>
    <TextUnit id="1499" loc="16.97">λεπτὰ διαστήσαιντο, βοᾶς δ' ἔτι μηδ' ὄνομ' εἴη.</TextUnit>
    <TextUnit id="1500" loc="16.98">ὑψηλὸν δ' ̔Ιέρωνι κλέος φορέοιεν ἀοιδοὶ</TextUnit>
    <TextUnit id="1501" loc="16.99">καὶ πόντου Σκυθικοῖο πέραν καὶ ὅθι πλατὺ τεῖχος</TextUnit>
    <TextUnit id="1502" loc="16.100">ἀσφάλτῳ δήσασα Σεμίραμις ἐμβασίλευεν.</TextUnit>
    <TextUnit id="1503" loc="16.101">εἷς μὲν ἐγώ, πολλοὺς δὲ Διὸς φιλέοντι καὶ ἄλλους</TextUnit>
    <TextUnit id="1504" loc="16.102">θυγατέρες, τοῖς πᾶσι μέλοι Σικελὰν ̓Αρέθοισαν</TextUnit>
    <TextUnit id="1505" loc="16.103">ὑμνεῖν σὺν λαοῖσι καὶ αἰχμητὰν ̔Ιέρωνα.</TextUnit>
    <TextUnit id="1506" loc="16.104">ὦ ̓Ετεόκλειοι θύγατρες θεαί, ὦ Μινύειον</TextUnit>
    <TextUnit id="1507" loc="16.105">̓Ορχομενὸν φιλέοισαι ἀπεχθόμενόν ποτε Θήβαις,</TextUnit>
    <TextUnit id="1508" loc="16.106">ἄκλητος μὲν ἔγωγε μένοιμί κεν, ἐς δὲ καλεύντων</TextUnit>
    <TextUnit id="1509" loc="16.107">θαρσήσας Μοίσαισι σὺν ἁμετέραισιν ἱκοίμαν.</TextUnit>
    <TextUnit id="1510" loc="16.108">καλλείψω δ' οὐδ' ὔμμε: τί γὰρ Χαρίτων ἀγαπητὸν</TextUnit>
    <TextUnit id="1511" loc="16.109">ἀνθρώποις ἀπάνευθεν; ἀεὶ Χαρίτεσσιν ἅμ' εἴην.</TextUnit>
    <TextUnit id="1512" loc="17.1">̓Εκ Διὸς ἀρχώμεσθα καὶ ἐς Δία λήγετε Μοῖσαι,</TextUnit>
    <TextUnit id="1513" loc="17.2">ἀθανάτων τὸν ἄριστον ἐπὴν αὐδῶμεν ἀοιδαῖς:</TextUnit>
    <TextUnit id="1514" loc="17.3">ἀνδρῶν δ' αὖ Πτολεμαῖος ἐνὶ πρώτοισι λεγέσθω</TextUnit>
    <TextUnit id="1515" loc="17.4">καὶ πύματος καὶ μέσσος: ὁ γὰρ προφερέστατος ἄλλων.</TextUnit>
    <TextUnit id="1516" loc="17.5">ἥρωες, τοὶ πρόσθεν ἀφ' ἡμιθέων ἐγένοντο,</TextUnit>
    <TextUnit id="1517" loc="17.6">ῥέξαντες καλὰ ἔργα σοφῶν ἐκύρησαν ἀοιδῶν:</TextUnit>
    <TextUnit id="1518" loc="17.7">αὐτὰρ ἐγὼ Πτολεμαῖον ἐπιστάμενος καλὰ εἰπεῖν</TextUnit>
    <TextUnit id="1519" loc="17.8">ὑμνήσαιμ': ὕμνοι δὲ καὶ ἀθανάτων γέρας αὐτῶν.</TextUnit>
    <TextUnit id="1520" loc="17.9">̓́Ιδαν ἐς πολύδενδρον ἀνὴρ ὑλατόμος ἐλθὼν</TextUnit>
    <TextUnit id="1521" loc="17.10">παπταίνει, παρεόντος ἄδην, πόθεν ἄρξεται ἔργου.</TextUnit>
    <TextUnit id="1522" loc="17.11">τί πρῶτον καταλέξω; ἐπεὶ πάρα μυρία εἰπεῖν,</TextUnit>
    <TextUnit id="1523" loc="17.12">οἷσι θεοὶ τὸν ἄριστον ἐτίμησαν βασιλήων.</TextUnit>
    <TextUnit id="1524" loc="17.13">̓Εκ πατέρων οἷος μὲν ἔην τελέσαι μέγα ἔργον</TextUnit>
    <TextUnit id="1525" loc="17.14">Λαγείδας Πτολεμαῖος, ὅτε φρεσὶν ἐγκατάθοιτο</TextUnit>
    <TextUnit id="1526" loc="17.15">βουλάν, ἃν οὐκ ἄλλος ἀνὴρ οἷός τε νοῆσαι.</TextUnit>
    <TextUnit id="1527" loc="17.16">τῆνον καὶ μακάρεσσι πατὴρ ὁμότιμον ἔθηκεν</TextUnit>
    <TextUnit id="1528" loc="17.17">ἀθανάτοις, καί οἱ χρύσεος δόμος ἐν Διὸς οἴκῳ</TextUnit>
    <TextUnit id="1529" loc="17.18">δέδμηται: παρὰ δ' αὐτὸν ̓Αλέξανδρος φίλα εἰδὼς</TextUnit>
    <TextUnit id="1530" loc="17.19">ἑδριάει, Πέρσαισι βαρὺς θεὸς αἰολομίτρας.</TextUnit>
    <TextUnit id="1531" loc="17.20">ἀντία δ' ̔Ηρακλῆος ἕδρα κενταυροφόνοιο</TextUnit>
    <TextUnit id="1532" loc="17.21">ἵδρυται στερεοῖο τετυγμένα ἐξ ἀδάμαντος:</TextUnit>
    <TextUnit id="1533" loc="17.22">ἔνθα σὐν ἄλλοισιν θαλίας ἔχει οὐρανίδαισι,</TextUnit>
    <TextUnit id="1534" loc="17.23">χαίρων υἱωνῶν περιώσιον υἱωνοῖσιν,</TextUnit>
    <TextUnit id="1535" loc="17.24">ὅττί σφεων Κρονίδης μελέων ἐξείλετο γῆρας,</TextUnit>
    <TextUnit id="1536" loc="17.25">ἀθάνατοι δὲ καλεῦνται ἑοὶ νέποδες γεγαῶτες.</TextUnit>
    <TextUnit id="1537" loc="17.26">ἄμφω γὰρ πρόγονός σφιν ὁ καρτερὸς ̔Ηρακλείδας,</TextUnit>
    <TextUnit id="1538" loc="17.27">ἀμφότεροι δ' ἀριθμεῦνται ἐς ἔσχατον ̔Ηρακλῆα.</TextUnit>
    <TextUnit id="1539" loc="17.28">τῷ καὶ ἐπεὶ δαίτηθεν ἴοι κεκορημένος ἤδη</TextUnit>
    <TextUnit id="1540" loc="17.29">νέκταρος εὐόδμοιο φίλας ἐς δῶμ' ἀλόχοιο,</TextUnit>
    <TextUnit id="1541" loc="17.30">τῷ μὲν τόξον ἔδωκεν ὑπωλένιόν τε φαρέτραν,</TextUnit>
    <TextUnit id="1542" loc="17.31">τῷ δὲ σιδάρειον σκύταλον κεχαραγμένον ὄζοις.</TextUnit>
    <TextUnit id="1543" loc="17.32">οἱ δ' εἰς ἀμβρόσιον θάλαμον λευκοσφύρου ̔́Ηβης</TextUnit>
    <TextUnit id="1544" loc="17.33">ὅπλα καὶ αὐτὸν ἄγουσι γενειήταν Διὸς υἱόν.</TextUnit>
    <TextUnit id="1545" loc="17.34">οἵα δ' ἐν πινυταῖσι περικλειτὰ Βερενίκα</TextUnit>
    <TextUnit id="1546" loc="17.35">ἔπρεπε θηλυτέραις, ὄφελος μέγα γειναμένοισι.</TextUnit>
    <TextUnit id="1547" loc="17.36">τᾷ μὲν Κύπρον ἔχοισα Διώνας πότνια κούρα</TextUnit>
    <TextUnit id="1548" loc="17.37">κόλπον ἐς εὐώδη ῥαδινὰς ἐσεμάξατο χεῖρας.</TextUnit>
    <TextUnit id="1549" loc="17.38">τῷ οὔπω τινὰ φαντὶ ἁδεῖν τόσον ἀνδρὶ γυναικῶν,</TextUnit>
    <TextUnit id="1550" loc="17.39">ὅσσόν περ Πτολεμαῖος ἑὴν ἐφίλησεν ἄκοιτιν.</TextUnit>
    <TextUnit id="1551" loc="17.40">ἦ μὰν ἀντεφιλεῖτο πολὺ πλέον: ὧδέ κε παισὶ</TextUnit>
    <TextUnit id="1552" loc="17.41">θαρσήσας σφετέροισιν ἐπιτρέποι οἶκον ἅπαντα,</TextUnit>
    <TextUnit id="1553" loc="17.42">ὁππότε κεν φιλέων βαίνῃ λέχος ἐς φιλεούσης.</TextUnit>
    <TextUnit id="1554" loc="17.43">ἀστόργου δὲ γυναικὸς ἐπ' ἀλλοτρίῳ νόος αἰεί,</TextUnit>
    <TextUnit id="1555" loc="17.44">ῥηίδιοι δὲ γοναί, τέκνα δ' οὐ ποτεοικότα πατρί.</TextUnit>
    <TextUnit id="1556" loc="17.45">κάλλει ἀριστεύουσα θεάων πότν' ̓Αφροδίτα,</TextUnit>
    <TextUnit id="1557" loc="17.46">σοὶ τήνα μεμέλητο: σέθεν δ' ἕνεκεν Βερενίκα</TextUnit>
    <TextUnit id="1558" loc="17.47">εὐειδὴς ̓Αχέροντα πολύστονον οὐκ ἐπέρασεν,</TextUnit>
    <TextUnit id="1559" loc="17.48">ἀλλά μιν ἁρπάξασα, πάροιθ' ἐπὶ νῆα κατελθεῖν</TextUnit>
    <TextUnit id="1560" loc="17.49">κυανέαν καὶ στυγνὸν ἀεὶ πορθμῆα καμόντων,</TextUnit>
    <TextUnit id="1561" loc="17.50">ἐς ναὸν κατέθηκας, ἑᾶς δ' ἀπεδάσσαο τιμᾶς.</TextUnit>
    <TextUnit id="1562" loc="17.51">πᾶσιν δ' ἤπιος ἥδε βροτοῖς μαλακοὺς μὲν ἔρωτας</TextUnit>
    <TextUnit id="1563" loc="17.52">προσπνείει, κούφας δὲ διδοῖ ποθέοντι μερίμνας.--</TextUnit>
    <TextUnit id="1564" loc="17.53">̓Αργεία κυάνοφρυ, σὺ λαοφόνον Διομήδεα</TextUnit>
    <TextUnit id="1565" loc="17.54">μισγομένα Τυδῆι τέκες, Καλυδώνιον ἄνδρα,</TextUnit>
    <TextUnit id="1566" loc="17.55">ἀλλὰ Θέτις βαθύκολπος ἀκοντιστὰν ̓Αχιλῆα</TextUnit>
    <TextUnit id="1567" loc="17.56">Αἰακίδᾳ Πηλῆι, σὲ δ' αἰχμητὰ Πτολεμαῖε</TextUnit>
    <TextUnit id="1568" loc="17.57">αἰχμητᾷ Πτολεμαίῳ ἀρίζηλος Βερενίκα.</TextUnit>
    <TextUnit id="1569" loc="17.58">καί σε Κόως ἀτίταλλε βρέφος νεογιλλὸν ἐόντα,</TextUnit>
    <TextUnit id="1570" loc="17.59">δεξαμένα παρὰ ματρός, ὅτε πρώταν ἴδες ἀῶ.</TextUnit>
    <TextUnit id="1571" loc="17.60">ἔνθα γὰρ Εἰλείθυιαν ἐβώσατο λυσίζωνον</TextUnit>
    <TextUnit id="1572" loc="17.61">̓Αντιγόνας θυγάτηρ βεβαρημένα ὠδίνεσσιν:</TextUnit>
    <TextUnit id="1573" loc="17.62">ἡ δέ οἱ εὐμενέοισα παρίστατο, κὰδ δ' ἄρα πάντων</TextUnit>
    <TextUnit id="1574" loc="17.63">νωδυνίαν κατέχευε μελῶν: ὁ δὲ πατρὶ ἐοικὼς</TextUnit>
    <TextUnit id="1575" loc="17.64">παῖς ἀγαπητὸς ἔγεντο. Κόως δ' ὀλόλυξεν ἰδοῖσα,</TextUnit>
    <TextUnit id="1576" loc="17.65">φᾶ δὲ καθαπτομένα βρέφεος χείρεσσι φίλῃσιν:</TextUnit>
    <TextUnit id="1577" loc="17.66">“̓́Ολβιε κοῦρε γένοιο, τίοις δέ με τόσσον, ὅσον περ</TextUnit>
    <TextUnit id="1578" loc="17.67">Δᾶλον ἐτίμησεν κυανάμπυκα Φοῖβος ̓Απόλλων:</TextUnit>
    <TextUnit id="1579" loc="17.68">ἐν δὲ μιᾷ τιμᾷ Τρίοπον καταθεῖο κολώναν,</TextUnit>
    <TextUnit id="1580" loc="17.69">ἶσον Δωριέεεσσι νέμων γέρας ἐγγὺς ἐοῦσιν.”</TextUnit>
    <TextUnit id="1581" loc="17.70">ἶσον καὶ ̔Ρήναιαν ἄναξ ἐφίλησεν ̓Απόλλων.</TextUnit>
    <TextUnit id="1582" loc="17.71">̔̀Ως ἄρα νᾶσος ἔειπεν: ὁ δ' ὑψόθεν ἔκλαγε φωνᾷ</TextUnit>
    <TextUnit id="1583" loc="17.72">ἐς τρὶς ἀπὸ νεφέων μέγας αἰετὸς αἴσιος ὄρνις.</TextUnit>
    <TextUnit id="1584" loc="17.73">Ζηνός που τόδε σᾶμα. Διὶ Κρονίωνι μέλοντι</TextUnit>
    <TextUnit id="1585" loc="17.74">αἰδοῖοι βασιλῆες: ὁ δ' ἔξοχος, ὅν κε φιλήσῃ</TextUnit>
    <TextUnit id="1586" loc="17.75">γεινόμενον τὰ πρῶτα: πολὺς δέ οἱ ὄλβος ὀπαδεῖ,</TextUnit>
    <TextUnit id="1587" loc="17.76">πολλᾶς δὲ κρατέει γαίας, πολλᾶς δὲ θαλάσσας.</TextUnit>
    <TextUnit id="1588" loc="17.77">μυρίαι ἄπειροί τε καὶ ἔθνεα μυρία φωτῶν</TextUnit>
    <TextUnit id="1589" loc="17.78">λήιον ἀλδήσκουσιν ὀφελλόμεναι Διὸς ὄμβρῳ:</TextUnit>
    <TextUnit id="1590" loc="17.79">ἀλλ' οὔτις τόσα φύει, ὅσα χθαμαλὰ Αἴγυπτος,</TextUnit>
    <TextUnit id="1591" loc="17.80">Νεῖλος ἀναβλύζων διερὰν ὅτε βώλακα θρύπτει.</TextUnit>
    <TextUnit id="1592" loc="17.81">οὐδέ τις ἄστεα τόσσα βροτῶν ἔχει ἔργα δαέντων.</TextUnit>
    <TextUnit id="1593" loc="17.82">τρεῖς μέν οἱ πολίων ἑκατοντάδες ἐνδέδμηνται,</TextUnit>
    <TextUnit id="1594" loc="17.83">τρεῖς δ' ἄρα χιλιάδες τρισσαῖς ἐπὶ μυριάδεσσι,</TextUnit>
    <TextUnit id="1595" loc="17.84">δοιαὶ δὲ τριάδες, μετὰ δέ σφισιν ἐννεάδες τρεῖς:</TextUnit>
    <TextUnit id="1596" loc="17.85">τῶν πάντων Πτολεμαῖος ἀλήνωρ ἐμβασιλεύει.</TextUnit>
    <TextUnit id="1597" loc="17.86">καὶ μὴν Φοινίκας ἀποτέμνεται ̓Αρραβίας τε</TextUnit>
    <TextUnit id="1598" loc="17.87">καὶ Συρίας Λιβύας τε κελαινῶν τ' Αἰθιοπήων.</TextUnit>
    <TextUnit id="1599" loc="17.88">Παμφύλοισί τε πᾶσι καὶ αἰχμηταῖς Κιλίκεσσι</TextUnit>
    <TextUnit id="1600" loc="17.89">σαμαίνει, Λυκίοις τε φιλοπτολέμοισί τε Καρσί,</TextUnit>
    <TextUnit id="1601" loc="17.90">καὶ νάσοις Κυκλάδεσσιν, ἐπεί οἱ νᾶες ἄρισται</TextUnit>
    <TextUnit id="1602" loc="17.91">πόντον ἐπιπλώοντι, θάλασσα δὲ πᾶσα καὶ αἶα</TextUnit>
    <TextUnit id="1603" loc="17.92">καὶ ποταμοὶ κελάδοντες ἀνάσσονται Πτολεμαίῳ.</TextUnit>
    <TextUnit id="1604" loc="17.93">πολλοὶ δ' ἱππῆες, πολλοὶ δέ μιν ἀσπιδιῶται.</TextUnit>
    <TextUnit id="1605" loc="17.94">χαλκῷ μαρμαίροντι σεσαγμένοι ἀμφαγέρονται.</TextUnit>
    <TextUnit id="1606" loc="17.95">ὄλβῳ μὲν πάντάς κε καταβρίθοι βασιλῆας:</TextUnit>
    <TextUnit id="1607" loc="17.96">τόσσον ἐπ' ἆμαρ ἕκαστον ἐς ἀφνεὸν ἔρχεται οἶκον</TextUnit>
    <TextUnit id="1608" loc="17.97">πάντοθε. λαοὶ δ' ἔργα περιστέλλουσιν ἕκηλοι.</TextUnit>
    <TextUnit id="1609" loc="17.98">οὐ γάρ τις δηίων πολυκήτεα Νεῖλον ὑπερβὰς</TextUnit>
    <TextUnit id="1610" loc="17.99">πεζὸς ἐν ἀλλοτρίαισι βοὰν ἐστάσατο κώμαις,</TextUnit>
    <TextUnit id="1611" loc="17.100">οὐδέ τις αἰγιαλόνδε θοᾶς ἐξάλατο ναὸς</TextUnit>
    <TextUnit id="1612" loc="17.101">θωρηχθεὶς ἐπὶ βουσὶν ἀνάρσιος Αἰγυπτίῃσι:</TextUnit>
    <TextUnit id="1613" loc="17.102">τοῖος ἀνὴρ πλατέεσσιν ἐνίδρυται πεδίοισι</TextUnit>
    <TextUnit id="1614" loc="17.103">ξανθοκόμας Πτολεμαῖος, ἐπιστάμενος δόρυ πάλλειν,</TextUnit>
    <TextUnit id="1615" loc="17.104">ᾧ ἐπὶ πάγχυ μέλει πατρώια πάντα φυλάσσειν</TextUnit>
    <TextUnit id="1616" loc="17.105">οἷ' ἀγαθῷ βασιλῆι, τὰ δὲ κτεατίζεται αὐτός.</TextUnit>
    <TextUnit id="1617" loc="17.106">οὐ μὰν ἀχρεῖός γε δόμῳ ἐνὶ πίονι χρυσὸς</TextUnit>
    <TextUnit id="1618" loc="17.107">μυρμάκων ἅτε πλοῦτος ἀεὶ κέχυται μογεόντων:</TextUnit>
    <TextUnit id="1619" loc="17.108">ἀλλὰ πολὺν μὲν ἔχοντι θεῶν ἐρικυδέες οἶκοι,</TextUnit>
    <TextUnit id="1620" loc="17.109">αἰὲν ἀπαρχομένοιο σὺν ἄλλοισιν γεράεσσι,</TextUnit>
    <TextUnit id="1621" loc="17.110">πολλὸν δ' ἰφθίμοισι δεδώρηται βασιλεῦσι,</TextUnit>
    <TextUnit id="1622" loc="17.111">πολλὸν δὲ πτολίεσσι, πολὺν δ' ἀγαθοῖσιν ἑταίροις.</TextUnit>
    <TextUnit id="1623" loc="17.112">οὐδὲ Διωνύσου τις ἀνὴρ ἱεροὺς κατ' ἀγῶνας</TextUnit>
    <TextUnit id="1624" loc="17.113">ἵκετ' ἐπιστάμενος λιγυρὰν ἀναμέλψαι ἀοιδάν,</TextUnit>
    <TextUnit id="1625" loc="17.114">ᾧ οὐ δωτίναν ἀντάξιον ὤπασε τέχνας.</TextUnit>
    <TextUnit id="1626" loc="17.115">Μουσάων δ' ὑποφῆται ἀείδοντι Πτολεμαῖον</TextUnit>
    <TextUnit id="1627" loc="17.116">ἀντ' εὐεργεσίας. τί δὲ κάλλιον ἀνδρί κεν εἴη</TextUnit>
    <TextUnit id="1628" loc="17.117">ὀλβίῳ ἢ κλέος ἐσθλὸν ἐν ἀνθρώποισιν ἀρέσθαι;</TextUnit>
    <TextUnit id="1629" loc="17.118">τοῦτο καὶ ̓Ατρείδαισι μένει: τὰ δὲ μυρία τῆνα,</TextUnit>
    <TextUnit id="1630" loc="17.119">ὅσσα μέγαν Πριάμοιο δόμον κτεάτισσαν ἑλόντες,</TextUnit>
    <TextUnit id="1631" loc="17.120">ἀέρι πᾳ κέκρυπται, ὅθεν πάλιν οὐκέτι νόστος:</TextUnit>
    <TextUnit id="1632" loc="17.121">μοῦνος δὲ προτέρων τε καὶ ὧν ἔτι θερμὰ κονία</TextUnit>
    <TextUnit id="1633" loc="17.122">στειβομένα καθύπερθε ποδῶν ἐκμάσσεται ἴχνη,</TextUnit>
    <TextUnit id="1634" loc="17.123">ματρὶ φίλᾳ καὶ πατρὶ θυώδεας εἵσατο ναούς:</TextUnit>
    <TextUnit id="1635" loc="17.124">ἐν δ' αὐτοὺς χρυσῷ περικαλλέας ἠδ' ἐλέφαντι</TextUnit>
    <TextUnit id="1636" loc="17.125">ἵδρυται πάντεσσιν ἐπιχθονίοισιν ἀρωγούς.</TextUnit>
    <TextUnit id="1637" loc="17.126">πολλὰ δὲ πιανθέντα βοῶν ὅγε μηρία καίει</TextUnit>
    <TextUnit id="1638" loc="17.127">μησὶ περιπλομένοισιν ἐρευθομένων ἐπὶ βωμῶν,</TextUnit>
    <TextUnit id="1639" loc="17.128">αὐτός τ' ἰφθίμα τ' ἄλοχος, τᾶς οὔτις ἀρείων</TextUnit>
    <TextUnit id="1640" loc="17.129">νυμφίον ἐν μεγάροισι γυνὰ περιβάλλετ' ἀγοστῷ,</TextUnit>
    <TextUnit id="1641" loc="17.130">ἐκ θυμοῦ στέργοισα κασίγνητόν τε πόσιν τε.</TextUnit>
    <TextUnit id="1642" loc="17.131">ὧδε καὶ ἀθανάτων ἱερὸς γάμος ἐξετελέσθη,</TextUnit>
    <TextUnit id="1643" loc="17.132">οὓς τέκετο κρείουσα ̔Ρέα βασιλῆας ̓Ολύμπου:</TextUnit>
    <TextUnit id="1644" loc="17.133">ἓν δὲ λέχος στόρνυσιν ἰαύειν Ζηνὶ καὶ ̔́Ηρῃ</TextUnit>
    <TextUnit id="1645" loc="17.134">χεῖρας φοιβήσασα μύροις ἔτι παρθένος ͂̓Ιρις.</TextUnit>
    <TextUnit id="1646" loc="17.135">χαῖρε ἄναξ Πτολεμαῖε: σέθεν δ' ἐγὼ ἶσα καὶ ἄλλων</TextUnit>
    <TextUnit id="1647" loc="17.136">μνάσομαι ἡμιθέων, δοκέω δ' ἔπος οὐκ ἀπόβλητον</TextUnit>
    <TextUnit id="1648" loc="17.137">φθέγξομαι ἐσσομένοις: ἀρετήν γε μὲν ἐκ Διὸς αἰτεῦ.</TextUnit>
    <TextUnit id="1649" loc="18.1">̓́Εν ποκ' ἄρα Σπάρτᾳ ξανθότριχι πὰρ Μενελάῳ</TextUnit>
    <TextUnit id="1650" loc="18.2">παρθενικαὶ θάλλοντα κόμαις ὑάκινθον ἔχοισαι</TextUnit>
    <TextUnit id="1651" loc="18.3">πρόσθε νεογράπτω θαλάμω χορὸν ἐστάσαντο,</TextUnit>
    <TextUnit id="1652" loc="18.4">δώδεκα ταὶ πρᾶται πόλιος, μέγα χρῆμα Λακαινᾶν,</TextUnit>
    <TextUnit id="1653" loc="18.5">ἁνίκα Τυνδαριδᾶν κατεδέξατο τὰν ἀγαπητὰν</TextUnit>
    <TextUnit id="1654" loc="18.6">μναστεύσας ̔Ελέναν ὁ νεώτερος ̓Ατρέος υἱός.</TextUnit>
    <TextUnit id="1655" loc="18.7">ἄειδον δ' ἄρα πᾶσαι ἐς ἓν μέλος ἐγκροτέοισαι</TextUnit>
    <TextUnit id="1656" loc="18.8">ποσσὶ περιπλέκτοις, ὑπὸ δ' ἴαχε δῶμ' ὑμεναίῳ.</TextUnit>
    <TextUnit id="1657" loc="18.9">οὕτω δὴ πρωιζὲ κατέδραθες ὦ φίλε γαμβρέ;</TextUnit>
    <TextUnit id="1658" loc="18.10">ἦ ῥά τις ἐσσὶ λίαν βαρυγούνατος; ἦ ῥα φίλυπνος;</TextUnit>
    <TextUnit id="1659" loc="18.11">ἦ ῥα πολύν τιν' ἔπινες, ὅτ' εἰς εὐνὰν κατεβάλλευ;</TextUnit>
    <TextUnit id="1660" loc="18.12">εὕδειν μὰν σπεύδοντα καθ' ὥραν αὐτὸν ἐχρῆν τυ,</TextUnit>
    <TextUnit id="1661" loc="18.13">παῖδα δ' ἐᾶν σὺν παισὶ φιλοστόργῳ παρὰ ματρὶ</TextUnit>
    <TextUnit id="1662" loc="18.14">παίσδειν ἐς βαθὺν ὄρθρον, ἐπεὶ καὶ ἔνας καὶ ἐς ἀῶ</TextUnit>
    <TextUnit id="1663" loc="18.15">κεἰς ἔτος ἐξ ἔτεος Μενέλαε τεὰ νυὸς ἅδε.</TextUnit>
    <TextUnit id="1664" loc="18.16">ὄλβιε γάμβρ', ἀγαθός τις ἐπέπταρεν ἐρχομένῳ τοι</TextUnit>
    <TextUnit id="1665" loc="18.17">ἐς Σπάρταν, ἅπερ ὥλλοι ἀριστέες, ὡς ἀνύσαιο.</TextUnit>
    <TextUnit id="1666" loc="18.18">μοῦνος ἐν ἡμιθέοις Κρονίδαν Δία πενθερὸν ἑξεῖς.</TextUnit>
    <TextUnit id="1667" loc="18.19">Ζανός τοι θυγάτηρ ὑπὸ τὰν μίαν ἵκετο χλαῖναν,</TextUnit>
    <TextUnit id="1668" loc="18.20">οἵα ̓Αχαιιάδων γαῖαν πατεῖ οὐδὲ μί' ἄλλα.</TextUnit>
    <TextUnit id="1669" loc="18.21">ἦ μέγα κέν τι τέκοιτ', εἰ ματέρι τίκτοι ὁμοῖον.</TextUnit>
    <TextUnit id="1670" loc="18.22">ἄμμες δ' αἱ πᾶσαι συνομάλικες, αἷς δρόμος ωὑτός</TextUnit>
    <TextUnit id="1671" loc="18.23">χρισαμέναις ἀνδριστὶ παρ' Εὐρώταο λοετροῖς,</TextUnit>
    <TextUnit id="1672" loc="18.24">τετράκις ἑξήκοντα κόραι, θῆλυς νεολαία,</TextUnit>
    <TextUnit id="1673" loc="18.25">τᾶν οὐδέν τις ἄμωμος, ἐπεί χ' ̔Ελένᾳ παρισωθῇ.</TextUnit>
    <TextUnit id="1674" loc="18.26">̓Αὼς ἀντέλλοισα καλὸν διέφανε πρόσωπον,</TextUnit>
    <TextUnit id="1675" loc="18.27">πότνια νὺξ τό τε λευκὸν ἔαρ χειμῶνος ἀνέντος:</TextUnit>
    <TextUnit id="1676" loc="18.28">ὧδε καὶ ἁ χρυσέα ̔Ελένα διαφαίνετ' ἐν ἁμῖν.</TextUnit>
    <TextUnit id="1677" loc="18.29">πιείρᾳ μέγα λᾷον ἀνέδραμε κόσμος ἀρούρᾳ</TextUnit>
    <TextUnit id="1678" loc="18.30">ἢ κάπῳ κυπάρισσος ἢ ἅρματι Θεσσαλὸς ἵππος:</TextUnit>
    <TextUnit id="1679" loc="18.31">ὧδε καὶ ἁ ῥοδόχρως ̔Ελένα Λακεδαίμονι κόσμος.</TextUnit>
    <TextUnit id="1680" loc="18.32">οὔτέ τις ἐκ ταλάρω πανίσδεται ἔργα τοιαῦτα,</TextUnit>
    <TextUnit id="1681" loc="18.33">οὔτ' ἐνὶ δαιδαλέῳ πυκινώτερον ἄτριον ἱστῷ</TextUnit>
    <TextUnit id="1682" loc="18.34">κερκίδι συμπλέξασα μακρῶν ἔταμ' ἐκ κελεόντων.</TextUnit>
    <TextUnit id="1683" loc="18.35">οὐ μὰν οὐδὲ λύραν τις ἐπίσταται ὧδε κροτῆσαι</TextUnit>
    <TextUnit id="1684" loc="18.36">̓́Αρτεμιν ἀείδοισα καὶ εὐρύστερνον ̓Αθάναν,</TextUnit>
    <TextUnit id="1685" loc="18.37">ὡς ̔Ελένα, τᾶς πάντες ἐπ' ὄμμασιν ἵμεροι ἐντί.</TextUnit>
    <TextUnit id="1686" loc="18.38">ὦ καλὰ ὦ χαρίεσσα κόρα, τὺ μὲν οἰκέτις ἤδη,</TextUnit>
    <TextUnit id="1687" loc="18.39">ἄμμες δ' ἐς δρόμον ἦρι καὶ ἐς λειμώνια φύλλα</TextUnit>
    <TextUnit id="1688" loc="18.40">ἑρψοῦμες στεφάνως δρεψούμεναι ἁδὺ πνέοντας,</TextUnit>
    <TextUnit id="1689" loc="18.41">πολλὰ τεοῦς ̔Ελένα μεμναμέναι ὡς γαλαθηναὶ</TextUnit>
    <TextUnit id="1690" loc="18.42">ἄρνες γειναμένας ὄιος μαστὸν ποθέοισαι.</TextUnit>
    <TextUnit id="1691" loc="18.43">πρᾶταί τοι στέφανον λωτῶ χαμαὶ αὐξομένοιο</TextUnit>
    <TextUnit id="1692" loc="18.44">πλέξασαι σκιερὰν καταθήσομεν ἐς πλατάνιστον,</TextUnit>
    <TextUnit id="1693" loc="18.45">πρᾶται δ' ἀργυρέας ἐξ ὄλπιδος ὑγρὸν ἄλειφαρ</TextUnit>
    <TextUnit id="1694" loc="18.46">λαζύμεναι σταξεῦμες ὑπὸ σκιερὰν πλατάνιστον:</TextUnit>
    <TextUnit id="1695" loc="18.47">γράμματα δ' ἐν φλοιῷ γεγράψεται, （ὡς παριών τις</TextUnit>
    <TextUnit id="1696" loc="18.48">ἀννείμῃ,） δωριστί: σέβου μ': ̔Ελένας φυτὸν εἰμί.</TextUnit>
    <TextUnit id="1697" loc="18.49">χαίροις ὦ νύμφα, χαίροις εὐπένθερε γαμβρέ.</TextUnit>
    <TextUnit id="1698" loc="18.50">Λατὼ μὲν δοίη, Λατὼ κουροτρόφος ὔμμιν</TextUnit>
    <TextUnit id="1699" loc="18.51">εὐτεκνίαν, Κύπρις δέ, θεὰ Κύπρις ἶσον ἔρασθαι</TextUnit>
    <TextUnit id="1700" loc="18.52">ἀλλάλων, Ζεὺς δέ, Κρονίδας Ζεὺς ἄφθιτον ὄλβον,</TextUnit>
    <TextUnit id="1701" loc="18.53">ὡς ἐξ εὐπατριδᾶν εἰς εὐπατρίδας πάλιν ἔνθῃ.</TextUnit>
    <TextUnit id="1702" loc="18.54">εὕδετ' ἐς ἀλλάλων στέρνον φιλότητα πνέοντες</TextUnit>
    <TextUnit id="1703" loc="18.55">καὶ πόθον, ἔγρεσθαι δὲ πρὸς ἀῶ μἠπιλάθησθε.</TextUnit>
    <TextUnit id="1704" loc="18.56">νεύμεθα κἄμμες ἐς ὄρθρον, ἐπεί κα πρᾶτος ἀοιδὸς</TextUnit>
    <TextUnit id="1705" loc="18.57">ἐξ εὐνᾶς κελαδήσῃ ἀνασχὼν εὔτριχα δειράν.</TextUnit>
    <TextUnit id="1706" loc="18.58">̔Υμὴν ὦ ̔Υμέναιε, γάμῳ ἐπὶ τῷδε χαρείης.</TextUnit>
    <TextUnit id="1707" loc="19.1">τὸν κλέπταν πότ' ̓́Ερωτα κακὰ κέντασε μέλισσα</TextUnit>
    <TextUnit id="1708" loc="19.2">κηρίον ἐκ σίμβλων συλεύμενον, ἄκρα δὲ χειρῶν</TextUnit>
    <TextUnit id="1709" loc="19.3">δάκτυλα πάνθ' ὑπένυξεν. ὁ δ' ἄλγεε καὶ χέρ' ἐφύση</TextUnit>
    <TextUnit id="1710" loc="19.4">καὶ τὰν γᾶν ἐπάταξε καὶ ἅλατο, τᾷ δ' ̓Αφροδίτᾳ</TextUnit>
    <TextUnit id="1711" loc="19.5">δεῖξεν τὰν ὀδύναν καὶ μέμφετο, ὅττί γε τυτθὸν</TextUnit>
    <TextUnit id="1712" loc="19.6">θηρίον ἐστὶ μέλισσα καὶ ἁλίκα τραύματα ποιεῖ.</TextUnit>
    <TextUnit id="1713" loc="19.7">χἁ μάτηρ γελάσασα: τί δ'; οὐκ ἴσος ἐσσὶ μελίσσαις;</TextUnit>
    <TextUnit id="1714" loc="19.8">ὡς τυτθὸς μὲν ἔφυς, τὰ δὲ τραύματα χἁλίκα ποιεῖς.</TextUnit>
    <TextUnit id="1715" loc="20.1">Εὐνείκα μ' ἐγέλαξε θέλοντά μιν ἁδὺ φιλῆσαι,</TextUnit>
    <TextUnit id="1716" loc="20.2">καί μ' ἐπικερτομέοισα τάδ' ἔννεπεν: “ἔρρ' ἀπ' ἐμεῖο.</TextUnit>
    <TextUnit id="1717" loc="20.3">βουκόλος ὢν ἐθέλεις με κύσαι τάλαν; οὐ μεμάθηκα</TextUnit>
    <TextUnit id="1718" loc="20.4">ἀγροίκως φιλέειν, ἀλλ' ἀστικὰ χείλεα θλίβειν.</TextUnit>
    <TextUnit id="1719" loc="20.5">μή τύ γέ μευ κύσσῃς τὸ καλὸν στόμα μηδ' ἐν ὀνείροις.</TextUnit>
    <TextUnit id="1720" loc="20.6">οἷα βλέπεις, ὁπποῖα λαλεῖς, ὡς ἄγρια παίσδεις,</TextUnit>
    <TextUnit id="1721" loc="20.7">ὡς τρυφέρ' αἰκάλλεις, ὡς κωτίλα ῥήματα φράσδεις:</TextUnit>
    <TextUnit id="1722" loc="20.8">ὡς μαλακὸν τὸ γένειον ἔχεις, ὡς ἁδέα χαίταν.</TextUnit>
    <TextUnit id="1723" loc="20.9">χείλεά τοι νοσέοντι, χέρες δέ τοι ἐντὶ μέλαιναι,</TextUnit>
    <TextUnit id="1724" loc="20.10">καὶ κακὸν ἐξόσδεις. ἀπ' ἐμεῦ φύγε, μή με μολύνῃς.”</TextUnit>
    <TextUnit id="1725" loc="20.11">τοιάδε μυθίζοισα τρὶς εἰς ἑὸν ἔπτυσε κόλπον,</TextUnit>
    <TextUnit id="1726" loc="20.12">καί μ' ἀπὸ τᾶς κεφαλᾶς ποτὶ τὼ πόδε συνεχὲς εἶδε</TextUnit>
    <TextUnit id="1727" loc="20.13">χείλεσι μυχθίζοισα καὶ ὄμμασι λοξὰ βλέποισα,</TextUnit>
    <TextUnit id="1728" loc="20.14">καὶ πολὺ τᾷ μορφᾷ θηλύνετο, καί τι σεσαρὸς</TextUnit>
    <TextUnit id="1729" loc="20.15">καὶ σοβαρόν μ' ἐγέλαξεν. ἐμοὶ δ' ἄφαρ ἔζεσεν αἷμα,</TextUnit>
    <TextUnit id="1730" loc="20.16">καὶ χρόα φοινίχθην ὑπὸ τὤλγεος ὡς ῥόδον ἕρσᾳ.</TextUnit>
    <TextUnit id="1731" loc="20.17">χἁ μὲν ἔβα με λιποῖσα: φέρω δ' ὑποκάρδιον ὀργάν,</TextUnit>
    <TextUnit id="1732" loc="20.18">ὅττί με τὸν χαρίεντα κακὰ μωμήσαθ' ἑταίρα.</TextUnit>
    <TextUnit id="1733" loc="20.19">ποιμένες, εἴπατέ μοι τὸ κρήγυον: οὐ καλὸς ἐμμί;</TextUnit>
    <TextUnit id="1734" loc="20.20">ἆρά τις ἐξαπίνας με θεὸς βροτὸν ἄλλον ἔτευξε;</TextUnit>
    <TextUnit id="1735" loc="20.21">καὶ γὰρ ἐμοὶ τὸ πάροιθεν ἐπάνθεεν ἁδύ τι κάλλος</TextUnit>
    <TextUnit id="1736" loc="20.22">ὡς κισσὸς ποτὶ πρέμνον, ἐμὰν δ' ἐπύκαζεν ὑπήναν,</TextUnit>
    <TextUnit id="1737" loc="20.23">χαῖται δ' οἷα σέλινα περὶ κροτάφοισι κέχυντο,</TextUnit>
    <TextUnit id="1738" loc="20.24">καὶ λευκὸν τὸ μέτωπον ἐπ' ὀφρύσι λάμπε μελαίναις:</TextUnit>
    <TextUnit id="1739" loc="20.25">ὄμματά μοι γλαυκᾶς χαροπώτερα πολλὸν ̓Αθάνας,</TextUnit>
    <TextUnit id="1740" loc="20.26">καὶ στόμα δ' αὖ πακτᾶς γλυκερώτερον, ἐκ στομάτων δὲ</TextUnit>
    <TextUnit id="1741" loc="20.27">ἔρρεέ μοι φωνὰ γλυκερωτέρα ἢ μέλι κηρῶ.</TextUnit>
    <TextUnit id="1742" loc="20.28">ἁδὺ δέ μοι τὸ μέλισμα, καὶ ἢν σύριγγι μελίσδω,</TextUnit>
    <TextUnit id="1743" loc="20.29">κἢν αὐλῷ δονέω, κἢν δώνακι, κἢν πλαγιαύλῳ.</TextUnit>
    <TextUnit id="1744" loc="20.30">καὶ πᾶσαι καλόν με κατ' ὤρεα φαντὶ γυναῖκες,</TextUnit>
    <TextUnit id="1745" loc="20.31">καὶ πᾶσαί με φιλεῦντι: τὰ δ' ἀστικά μ' οὐκ ἐφίλασεν,</TextUnit>
    <TextUnit id="1746" loc="20.32">ἀλλ' ὅτι βουκόλος ἐμμὶ παρέδραμε κοὔποτ' ἀκούει,</TextUnit>
    <TextUnit id="1747" loc="20.33">ὡς ὁ καλὸς Διόνυσος ἐν ἄγκεσι πόρτιν ἔλαυνεν:</TextUnit>
    <TextUnit id="1748" loc="20.34">οὐκ ἔγνω δ', ὅτι Κύπρις ἐπ' ἀνέρι μήνατο βούτᾳ</TextUnit>
    <TextUnit id="1749" loc="20.35">καὶ Φρυγίοις ἐνόμευσεν ἐν ὤρεσι καὶ τὸν ̓́Αδωνιν</TextUnit>
    <TextUnit id="1750" loc="20.36">ἐν δρυμοῖσι φίλασε καὶ ἐν δρυμοῖσιν ἔκλαυσεν.</TextUnit>
    <TextUnit id="1751" loc="20.37">̓Ενδυμίων δὲ τίς ἦν; οὐ βουκόλος; ὅν γε Σελάνα</TextUnit>
    <TextUnit id="1752" loc="20.38">βουκολέοντα φίλασεν, ἀπ' Οὐλύμπω δὲ μολοῖσα</TextUnit>
    <TextUnit id="1753" loc="20.39">λάθριον ἀν νάπος ἦλθε καὶ εἰς ἕνα παιδὶ κάθευδε.</TextUnit>
    <TextUnit id="1754" loc="20.40">καὶ τὺ ̔Ρέα κλαίεις τὸν βουκόλον. οὐχὶ δὲ καὶ τὺ</TextUnit>
    <TextUnit id="1755" loc="20.41">ὦ Κρονίδα διὰ παῖδα βοηνόμον ὄρνις ἐπλάγχθης;</TextUnit>
    <TextUnit id="1756" loc="20.42">Εὐνείκα δὲ μόνα τὸν βουκόλον οὐκ ἐφίλασεν,</TextUnit>
    <TextUnit id="1757" loc="20.43">ἁ Κυβέλας κρέσσων καὶ Κύπριδος ἠδὲ Σελάνας.</TextUnit>
    <TextUnit id="1758" loc="20.44">μηκέτι μηδὲ σὺ Κύπρι τὸν ἁδέα μήτε κατ' ἄστυ</TextUnit>
    <TextUnit id="1759" loc="20.45">μήτ' ἐν ὄρει φιλέοις, μούνη δ' ἀνὰ νύκτα καθεύδοις.</TextUnit>
    <TextUnit id="1760" loc="21.1">̔Α πενία Διόφαντε μόνα τὰς τέχνας ἐγείρει,</TextUnit>
    <TextUnit id="1761" loc="21.2">αὐτὰ τῶ μόχθοιο διδάσκαλος: οὐδὲ γὰρ εὕδειν</TextUnit>
    <TextUnit id="1762" loc="21.3">ἀνδράσιν ἐργατίναισι κακαὶ παρέχοντι μέριμναι.</TextUnit>
    <TextUnit id="1763" loc="21.4">κἂν ὀλίγον νυκτός τις ἐπιμύσσῃσι, τὸν ὕπνον</TextUnit>
    <TextUnit id="1764" loc="21.5">αἰφνίδιον θορυβεῦσιν ἐφιστάμεναι μελεδῶναι.</TextUnit>
    <TextUnit id="1765" loc="21.6">̓Ιχθύος ἀγρευτῆρες ὅμως δύο κεῖντο γέροντες,</TextUnit>
    <TextUnit id="1766" loc="21.7">στρωσάμενοι βρύον αὖον ὑπὸ πλεκταῖς καλύβαισι,</TextUnit>
    <TextUnit id="1767" loc="21.8">κεκλιμένοι τοίχῳ τῷ φυλλίνῳ: ἐγγύθι δ' αὐτοῖν</TextUnit>
    <TextUnit id="1768" loc="21.9">κεῖτο τὰ ταῖν χειροῖν ἀθλήματα, τοὶ καλαθίσκοι,</TextUnit>
    <TextUnit id="1769" loc="21.10">τοὶ κάλαμοι, τἄγκιστρα τὰ φυκιόεντα δέλητα</TextUnit>
    <TextUnit id="1770" loc="21.11">ὁρμιαὶ κύρτοι τε καὶ ἐκ σχοίνων λαβύρινθοι,</TextUnit>
    <TextUnit id="1771" loc="21.12">μήρινθοι κώπα τε γέρων τ' ἐπ' ἐρείσμασι λέμβος:</TextUnit>
    <TextUnit id="1772" loc="21.13">νέρθεν τᾶς κεφαλᾶς φορμὸς βραχύς, εἷμά τ' ἐπί σφι</TextUnit>
    <TextUnit id="1773" loc="21.14">οὗτος τοῖς ἁλιεῦσιν ὁ πᾶς πόρος, οὗτος ὁ πλοῦτος.</TextUnit>
    <TextUnit id="1774" loc="21.15">οὐδεὶς δ' οὐ σισύραν εἶχ' οὐ λίνα: πάντα περισσά,</TextUnit>
    <TextUnit id="1775" loc="21.16">πάντ' ἐδόκει τήνοις: ἁ γὰρ πενία σφας ἔτειρε</TextUnit>
    <TextUnit id="1776" loc="21.17">οὐδεὶς δ' ἐν μέσσῳ γείτων: πενίᾳ δὲ παρ' αὐτὰν</TextUnit>
    <TextUnit id="1777" loc="21.18">θλιβομέναν καλύβαν τρυφερὸν προσέναχε θάλασσα.</TextUnit>
    <TextUnit id="1778" loc="21.19">κοὔπω τὸν μέσατον δρόμον ἄνυεν ἅρμα Σελάνας,</TextUnit>
    <TextUnit id="1779" loc="21.20">τοὺς δ' ἁλιεῖς ἤγειρε φίλος πόνος, ἐκ βλεφάρων δὲ</TextUnit>
    <TextUnit id="1780" loc="21.21">ὕπνον ἀπωσάμενοι σφετέραις φρεσὶν ἤρεθον αὐδάν.</TextUnit>
    <TextUnit id="1781" loc="21.22">ψεύδοντ' ὦ φίλε πάντες, ὅσοι τὰς νύκτας ἔφασκον</TextUnit>
    <TextUnit id="1782" loc="21.23">τῶ θέρεος μινύθειν, ὅτε τἄματα μακρὰ φέρει Ζεύς.</TextUnit>
    <TextUnit id="1783" loc="21.24">ἤδη μυρί' ἐσεῖδον ὀνείρατα, κοὐδέπω ἀώς.</TextUnit>
    <TextUnit id="1784" loc="21.25">μὴ λαθόμην; τί τὸ χρῆμα; χρόνον δ' αἱ νύκτες ἔχοντι.</TextUnit>
    <TextUnit id="1785" loc="21.26">̓Ασφαλίων, μέμφῃ τὸ καλὸν θέρος; οὐ γὰρ ὁ καιρὸς</TextUnit>
    <TextUnit id="1786" loc="21.27">αὐτομάτως παρέβα τὸν ἑὸν δρόμον: ἀλλὰ τὸν ὕπνον</TextUnit>
    <TextUnit id="1787" loc="21.28">ἁ φροντὶς κόπτοισα μακρὰν τὰν νύκτα ποιεῖ τοι.</TextUnit>
    <TextUnit id="1788" loc="21.29">ἆρ' ἔμαθες κρίνειν πόκ' ἐνύπνια; χρηστὰ γὰρ εἶδον.</TextUnit>
    <TextUnit id="1789" loc="21.30">οὔ δε θέλω τὠμῶ φαντάσματος ἦμεν ἄμοιρον.</TextUnit>
    <TextUnit id="1790" loc="21.31">ὡς καὶ τὰν ἄγραν, τὠνείρατα πάντα μερίζευ.</TextUnit>
    <TextUnit id="1791" loc="21.32">ὃς γὰρ ἂν εἰκάξῃ κατὰ τὸν νόον οὗτος ἄριστος</TextUnit>
    <TextUnit id="1792" loc="21.33">ἐστὶν ὀνειροκρίτας, ὁ διδάσκαλός ἐστι παρ' ᾧ νοῦς.</TextUnit>
    <TextUnit id="1793" loc="21.34">ἄλλως καὶ σχολά ἐστι: τί γὰρ ποιεῖν ἂν ἔχοι τις</TextUnit>
    <TextUnit id="1794" loc="21.35">κείμενος ἐν φύλλοις ποτὶ κύματι μηδὲ καθεύδων,</TextUnit>
    <TextUnit id="1795" loc="21.36">ἀλλ' ὄνος ἐν ῥάμνῳ τό τε λύχνιον ἐν πρυτανείῳ:</TextUnit>
    <TextUnit id="1796" loc="21.37">φαντὶ γὰρ ἀγρυπνίαν τόδ' ἔχειν.</TextUnit>
    <TextUnit id="1797" loc="21.38">λέγε μοί ποτε νυκτὸς</TextUnit>
    <TextUnit id="1798" loc="21.39">ὄψιν, ἐπεὶ τά τις οἶδε λέγει μανύεν ἑταίρῳ.</TextUnit>
    <TextUnit id="1799" loc="21.40">δειλινὸν ὡς κατέδαρθον ἐν εἰναλίοισι πόνοισιν</TextUnit>
    <TextUnit id="1800" loc="21.40">（οὐ μὰν ἦν πολύσιτος, ἐπεὶ δειπνεῦντες ἐν ὥρᾳ,</TextUnit>
    <TextUnit id="1801" loc="21.41">εἰ μέμνῃ, τᾶς γαστρὸς ἐφειδόμεθ'）, εἶδον ἐμαυτὸν</TextUnit>
    <TextUnit id="1802" loc="21.42">ἐν πέτρᾳ μεμαῶτα, καθεζόμενος δ' ἐδόκευον</TextUnit>
    <TextUnit id="1803" loc="21.43">ἰχθύας, ἐκ καλάμων δὲ πλάνον κατέσειον ἐδωδάν.</TextUnit>
    <TextUnit id="1804" loc="21.44">καί τις τῶν τραφερῶν ὠρέξατο: καὶ γὰρ ἐν ὕπνοις</TextUnit>
    <TextUnit id="1805" loc="21.45">πᾶσα κύων ἄρκτον μαντεύεται, ἰχθύα κἠγών.</TextUnit>
    <TextUnit id="1806" loc="21.46">χὡ μὲν τὠγκίστρῳ ποτεφύετο, καὶ ῥέεν αἷμα,</TextUnit>
    <TextUnit id="1807" loc="21.47">τὸν κάλαμον δ' ὑπὸ τῶ κινήματος ἀγκύλον εἶχον</TextUnit>
    <TextUnit id="1808" loc="21.48">τὼ χέρε τεινόμενον περικλώμενον, εὐρὺν ἀγῶνα,</TextUnit>
    <TextUnit id="1809" loc="21.49">πῶς νιν ἕλω μέγαν ἰχθὺν ἀφαυροτέροισι σιδάροις.</TextUnit>
    <TextUnit id="1810" loc="21.50">εἶθ' ὑπομιμνάσκων τῶ τρώματος ἠρέμ' ἔνυξα,</TextUnit>
    <TextUnit id="1811" loc="21.51">καὶ νύξας ἐχάλαξα, καὶ οὐ φεύγοντος ἔτεινα.</TextUnit>
    <TextUnit id="1812" loc="21.52">ἤνυσα δ' ὦν τὸν ἄεθλον, ἀνείλκυσα χρύσεον ἰχθύν,</TextUnit>
    <TextUnit id="1813" loc="21.53">παντᾷ τοι χρυσῷ πεπυκασμένον: εἶχε δὲ δεῖμα,</TextUnit>
    <TextUnit id="1814" loc="21.54">μήτι Ποσειδάωνι πέλοι πεφιλημένος ἰχθὺς</TextUnit>
    <TextUnit id="1815" loc="21.55">ἢ τάχα τᾶς γλαυκᾶς κειμήλιον ̓Αμφιτρίτης.</TextUnit>
    <TextUnit id="1816" loc="21.56">ἠρέμα δ' αὐτὸν ἐγὼν ἐκ τὠγκίστρω ἀπέλυσα,</TextUnit>
    <TextUnit id="1817" loc="21.57">μή ποτε τῶ στόματος τἀγκίστρια χρυσὸν ἔχοιεν.</TextUnit>
    <TextUnit id="1818" loc="21.58">καὶ τὸν μὲν πίστευσα καλεῖν τὸν ἐπήρατον ἰχθύν,</TextUnit>
    <TextUnit id="1819" loc="21.59">ὤμοσα δ' οὐκέτι λοιπὸν ὑπὲρ πελάγους πόδα θεῖναι,</TextUnit>
    <TextUnit id="1820" loc="21.60">ἀλλὰ μενεῖν ἐπὶ γᾶς καὶ τῷ χρυσῷ βασιλεύσειν.</TextUnit>
    <TextUnit id="1821" loc="21.61">ταῦτά με κἀξήγειρε, τὺ δ' ὦ ξένε λοιπὸν ἔρειδε</TextUnit>
    <TextUnit id="1822" loc="21.62">τὰν γνώμαν: ὅρκον γὰρ ἐγὼ τὸν ἐπώμοσα ταρβῶ.</TextUnit>
    <TextUnit id="1823" loc="21.63">καὶ σύγε τί τρέσσεις; οὐκ ὤμοσας: οὐδὲ γὰρ ἰχθὺν</TextUnit>
    <TextUnit id="1824" loc="21.64">χρύσεον ὡς ἴδες εὗρες, ἴσα δ' ἦν ψεύδεσιν ὄψις,</TextUnit>
    <TextUnit id="1825" loc="21.65">ἐλπὶς τῶν ὕπνων. ζάτει τὸν σάρκινον ἰχθύν,</TextUnit>
    <TextUnit id="1826" loc="21.65">εἰ γάρ πᾳ κνώσσων ἔτ' ἐτώσια ταῦτα ματεύσεις,</TextUnit>
    <TextUnit id="1827" loc="21.66">μὴ σὺ θάνῃς λιμῷ καίτοι χρυσοῖσιν ὀνείροις.</TextUnit>
    <TextUnit id="1828" loc="22.1">̔Υμνέομεν Λήδας τε καὶ αἰγιόχου Διὸς υἱώ,</TextUnit>
    <TextUnit id="1829" loc="22.2">Κάστορα καὶ φοβερὸν Πολυδεύκεα πὺξ ἐρεθίζειν</TextUnit>
    <TextUnit id="1830" loc="22.3">χεῖρας ἐπιζεύξαντα μέσας βοέοισιν ἱμᾶσιν.</TextUnit>
    <TextUnit id="1831" loc="22.4">ὑμνέομεν καὶ δὶς καὶ τὸ τρίτον ἄρσενα τέκνα</TextUnit>
    <TextUnit id="1832" loc="22.5">κούρης Θεστιάδος, Λακεδαιμονίους δύ' ἀδελφούς,</TextUnit>
    <TextUnit id="1833" loc="22.6">ἀνθρώπων σωτῆρας ἐπὶ ξυροῦ ἤδη ἐόντων,</TextUnit>
    <TextUnit id="1834" loc="22.7">ἵππων θ' αἱματόεντα ταρασσομένων καθ' ὅμιλον,</TextUnit>
    <TextUnit id="1835" loc="22.8">νηῶν θ', αἳ δύνοντα καὶ οὐρανὸν ἐξανύοντα</TextUnit>
    <TextUnit id="1836" loc="22.9">ἄστρα βιαζόμεναι χαλεποῖς ἐνέκυρσαν ἀήταις.</TextUnit>
    <TextUnit id="1837" loc="22.10">οἱ δέ σφεων κατὰ πρύμναν ἀείραντες μέγα κῦμα,</TextUnit>
    <TextUnit id="1838" loc="22.11">ἠὲ καὶ ἐκ πρῴρηθεν, ἢ ὅππῃ θυμὸς ἑκάστου,</TextUnit>
    <TextUnit id="1839" loc="22.12">ἐς κοίλην ἔρριψαν, ἀνέρρηξαν δ' ἄρα τοίχους</TextUnit>
    <TextUnit id="1840" loc="22.13">ἀμφοτέρους: κρέμαται δὲ σὺν ἱστίῳ ἄρμενα πάντα</TextUnit>
    <TextUnit id="1841" loc="22.14">εἰκῇ ἀποκλασθέντα: πολὺς δ' ἐξ οὐρανοῦ ὄμβρος</TextUnit>
    <TextUnit id="1842" loc="22.15">νυκτὸς ἐφερπούσης: παταγεῖ δ' εὐρεῖα θάλασσα,</TextUnit>
    <TextUnit id="1843" loc="22.16">κοπτομένη πνοιαῖς τε καὶ ἀρρήκτοισι χαλάζαις.</TextUnit>
    <TextUnit id="1844" loc="22.17">ἀλλ' ἔμπης ὑμεῖς γε καὶ ἐκ βυθοῦ ἕλκετε νῆας</TextUnit>
    <TextUnit id="1845" loc="22.18">αὐτοῖσιν ναύτῃσιν ὀιομένοις θανέεσθαι:</TextUnit>
    <TextUnit id="1846" loc="22.19">αἶψα δ' ἀπολήγοντ' ἄνεμοι, λιπαρὴ δὲ γαλάνη</TextUnit>
    <TextUnit id="1847" loc="22.20">ἀμπέλαγος: νεφέλαι δὲ διέδραμον ἄλλυδις ἄλλαι:</TextUnit>
    <TextUnit id="1848" loc="22.21">ἐκ δ' ἄρκτοι τ' ἐφάνησαν, ὄνων τ' ἀνὰ μέσσον ἀμαυρὴ</TextUnit>
    <TextUnit id="1849" loc="22.22">φάτνη σημαίνοισα τὰ πρὸς πλόον εὔδια πάντα.</TextUnit>
    <TextUnit id="1850" loc="22.23">ὦ ἄμφω θνητοῖσι βοηθόοι, ὦ φίλοι ἄμφω,</TextUnit>
    <TextUnit id="1851" loc="22.24">ἱππῆες κιθαρισταί, ἀεθλητῆρες ἀοιδοί:</TextUnit>
    <TextUnit id="1852" loc="22.25">Κάστορος ἢ πρώτου Πολυδεύκεος ἄρξομ' ἀείδειν;</TextUnit>
    <TextUnit id="1853" loc="22.26">ἀμφοτέρους ὑμνέων Πολυδεύκεα πρῶτον ἀείσω.</TextUnit>
    <TextUnit id="1854" loc="22.27">̔Η μὲν ἄρα προφυγοῦσα πέτρας εἰς ἓν ξυνιούσας</TextUnit>
    <TextUnit id="1855" loc="22.28">̓Αργὼ καὶ νιφόεντος ἀταρτηρὸν στόμα Πόντου</TextUnit>
    <TextUnit id="1856" loc="22.29">Βέβρυκας εἰσαφίκανε θεῶν φίλα τέκνα φέρουσα.</TextUnit>
    <TextUnit id="1857" loc="22.30">ἔνθα μιῆς πολλοὶ κατὰ κλίμακος ἀμφοτέρων ἒξ</TextUnit>
    <TextUnit id="1858" loc="22.31">τοίχων ἄνδρες ἔβαινον ̓Ιησονίης ἀπὸ νηός.</TextUnit>
    <TextUnit id="1859" loc="22.32">ἐκβάντες δ' ἐπὶ θῖνα βαθὺν καὶ ὑπήνεμον ἀκτὴν</TextUnit>
    <TextUnit id="1860" loc="22.33">εὐνάς τ' ἐστόρνυντο πυρεῖά τε χερσὶν ἐνώμων.</TextUnit>
    <TextUnit id="1861" loc="22.34">Κάστωρ δ' αἰολόπωλος ὅ τ' οἰνωπὸς Πολυδεύκης</TextUnit>
    <TextUnit id="1862" loc="22.35">ἄμφω ἐρημάζεσκον ἀποπλαγχθέντες ἑταίρων,</TextUnit>
    <TextUnit id="1863" loc="22.36">παντοίην ἐν ὄρει θηεύμενοι ἄγριον ὕλην.</TextUnit>
    <TextUnit id="1864" loc="22.37">εὗρον δ' ἀέναον κρήνην ὑπὸ λισσάδι πέτρῃ</TextUnit>
    <TextUnit id="1865" loc="22.38">ὕδατι πεπληθυῖαν ἀκηράτῳ: αἱ δ' ὑπένερθεν</TextUnit>
    <TextUnit id="1866" loc="22.39">λάλλαι κρυστάλλῳ ἠδ' ἀργύρῳ ἰνδάλλοντο</TextUnit>
    <TextUnit id="1867" loc="22.40">ἐκ βυθοῦ: ὑψηλαὶ δὲ πεφύκεσαν ἀγχόθι πεῦκαι</TextUnit>
    <TextUnit id="1868" loc="22.41">λεῦκαί τε πλάτανοί τε καὶ ἀκρόκομοι κυπάρισσοι,</TextUnit>
    <TextUnit id="1869" loc="22.42">ἄνθεά τ' εὐώδη, λασίαις φίλα ἔργα μελίσσαις,</TextUnit>
    <TextUnit id="1870" loc="22.43">ὅσς' ἔαρος λήγοντος ἐπιβρύει ἀν λειμῶνας.</TextUnit>
    <TextUnit id="1871" loc="22.44">ἔνθα δ' ἀνὴρ ὑπέροπλος ἐνήμενος ἐνδιάασκε,</TextUnit>
    <TextUnit id="1872" loc="22.45">δεινὸς ἰδεῖν, σκληραῖσι τεθλασμένος οὔατα πυγμαῖς:</TextUnit>
    <TextUnit id="1873" loc="22.46">στήθεα δ' ἐσφαίρωτο πελώρια καὶ πλατὺ νῶτον</TextUnit>
    <TextUnit id="1874" loc="22.47">σαρκὶ σιδηρείῃ, σφυρήλατος οἷα κολοσσός.</TextUnit>
    <TextUnit id="1875" loc="22.48">ἐν δὲ μύες στερεοῖσι βραχίοσιν ἄκρον ὑπ' ὦμον</TextUnit>
    <TextUnit id="1876" loc="22.49">ἕστασαν ἠύτε πέτροι ὁλοίτροχοι, οὕστε κυλίνδων</TextUnit>
    <TextUnit id="1877" loc="22.50">χειμάρρους ποταμὸς μεγάλαις περιέξεσε δίναις:</TextUnit>
    <TextUnit id="1878" loc="22.51">αὐτὰρ ὑπὲρ νώτοιο καὶ αὐχένος ᾐωρεῖτο</TextUnit>
    <TextUnit id="1879" loc="22.52">ἄκρων δέρμα λέοντος ἀφημμένον ἐκ ποδεώνων.</TextUnit>
    <TextUnit id="1880" loc="22.53">τὸν πρότερος προσέειπεν ἀεθλοφόρος Πολυδεύκης.</TextUnit>
    <TextUnit id="1881" loc="22.54">χαῖρε ξεῖν', ὅτις ἐσσί. τίνες βροτοί, ὧν ὅδε χῶρος;</TextUnit>
    <TextUnit id="1882" loc="22.55">χαίρω πῶς, ὅτε τ' ἄνδρας ὁρῶ, τοὺς μὴ πρὶν ὄπωπα;</TextUnit>
    <TextUnit id="1883" loc="22.56">θάρσει. μήτ' ἀδίκους μήτ' ἐξ ἀδίκων φάθι λεύσσειν.</TextUnit>
    <TextUnit id="1884" loc="22.57">θαρσέω, κοὐκ ἐκ σεῦ με διδάσκεσθαι τόδ' ἔοικεν.</TextUnit>
    <TextUnit id="1885" loc="22.58">ἄγριος εἶ, πρὸς πάντα παλίγκοτος, ἢ ὑπερόπτης;</TextUnit>
    <TextUnit id="1886" loc="22.59">τοιόσδ' οἷον ὁρᾷς: τῆς σῆς γε μὲν οὐκ ἐπιβαίνω.</TextUnit>
    <TextUnit id="1887" loc="22.60">π. ἔλθοις, καὶ ξενίων γε τυχὼν πάλιν οἴκαδ' ἱκάνοις.</TextUnit>
    <TextUnit id="1888" loc="22.61">μήτε σύ με ξείνιζε, τά τ' ἐξ ἐμεῦ οὐκ ἐν ἑτοίμῳ.</TextUnit>
    <TextUnit id="1889" loc="22.62">δαιμόνι', οὐδ' ἂν τοῦδε πιεῖν ὕδατος σύγε δοίης;</TextUnit>
    <TextUnit id="1890" loc="22.63">γνώσεαι, εἴ σευ δῖψος ἀνειμένα χείλεα τέρσει.</TextUnit>
    <TextUnit id="1891" loc="22.64">ἄργυρος ἢ τίς ὁ μισθός, ἐρεῖς, ᾧ κέν σε πίθοιμεν;</TextUnit>
    <TextUnit id="1892" loc="22.65">α. εἷς ἑνὶ χεῖρας ἄειρον ἐναντίος ἀνδρὶ καταστάς.</TextUnit>
    <TextUnit id="1893" loc="22.66">πυγμάχος, ἢ καὶ ποσσὶ θενὼν σκέλος;</TextUnit>
    <TextUnit id="1894" loc="22.67">………ὄμματά γ' ὀρθὸς</TextUnit>
    <TextUnit id="1895" loc="22.68">πὺξ διατεινάμενος σφετέρης μὴ φείδεο τέχνης.</TextUnit>
    <TextUnit id="1896" loc="22.69">τίς γάρ, ὅτῳ χεῖρας καὶ ἐμοὺς συνερείσω ἱμάντας;</TextUnit>
    <TextUnit id="1897" loc="22.70">ἐγγὺς ὁρᾷς: οὐ γύννις ἐὼν κεκλήσεθ' ὁ πύκτης.</TextUnit>
    <TextUnit id="1898" loc="22.70">π. ἦ καὶ ἄεθλον ἑτοῖμον, ἐφ' ᾧ δηρισόμεθ' ἄμφω</TextUnit>
    <TextUnit id="1899" loc="22.71">σὸς μὲν ἐγώ, σὺ δ' ἐμὸς κεκλήσεαι, αἴκε κρατήσω.</TextUnit>
    <TextUnit id="1900" loc="22.72">ὀρνίθων φοινικολόφων τοιοίδε κυδοιμοί.</TextUnit>
    <TextUnit id="1901" loc="22.73">εἴτ' οὖν ὀρνίθεσσιν ἐοικότες εἴτε λέουσι</TextUnit>
    <TextUnit id="1902" loc="22.74">γινόμεθ', οὐκ ἄλλῳ γε μαχεσσαίμεσθ' ἐπ' ἀέθλῳ.</TextUnit>
    <TextUnit id="1903" loc="22.75">͂̓Η ῥ' ̓́Αμυκος, καὶ κόχλον ἑλὼν μυκήσατοκοίλην.</TextUnit>
    <TextUnit id="1904" loc="22.76">οἱ δὲ θοῶς συνάγερθεν ὑπὸ σκιερὰς πλατανίστους</TextUnit>
    <TextUnit id="1905" loc="22.77">κόχλου φυσηθέντος ἀεὶ Βέβρυκες κομόωντες.</TextUnit>
    <TextUnit id="1906" loc="22.78">ὣς δ' αὔτως ἥρωας ἰὼν ἐκαλέσσατο πάντας</TextUnit>
    <TextUnit id="1907" loc="22.79">Μαγνήσσης ἀπὸ νηὸς ὑπείροχος ἐν δαῒ Κάστωρ.</TextUnit>
    <TextUnit id="1908" loc="22.80">οἱ δ' ἐπεὶ οὖν σπείρῃσιν ἐκαρτύναντο βοείαις</TextUnit>
    <TextUnit id="1909" loc="22.81">χεῖρας καὶ περὶ γυῖα μακροὺς εἵλιξαν ἱμάντας,</TextUnit>
    <TextUnit id="1910" loc="22.82">ἐς μέσσον σύναγον φόνον ἀλλήλοισι πνέοντες.</TextUnit>
    <TextUnit id="1911" loc="22.83">ἔνθα πολύς σφισι μόχθος ἐπειγομένοισιν ἐτύχθη,</TextUnit>
    <TextUnit id="1912" loc="22.84">ὁππότερος κατὰ νῶτα λάβοι φάος ἠελίοιο:</TextUnit>
    <TextUnit id="1913" loc="22.85">ἰδρείῃ μέγαν ἄνδρα παρήλυθες ὦ Πολύδευκες,</TextUnit>
    <TextUnit id="1914" loc="22.86">βάλλετο δ' ἀκτίνεσσιν ἅπαν ̓Αμύκοιο πρόσωπον.</TextUnit>
    <TextUnit id="1915" loc="22.87">αὐτὰρ ὅγ' ἐν θυμῷ κεχολωμένος ἵετο πρόσσω,</TextUnit>
    <TextUnit id="1916" loc="22.88">χερσὶ τιτυσκόμενος. τοῦ δ' ἄκρον τύψε γένειον</TextUnit>
    <TextUnit id="1917" loc="22.89">Τυνδαρίδης ἐπιόντος: ὀρίνθη δὲ πλέον ἢ πρίν,</TextUnit>
    <TextUnit id="1918" loc="22.90">σὺν δὲ μάχην ἐτάραξε, πολὺς δ' ἐπέκειτο νενευκὼς</TextUnit>
    <TextUnit id="1919" loc="22.91">ἐς γαῖαν. Βέβρυκες δ' ἐπαΰτεον, οἱ δ' ἑτέρωθεν</TextUnit>
    <TextUnit id="1920" loc="22.92">ἥρωες κρατερὸν Πολυδεύκεα θαρσύνεσκον,</TextUnit>
    <TextUnit id="1921" loc="22.93">δειδιότες μή πώς μιν ἐπιβρίσας δαμάσειε</TextUnit>
    <TextUnit id="1922" loc="22.94">χώρῳ ἐνὶ στεινῷ Τιτυῷ ἐναλίγκιος ἀνήρ.</TextUnit>
    <TextUnit id="1923" loc="22.95">ἤτοι ὅγ' ἔνθα καὶ ἔνθα παριστάμενος Διὸς υἱὸς</TextUnit>
    <TextUnit id="1924" loc="22.96">ἀμφοτέρῃσιν ἄμυσσεν ἀμοιβαδίς, ἔσχεθε δ' ὁρμῆς</TextUnit>
    <TextUnit id="1925" loc="22.97">παῖδα Ποσειδάωνος ὑπερφίαλόν περ ἐόντα.</TextUnit>
    <TextUnit id="1926" loc="22.98">ἔστη δὲ πληγαῖς μεθύων, ἐκ δ' ἔπτυσεν αἷμα</TextUnit>
    <TextUnit id="1927" loc="22.99">φοίνιον: οἱ δ' ἅμα πάντες ἀριστῆες κελάδησαν,</TextUnit>
    <TextUnit id="1928" loc="22.100">ὡς ἴδον ἕλκεα λυγρὰ περὶ στόμα τε γναθμούς τε:</TextUnit>
    <TextUnit id="1929" loc="22.101">ὄμματα δ' οἰδήσαντος ἀπεστείνωτο προσώπου.</TextUnit>
    <TextUnit id="1930" loc="22.102">τὸν μὲν ἄναξ ἐτάρασσεν ἐτώσια χερσὶ προδεικνὺς</TextUnit>
    <TextUnit id="1931" loc="22.103">πάντοθεν: ἀλλ' ὅτε δή μιν ἀμηχανέοντ' ἐνόησε,</TextUnit>
    <TextUnit id="1932" loc="22.104">μέσσης ῥινὸς ὕπερθε κατ' ὀφρύος ἤλασε πυγμῇ,</TextUnit>
    <TextUnit id="1933" loc="22.105">πᾶν δ' ἀπέσυρε μέτωπον ἐς ὀστέον. αὐτὰρ ὁ πληγεὶς</TextUnit>
    <TextUnit id="1934" loc="22.106">ὕπτιος ἐν φύλλοισι τεθηλόσιν ἐξετανύσθη.</TextUnit>
    <TextUnit id="1935" loc="22.107">ἔνθα μάχη δριμεῖα πάλιν γένετ' ὀρθωθέντος:</TextUnit>
    <TextUnit id="1936" loc="22.108">ἀλλήλους δ' ὄλεκον στερεοῖς θείνοντες ἱμᾶσιν.</TextUnit>
    <TextUnit id="1937" loc="22.109">ἀλλ' ὁ μὲν ἐς στῆθός τε καὶ ἔξω χεῖρας ἐνώμα</TextUnit>
    <TextUnit id="1938" loc="22.110">αὐχένος ἀρχηγὸς Βεβρύκων: ὁ δ' ἀεικέσι πληγαῖς</TextUnit>
    <TextUnit id="1939" loc="22.111">πᾶν συνέφυρε πρόσωπον ἀνίκητος Πολυδεύκης.</TextUnit>
    <TextUnit id="1940" loc="22.112">σάρκες δ' αἱ μὲν ἱδρῶτι συνίζανον, ἐκ μεγάλου δὲ</TextUnit>
    <TextUnit id="1941" loc="22.113">αἶψ' ὀλίγος γένετ' ἀνδρός: ὁ δ' αἰεὶ πάσσονα γυῖα</TextUnit>
    <TextUnit id="1942" loc="22.114">ἁπτομένου φορέεσκε πόνου καὶ χροιῇ ἀμείνων.</TextUnit>
    <TextUnit id="1943" loc="22.115">πῶς γὰρ δὴ Διὸς υἱὸς ἀδηφάγον ἄνδρα καθεῖλεν;</TextUnit>
    <TextUnit id="1944" loc="22.116">εἰπὲ θεά, σὺ γὰρ οἶσθα: ἐγὼ δ' ἑτέρων ὑποφήτης</TextUnit>
    <TextUnit id="1945" loc="22.117">φθέγξομαι, ὡς ἐθέλεις σύ, καὶ ὅππως τοι φίλον αὐτῇ.</TextUnit>
    <TextUnit id="1946" loc="22.118">̓́Ητοι ὅγε ῥέξαί τι λιλαιόμενος μέγα ἔργον</TextUnit>
    <TextUnit id="1947" loc="22.119">σκαιῇ μὲν σκαιὴν Πολυδεύκεος ἔλλαβε χεῖρα,</TextUnit>
    <TextUnit id="1948" loc="22.120">δοχμὸς ἀπὸ προβολῆς κλινθείς, ἑτέρῃ δ' ἐπιβαίνων</TextUnit>
    <TextUnit id="1949" loc="22.121">δεξιτερῆς ἤνεγκεν ἀπὸ λαγόνος πλατὺ γυῖον.</TextUnit>
    <TextUnit id="1950" loc="22.122">καί κε τυχὼν ἔβλαψεν ̓Αμυκλαίων βασιλῆα.</TextUnit>
    <TextUnit id="1951" loc="22.123">ἀλλ' ὅγ' ὑπεξανέδυ κεφαλῇ, στιβαρῇ δ' ἅμα χειρὶ</TextUnit>
    <TextUnit id="1952" loc="22.124">πλῆξεν ὑπὸ σκαιὸν κρόταφον καὶ ἐπέμπεσεν ὤμῳ:</TextUnit>
    <TextUnit id="1953" loc="22.125">ἐκ δ' ἐχύθη μέλαν αἷμα θοῶς κροτάφοιο χανόντος:</TextUnit>
    <TextUnit id="1954" loc="22.126">λαιῇ δὲ στόμα κόψε, πυκνοὶ δ' ἀράβησαν ὀδόντες:</TextUnit>
    <TextUnit id="1955" loc="22.127">αἰεὶ δ' ὀξυτέρῳ πιτύλῳ δηλεῖτο πρόσωπον,</TextUnit>
    <TextUnit id="1956" loc="22.128">μέχρι συνηλοίησε παρήια. πᾶς δ' ἐπὶ γαίῃ</TextUnit>
    <TextUnit id="1957" loc="22.129">κεῖτ' ἀλλοφρονέων, καὶ ἀνέσχεθε νεῖκος ἀπαυδῶν</TextUnit>
    <TextUnit id="1958" loc="22.130">ἀμφοτέρας ἅμα χεῖρας, ἐπεὶ θανάτου σχεδὸν ἦεν.</TextUnit>
    <TextUnit id="1959" loc="22.131">τὸν μὲν ἄρα κρατέων περ ἀτάσθαλον οὐδὲν ἔρεξας,</TextUnit>
    <TextUnit id="1960" loc="22.132">ὦ πύκτη Πολύδευκες: ὄμοσσε δέ τοι μέγαν ὅρκον,</TextUnit>
    <TextUnit id="1961" loc="22.133">ὃν πατέρ' ἐκ πόντοιο Ποσειδάωνα κικλήσκων,</TextUnit>
    <TextUnit id="1962" loc="22.134">μήποτ' ἔτι ξείνοισιν ἑκὼν ἀνιηρὸς ἔσεσθαι.</TextUnit>
    <TextUnit id="1963" loc="22.135">καὶ σὺ μὲν ὕμνησαί μοι ἄναξ. σὲ δὲ Κάστορ ἀείσω,</TextUnit>
    <TextUnit id="1964" loc="22.136">Τυνδαρίδη ταχύπωλε δορυσσόε χαλκεοθώρηξ.</TextUnit>
    <TextUnit id="1965" loc="22.137">τὼ μὲν ἀναρπάξαντε δύω φερέτην Διὸς υἱὼ</TextUnit>
    <TextUnit id="1966" loc="22.138">δοιὰς Λευκίπποιο κόρας: δοιὼ δ' ἄρα τώγε</TextUnit>
    <TextUnit id="1967" loc="22.139">ἐσσυμένως ἐδίωκον ἀδελφεὼ υἷ' ̓Αφαρῆος,</TextUnit>
    <TextUnit id="1968" loc="22.140">γαμβρὼ μελλογάμω, Λυγκεὺς καὶ ὁ καρτερὸς ̓́Ιδας.</TextUnit>
    <TextUnit id="1969" loc="22.141">ἀλλ' ὅτε τύμβον ἵκανον ἀποφθιμένου ̓Αφαρῆος,</TextUnit>
    <TextUnit id="1970" loc="22.142">ἐκ δίφρων ἅμα πάντες ἐπ' ἀλλήλοισιν ὄρουσαν,</TextUnit>
    <TextUnit id="1971" loc="22.143">ἔγχεσι καὶ κοίλοισι βαρυνόμενοι σακέεσσι.</TextUnit>
    <TextUnit id="1972" loc="22.144">Λυγκεὺς δ' αὖ μετέειπεν ὑπὲκ κόρυθος μέγ' ἀύσας:</TextUnit>
    <TextUnit id="1973" loc="22.145">δαιμόνιοι, τί μάχης ἱμείρετε; πῶς δ' ἐπὶ νύμφαις</TextUnit>
    <TextUnit id="1974" loc="22.146">ἀλλοτρίαις χαλεποί, γυμναὶ δ' ἐν χερσὶ μάχαιραι;</TextUnit>
    <TextUnit id="1975" loc="22.147">ἡμῖν τοι Λεύκιππος ἑὰς ἕδνωσε θύγατρας</TextUnit>
    <TextUnit id="1976" loc="22.148">τάσδε πολὺ προτέροις, ἡμῖν γάμος οὗτος ἐν ὅρκῳ:</TextUnit>
    <TextUnit id="1977" loc="22.149">ὑμεῖς δ' οὐ κατὰ κόσμον ἐπ' ἀλλοτρίοις λεχέεσσιν</TextUnit>
    <TextUnit id="1978" loc="22.150">βουσὶ καὶ ἡμιόνοισι καὶ ἄλλοισι κτεάτεσσιν</TextUnit>
    <TextUnit id="1979" loc="22.151">ἄνδρα παρετρέψασθε, γάμον δ' ἐκλέπτετε δώροις.</TextUnit>
    <TextUnit id="1980" loc="22.152">ἦ μὰν πολλάκις ὔμμιν ἐνώπιον ἀμφοτέροισιν</TextUnit>
    <TextUnit id="1981" loc="22.153">αὐτὸς ἐγὼ τάδ' ἔειπα καὶ οὐ πολύμυθος ἐών περ:</TextUnit>
    <TextUnit id="1982" loc="22.154">“οὐχ οὕτω φίλοι ἄνδρες ἀριστήεσσιν ἔοικε</TextUnit>
    <TextUnit id="1983" loc="22.155">μνηστεύειν ἀλόχους, αἷς νυμφίοι ἤδη ἑτοῖμοι.</TextUnit>
    <TextUnit id="1984" loc="22.156">πολλή τοι Σπάρτη, πολλὴ δ' ἱππήλατος ͂̓Ηλις,</TextUnit>
    <TextUnit id="1985" loc="22.157">̓Αρκαδίη τ' εὔμηλος ̓Αχαιῶν τε πτολίεθρα,</TextUnit>
    <TextUnit id="1986" loc="22.158">Μεσσήνη τε καὶ ̓́Αργος ἅπασά τε Σισυφὶς ἀκτή:</TextUnit>
    <TextUnit id="1987" loc="22.159">ἔνθα κόραι τοκέεσσιν ὑπὸ σφετέροισι τρέφονται</TextUnit>
    <TextUnit id="1988" loc="22.160">μυρίαι οὔτε φυῆς ἐπιδευέες οὔτε νόοιο.</TextUnit>
    <TextUnit id="1989" loc="22.161">τάων εὐμαρὲς ὔμμιν ὀπυίειν ἅς κ' ἐθέλητε:</TextUnit>
    <TextUnit id="1990" loc="22.162">ὡς ἀγαθοῖς πολέες βούλοιντό κε πενθεροὶ εἶναι:</TextUnit>
    <TextUnit id="1991" loc="22.163">ὑμεῖς δ' ἐν πάντεσσι διάκριτοι ἡρώεσσι,</TextUnit>
    <TextUnit id="1992" loc="22.164">καὶ πατέρες καὶ ἄνωθεν ἅπαν πατρώιον αἷμα.</TextUnit>
    <TextUnit id="1993" loc="22.165">ἀλλὰ φίλοι τοῦτον μὲν ἐάσατε πρὸς τέλος ἐλθεῖν</TextUnit>
    <TextUnit id="1994" loc="22.166">ἄμμι γάμον: σφῷν δ' ἄλλον ἐπιφραζώμεθα πάντες.”</TextUnit>
    <TextUnit id="1995" loc="22.167">ἴσκον τοιάδε πολλά, τὰ δ' εἰς ὑγρὸν ᾤχετο κῦμα</TextUnit>
    <TextUnit id="1996" loc="22.168">πνοιὴ ἔχους' ἀνέμοιο, χάρις δ' οὐχ ἕσπετο μύθοις.</TextUnit>
    <TextUnit id="1997" loc="22.169">σφὼ γὰρ ἀκηλήτω καὶ ἀπηνέες. ἀλλ' ἔτι καὶ νῦν</TextUnit>
    <TextUnit id="1998" loc="22.170">πείθεσθ': ἄμφω δ' ἄμμιν ἀνεψιὼ ἐκ πατρὸς ἐστόν.</TextUnit>
    <TextUnit id="1999" loc="22.171">εἰ δ' ὑμῖν κραδίη πόλεμον ποθεῖ, αἵματι δὲ χρὴ</TextUnit>
    <TextUnit id="2000" loc="22.172">νεῖκος ἀναρρήξαντας ὁμοίιον ἔγχεα λοῦσαι,</TextUnit>
    <TextUnit id="2001" loc="22.173">̓́Ιδας μὲν καὶ ὅμαιμος ἐμός, κρατερὸς Πολυδεύκης,</TextUnit>
    <TextUnit id="2002" loc="22.174">χεῖρας ἐρωήσουσιν ἀπεχθομένης ὑσμίνης,</TextUnit>
    <TextUnit id="2003" loc="22.175">νῶι δ', ἐγὼ Κάστωρ τε, διακρινώμεθ' ἄρηι</TextUnit>
    <TextUnit id="2004" loc="22.176">ὁπλοτέρω γεγαῶτε. γονεῦσι δὲ μὴ πολὺ πένθος</TextUnit>
    <TextUnit id="2005" loc="22.177">ἡμετέροισι λίπωμεν. ἅλις νέκυς ἐξ ἑνὸς οἴκου</TextUnit>
    <TextUnit id="2006" loc="22.178">εἶς: ἀτὰρ ὥλλοι πάντες ἐυφρανέουσιν ἑταίρους</TextUnit>
    <TextUnit id="2007" loc="22.179">νυμφίοι ἀντὶ νεκρῶν, ὑμεναιώσουσι δὲ κούρας</TextUnit>
    <TextUnit id="2008" loc="22.180">τάσδ': ὀλίγῳ τοι ἔοικε κακῷ μέγα νεῖκος ἀναιρεῖν.</TextUnit>
    <TextUnit id="2009" loc="22.181">εἶπε, τὰ δ' οὐκ ἄρ' ἔμελλε θεὸς μεταμώνια θήσειν.</TextUnit>
    <TextUnit id="2010" loc="22.182">τὼ μὲν γὰρ ποτὶ γαῖαν ἀπ' ὤμων τεύχε' ἔθεντο,</TextUnit>
    <TextUnit id="2011" loc="22.183">ὣ γενεῇ προφέρεσκον: ὁ δ' ἐς μέσον ἤλυθε Λυγκεύς,</TextUnit>
    <TextUnit id="2012" loc="22.184">σείων καρτερὸν ἔγχος ὑπ' ἀσπίδος ἄντυγα πρώτην:</TextUnit>
    <TextUnit id="2013" loc="22.185">ὣς δ' αὔτως ἄκρας ἐτινάξατο δούρατος ἀκμὰς</TextUnit>
    <TextUnit id="2014" loc="22.186">Κάστωρ: ἀμφοτέροις δὲ λόφων ἐπένευον ἔθειραι.</TextUnit>
    <TextUnit id="2015" loc="22.187">ἔγχεσι μὲν πρώτιστα τιτυσκόμενοι πόνον εἶχον</TextUnit>
    <TextUnit id="2016" loc="22.188">ἀλλήλων, εἴ πού τι χροὸς γυμνωθὲν ἴδοιεν.</TextUnit>
    <TextUnit id="2017" loc="22.189">ἀλλ' ἤτοι τὰ μὲν ἄκρα πάρος τινὰ δηλήσασθαι</TextUnit>
    <TextUnit id="2018" loc="22.190">δοῦρ' ἐάγη, σακέεσσιν ἐνὶ δεινοῖσι παγέντα.</TextUnit>
    <TextUnit id="2019" loc="22.191">τὼ δ' ἄορ ἐκ κολεοῖο ἐρυσσαμένω φόνον αὖτις</TextUnit>
    <TextUnit id="2020" loc="22.192">τεῦχον ἐπ' ἀλλήλοισι: μάχης δ' οὐ γίνετ' ἐρωή.</TextUnit>
    <TextUnit id="2021" loc="22.193">πολλὰ μὲν ἐς σάκος εὐρὺ καὶ ἱππόκομον τρυφάλειαν</TextUnit>
    <TextUnit id="2022" loc="22.194">Κάστωρ, πολλὰ δ' ἔνυξεν ἀκριβὴς ὄμμασι Λυγκεὺς</TextUnit>
    <TextUnit id="2023" loc="22.195">τοῖο σάκος, φοίνικα δ' ὅσον λόφον ἵκετ' ἀκωκή.</TextUnit>
    <TextUnit id="2024" loc="22.196">τοῦ μὲν ἄκρην ἐκόλουσεν ἐπὶ σκαιὸν γόνυ χεῖρα</TextUnit>
    <TextUnit id="2025" loc="22.197">φάσγανον ὀξὺ φέροντος ὑπεξαναβὰς ποδὶ Κάστωρ</TextUnit>
    <TextUnit id="2026" loc="22.198">σκαιῷ: ὁ δὲ πληγεὶς ξίφος ἔκβαλεν, αἶψα δὲ φεύγειν</TextUnit>
    <TextUnit id="2027" loc="22.199">ὡρμήθη ποτὶ σῆμα πατρός, τόθι καρτερὸς ̓́Ιδας</TextUnit>
    <TextUnit id="2028" loc="22.200">κεκλιμένος θηεῖτο μάχην ἐμφύλιον ἀνδρῶν.</TextUnit>
    <TextUnit id="2029" loc="22.201">ἀλλὰ μεταΐξας πλατὺ φάσγανον ὦσε διαπρὸ</TextUnit>
    <TextUnit id="2030" loc="22.202">Τυνδαρίδης λαγόνος τε καὶ ὀμφαλοῦ: ἔγκατα δ' εἴσω</TextUnit>
    <TextUnit id="2031" loc="22.203">χαλκὸς ἄφαρ διέχευεν: ὁ δ' ἐς στόμα κεῖτο νενευκὼς</TextUnit>
    <TextUnit id="2032" loc="22.204">Λυγκεύς, κὰδ δ' ἄρα οἱ βλεφάρων βαρὺς ἔδραμεν ὕπνος.</TextUnit>
    <TextUnit id="2033" loc="22.205">οὐ μὰν οὐδὲ τὸν ἄλλον ἐφ' ἑστίῃ εἶδε πατρῴῃ</TextUnit>
    <TextUnit id="2034" loc="22.206">παίδων Λαοκόωσσα φίλον γάμον ἐκτελέσαντα.</TextUnit>
    <TextUnit id="2035" loc="22.207">ἦ γὰρ ὅγε στήλην ̓Αφαρηίου ἐξανέχουσαν</TextUnit>
    <TextUnit id="2036" loc="22.208">τύμβου ἀναρρήξας ταχέως Μεσσήνιος ̓́Ιδας</TextUnit>
    <TextUnit id="2037" loc="22.209">μέλλε κασιγνήτοιο βαλεῖν σφετέροιο φονῆα:</TextUnit>
    <TextUnit id="2038" loc="22.210">ἀλλὰ Ζεὺς ἐπάμυνε, χερῶν δέ οἱ ἔκβαλε τυκτὴν</TextUnit>
    <TextUnit id="2039" loc="22.211">μάρμαρον, αὐτὸν δὲ φλογέῳ συνέφλεξε κεραυνῷ.</TextUnit>
    <TextUnit id="2040" loc="22.212">οὕτως Τυνδαρίδαις πολεμιζέμεν οὐκ ἐν ἐλαφρῷ.</TextUnit>
    <TextUnit id="2041" loc="22.213">αὐτοί τε κρατέοντε καὶ ἐκ κρατέοντος ἔφυσαν.</TextUnit>
    <TextUnit id="2042" loc="22.214">χαίρετε Λήδας τέκνα, καὶ ἡμετέροις κλέος ὕμνοις</TextUnit>
    <TextUnit id="2043" loc="22.215">ἐσθλὸν ἀεὶ πέμποιτε: φίλοι δέ τε πάντες ἀοιδοὶ</TextUnit>
    <TextUnit id="2044" loc="22.216">Τυνδαρίδαις ̔Ελένῃ τε καὶ ἄλλοις ἡρώεσσιν,</TextUnit>
    <TextUnit id="2045" loc="22.217">̓́Ιλιον οἳ διέπερσαν ἀρήγοντες Μενελάῳ.</TextUnit>
    <TextUnit id="2046" loc="22.218">ὑμῖν κῦδος ἄνακτες ἐμήσατο Χῖος ἀοιδός,</TextUnit>
    <TextUnit id="2047" loc="22.219">ὑμνήσας Πριάμοιο πόλιν καὶ νῆας ̓Αχαιῶν</TextUnit>
    <TextUnit id="2048" loc="22.220">̓Ιλιάδας τε μάχας ̓Αχιλῆά τε πύργον ἀυτῆς:</TextUnit>
    <TextUnit id="2049" loc="22.221">ὑμῖν αὖ καὶ ἐγὼ λιγεῶν μειλίγματα Μουσέων,</TextUnit>
    <TextUnit id="2050" loc="22.222">οἷ' αὐταὶ παρέχουσι καὶ ὡς ἐμὸς οἶκος ὑπάρχει,</TextUnit>
    <TextUnit id="2051" loc="22.223">τοῖα φέρω. γεράων δὲ θεοῖς κάλλιστον ἀοιδαί.</TextUnit>
    <TextUnit id="2052" loc="23.1">̓Ανήρ τις πολύφιλτρος ἀπηνέος ἤρατ' ἐφάβω,</TextUnit>
    <TextUnit id="2053" loc="23.2">τὰν μορφὰν ἀγαθῶ, τὸν δὲ τρόπον οὐκέθ' ὁμοίω.</TextUnit>
    <TextUnit id="2054" loc="23.3">μίσει τὸν φιλέοντα καὶ οὐδὲ ἓν ἅμερον εἶχε,</TextUnit>
    <TextUnit id="2055" loc="23.4">κοὐκ ᾔδει τὸν ̓́Ερωτα, τίς ἦν θεός, ἡλίκα τόξα</TextUnit>
    <TextUnit id="2056" loc="23.5">χερσὶ κρατεῖ, πῶς πικρὰ βέλη ποτικάρδια βάλλει:</TextUnit>
    <TextUnit id="2057" loc="23.6">πάντα δὲ κἠν μύθοισι καὶ ἐν προσόδοισιν ἀτειρής.</TextUnit>
    <TextUnit id="2058" loc="23.7">οὐδέ τι τῶν πυρσῶν παραμύθιον, οὐκ ἀμάρυγμα</TextUnit>
    <TextUnit id="2059" loc="23.8">χείλεος, οὐκ ὄσσων λιπαρὸν σέλας, οὐ ῥοδόμαλον,</TextUnit>
    <TextUnit id="2060" loc="23.9">οὐ λόγος, οὐχὶ φίλαμα, τὸ κουφίζει τὸν ἔρωτα.</TextUnit>
    <TextUnit id="2061" loc="23.10">οἷα δὲ θὴρ ὑλαῖος ὑποπτεύῃσι κυναγώς,</TextUnit>
    <TextUnit id="2062" loc="23.11">οὕτως πάντ' ἐποίει ποτὶ τὸν φίλον: ἄγρια δ' αὐτῷ</TextUnit>
    <TextUnit id="2063" loc="23.12">χείλεα καὶ κῶραι δεινὸν βλέπος: εἶχε γὰρ ὄγκον:</TextUnit>
    <TextUnit id="2064" loc="23.13">τᾷ δὲ χολᾷ τὸ πρόσωπον ἀμείβετο, φεῦγε δ' ἀπὸ χρὼς</TextUnit>
    <TextUnit id="2065" loc="23.14">ὕβριν τᾶς ὀργᾶς περικείμενος. ἀλλὰ καὶ οὕτως</TextUnit>
    <TextUnit id="2066" loc="23.15">ἦν καλός: ἐξ ὀργᾶς ἐρεθίζετο μᾶλλον ἐραστάς.</TextUnit>
    <TextUnit id="2067" loc="23.16">λοίσθιον οὐκ ἤνεικε τόσαν φλόγα τᾶς Κυθερείας,</TextUnit>
    <TextUnit id="2068" loc="23.17">ἀλλ' ἐλθὼν ἔκλαιε ποτὶ στυγνοῖσι μελάθροις,</TextUnit>
    <TextUnit id="2069" loc="23.18">καὶ κύσε τὰν φλιάν, οὕτω δ' ἀνενείκατο φωνάν:</TextUnit>
    <TextUnit id="2070" loc="23.19">“̓́Αγριε παῖ καὶ στυγνέ, κακᾶς ἀνάθρεμμα λεαίνας,</TextUnit>
    <TextUnit id="2071" loc="23.20">λάινε παῖ καὶ ἔρωτος ἀνάξιε, δῶρά τοι ἦλθον</TextUnit>
    <TextUnit id="2072" loc="23.21">λοίσθια ταῦτα φέρων, τὸν ἐμὸν βρόχον: οὐκέτι πὰρ σὲ</TextUnit>
    <TextUnit id="2073" loc="23.22">κῶρ' ἐθέλω λύπης κεχολωμένος, ἀλλὰ βαδίζω,</TextUnit>
    <TextUnit id="2074" loc="23.23">ἔνθα τύ μευ κατέκρινας, ὅπῃ λόγος ἦμεν ἀταρπὸν</TextUnit>
    <TextUnit id="2075" loc="23.24">ξυνάν, τοῖσιν ἐρῶσι τὸ φάρμακον ἔνθα τὸ λᾶθος.</TextUnit>
    <TextUnit id="2076" loc="23.25">ἀλλὰ καὶ ἢν ὅλον αὐτὸ λαβὼν ποτὶ χεῖλος ἀμέλξω,</TextUnit>
    <TextUnit id="2077" loc="23.26">οὐδ' οὕτως σβέσσω τὸν ἐμὸν χόλον. ἄρτι δὲ χαίρειν</TextUnit>
    <TextUnit id="2078" loc="23.27">τοῖσι τεοῖς προθύροις ἐπιτέλλομαι. οἶδα τὸ μέλλον.</TextUnit>
    <TextUnit id="2079" loc="23.28">καὶ τὸ ῥόδον καλόν ἐστι, καὶ ὁ χρόνος αὐτὸ μαραίνει:</TextUnit>
    <TextUnit id="2080" loc="23.29">καὶ τὸ ἴον καλόν ἐστιν ἐν εἴαρι, καὶ ταχὺ γηρᾷ:</TextUnit>
    <TextUnit id="2081" loc="23.30">λευκὸν τὸ κρίνον ἐστί, μαραίνεται ἁνίκα πίπτῃ:</TextUnit>
    <TextUnit id="2082" loc="23.31">ἁ δὲ χιὼν λευκά, καὶ τάκεται ἁνίκα πασθῇ.</TextUnit>
    <TextUnit id="2083" loc="23.32">καὶ κάλλος καλόν ἐστι τὸ παιδικόν, ἀλλ' ὀλίγον ζῇ.</TextUnit>
    <TextUnit id="2084" loc="23.33">ἥξει καιρὸς ἐκεῖνος, ὁπανίκα καὶ τὺ φιλάσεις,</TextUnit>
    <TextUnit id="2085" loc="23.34">ἁνίκα τὰν κραδίαν ὀπτεύμενος ἁλμυρὰ κλαύσῃ.</TextUnit>
    <TextUnit id="2086" loc="23.35">ἀλλὰ τὺ παῖ καὶ τοῦτο πανύστατον ἁδύ τι ῥέξον:</TextUnit>
    <TextUnit id="2087" loc="23.36">ὁππόταν ἐξενθὼν ἠρτημένον ἐν προθύροισι</TextUnit>
    <TextUnit id="2088" loc="23.37">τοῖσι τεοῖσιν ἴδῃς τὸν τλάμονα, μή με παρένθῃς,</TextUnit>
    <TextUnit id="2089" loc="23.38">στᾶθι δὲ καὶ βραχὺ κλαῦσον, ἐπισπείσας δὲ τὸ δάκρυ</TextUnit>
    <TextUnit id="2090" loc="23.39">λῦσον τῶ σχοίνω με καὶ ἀμφίθες ἐκ ῥεθέων σῶν</TextUnit>
    <TextUnit id="2091" loc="23.40">εἵματα καὶ κρύψόν με, τὸ δ' αὖ πύματόν με φίλασον,</TextUnit>
    <TextUnit id="2092" loc="23.41">κἂν νεκρῷ χάρισαι τὰ σὰ χείλεα. μή με φοβαθῇς:</TextUnit>
    <TextUnit id="2093" loc="23.42">οὐ δύναμαι λυπεῖν σε, διαλλάξεις με φιλάσας.</TextUnit>
    <TextUnit id="2094" loc="23.43">χῶμα δέ μοι χῶσόν τι ὅ μευ κρύψει τὸν ἔρωτα.</TextUnit>
    <TextUnit id="2095" loc="23.44">κἂν ἀπίῃς, τόδε μοι τρὶς ἐπαίασον: ὦ φίλε κεῖσαι.</TextUnit>
    <TextUnit id="2096" loc="23.45">ἢν δὲ θέλῃς, καὶ τοῦτο: καλὸς δέ μοι ὤλεθ' ἑταῖρος.</TextUnit>
    <TextUnit id="2097" loc="23.46">γράψον καὶ τόδε γράμμα, τὸ σοῖς τοίχοισι χαράξω:</TextUnit>
    <TextUnit id="2098" loc="23.47">“τοῦτον ἔρως ἔκτεινεν. ὁδοιπόρε, μὴ παροδεύσῃς,</TextUnit>
    <TextUnit id="2099" loc="23.48">ἀλλὰ στὰς τόδε λέξον: ἀπηνέα εἶχεν ἑταῖρον.””</TextUnit>
    <TextUnit id="2100" loc="23.49">͂̔Ωδ' εἰπὼν λίθον εἷλκεν, ἐρεισάμενος δ' ἐπὶ τοίχω</TextUnit>
    <TextUnit id="2101" loc="23.50">ἄχρι μέσων οὐδῶν φοβερὸν λίθον ἅπτετ' ἀπ' αὐτῶν,</TextUnit>
    <TextUnit id="2102" loc="23.51">τὰν λεπτὰν σχοινῖδα, βρόχον δ' ἐνέβαλλε τραχήλῳ,</TextUnit>
    <TextUnit id="2103" loc="23.52">τὰν ἕδραν δ' ἐκύλισεν ὑπὲκ ποδός, ἠδ' ἐκρεμάσθη</TextUnit>
    <TextUnit id="2104" loc="23.53">νεκρός. ὁ δ' αὖτ' ὤιξε θύρας καὶ τὸν νεκρὸν εἶδεν</TextUnit>
    <TextUnit id="2105" loc="23.54">αὐλᾶς ἐξ ἰδίας ἠρτημένον, οὐδ' ἐλυγίχθη</TextUnit>
    <TextUnit id="2106" loc="23.55">τὰν ψυχάν, οὐ κλαῦσε νέον φόνον, ἀλλ' ἐπὶ νεκρῷ</TextUnit>
    <TextUnit id="2107" loc="23.56">εἵματα πάντ' ἐμίανεν, ἐφαβικὰ βαῖνε δ' ἐς ἄθλα</TextUnit>
    <TextUnit id="2108" loc="23.57">γυμναστῶν, καὶ τῆλε φίλων ἐπεμαίετο λουτρῶν,</TextUnit>
    <TextUnit id="2109" loc="23.58">καὶ ποτὶ τὸν θεὸν ἦλθε, τὸν ὕβρισε: λαϊνέας δὲ</TextUnit>
    <TextUnit id="2110" loc="23.59">ἵστατ' ἀπὸ κρηπῖδος ἐς ὕδατα: τῷ δ' ἐφύπερθεν</TextUnit>
    <TextUnit id="2111" loc="23.60">ἅλατο καὶ τὤγαλμα, κακὸν δ' ἔκτεινεν ἔφαβον:</TextUnit>
    <TextUnit id="2112" loc="23.61">νᾶμα δ' ἐφοινίχθη: παιδὸς δ' ἐπενάχετο σῶμα.</TextUnit>
    <TextUnit id="2113" loc="23.62">χαίρετε τοὶ φιλέοντες: ὁ γὰρ μισῶν ἐφονεύθη.</TextUnit>
    <TextUnit id="2114" loc="23.63">στέργετε δ' οἱ μισεῦντες: ὁ γὰρ θεὸς οἶδε δικάζειν.</TextUnit>
    <TextUnit id="2115" loc="24.1">̔Ηρακλέα δεκάμηνον ἐόντα πόχ' ἁ Μιδεᾶτις</TextUnit>
    <TextUnit id="2116" loc="24.2">̓Αλκμήνα καὶ νυκτὶ νεώτερον ̓Ιφικλῆα,</TextUnit>
    <TextUnit id="2117" loc="24.3">ἀμφοτέρους λούσασα καὶ ἐμπλήσασα γάλακτος,</TextUnit>
    <TextUnit id="2118" loc="24.4">χαλκείαν κατέθηκεν ἐς ἀσπίδα, τὰν Πτερελάου</TextUnit>
    <TextUnit id="2119" loc="24.5">̓Αμφιτρύων καλὸν ὅπλον ἀπεσκύλευσε πεσόντος.</TextUnit>
    <TextUnit id="2120" loc="24.6">ἁπτομένα δὲ γυνὰ κεφαλᾶς μυθήσατο παίδων:</TextUnit>
    <TextUnit id="2121" loc="24.7">“εὕδετ' ἐμὰ βρέφεα γλυκερὸν καὶ ἐγέρσιμον ὕπνον,</TextUnit>
    <TextUnit id="2122" loc="24.8">εὕδετ' ἐμὰ ψυχά, δύ' ἀδελφεώ, εὔσοα τέκνα:</TextUnit>
    <TextUnit id="2123" loc="24.9">ὄλβιοι εὐνάζοισθε καὶ ὄλβιοι ἀῶ ἵκοισθε.”</TextUnit>
    <TextUnit id="2124" loc="24.10">̔̀Ως φαμένα δίνασε σάκος μέγα: τοὺς δ' ἔλαβ' ὕπνος.</TextUnit>
    <TextUnit id="2125" loc="24.11">ἆμος δὲ στρέφεται μεσονύκτιον ἐς δύσιν ἄρκτος</TextUnit>
    <TextUnit id="2126" loc="24.12">̓Ωρίωνα κατ' αὐτόν, ὁ δ' ἀμφαίνει μέγαν ὦμον,</TextUnit>
    <TextUnit id="2127" loc="24.13">τᾶμος ἄρ' αἰνὰ πέλωρα δύω πολυμήχανος ̔́Ηρη</TextUnit>
    <TextUnit id="2128" loc="24.14">κυανέαις φρίσσοντας ὑπὸ σπείραισι δράκοντας</TextUnit>
    <TextUnit id="2129" loc="24.15">ὦρσεν ἐπὶ πλατὺν οὐδόν, ὅθι σταθμὰ κοῖλα θυράων</TextUnit>
    <TextUnit id="2130" loc="24.16">εἶκεν, ἀπειλήσασα φαγεῖν βρέφος ̔Ηρακλῆα.</TextUnit>
    <TextUnit id="2131" loc="24.17">τὼ δ' ἐξειληθέντες ἐπὶ χθονὶ γαστέρας ἄμφω</TextUnit>
    <TextUnit id="2132" loc="24.18">αἱμοβόρους ἐκύλιον: ἀπ' ὀφθαλμῶν δὲ κακὸν πῦρ</TextUnit>
    <TextUnit id="2133" loc="24.19">ἐρχομένοις λάμπεσκε, βαρὺν δ' ἐξέπτυον ἰόν.</TextUnit>
    <TextUnit id="2134" loc="24.20">ἀλλ' ὅτε δὴ παίδων λιχμώμενοι ἐγγύθεν ἦνθον,</TextUnit>
    <TextUnit id="2135" loc="24.21">καὶ τότ' ἄρ' ἐξέγροντο, Διὸς νοέοντος ἅπαντα,</TextUnit>
    <TextUnit id="2136" loc="24.22">̓Αλκμήνας φίλα τέκνα, φάος δ' ἀνὰ οἶκον ἐτύχθη.</TextUnit>
    <TextUnit id="2137" loc="24.23">ἤτοι ὅγ' εὐθὺς ἄυσεν, ὅπως κακὰ θηρί' ἀνέγνω</TextUnit>
    <TextUnit id="2138" loc="24.24">κοίλου ὑπὲρ σάκεος καὶ ἀναιδέας εἶδεν ὀδόντας,</TextUnit>
    <TextUnit id="2139" loc="24.25">̓Ιφικλέης, οὔλαν δὲ ποσὶν διελάκτισε χλαῖναν,</TextUnit>
    <TextUnit id="2140" loc="24.26">φευγέμεν ὁρμαίνων: ὁ δ' ἐναντίος εἴχετο χερσὶν</TextUnit>
    <TextUnit id="2141" loc="24.27">̔Ηρακλέης, ἄμφω δὲ βαρεῖ ἐνεδήσατο δεσμῷ,</TextUnit>
    <TextUnit id="2142" loc="24.28">δραξάμενος φάρυγος, τόθι φάρμακα λυγρὰ κέκρυπται</TextUnit>
    <TextUnit id="2143" loc="24.29">οὐλομένοις ὀφίεσσιν, ἃ καὶ θεοὶ ἐχθαίροντι.</TextUnit>
    <TextUnit id="2144" loc="24.30">τὼ δ' αὖτε σπείραισιν ἑλισσέσθην περὶ παῖδα</TextUnit>
    <TextUnit id="2145" loc="24.31">ὀψίγονον γαλαθηνόν, ὑπὸ τροφῷ αἰὲν ἄδακρυν:</TextUnit>
    <TextUnit id="2146" loc="24.32">ἂψ δὲ πάλιν διέλυον ἐπεὶ μογέοιεν ἀκάνθας,</TextUnit>
    <TextUnit id="2147" loc="24.33">δεσμοῦ ἀναγκαίου πειρώμενοι ἔκλυσιν εὑρεῖν.</TextUnit>
    <TextUnit id="2148" loc="24.34">̓Αλκμήνα δ' ἐσάκουσε βοᾶς καὶ ἐπέγρετο πράτα:</TextUnit>
    <TextUnit id="2149" loc="24.35">“̓́Ανσταθ' ̓Αμφιτρύων: ἐμὲ γὰρ δέος ἴσχει ὀκνηρόν:</TextUnit>
    <TextUnit id="2150" loc="24.36">ἄνστα, μηδὲ πόδεσσιν ἑοῖς ὑπὸ σάνδαλα θείῃς.</TextUnit>
    <TextUnit id="2151" loc="24.37">οὐκ ἀίεις, παίδων ὁ νεώτερος ὅσσον ἀυτεῖ;</TextUnit>
    <TextUnit id="2152" loc="24.38">ἢ οὐ νοέεις, ὅτι νυκτὸς ἀωρί που, οἱ δέ τε τοῖχοι</TextUnit>
    <TextUnit id="2153" loc="24.39">πάντες ἀριφραδέες, καθαρᾶς ἅπερ ἠριγενείας;</TextUnit>
    <TextUnit id="2154" loc="24.40">ἔστί τί μοι κατὰ δῶμα νεώτερον, ἔστι φίλ' ἀνδρῶν.”</TextUnit>
    <TextUnit id="2155" loc="24.41">̔̀Ως φάθ'. ὁ δ' ἐξ εὐνᾶς ἀλόχῳ κατέβαινε πιθήσας:</TextUnit>
    <TextUnit id="2156" loc="24.42">δαιδάλεον δ' ὥρμασε μετὰ ξίφος, ὅ οἱ ὕπερθεν</TextUnit>
    <TextUnit id="2157" loc="24.43">κλιντῆρος κεδρίνου περὶ πασσάλῳ αἰὲν ἄωρτο.</TextUnit>
    <TextUnit id="2158" loc="24.44">ἤτοι ὅγ' ὠριγνᾶτο νεοκλώστου τελαμῶνος,</TextUnit>
    <TextUnit id="2159" loc="24.45">κουφίζων ἑτέρᾳ κολεὸν μέγα, λώτινον ἔργον.</TextUnit>
    <TextUnit id="2160" loc="24.46">ἀμφιλαφὴς δ' ἄρα παστὰς ἐνεπλήσθη πάλιν ὄρφνας:</TextUnit>
    <TextUnit id="2161" loc="24.47">δμῶας δὴ τότ' ἄυσεν ὕπνον βαρὺν ἐκφυσῶντας:</TextUnit>
    <TextUnit id="2162" loc="24.48">“οἴσετε πῦρ ὅτι θᾶσσον ἀπ' ἐσχαρεῶνος ἑλόντες,</TextUnit>
    <TextUnit id="2163" loc="24.49">δμῶες ἐμοί, στιβαροὺς δὲ θυρᾶν ἀνακόψατ' ὀχῆας.”</TextUnit>
    <TextUnit id="2164" loc="24.50">“ἄνστατε δμῶες ταλασίφρονες. αὐτὸς ἀυτεῖ.”</TextUnit>
    <TextUnit id="2165" loc="24.51">͂̓Η ῥα γυνὰ Φοίνισσα μύλαις ἔπι κοῖτον ἔχουσα.</TextUnit>
    <TextUnit id="2166" loc="24.52">οἱ δ' αἶψα προγένοντο λύχνοις ἅμα δαιομένοισι</TextUnit>
    <TextUnit id="2167" loc="24.53">δμῶες: ἐνεπλήσθη δὲ δόμος σπεύδοντος ἑκάστου.</TextUnit>
    <TextUnit id="2168" loc="24.54">ἤτοι ἄρ' ὡς εἴδοντ' ἐπιτίτθιον ̔Ηρακλῆα</TextUnit>
    <TextUnit id="2169" loc="24.55">θῆρε δύω χείρεσσιν ἀπρὶξ ἁπαλαῖσιν ἔχοντα,</TextUnit>
    <TextUnit id="2170" loc="24.56">συμπλήγδην ἰάχησαν: ὁ δ' ἐς πατέρ' ̓Αμφιτρύωνα</TextUnit>
    <TextUnit id="2171" loc="24.57">ἑρπετὰ δεικανάασκεν, ἐπάλλετο δ' ὑψόθι χαίρων</TextUnit>
    <TextUnit id="2172" loc="24.58">κουροσύνᾳ, γελάσας δὲ πάρος κατέθηκε ποδοῖιν</TextUnit>
    <TextUnit id="2173" loc="24.59">πατρὸς ἑοῦ θανάτῳ κεκαρωμένα δεινὰ πέλωρα.</TextUnit>
    <TextUnit id="2174" loc="24.60">̓Αλκμήνα μὲν ἔπειτα ποτὶ σφέτερον βάλε κόλπον</TextUnit>
    <TextUnit id="2175" loc="24.61">ξηρὸν ὑπαὶ δείους ἀκρόχλοον ̓Ιφικλῆα:</TextUnit>
    <TextUnit id="2176" loc="24.62">̓Αμφιτρύων δὲ τὸν ἄλλον ὑπ' ἀμνείαν θέτο χλαῖναν</TextUnit>
    <TextUnit id="2177" loc="24.63">παῖδα, πάλιν δ' ἐς λέκτρον ἰὼν ἐμνάσατο κοίτου.</TextUnit>
    <TextUnit id="2178" loc="24.64">ὄρνιθες τρίτον ἄρτι τὸν ἔσχατον ὄρθρον ἄειδον:</TextUnit>
    <TextUnit id="2179" loc="24.65">Τειρεσίαν τόκα μάντιν ἀλαθέα πάντα λέγοντα</TextUnit>
    <TextUnit id="2180" loc="24.66">̓Αλκμήνα καλέσασα τέρας κατέλεξε νεοχμόν,</TextUnit>
    <TextUnit id="2181" loc="24.67">καί νιν ὑποκρίνεσθαι, ὅπως τελέεσθαι ἔμελλεν,</TextUnit>
    <TextUnit id="2182" loc="24.68">ἠνώγει. “μηδ' εἴ τι θεοὶ νοέοντι πονηρόν,</TextUnit>
    <TextUnit id="2183" loc="24.69">αἰδόμενος σύ με κρύπτε: καὶ ὣς οὐκ ἔστιν ἀλύξαι</TextUnit>
    <TextUnit id="2184" loc="24.70">ἀνθρώποις ὅ τι Μοῖρα κατὰ κλωστῆρος ἐπείγει.</TextUnit>
    <TextUnit id="2185" loc="24.71">ἀλλ' Εὐηρείδα μάλα σε φρονέοντα διδάσκω.”</TextUnit>
    <TextUnit id="2186" loc="24.72">τόσς' ἔλεγεν βασίλεια: ὁ δ' ἀνταμείβετο τοίως:</TextUnit>
    <TextUnit id="2187" loc="24.73">“θάρσει ἀριστοτόκεια γύναι, Περσήιον αἷμα.</TextUnit>
    <TextUnit id="2188" loc="24.74">θάρσει: μελλόντων δὲ τὸ λώιον ἐν φρεσὶ θέσθαι.</TextUnit>
    <TextUnit id="2189" loc="24.75">ναὶ γὰρ ἐμὸν γλυκὺ φέγγος ἀποιχόμενον πάλαι ὄσσων,</TextUnit>
    <TextUnit id="2190" loc="24.76">πολλαὶ ̓Αχαιιάδων μαλακὸν περὶ γούνατι νῆμα</TextUnit>
    <TextUnit id="2191" loc="24.77">χειρὶ κατατρίψοντι ἀκρέσπερον ἀείδοισαι</TextUnit>
    <TextUnit id="2192" loc="24.78">̓Αλκμήναν ὀνομαστί, σέβας δ' ἔσῃ ̓Αργείαισι.</TextUnit>
    <TextUnit id="2193" loc="24.79">τοῖος ἀνὴρ ὅδε μέλλει ἐς οὐρανὸν ἄστρα φέροντα</TextUnit>
    <TextUnit id="2194" loc="24.80">ἀμβαίνειν τεὸς υἱός, ἀπὸ στέρνων πλατὺς ἥρως,</TextUnit>
    <TextUnit id="2195" loc="24.81">οὗ καὶ θηρία πάντα καὶ ἀνέρες ἥσσονες ἄλλοι.</TextUnit>
    <TextUnit id="2196" loc="24.82">δώδεκά οἱ τελέσαντι πεπρωμένον ἐν Διὸς οἰκεῖν</TextUnit>
    <TextUnit id="2197" loc="24.83">μόχθους, θνητὰ δὲ πάντα πυρὰ Τραχίνιος ἑξεῖ.</TextUnit>
    <TextUnit id="2198" loc="24.84">γαμβρὸς δ' ἀθανάτων κεκλήσεται, οἳ τάδ' ἐπῶρσαν</TextUnit>
    <TextUnit id="2199" loc="24.85">κνώδαλα φωλεύοντα βρέφος διαδηλήσασθαι.</TextUnit>
    <TextUnit id="2200" loc="24.86">ἔσται δὴ τοῦτ' ἆμαρ, ὁπηνίκα νεβρὸν ἐν εὐνᾷ</TextUnit>
    <TextUnit id="2201" loc="24.87">καρχαρόδων σίνεσθαι ἰδὼν λύκος οὐκ ἐθελήσει.</TextUnit>
    <TextUnit id="2202" loc="24.88">ἀλλὰ γύναι πῦρ μέν τοι ὑπὸ σποδῷ εὔτυκον ἔστω,</TextUnit>
    <TextUnit id="2203" loc="24.89">κάγκανα δ' ἀσπαλάθου ξύλ' ἑτοιμάσατ' ἢ παλιούρου</TextUnit>
    <TextUnit id="2204" loc="24.90">ἢ βάτου ἢ ἀνέμῳ δεδονημένον αὖον ἄχερδον:</TextUnit>
    <TextUnit id="2205" loc="24.91">καῖε δὲ τώδ' ἀγρίαισιν ἐπὶ σχίζαισι δράκοντε</TextUnit>
    <TextUnit id="2206" loc="24.92">νυκτὶ μέσᾳ, ὅκα παῖδα κανεῖν τεὸν ἤθελον αὐτοί.</TextUnit>
    <TextUnit id="2207" loc="24.93">ἦρι δὲ συλλέξασα κόνιν πυρὸς ἀμφιπόλων τις</TextUnit>
    <TextUnit id="2208" loc="24.94">ῥιψάτω εὖ μάλα πᾶσαν ὑπὲρ ποταμοῖο φέρουσα</TextUnit>
    <TextUnit id="2209" loc="24.95">ῥωγάδας ἐς πέτρας ὑπερούριον, ἂψ δὲ νέεσθαι</TextUnit>
    <TextUnit id="2210" loc="24.96">ἄστρεπτος: καθαρῷ δὲ πυρώσατε δῶμα θεείῳ</TextUnit>
    <TextUnit id="2211" loc="24.97">πρᾶτον, ἔπειτα δ' ἅλεσσι μεμιγμένον, ὡς νενόμισται,</TextUnit>
    <TextUnit id="2212" loc="24.98">θαλλῷ ἐπιρραίνειν ἐστεμμένῳ ἀβλαβὲς ὕδωρ:</TextUnit>
    <TextUnit id="2213" loc="24.99">Ζηνὶ δ' ἐπιρρέξαι καθυπερτέρῳ ἄρσενα χοῖρον,</TextUnit>
    <TextUnit id="2214" loc="24.100">δυσμενέων αἰεὶ καθυπέρτεροι ὡς τελέθοιτε.”</TextUnit>
    <TextUnit id="2215" loc="24.101">φᾶ, καὶ ἐρωήσας ἐλεφάντινον ᾤχετο δίφρον</TextUnit>
    <TextUnit id="2216" loc="24.102">Τειρεσίας πολλοῖσι βαρύς περ ἐὼν ἐνιαυτοῖς.</TextUnit>
    <TextUnit id="2217" loc="24.103">̔Ηρακλέης δ' ὑπὸ ματρὶ νέον φυτὸν ὣς ἐν ἀλωᾷ</TextUnit>
    <TextUnit id="2218" loc="24.104">ἐτρέφετ' ̓Αργείου κεκλημένος ̓Αμφιτρύωνος.</TextUnit>
    <TextUnit id="2219" loc="24.105">γράμματα μὲν τὸν παῖδα γέρων Λίνος ἐξεδίδαξεν,</TextUnit>
    <TextUnit id="2220" loc="24.106">υἱὸς ̓Απόλλωνος μελεδωνεὺς ἄγρυπνος ἥρως,</TextUnit>
    <TextUnit id="2221" loc="24.107">τόξον δ' ἐντανύσαι καὶ ἐπίσκοπον εἶναι ὀϊστῶν</TextUnit>
    <TextUnit id="2222" loc="24.108">Εὔρυτος ἐκ πατέρων μεγάλαις ἀφνειὸς ἀρούραις.</TextUnit>
    <TextUnit id="2223" loc="24.109">αὐτὰρ ἀοιδὸν ἔθηκε καὶ ἄμφω χεῖρας ἔπλασσε</TextUnit>
    <TextUnit id="2224" loc="24.110">πυξίνᾳ ἐν φόρμιγγι Φιλαμμονίδας εὔμολπος.</TextUnit>
    <TextUnit id="2225" loc="24.111">ὅσσα δ' ἀπὸ σκελέων ἑδροστρόφοι ̓Αργόθεν ἄνδρες</TextUnit>
    <TextUnit id="2226" loc="24.112">ἀλλάλους σφάλλοντι παλαίσμασιν, ὅσσά τε πύκται</TextUnit>
    <TextUnit id="2227" loc="24.113">δεινοὶ ἐν ἱμάντεσσιν, ἅ τ' ἐς γαῖαν προπεσόντες</TextUnit>
    <TextUnit id="2228" loc="24.114">πάμμαχοι ἐξεύροντο σοφίσματα σύμφορα τέχνᾳ,</TextUnit>
    <TextUnit id="2229" loc="24.115">πάντ' ἔμαθ' ̔Ερμείαο διδασκόμενος παρὰ παιδὶ</TextUnit>
    <TextUnit id="2230" loc="24.116">̔Αρπαλύκῳ Φανοτῆι, τὸν οὐδ' ἂν τηλόθι λεύσσων</TextUnit>
    <TextUnit id="2231" loc="24.117">θαρσαλέως τις ἔμεινεν ἀεθλεύοντ' ἐν ἀγῶνι:</TextUnit>
    <TextUnit id="2232" loc="24.118">τοῖον ἐπισκύνιον βλοσυρῷ ἐπέκειτο προσώπῳ.</TextUnit>
    <TextUnit id="2233" loc="24.119">ἵππους δ' ἐξελάσασθαι ὑφ' ἅρματι, καὶ περὶ νύσσαν</TextUnit>
    <TextUnit id="2234" loc="24.120">ἀσφαλέως κάμπτοντα τροχῷ σύριγγα φυλάξαι,</TextUnit>
    <TextUnit id="2235" loc="24.121">̓Αμφιτρύων ὃν παῖδα φίλα φρονέων ἐδίδαξεν</TextUnit>
    <TextUnit id="2236" loc="24.122">αὐτός, ἐπεὶ μάλα πολλὰ θοῶν ἐξήρατ' ἀγώνων</TextUnit>
    <TextUnit id="2237" loc="24.123">̓́Αργει ἐν ἱπποβότῳ κειμήλια, καί οἱ ἀαγεῖς</TextUnit>
    <TextUnit id="2238" loc="24.124">δίφροι, ἐφ' ὧν ἐπέβαινε, χρόνῳ διέλυσαν ἱμάντας.</TextUnit>
    <TextUnit id="2239" loc="24.125">δούρατι δὲ προβολαίῳ ὑπ' ἀσπίδι ὦμον ἔχοντα</TextUnit>
    <TextUnit id="2240" loc="24.126">ἀνδρὸς ὀρέξασθαι ξιφέων τ' ἀνέχεσθαι ἀμυχμόν,</TextUnit>
    <TextUnit id="2241" loc="24.127">κοσμῆσαί τε φάλαγγα λόχον τ' ἀναμετρήσασθαι</TextUnit>
    <TextUnit id="2242" loc="24.128">δυσμενέων ἐπιόντα καὶ ἱππήεσσι κελεῦσαι</TextUnit>
    <TextUnit id="2243" loc="24.129">Κάστωρ ̔Ιππαλίδας δέδαεν, φυγὰς ̓́Αργεος ἐνθών,</TextUnit>
    <TextUnit id="2244" loc="24.130">ὁππόκα κλᾶρον ἅπαντα καὶ οἰνόπεδον μέγα Τυδεὺς</TextUnit>
    <TextUnit id="2245" loc="24.131">ναῖε παρ' ̓Αδρήστοιο λαβὼν ἱππήλατον ̓́Αργος.</TextUnit>
    <TextUnit id="2246" loc="24.132">Κάστορι δ' οὔτις ὁμοῖος ἐν ἡμιθέοις πολεμιστὴς</TextUnit>
    <TextUnit id="2247" loc="24.133">ἄλλος ἔην πρὶν γῆρας ἀποτρῖψαι νεότητα.</TextUnit>
    <TextUnit id="2248" loc="24.134">͂̔Ωδε μὲν ̔Ηρακλῆα φίλα παιδεύσατο μάτηρ.</TextUnit>
    <TextUnit id="2249" loc="24.135">εὐνὰ δ' ἦς τῷ παιδὶ τετυγμένα ἀγχόθι πατρὸς</TextUnit>
    <TextUnit id="2250" loc="24.136">δέρμα λεόντειον μάλα οἱ κεχαρισμένον αὐτῷ,</TextUnit>
    <TextUnit id="2251" loc="24.137">δεῖπνον δὲ κρέα τ' ὀπτὰ καὶ ἐν κανέῳ μέγας ἄρτος</TextUnit>
    <TextUnit id="2252" loc="24.138">Δωρικός: ἀσφαλέως κε φυτοσκάφον ἄνδρα κορέσσαι.</TextUnit>
    <TextUnit id="2253" loc="24.139">αὐτὰρ ἐπ' ἄματι τυννὸν ἄνευ πυρὸς αἴνυτο δόρπον.</TextUnit>
    <TextUnit id="2254" loc="24.140">εἵματα δ' οὐκ ἀσκητὰ μέσας ὑπὲρ ἕννυτο κνάμας.</TextUnit>
    <TextUnit id="2255" loc="25.1">τὸν δ' ὁ γέρων προσέειπε φυτῶν ἐπίουρος ἀροτρεὺς</TextUnit>
    <TextUnit id="2256" loc="25.2">παυσάμενος ἔργοιο, τό οἱ μετὰ χερσὶν ἔκειτο:</TextUnit>
    <TextUnit id="2257" loc="25.3">“̓́Εκ τοι ξεῖνε πρόφρων μυθήσομαι ὅσς' ἐρεείνεις,</TextUnit>
    <TextUnit id="2258" loc="25.4">̔Ερμέω ἁζόμενος δεινὴν ὄπιν εἰνοδίοιο:</TextUnit>
    <TextUnit id="2259" loc="25.5">τὸν γάρ φασι μέγιστον ἐπουρανίων κεχολῶσθαι,</TextUnit>
    <TextUnit id="2260" loc="25.6">εἴ κεν ὁδοῦ ζαχρεῖον ἀνήνηταί τις ὁδίτην.</TextUnit>
    <TextUnit id="2261" loc="25.7">ποῖμναι μὲν βασιλῆος εὔτριχες Αὐγείαο</TextUnit>
    <TextUnit id="2262" loc="25.8">οὐ πᾶσαι βόσκονται ἴαν βόσιν οὐδ' ἕνα χῶρον:</TextUnit>
    <TextUnit id="2263" loc="25.9">ἀλλ' αἱ μέν ῥα νάοντος ἐπ' ὄχθαις ἀμφ' ̓Ελισοῦντος,</TextUnit>
    <TextUnit id="2264" loc="25.10">αἱ δ' ἱερὸν θείοιο παρὰ ῥόον ̓Αλφειοῖο,</TextUnit>
    <TextUnit id="2265" loc="25.11">αἱ δ' ἐπὶ Βουπρασίου πολυβότρυος, αἱ δὲ καὶ ὧδε.</TextUnit>
    <TextUnit id="2266" loc="25.12">χωρὶς δὴ σηκοί σφι τετυγμένοι εἰσὶν ἑκάσταις.</TextUnit>
    <TextUnit id="2267" loc="25.13">αὐτὰρ βουκολίοισι περιπλήθουσί περ ἔμπης</TextUnit>
    <TextUnit id="2268" loc="25.14">πάντεσσιν νομοὶ ὧδε τεθηλότες αἰὲν ἔασι,</TextUnit>
    <TextUnit id="2269" loc="25.15">Μηνίου ἀμμέγα τῖφος, ἐπεὶ πολυειδέα ποίην</TextUnit>
    <TextUnit id="2270" loc="25.16">λειμῶνες θαλέθουσιν ὑπόδροσοι εἰαμεναί τε</TextUnit>
    <TextUnit id="2271" loc="25.17">εἰς ἅλις, ἥ ῥα βόεσσι μένος κεραῇσιν ἀέξει.</TextUnit>
    <TextUnit id="2272" loc="25.18">αὖλις δέ σφισιν ἥδε τεῆς ἐπὶ δεξιὰ χειρὸς</TextUnit>
    <TextUnit id="2273" loc="25.19">φαίνεται εὖ μάλα πᾶσα πέρην ποταμοῖο ῥέοντος,</TextUnit>
    <TextUnit id="2274" loc="25.20">κείνῃ, ὅθι πλατάνιστοι ἐπηεταναὶ πεφύασι</TextUnit>
    <TextUnit id="2275" loc="25.21">χλωρή τ' ἀγριέλαιος, ̓Απόλλωνος νομίοιο</TextUnit>
    <TextUnit id="2276" loc="25.22">ἱερὸν ἁγνόν, ξεῖνε, τελειοτάτοιο θεοῖο.</TextUnit>
    <TextUnit id="2277" loc="25.23">εὐθὺς δὲ σταθμοὶ περιμήκεες ἀγροιώταις</TextUnit>
    <TextUnit id="2278" loc="25.24">δέδμηνθ', οἳ βασιλῆι πολὺν καὶ ἀθέσφατον ὄλβον</TextUnit>
    <TextUnit id="2279" loc="25.25">ῥυόμεθ' ἐνδυκέως, τριπόλοις σπόρον ἐν νειοῖσιν</TextUnit>
    <TextUnit id="2280" loc="25.26">ἔσθ' ὅτε βάλλοντες καὶ τετραπόλοισιν ὁμοίως.</TextUnit>
    <TextUnit id="2281" loc="25.27">οὔρους μὴν ἴσασι φυτοσκάφοι οἱ πολύεργοι,</TextUnit>
    <TextUnit id="2282" loc="25.28">ἐς ληνοὺς δ' ἱκνεῦνται, ἐπὴν θέρος ὥριον ἔλθῃ.</TextUnit>
    <TextUnit id="2283" loc="25.29">πᾶν γὰρ δὴ πεδίον τόδ' ἐπίφρονος Αὐγείαο,</TextUnit>
    <TextUnit id="2284" loc="25.30">πυροφόροι τε γύαι καὶ ἀλωαὶ δενδρήεσσαι,</TextUnit>
    <TextUnit id="2285" loc="25.31">μέχρις ἐπ' ἐσχατιὰς πολυπίδακος ἀκρωρείης,</TextUnit>
    <TextUnit id="2286" loc="25.32">ἃς ἡμεῖς ἔργοισιν ἐποιχόμεθα πρόπαν ἦμαρ,</TextUnit>
    <TextUnit id="2287" loc="25.33">ἣ δίκη οἰκήων, οἷσιν βίος ἔπλετ' ἐπ' ἀγροῦ.</TextUnit>
    <TextUnit id="2288" loc="25.34">ἀλλὰ σύ πέρ μοι ἔνισπε, τό τοι καὶ κέρδιον αὐτῷ</TextUnit>
    <TextUnit id="2289" loc="25.35">ἔσσεται, οὗτινος ὧδε κεχρημένος εἰλήλουθας,</TextUnit>
    <TextUnit id="2290" loc="25.36">ἠὲ σύγ' Αὐγείην ἢ καὶ δμώων τινὰ κείνου</TextUnit>
    <TextUnit id="2291" loc="25.37">δίζεαι, οἵ οἱ ἔασιν. ἐγὼ δέ κέ τοι σάφα εἰδὼς</TextUnit>
    <TextUnit id="2292" loc="25.38">ἀτρεκέως εἴποιμ', ἐπεὶ οὐ σέγε φημὶ κακῶν ἒξ</TextUnit>
    <TextUnit id="2293" loc="25.39">ἔμμεναι οὐδὲ κακοῖσιν ἐοικότα φύμεναι αὐτόν,</TextUnit>
    <TextUnit id="2294" loc="25.40">οἷόν τοι μέγα εἶδος ἐπιπρέπει. ἦ ῥά νυ παῖδες</TextUnit>
    <TextUnit id="2295" loc="25.41">ἀθανάτων τοιοίδε μετὰ θνητοῖσιν ἔασι.”</TextUnit>
    <TextUnit id="2296" loc="25.42">τὸν δ' ἀπαμειβόμενος προσέφη Διὸς ἄλκιμος υἱός.</TextUnit>
    <TextUnit id="2297" loc="25.43">“ναὶ γέρον Αὐγείην ἐθέλοιμί κεν ἀρχὸν ̓Επειῶν</TextUnit>
    <TextUnit id="2298" loc="25.44">εἰσιδέειν: τοῦ γάρ με καὶ ἤγαγεν ἐνθάδε χρειώ.</TextUnit>
    <TextUnit id="2299" loc="25.45">εἰ δ' ὁ μὲν ἂρ κατὰ ἄστυ μένει παρὰ οἷσι πολίταις</TextUnit>
    <TextUnit id="2300" loc="25.46">δήμου κηδόμενος, διὰ δὲ κρίνουσι θέμιστας,</TextUnit>
    <TextUnit id="2301" loc="25.47">δμώων δή τινα πρέσβυ σύ μοι φράσον ἡγεμονεύσας,</TextUnit>
    <TextUnit id="2302" loc="25.48">ὅστις ἐπ' ἀγρῶν τῶνδε γεραίτερος αἰσυμνήτης,</TextUnit>
    <TextUnit id="2303" loc="25.49">ᾧ κε τὸ μὲν εἴποιμι, τὸ δ' ἐκ φαμένοιο πυθοίμην.</TextUnit>
    <TextUnit id="2304" loc="25.50">ἄλλου δ' ἄλλον ἔθηκε θεὸς ἐπιδευέα φωτῶν.”</TextUnit>
    <TextUnit id="2305" loc="25.51">τὸν δ' ὁ γέρων ἐξαῦτις ἀμείβετο δῖος ἀροτρεύς:</TextUnit>
    <TextUnit id="2306" loc="25.52">“̓Αθανάτων ὦ ξεῖνε φραδῇ τινος ἐνθάδ' ἱκάνεις,</TextUnit>
    <TextUnit id="2307" loc="25.53">ὥς τοι πᾶν ὃ θέλεις αἶψα χρέος ἐκτετέλεσται.</TextUnit>
    <TextUnit id="2308" loc="25.54">ὧδε γὰρ Αὐγείης, υἱὸς φίλος ̓Ηελίοιο,</TextUnit>
    <TextUnit id="2309" loc="25.55">σφωιτέρῳ σὺν παιδί, βίῃ Φυλῆος ἀγαυοῦ,</TextUnit>
    <TextUnit id="2310" loc="25.56">χθιζός γ' εἰλήλουθεν ἀπ' ἄστεος, ἤμασι πολλοῖς</TextUnit>
    <TextUnit id="2311" loc="25.57">κτῆσιν ἐποψόμενος, ἥ οἱ νήριθμος ἐπ' ἀγρῶν:</TextUnit>
    <TextUnit id="2312" loc="25.58">ὥς που καὶ βασιλεῦσιν ἐείδεται ἐν φρεσὶν ᾗσιν</TextUnit>
    <TextUnit id="2313" loc="25.59">αὐτοῖς κηδομένοισι σαώτερος ἔμμεναι οἶκος.</TextUnit>
    <TextUnit id="2314" loc="25.60">ἀλλ' ἴομεν μάλα πρός μιν: ἐγὼ δέ τοι ἡγεμονεύσω</TextUnit>
    <TextUnit id="2315" loc="25.61">αὖλιν ἐφ' ἡμετέρην, ἵνα κεν τέτμοιμεν ἄνακτα.”</TextUnit>
    <TextUnit id="2316" loc="25.62">̔̀Ως εἰπὼν ἡγεῖτο, νόῳ δ' ἔτι πόλλ' ἐμενοίνα,</TextUnit>
    <TextUnit id="2317" loc="25.63">δέρμά τε θηρὸς ὁρῶν χειροπληθῆ τε κορύνην,</TextUnit>
    <TextUnit id="2318" loc="25.64">ὁππόθεν ὁ ξεῖνος: μέμονεν δέ μιν αἰὲν ἔρεσθαι:</TextUnit>
    <TextUnit id="2319" loc="25.65">ἂψ δ' ὄκνῳ ποτὶ χεῖλος ἐλάμβανε μῦθον ἰόντα,</TextUnit>
    <TextUnit id="2320" loc="25.66">μή τί οἱ οὐ κατὰ καιρὸν ἔπος προτιμυθήσαιτο,</TextUnit>
    <TextUnit id="2321" loc="25.67">σπερχομένου: χαλεπὸν δ' ἑτέρου νόον ἴδμεναι ἀνδρός.</TextUnit>
    <TextUnit id="2322" loc="25.68">τοὺς δὲ κύνες προσιόντας ἀπόπροθεν αἶψ' ἐνόησαν,</TextUnit>
    <TextUnit id="2323" loc="25.69">ἀμφότερον ὀσμῇ τε χροὸς δούπῳ τε ποδοῖιν.</TextUnit>
    <TextUnit id="2324" loc="25.70">θεσπέσιον δ' ὑλάοντες ἐπέδραμον ἄλλοθεν ἄλλος</TextUnit>
    <TextUnit id="2325" loc="25.71">̓Αμφιτρυωνιάδῃ ̔Ηρακλέι: τὸν δὲ γέροντα</TextUnit>
    <TextUnit id="2326" loc="25.72">ἀχρεῖον κλάζοντε περίσσαινον ἑτέρωθεν.</TextUnit>
    <TextUnit id="2327" loc="25.73">τοὺς μὲν ὅγε λάεσσιν ἀπὸ χθόνος ὅσσον ἀείρων</TextUnit>
    <TextUnit id="2328" loc="25.74">φευγέμεν ἂψ ὀπίσω δειδίσσετο, τρηχὺ δὲ φωνῇ</TextUnit>
    <TextUnit id="2329" loc="25.75">ἠπείλει μάλα πᾶσιν, ἐρητύσασκε δ' ὑλαγμοῦ,</TextUnit>
    <TextUnit id="2330" loc="25.76">χαίρων ἐν φρεσὶν ᾗσιν, ὁθούνεκεν αὖλιν ἔρυντο</TextUnit>
    <TextUnit id="2331" loc="25.77">αὐτοῦ γ' οὐ παρεόντος: ἔπος δ' ὅγε τοῖον ἔειπεν:</TextUnit>
    <TextUnit id="2332" loc="25.78">“̓̀Ω πόποι, οἷον τοῦτο θεοὶ ποίησαν ἄνακτες</TextUnit>
    <TextUnit id="2333" loc="25.79">θηρίον ἀνθρώποισι μετέμμεναι, ὡς ἐπιμηθές.</TextUnit>
    <TextUnit id="2334" loc="25.80">εἴ οἱ καὶ φρένες ὧδε νοήμονες ἔνδοθεν ἦσαν,</TextUnit>
    <TextUnit id="2335" loc="25.81">ᾔδει δ', ᾧ τε χρὴ χαλεπαινέμεν ᾧ τε καὶ οὐκί,</TextUnit>
    <TextUnit id="2336" loc="25.82">οὐκ ἄν οἱ θηρῶν τις ἐδήρισεν περὶ τιμῆς:</TextUnit>
    <TextUnit id="2337" loc="25.83">νῦν δὲ λίην ζάκοτόν τε καὶ ἀρρηνὲς γένετ' αὔτως.”</TextUnit>
    <TextUnit id="2338" loc="25.84">͂̓Η ῥα, καὶ ἐσσυμένως ποτὶ ταὐλίον ἷξον ἰόντες.</TextUnit>
    <TextUnit id="2339" loc="25.85">̓Ηέλιος μὲν ἔπειτα ποτὶ ζόφον ἔτραπεν ἵππους</TextUnit>
    <TextUnit id="2340" loc="25.86">δείελον ἦμαρ ἄγων: τὰ δ' ἐπήλυθε πίονα μῆλα</TextUnit>
    <TextUnit id="2341" loc="25.87">ἐκ βοτάνης ἀνιόντα μετ' αὐλία τε σηκούς τε.</TextUnit>
    <TextUnit id="2342" loc="25.88">αὐτὰρ ἔπειτα βόες μάλα μυρίαι ἄλλαι ἐπ' ἄλλαις</TextUnit>
    <TextUnit id="2343" loc="25.89">ἐρχόμεναι φαίνονθ' ὡσεὶ νέφη ὑδατόεντα,</TextUnit>
    <TextUnit id="2344" loc="25.90">ἅσσά τ' ἐν οὐρανῷ εἶσιν ἐλαυνόμενα προτέρωσε</TextUnit>
    <TextUnit id="2345" loc="25.91">ἠὲ νότοιο βίῃ ἠὲ Θρῃκὸς βορέαο:</TextUnit>
    <TextUnit id="2346" loc="25.92">τῶν μέν τ' οὔτις ἀριθμὸς ἐν ἠέρι γίνετ' ἰόντων,</TextUnit>
    <TextUnit id="2347" loc="25.93">οὐδ' ἄνυσις: τόσα γάρ τε μετὰ προτέροισι κυλίνδει</TextUnit>
    <TextUnit id="2348" loc="25.94">ἲς ἀνέμου, τὰ δέ τ' ἄλλα κορύσσεται αὖτις ἐπ' ἄλλοις:</TextUnit>
    <TextUnit id="2349" loc="25.95">τόσς' αἰεὶ μετόπισθε βοῶν ἐπὶ βουκόλι' ᾔει.</TextUnit>
    <TextUnit id="2350" loc="25.96">πᾶν δ' ἄρ' ἐνεπλήσθη πεδίον, πᾶσαι δὲ κέλευθοι</TextUnit>
    <TextUnit id="2351" loc="25.97">ληίδος ἐρχομένης （στείνοντο δὲ πίονες ἀγροί）,</TextUnit>
    <TextUnit id="2352" loc="25.98">μυκηθμῷ: σηκοὶ δὲ βοῶν ῥεῖα πλήσθησαν</TextUnit>
    <TextUnit id="2353" loc="25.99">εἰλιπόδων, ὄιες δὲ κατ' αὐλὰς ηὐλίζοντο.</TextUnit>
    <TextUnit id="2354" loc="25.100">ἔνθα μὲν οὔτις ἕκηλος ἀπειρεσίων περ ἐόντων</TextUnit>
    <TextUnit id="2355" loc="25.101">εἱστήκει παρὰ βουσὶν ἀνὴρ κεχρημένος ἔργου:</TextUnit>
    <TextUnit id="2356" loc="25.102">ἀλλ' ὁ μὲν ἀμφὶ πόδεσσιν ἐυτμήτοισιν ἱμᾶσι</TextUnit>
    <TextUnit id="2357" loc="25.103">κωλοπέδας ἀράρισκε περισταδὸν ἐγγὺς ἀμέλγειν:</TextUnit>
    <TextUnit id="2358" loc="25.104">ἄλλος δ' αὖ φίλα τέκνα φίλαις ὑπὸ μητράσιν ἵει</TextUnit>
    <TextUnit id="2359" loc="25.105">πινέμεναι λιαροῖο μεμαότα πάγχυ γάλακτος,</TextUnit>
    <TextUnit id="2360" loc="25.106">ἄλλος ἀμόλγιον εἶχ', ἄλλος τρέφε πίονα τυρόν,</TextUnit>
    <TextUnit id="2361" loc="25.107">ἄλλος ἐσῆγεν ἔσω ταύρους δίχα θηλειάων.</TextUnit>
    <TextUnit id="2362" loc="25.108">Αὐγείης δ' ἐπὶ πάντας ἰὼν θηεῖτο βοαύλους</TextUnit>
    <TextUnit id="2363" loc="25.109">ἥντινά οἱ κτεάνων κομιδὴν ἐτίθεντο νομῆες,</TextUnit>
    <TextUnit id="2364" loc="25.110">σὺν δ' υἱός τε βίη τε βαρύφρονος ̔Ηρακλῆος</TextUnit>
    <TextUnit id="2365" loc="25.111">ὡμάρτευν βασιλῆι διερχομένῳ μέγαν ὄλβον.</TextUnit>
    <TextUnit id="2366" loc="25.112">ἔνθα καὶ ἄρρηκτόν περ ἔχων ἐν στήθεσι θυμὸν</TextUnit>
    <TextUnit id="2367" loc="25.113">̓Αμφιτρυωνιάδης καὶ ἀρηρότα νωλεμὲς αἰεὶ</TextUnit>
    <TextUnit id="2368" loc="25.114">ἐκπάγλως θαύμαζε θεῶν τόγε μυρίον ἕδνον</TextUnit>
    <TextUnit id="2369" loc="25.115">εἰσορόων. οὐ γάρ κεν ἔφασκέ τις οὐδὲ ἐώλπει</TextUnit>
    <TextUnit id="2370" loc="25.116">ἀνδρὸς ληίδ' ἑνὸς τόσσην ἔμεν οὐδὲ δέκ' ἄλλων,</TextUnit>
    <TextUnit id="2371" loc="25.117">οἵτε πολύρρηνες πάντων ἔσαν ἐκ βασιλήων.</TextUnit>
    <TextUnit id="2372" loc="25.118">̓Ηέλιος δ' ᾧ παιδὶ τόγ' ἔξοχον ὤπασε δῶρον,</TextUnit>
    <TextUnit id="2373" loc="25.119">ἀφνειὸν μήλοις περὶ πάντων ἔμμεναι ἀνδρῶν,</TextUnit>
    <TextUnit id="2374" loc="25.120">καί ῥά οἱ αὐτὸς ὄφελλε διαμπερέως βοτὰ πάντα</TextUnit>
    <TextUnit id="2375" loc="25.121">ἐς τέλος: οὐ μὲν γάρ τις ἐπήλυθε νοῦσος ἐκείνου</TextUnit>
    <TextUnit id="2376" loc="25.122">βουκολίοις, αἵτ' ἔργα καταφθείρουσι νομήων,</TextUnit>
    <TextUnit id="2377" loc="25.123">αἰεὶ δὲ πλέονες κερααὶ βόες, αἰὲν ἀμείνους</TextUnit>
    <TextUnit id="2378" loc="25.124">ἐξ ἔτεος γίνοντο μάλ' εἰς ἔτος: ἦ γὰρ ἅπασαι</TextUnit>
    <TextUnit id="2379" loc="25.125">ζωοτόκοι τ' ἦσαν περιώσια θηλυτόκοι τε.</TextUnit>
    <TextUnit id="2380" loc="25.126">ταῖς δὲ τριηκόσιοι ταῦροι συνάμ' ἐστιχόωντο</TextUnit>
    <TextUnit id="2381" loc="25.127">κνήμαργοί θ' ἕλικές τε, διηκόσιοί γε μὲν ἄλλοι</TextUnit>
    <TextUnit id="2382" loc="25.128">φοίνικες: πάντες δ' ἐπιβήτορες οἵγ' ἔσαν ἤδη.</TextUnit>
    <TextUnit id="2383" loc="25.129">ἄλλοι δ' αὖ μετὰ τοῖσι δυώδεκα βουκολέοντο</TextUnit>
    <TextUnit id="2384" loc="25.130">ἱεροὶ ̓Ηελίοιο: χρόην δ' ἔσαν ἠύτε κύκνοι</TextUnit>
    <TextUnit id="2385" loc="25.131">ἀργησταί, πᾶσιν δὲ μετέπρεπον εἰλιπόδεσσιν</TextUnit>
    <TextUnit id="2386" loc="25.132">οἳ καὶ ἀτιμαγέλαι βόσκοντ' ἐριθηλέα ποίην</TextUnit>
    <TextUnit id="2387" loc="25.133">ἐν νομῷ: ὧδ' ἔκπαγλον ἐπὶ σφίσι γαυριόωντο.</TextUnit>
    <TextUnit id="2388" loc="25.134">καί ῥ' ὁπότ' ἐκ λασίοιο θοοὶ προγενοίατο θῆρες</TextUnit>
    <TextUnit id="2389" loc="25.135">ἐς πεδίον δρυμοῖο βοῶν ἕνεκ' ἀγροτεράων,</TextUnit>
    <TextUnit id="2390" loc="25.136">πρῶτοι τοίγε μάχηνδε κατὰ χροὸς ᾔεσαν ὀσμήν,</TextUnit>
    <TextUnit id="2391" loc="25.137">δεινὸν δ' ἐβρυχῶντο φόνον λεύσσοντε προσώπῳ.</TextUnit>
    <TextUnit id="2392" loc="25.138">τῶν μέν τε προφέρεσκε βίηφί τε καὶ σφένεϊ ᾧ</TextUnit>
    <TextUnit id="2393" loc="25.139">ἠδ' ὑπεροπλίῃ Φαέθων μέγας, ὅν ῥα βοτῆρες</TextUnit>
    <TextUnit id="2394" loc="25.140">ἀστέρι πάντες ἔισκον, ὁθούνεκα πολλὸν ἐν ἄλλοις</TextUnit>
    <TextUnit id="2395" loc="25.141">βουσὶν ἰὼν λάμπεσκεν, ἀρίζηλος δ' ἐτέτυκτο.</TextUnit>
    <TextUnit id="2396" loc="25.142">ὃς δή τοι σκύλος αὖον ἰδὼν χαροποῖο λέοντος</TextUnit>
    <TextUnit id="2397" loc="25.143">αὐτῷ ἔπειτ' ἐπόρουσεν ἐυσκόπῳ ̔Ηρακλῆι</TextUnit>
    <TextUnit id="2398" loc="25.144">χρίμψασθαι ποτὶ πλευρὰ κάρη στιβαρόν τε μέτωπον.</TextUnit>
    <TextUnit id="2399" loc="25.145">τοῦ μὲν ἄναξ προσιόντος ἐδράξατο χειρὶ παχείῃ</TextUnit>
    <TextUnit id="2400" loc="25.146">σκαιοῦ ἄφαρ κέραος, κατὰ δ' αὐχένα νέρθ' ἐπὶ γαίης</TextUnit>
    <TextUnit id="2401" loc="25.147">κλάσσε βαρύν περ ἐόντα, πάλιν δέ μιν ὦσεν ὀπίσσω</TextUnit>
    <TextUnit id="2402" loc="25.148">ὤμῳ ἐπιβρίσας: ὁ δέ οἱ περὶ νεῦρα τανυσθεὶς</TextUnit>
    <TextUnit id="2403" loc="25.149">μυὼν ἐξ ὑπάτοιο βραχίονος ὀρθὸς ἀνέστη.</TextUnit>
    <TextUnit id="2404" loc="25.150">θαύμαζεν δ' αὐτός τε ἄναξ υἱός τε δαΐφρων</TextUnit>
    <TextUnit id="2405" loc="25.151">Φυλεὺς οἵ τ' ἐπὶ βουσὶ κορωνίσι βουκόλοι ἄνδρες,</TextUnit>
    <TextUnit id="2406" loc="25.152">̓Αμφιτρυωνιάδαο βίην ὑπέροπλον ἰδόντες.</TextUnit>
    <TextUnit id="2407" loc="25.153">τὼ δ' εἰς ἄστυ λιπόντε καταυτόθι πίονας ἀγροὺς</TextUnit>
    <TextUnit id="2408" loc="25.154">ἐστιχέτην, Φυλεύς τε βίη θ' ̔Ηρακληείη.</TextUnit>
    <TextUnit id="2409" loc="25.155">λαοφόρου δ' ἐπέβησαν ὅθι πρώτιστα κελεύθου,</TextUnit>
    <TextUnit id="2410" loc="25.156">λεπτὴν καρπαλίμοισι τρίβον ποσὶν ἐξανύσαντες,</TextUnit>
    <TextUnit id="2411" loc="25.157">ἥ ῥα δι' ἀμπελεῶνος ἀπὸ σταθμῶν τετάνυστο</TextUnit>
    <TextUnit id="2412" loc="25.158">οὔτι λίην ἀρίσημος ἐν ὕλῃ χλωρὰ θέουσα,</TextUnit>
    <TextUnit id="2413" loc="25.159">τῇ μιν ἄρα προσέειπε Διὸς γόνον ὑψίστοιο</TextUnit>
    <TextUnit id="2414" loc="25.160">Αὐγείω φίλος υἱὸς ἕθεν μετόπισθεν ἰόντα,</TextUnit>
    <TextUnit id="2415" loc="25.161">ἦκα παρακλίνας κεφαλὴν κατὰ δεξιὸν ὦμον:</TextUnit>
    <TextUnit id="2416" loc="25.162">“ξεῖνε, πάλαι τινὰ πάγχυ σέθεν πέρι μῦθον ἀκούσας</TextUnit>
    <TextUnit id="2417" loc="25.163">ὡσεί περ σφετέρῃσιν ἐνὶ φρεσὶ βάλλομαι ἄρτι.</TextUnit>
    <TextUnit id="2418" loc="25.164">ἤλυθε γὰρ στείχων τις ἀπ' ̓́Αργεος ὡς μέσος ἀκμῆς</TextUnit>
    <TextUnit id="2419" loc="25.165">ἐνθάδ' ̓Αχαιὸς ἀνὴρ ̔Ελίκης ἐξ ἀγχιάλοιο:</TextUnit>
    <TextUnit id="2420" loc="25.166">ὃς δή τοι μυθεῖτο καὶ ἐν πλεόνεσσιν ̓Επειῶν,</TextUnit>
    <TextUnit id="2421" loc="25.167">οὕνεκεν ̓Αργείων τις ἕθεν παρεόντος ὄλεσσε</TextUnit>
    <TextUnit id="2422" loc="25.168">θηρίον, αἰνολέοντα, κακὸν τέρας ἀγροιώταις,</TextUnit>
    <TextUnit id="2423" loc="25.169">κοίλην αὖλιν ἔχοντα Διὸς Νεμέοιο παρ' ἄλσος,</TextUnit>
    <TextUnit id="2424" loc="25.170">οὐκ οἶδ' ἀτρεκέως ἢ ̓́Αργεος ἐξ ἱεροῖο</TextUnit>
    <TextUnit id="2425" loc="25.171">αὐτόθεν ἢ Τίρυνθα νέμων πόλιν ἠὲ Μυκήνην.</TextUnit>
    <TextUnit id="2426" loc="25.172">ὣς κεῖνος ἀγόρευε: γένος δέ μιν εἶναι ἔφασκεν,</TextUnit>
    <TextUnit id="2427" loc="25.173">εἰ ἐτεόν περ ἐγὼ μιμνήσκομαι, ἐκ Περσῆος.</TextUnit>
    <TextUnit id="2428" loc="25.174">ἔλπομαι οὐχ ἕτερον τόδε τλήμεναι Αἰγιαλήων</TextUnit>
    <TextUnit id="2429" loc="25.175">ἠὲ σέ: δέρμα δὲ θηρὸς ἀριφραδέως ἀγορεύει</TextUnit>
    <TextUnit id="2430" loc="25.176">χειρῶν καρτερὸν ἔργον, ὅ τοι περὶ πλευρὰ καλύπτει.</TextUnit>
    <TextUnit id="2431" loc="25.177">εἴπ' ἄγε νῦν μοι πρῶτον, ἵνα γνώω κατὰ θυμόν,</TextUnit>
    <TextUnit id="2432" loc="25.178">ἥρως, εἴτ' ἐτύμως μαντεύομαι εἴτε καὶ οὐκί,</TextUnit>
    <TextUnit id="2433" loc="25.179">εἰ σύγ' ἐκεῖνος, ὃν ἧμιν ἀκουόντεσσιν ἔειπεν</TextUnit>
    <TextUnit id="2434" loc="25.180">οὑξ ̔Ελίκηθεν ̓Αχαιός, ἐγὼ δέ σε φράζομαι ὀρθῶς.</TextUnit>
    <TextUnit id="2435" loc="25.181">εἰπὲ δ' ὅπως ὀλοὸν τόδε θηρίον αὐτὸς ἔπεφνες,</TextUnit>
    <TextUnit id="2436" loc="25.182">ὅππως τ' εὔυδρον Νεμέης εἰσήλυθε χῶρον:</TextUnit>
    <TextUnit id="2437" loc="25.183">οὐ μὲν γάρ κε τοσόνδε κατ' ̓Απίδα κνώδαλον εὕροις</TextUnit>
    <TextUnit id="2438" loc="25.184">ἱμείρων ἰδέειν, ἐπεὶ οὐ μάλα τηλίκα βόσκει,</TextUnit>
    <TextUnit id="2439" loc="25.185">ἀλλ' ἄρκτους τε σύας τε λύκων τ' ὀλοφώιον ἔρνος.</TextUnit>
    <TextUnit id="2440" loc="25.186">τῷ καὶ θαυμάζεσκον ἀκούοντες τότε μῦθον:</TextUnit>
    <TextUnit id="2441" loc="25.187">οἱ δέ νυ καὶ ψεύδεσθαι ὁδοιπόρον ἀνέρ' ἔφαντο</TextUnit>
    <TextUnit id="2442" loc="25.188">γλώσσης μαψιδίοιο χαριζόμενον παρεοῦσιν.”</TextUnit>
    <TextUnit id="2443" loc="25.189">̔̀Ως εἰπὼν μέσσης ἐξηρώησε κελεύθου</TextUnit>
    <TextUnit id="2444" loc="25.190">Φυλεύς, ὄφρα κιοῦσιν ἅμα σφίσιν ἄρκιος εἴη,</TextUnit>
    <TextUnit id="2445" loc="25.191">καί ῥά τε ῥηίτερον φαμένου κλύοι ̔Ηρακλῆος,</TextUnit>
    <TextUnit id="2446" loc="25.192">ὅς μιν ὁμαρτήσας τοίῳ προσελέξατο μύθῳ:</TextUnit>
    <TextUnit id="2447" loc="25.193">“͂̓Ω Αὐγηιάδη, τὸ μὲν ὅττί με πρῶτον ἀνήρευ,</TextUnit>
    <TextUnit id="2448" loc="25.194">αὐτὸς καὶ μάλα ῥεῖα κατὰ στάθμην ἐνόησας.</TextUnit>
    <TextUnit id="2449" loc="25.195">ἀμφὶ δέ σοι τὰ ἕκαστα λέγοιμί κε τοῦδε πελώρου</TextUnit>
    <TextUnit id="2450" loc="25.196">ὅππως ἐκράανθεν, ἐπεὶ λελίησαι ἀκούειν,</TextUnit>
    <TextUnit id="2451" loc="25.197">νόσφίν γ' ἢ ὅθεν ἦλθε: τὸ γὰρ πολέων περ ἐόντων</TextUnit>
    <TextUnit id="2452" loc="25.198">̓Αργείων οὐδείς κεν ἔχοι σάφα μυθήσασθαι:</TextUnit>
    <TextUnit id="2453" loc="25.199">οἶον δ' ἀθανάτων τίν' ἐίσκομεν ἀνδράσι πῆμα</TextUnit>
    <TextUnit id="2454" loc="25.200">ἱρῶν μηνίσαντα Φορωνείδῃσιν ἐφεῖναι.</TextUnit>
    <TextUnit id="2455" loc="25.201">πάντας γὰρ πισῆας ἐπικλύζων ποταμὸς ὣς</TextUnit>
    <TextUnit id="2456" loc="25.202">λῖς ἄμοτον κεράιζε, μάλιστα δὲ Βεμβιναίους,</TextUnit>
    <TextUnit id="2457" loc="25.203">οἵ ἑθεν ἀγχόμοροι ναῖον πασχόντες ἄτλητα.</TextUnit>
    <TextUnit id="2458" loc="25.204">τὸν μὲν ἐμοὶ πρώτιστα τελεῖν ἐπέταξεν ἄεθλον</TextUnit>
    <TextUnit id="2459" loc="25.205">Εὐρυσθεύς, κτεῖναι δέ μ' ἐφίετο θηρίον αἰνόν.</TextUnit>
    <TextUnit id="2460" loc="25.206">αὐτὰρ ἐγὼ κέρας ὑγρὸν ἑλὼν κοίλην τε φαρέτρην</TextUnit>
    <TextUnit id="2461" loc="25.207">ἰῶν ἐμπλείην νεόμην, ἑτέρηφι δὲ βάκτρον</TextUnit>
    <TextUnit id="2462" loc="25.208">εὐπαγὲς αὐτόφλοιον ἐπηρεφέος κοτίνοιο</TextUnit>
    <TextUnit id="2463" loc="25.209">ἔμμητρον, τὸ μὲν αὐτὸς ὑπὸ ζαθέῳ ̔Ελικῶνι</TextUnit>
    <TextUnit id="2464" loc="25.210">εὑρὼν σὺν πυκινῇσιν ὁλοσχερὲς ἔσπασα ῥίζαις.</TextUnit>
    <TextUnit id="2465" loc="25.211">αὐτὰρ ἐπεὶ τὸν χῶρον, ὅθι λῖς ἦεν, ἵκανον,</TextUnit>
    <TextUnit id="2466" loc="25.212">δὴ τότε τόξον ἑλὼν στρεπτὴν ἐπέλασσα κορώνῃ</TextUnit>
    <TextUnit id="2467" loc="25.213">νευρειήν, περὶ δ' ἰὸν ἐχέστονον εἶθαρ ἔβησα.</TextUnit>
    <TextUnit id="2468" loc="25.214">πάντῃ δ' ὄσσε φέρων ὀλοὸν τέρας ἐσκοπίαζον,</TextUnit>
    <TextUnit id="2469" loc="25.215">εἴ μιν ἐσαθρήσαιμι, πάρος γ' ἐμὲ κεῖνον ἰδέσθαι.</TextUnit>
    <TextUnit id="2470" loc="25.216">ἤματος ἦν τὸ μεσηγύ, καὶ οὐδέ πῃ ἴχνια τοῖο</TextUnit>
    <TextUnit id="2471" loc="25.217">φρασθῆναι δυνάμην οὐδ' ὠρυγμοῖο πυθέσθαι.</TextUnit>
    <TextUnit id="2472" loc="25.218">οὐδὲ μὲν ἀνθρώπων τις ἔην ἐπὶ βουσὶ καὶ ἔργοις</TextUnit>
    <TextUnit id="2473" loc="25.219">φαινόμενος σπορίμοιο δι' αὔλακος, ὅντιν' ἐροίμην:</TextUnit>
    <TextUnit id="2474" loc="25.220">ἀλλὰ κατὰ σταθμοὺς χλωρὸν δέος εἶχεν ἕκαστον.</TextUnit>
    <TextUnit id="2475" loc="25.221">οὐ μὴν πρὶν πόδας ἔσχον ὄρος τανύφυλλον ἐρευνῶν,</TextUnit>
    <TextUnit id="2476" loc="25.222">πρὶν ἰδέειν ἀλκῆς τε παραυτίκα πειρηθῆναι.</TextUnit>
    <TextUnit id="2477" loc="25.223">ἤτοι ὁ μὲν σήραγγα προδείελος ἔστιχεν εἰς ἥν,</TextUnit>
    <TextUnit id="2478" loc="25.224">βεβρωκὼς κρειῶν τε καὶ αἵματος, ἀμφὶ δὲ χαίτας</TextUnit>
    <TextUnit id="2479" loc="25.225">αὐχμηρὰς πεπάλακτο φόνῳ χαροπόν τε πρόσωπον</TextUnit>
    <TextUnit id="2480" loc="25.226">στήθεά τε, γλώσσῃ δὲ περιλιχμᾶτο γένειον.</TextUnit>
    <TextUnit id="2481" loc="25.227">αὐτὰρ ἐγὼ θάμνοισιν ἄφαρ σκιεροῖσιν ἐκρύφθην</TextUnit>
    <TextUnit id="2482" loc="25.228">ἐν ῥίῳ ὑλήεντι δεδεγμένος ὁππόθ' ἵκοιτο,</TextUnit>
    <TextUnit id="2483" loc="25.229">καὶ βάλον ἆσσον ἰόντος ἀριστερὸν ἐς κενεῶνα</TextUnit>
    <TextUnit id="2484" loc="25.230">τηϋσίως: οὐ γάρ τι βέλος διὰ σαρκὸς ὄλισθεν</TextUnit>
    <TextUnit id="2485" loc="25.231">ὀκριόεν, χλωρῇ δὲ παλίσσυτον ἔμπεσε ποίῃ.</TextUnit>
    <TextUnit id="2486" loc="25.232">αὐτὰρ ὁ κρᾶτα δαφοινὸν ἀπὸ χθονὸς ὦκ' ἐπάειρε</TextUnit>
    <TextUnit id="2487" loc="25.233">θαμβήσας, πάντῃ δὲ διέδρακεν ὀφθαλμοῖσι</TextUnit>
    <TextUnit id="2488" loc="25.234">σκεπτόμενος, λαμυροὺς δὲ χανὼν ὑπ' ὀδόντας ἔφηνε.</TextUnit>
    <TextUnit id="2489" loc="25.235">τῷ δ' ἐγὼ ἄλλον ὀιστὸν ἀπὸ νευρῆς προΐαλλον</TextUnit>
    <TextUnit id="2490" loc="25.236">ἀσχαλόων, ὅ μοι ὁ πρὶν ἐτώσιος ἔκφυγε χειρός:</TextUnit>
    <TextUnit id="2491" loc="25.237">μεσσηγὺς δ' ἔβαλον στηθέων, ὅθι πνεύμονος ἕδρη.</TextUnit>
    <TextUnit id="2492" loc="25.238">ἀλλ' οὐδ' ὣς ὑπὸ βύρσαν ἔδυ πολυώδυνος ἰός,</TextUnit>
    <TextUnit id="2493" loc="25.239">ἀλλ' ἔπεσε προπάροιθε ποδῶν ἀνεμώλιος αὔτως.</TextUnit>
    <TextUnit id="2494" loc="25.240">τὸ τρίτον αὖ μέλλεσκον ἀσώμενος ἐν φρεσὶν αἰνῶς</TextUnit>
    <TextUnit id="2495" loc="25.241">αὐερύειν: ὁ δέ μ' εἶδε περιγληνώμενος ὄσσοις</TextUnit>
    <TextUnit id="2496" loc="25.242">θὴρ ἄμοτος, μακρὴν δὲ περ' ἰγνύῃσιν ἕλιξε</TextUnit>
    <TextUnit id="2497" loc="25.243">κέρκον, ἄφαρ δὲ μάχης ἐμνήσατο: πᾶς δέ οἱ αὐχὴν</TextUnit>
    <TextUnit id="2498" loc="25.244">θυμοῦ ἐνεπλήσθη, πυρσαὶ δ' ἔφριξαν ἔθειραι</TextUnit>
    <TextUnit id="2499" loc="25.245">σκυζομένῳ, κυρτὴ δὲ ῥάχις γένετ' ἠύτε τόξον,</TextUnit>
    <TextUnit id="2500" loc="25.246">πάντοθεν εἰληθέντος ὑπὸ λαγόνας τε καὶ ἰξύν.</TextUnit>
    <TextUnit id="2501" loc="25.247">ὡς δ' ὅτ' ἂν ἁρματοπηγὸς ἀνὴρ πολέων ἴδρις ἔργων</TextUnit>
    <TextUnit id="2502" loc="25.248">ὄρπηκας κάμπτῃσιν ἐρινεοῦ εὐκεάτοιο,</TextUnit>
    <TextUnit id="2503" loc="25.249">θάλψας ἐν πυρὶ πρῶτον, ἐπαξονίῳ κύκλα δίφρῳ:</TextUnit>
    <TextUnit id="2504" loc="25.250">τοῦ μὲν ὑπὲκ χειρῶν ἔφυγεν τανύφλοιος ἐρινεὸς</TextUnit>
    <TextUnit id="2505" loc="25.251">καμπτόμενος, τηλοῦ δὲ μιῇ πήδησε σὺν ὁρμῇ:</TextUnit>
    <TextUnit id="2506" loc="25.252">ὣς ἐπ' ἐμοὶ λῖς αἰνὸς ἀπόπροθεν ἀθρόος ἆλτο</TextUnit>
    <TextUnit id="2507" loc="25.253">μαιμώων χροὸς ἆσαι: ἐγὼ δ' ἑτέρηφι βέλεμνα</TextUnit>
    <TextUnit id="2508" loc="25.254">χειρὶ προεσχεθόμην καὶ ἀπ' ὤμων δίπλακα λώπην,</TextUnit>
    <TextUnit id="2509" loc="25.255">τῇ δ' ἑτέρῃ ῥόπαλον κόρσης ὕπερ αὖον ἀείρας</TextUnit>
    <TextUnit id="2510" loc="25.256">ἤλασα κὰκ κεφαλῆς, διὰ δ' ἄνδιχα τρηχὺν ἔαξα</TextUnit>
    <TextUnit id="2511" loc="25.257">αὐτοῦ ἐπὶ λασίοιο καρήατος ἀγριέλαιον</TextUnit>
    <TextUnit id="2512" loc="25.258">θηρὸς ἀμαιμακέτοιο: πέσεν δ' ὅγε πρὶν ἔμ' ἱκέσθαι</TextUnit>
    <TextUnit id="2513" loc="25.259">ὑψόθεν ἐν γαίῃ, καὶ ἐπὶ τρομεροῖς ποσὶν ἔστη</TextUnit>
    <TextUnit id="2514" loc="25.260">νευστάζων κεφαλῇ: περὶ γὰρ σκότος ὄσσέ οἱ ἄμφω</TextUnit>
    <TextUnit id="2515" loc="25.261">ἦλθε, βίῃ σεισθέντος ἐν ὀστέῳ ἐγκεφάλοιο.</TextUnit>
    <TextUnit id="2516" loc="25.262">τὸν μὲν ἐγὼν ὀδύνῃσι παραφρονέοντα βαρείαις</TextUnit>
    <TextUnit id="2517" loc="25.263">νωσάμενος, πρὶν αὖτις ὑπότροπον ἀμπνυνθῆναι,</TextUnit>
    <TextUnit id="2518" loc="25.264">αὐχένος ἀρρήκτοιο παρ' ἰνίον ἤλασα προφθάς,</TextUnit>
    <TextUnit id="2519" loc="25.265">ῥίψας τόξον ἔραζε πολύρραπτόν τε φαρέτρην:</TextUnit>
    <TextUnit id="2520" loc="25.266">ἦγχον δ' ἐγκρατέως στιβαρὰς σὺν χεῖρας ἐρείσας</TextUnit>
    <TextUnit id="2521" loc="25.267">ἐξόπιθεν, μὴ σάρκας ὑποδρύψῃ ὀνύχεσσι,</TextUnit>
    <TextUnit id="2522" loc="25.268">πρὸς δ' οὖδας πτέρνῃσι πόδας στερεῶς ἐπίεζον</TextUnit>
    <TextUnit id="2523" loc="25.269">οὐραίους ἐπιβάς, μηροῖσί τε πλεύρ' ἐφύλασσον,</TextUnit>
    <TextUnit id="2524" loc="25.270">μέχρί οἱ ἐξετάνυσσα βραχίονας ὀρθὸν ἀείρας</TextUnit>
    <TextUnit id="2525" loc="25.271">ἄπνευστον, ψυχὴν δὲ πελώριος ἔλλαχεν ̔́Αιδης.</TextUnit>
    <TextUnit id="2526" loc="25.272">καὶ τότε δὴ βούλευον, ὅπως λασιαύχενα βύρσαν</TextUnit>
    <TextUnit id="2527" loc="25.273">θηρὸς τεθνειῶτος ἀπὸ μελέων ἐρυσαίμην,</TextUnit>
    <TextUnit id="2528" loc="25.274">ἀργαλέον μάλα μόχθον, ἐπεὶ οὐκ ἔσκε σιδήρῳ</TextUnit>
    <TextUnit id="2529" loc="25.275">τμητὴ οὐδὲ λίθοις πειρωμένῳ, οὐδὲ μὲν ἄλλῃ</TextUnit>
    <TextUnit id="2530" loc="25.276">ἔνθά μοι ἀθανάτων τις ἐπὶ φρεσὶ θῆκε νοῆσαι</TextUnit>
    <TextUnit id="2531" loc="25.277">αὐτοῖς δέρμα λέοντος ἀνασχίζειν ὀνύχεσσι.</TextUnit>
    <TextUnit id="2532" loc="25.278">τοῖσι θοῶς ἀπέδειρα, καὶ ἀμφεθέμην μελέεσσιν</TextUnit>
    <TextUnit id="2533" loc="25.279">ἕρκος ἐνυαλίου ταμεσίχροος ἰωχμοῖο.</TextUnit>
    <TextUnit id="2534" loc="25.280">οὗτός τοι Νεμέου γένετ' ὦ φίλε θηρὸς ὄλεθρος,</TextUnit>
    <TextUnit id="2535" loc="25.281">πολλὰ πάρος μήλοις τε καὶ ἀνδράσι κήδεα θέντος.”</TextUnit>
    <TextUnit id="2536" loc="26.1">̓Ινὼ καὐτονόα χἁ μαλοπάραυος ̓Αγαύα</TextUnit>
    <TextUnit id="2537" loc="26.2">τρεῖς θιάσως ἐς ὄρος τρεῖς ἄγαγον αὐταὶ ἐοῖσαι.</TextUnit>
    <TextUnit id="2538" loc="26.3">χαἱ μὲν ἀμερξάμεναι λασίας δρυὸς ἄγρια φύλλα</TextUnit>
    <TextUnit id="2539" loc="26.4">κισσόν τε ζώοντα καὶ ἀσφόδελον τὸν ὑπὲρ γᾶς</TextUnit>
    <TextUnit id="2540" loc="26.5">ἐν καθαρῷ λειμῶνι κάμον δυοκαίδεκα βωμούς,</TextUnit>
    <TextUnit id="2541" loc="26.6">τὼς τρεῖς τᾷ Σεμέλᾳ, τὼς ἐννέα τῷ Διονύσῳ.</TextUnit>
    <TextUnit id="2542" loc="26.7">ἱερὰ δ' ἐκ κίστας ποπανεύματα χερσὶν ἑλοῖσαι</TextUnit>
    <TextUnit id="2543" loc="26.8">εὐφάμως κατέθεντο νεοδρέπτων ἐπὶ βωμῶν,</TextUnit>
    <TextUnit id="2544" loc="26.9">ὡς ἐδίδασχ', ὡς αὐτὸς ἐθυμάρει Διόνυσος.</TextUnit>
    <TextUnit id="2545" loc="26.10">Πενθεὺς δ' ἀλιβάτου πέτρας ἄπο πάντ' ἐθεώρει,</TextUnit>
    <TextUnit id="2546" loc="26.11">σχῖνον ἐς ἀρχαίαν καταδύς, ἐπιχώριον ἔρνος.</TextUnit>
    <TextUnit id="2547" loc="26.12">Αὐτονόα πράτα νιν ἀνέκραγε δεινὸν ἰδοῖσα,</TextUnit>
    <TextUnit id="2548" loc="26.13">σὺν δ' ἐτάραξε ποσὶν μανιώδεος ὄργια Βάκχου,</TextUnit>
    <TextUnit id="2549" loc="26.14">ἐξαπίνας ἐπιοῖσα, τὰ δ' οὐχ ὁρέοντι βέβηλοι.</TextUnit>
    <TextUnit id="2550" loc="26.15">μαίνετο μέν θ' αὕτα, μαίνοντο δ' ἄρ' εὐθὺ καὶ ἄλλαι.</TextUnit>
    <TextUnit id="2551" loc="26.16">Πενθεὺς μὲν φεῦγεν πεφοβημένος, αἱ δ' ἐδίωκον,</TextUnit>
    <TextUnit id="2552" loc="26.17">πέπλως ἐκ ζωστῆρος ἐπ' ἰγνύαν ἐρύσαισαι.</TextUnit>
    <TextUnit id="2553" loc="26.18">Πενθεὺς μὲν τόδ' ἔειπε: “τίνος κέχρησθε γυναῖκες;”</TextUnit>
    <TextUnit id="2554" loc="26.19">Αὐτονόα τόδ' ἔειπε “τάχα γνώσῃ πρὶν ἀκοῦσαι.”</TextUnit>
    <TextUnit id="2555" loc="26.20">μάτηρ μὲν κεφαλὰν μυκήσατο παιδὸς ἑλοῖσα,</TextUnit>
    <TextUnit id="2556" loc="26.21">ὅσσόν περ τοκάδος τελέθει μύκημα λεαίνας:</TextUnit>
    <TextUnit id="2557" loc="26.22">̓Ινὼ δ' ἐξέρρηξε σὺν ὠμοπλάτᾳ μέγαν ὦμον</TextUnit>
    <TextUnit id="2558" loc="26.23">λὰξ ἐπὶ γαστέρα βᾶσα, καὶ Αὐτονόας ῥυθμὸς ωὑτός:</TextUnit>
    <TextUnit id="2559" loc="26.24">αἱ δ' ἄλλαι τὰ περισσὰ κρεανομέοντο γυναῖκες.</TextUnit>
    <TextUnit id="2560" loc="26.25">ἐς Θήβας δ' ἀφίκοντο πεφυρμέναι αἵματι πᾶσαι,</TextUnit>
    <TextUnit id="2561" loc="26.26">ἐξ ὄρεος πένθημα καὶ οὐ Πενθῆα φέροισαι.</TextUnit>
    <TextUnit id="2562" loc="26.27">οὐκ ἀλέγω: μηδ' ἄλλος ἀπεχθομένω Διονύσῳ</TextUnit>
    <TextUnit id="2563" loc="26.28">φροντίζοι, μηδ' εἰ χαλεπώτερα τῶνδ' ἐμόγησεν,</TextUnit>
    <TextUnit id="2564" loc="26.29">εἴη δ' ἐνναέτης ἢ καὶ δεκάτω ἐπιβαίνοι:</TextUnit>
    <TextUnit id="2565" loc="26.30">αὐτὸς δ' εὐαγέοιμι καὶ εὐαγέεσσιν ἅδοιμι.</TextUnit>
    <TextUnit id="2566" loc="26.31">ἐκ Διὸς αἰγιόχω τιμὰν ἔχει αἰετὸς οὗτος.</TextUnit>
    <TextUnit id="2567" loc="26.32">εὐσεβέων παίδεσσι τὰ λώια, δυσσεβέων δ' οὔ.</TextUnit>
    <TextUnit id="2568" loc="26.33">χαίροι μὲν Διόνυσος, ὃν ἐν Δρακάνῳ νιφόεντι</TextUnit>
    <TextUnit id="2569" loc="26.34">Ζεὺς ὕπατος μεγάλαν ἐπιγουνίδα κάτθετο λύσας:</TextUnit>
    <TextUnit id="2570" loc="26.35">χαίροι δ' εὐειδὴς Σεμέλα καὶ ἀδελφεαὶ αὐτᾶς</TextUnit>
    <TextUnit id="2571" loc="26.36">Καδμεῖαι πολλαῖς μεμελημέναι ἡρωίναις,</TextUnit>
    <TextUnit id="2572" loc="26.37">αἳ τόδε ἔργον ἔρεξαν ὀρίναντος Διονύσου</TextUnit>
    <TextUnit id="2573" loc="26.38">οὐκ ἐπιμωματόν. μηδεὶς τὰ θεῶν ὀνόσαιτο.</TextUnit>
    <TextUnit id="2574" loc="27.1">τὰν πινυτὰν ̔Ελέναν Πάρις ἥρπασε βουκόλος ἄλλος.</TextUnit>
    <TextUnit id="2575" loc="27.2">μᾶλλον ἑκοῖς' ̔Ελένα τὸν βουκόλον ἔσχε φιλεῦσα.</TextUnit>
    <TextUnit id="2576" loc="27.3">μὴ καυχῶ σατυρίσκε: κενὸν τὸ φίλαμα λέγουσιν.</TextUnit>
    <TextUnit id="2577" loc="27.4">ἔστι καὶ ἐν κενεοῖσι φιλάμασιν ἁδέα τέρψις.</TextUnit>
    <TextUnit id="2578" loc="27.5">τὸ στόμα μευ πλύνω καὶ ἀποπτύω τὸ φίλαμα.</TextUnit>
    <TextUnit id="2579" loc="27.6">πλύνεις χείλεα σεῖο; δίδου πάλιν ὄφρα φιλάσω.</TextUnit>
    <TextUnit id="2580" loc="27.7">καλόν σοι δαμάλας φιλέειν, οὐκ ἄζυγα κώραν.</TextUnit>
    <TextUnit id="2581" loc="27.8">μὴ καυχῶ: τάχα γάρ σε παρέρχεται ὡς ὄναρ ἥβη.</TextUnit>
    <TextUnit id="2582" loc="27.9">ἢν δέ τι γηράσκω, τόδε που μέλι καὶ γάλα πίνω.&amp;γτ;</TextUnit>
    <TextUnit id="2583" loc="27.11">ἁ σταφυλὶς σταφίς ἐστι καὶ οὐ ῥόδον αὖον ὀλεῖται.</TextUnit>
    <TextUnit id="2584" loc="27.10">δεῦρ' ὑπὸ τὰς κοτίνους, ἵνα σοί τινα μῦθον ἐνίψω.</TextUnit>
    <TextUnit id="2585" loc="27.11">οὐκ ἐθέλω: καὶ πρίν με παρήπαφες ἁδέι μύθῳ.</TextUnit>
    <TextUnit id="2586" loc="27.12">δεῦρ' ὑπὸ τὰς πτελέας, ἵν' ἐμᾶς σύριγγος ἀκούσῃς.</TextUnit>
    <TextUnit id="2587" loc="27.13">τὴν σαυτοῦ φρένα τέρψον: ὀιζύον οὐδὲν ἀρέσκει.</TextUnit>
    <TextUnit id="2588" loc="27.14">φεῦ φεῦ τᾶς Παφίας χόλον ἅζεο καὶ σύγε κώρα.</TextUnit>
    <TextUnit id="2589" loc="27.15">χαιρέτω ἁ Παφία: μόνον ἵλαος ̓́Αρτεμις εἴη.</TextUnit>
    <TextUnit id="2590" loc="27.16">μὴ λέγε, μὴ βάλλῃ σε καὶ ἐς λίνον ἄκριτον ἔνθῃς.</TextUnit>
    <TextUnit id="2591" loc="27.17">βαλλέτω ὡς ἐθέλει: πάλιν ̓́Αρτεμις ἄμμιν ἀρήγει.</TextUnit>
    <TextUnit id="2592" loc="27.18">μἠπιβάλῃς τὰν χεῖρα, καὶ εἰσέτι χεῖλος ἀμύξω.</TextUnit>
    <TextUnit id="2593" loc="27.19">οὐ φεύγεις τὸν ̓́Ερωτα, τὸν οὐ φύγε παρθένος ἄλλη.&amp;γτ;</TextUnit>
    <TextUnit id="2594" loc="27.20">φεύγω ναὶ τὸν Πᾶνα: σὺ δὲ ζυγὸν αἰὲν ἀείρεις.</TextUnit>
    <TextUnit id="2595" loc="27.21">δειμαίνω, μὴ δή σε κακωτέρῳ ἀνέρι δώσει.</TextUnit>
    <TextUnit id="2596" loc="27.22">πολλοί μ' ἐμνώοντο, νόμον δ' ἐμὸν οὔτις ἀείδει.</TextUnit>
    <TextUnit id="2597" loc="27.23">εἶς καὶ ἐγὼ πολλῶν μνηστὴρ τεὸς ἐνθάδ' ἱκάνω.</TextUnit>
    <TextUnit id="2598" loc="27.24">καὶ τί φίλος ῥέξαιμι; γάμοι πλήθουσιν ἀνίας.</TextUnit>
    <TextUnit id="2599" loc="27.25">οὐκ ὀδύνην, οὐκ ἄλγος ἔχει γάμος, ἀλλὰ χορείην.</TextUnit>
    <TextUnit id="2600" loc="27.26">ναὶ μάν φασι γυναῖκας ἑοὺς τρομέειν παρακοίτας.</TextUnit>
    <TextUnit id="2601" loc="27.27">μᾶλλον ἀεὶ κρατέουσι: τίνα τρομέουσι γυναῖκες;</TextUnit>
    <TextUnit id="2602" loc="27.28">ὠδίνειν τρομέω: χαλεπὸν βέλος Εἰλειθυίης.</TextUnit>
    <TextUnit id="2603" loc="27.29">ἀλλὰ τεὴ βασίλεια μογοστόκος ̓́Αρτεμίς ἐστιν.</TextUnit>
    <TextUnit id="2604" loc="27.30">ἀλλὰ τεκεῖν τρομέω, μὴ καὶ χρόα καλὸν ὀλέσσω.</TextUnit>
    <TextUnit id="2605" loc="27.31">ἢν δὲ τέκῃς φίλα τέκνα, νέον φάος ὄψεαι υἷας.</TextUnit>
    <TextUnit id="2606" loc="27.32">καὶ τί μοι ἕδνον ἄγεις γάμου ἄξιον, ἢν ἐπινεύσω;</TextUnit>
    <TextUnit id="2607" loc="27.33">πᾶσαν τὰν ἀγέλαν, πάντ' ἄλσεα καὶ νομὸν ἕξεις.</TextUnit>
    <TextUnit id="2608" loc="27.34">ὄμνυε μὴ μετὰ λέκτρα λιπὼν ἀέκουσαν ἀπενθεῖν.</TextUnit>
    <TextUnit id="2609" loc="27.35">οὐκ αὐτὸν τὸν Πᾶνα, καὶ ἢν ἐθέλῃς με διῶξαι.</TextUnit>
    <TextUnit id="2610" loc="27.36">τεύχεις μοι θαλάμους, τεύχεις καὶ δῶμα καὶ αὐλάς;</TextUnit>
    <TextUnit id="2611" loc="27.37">τεύχω σοι θαλάμους: τὰ δὲ πώεα καλὰ νομεύω.</TextUnit>
    <TextUnit id="2612" loc="27.38">πατρὶ δὲ γηραλέῳ τίνα μάν, τίνα μῦθον ἐνίψω;</TextUnit>
    <TextUnit id="2613" loc="27.39">αἰνήσει σέο λέκτρον, ἐπὴν ἐμὸν οὔνομ' ἀκούσῃ.</TextUnit>
    <TextUnit id="2614" loc="27.40">οὔνομα σὸν λέγε τῆνο: καὶ οὔνομα πολλάκι τέρπει.</TextUnit>
    <TextUnit id="2615" loc="27.41">Δάφνις ἐγώ, Λυκίδας τε πατήρ, μήτηρ δὲ Νομαία.</TextUnit>
    <TextUnit id="2616" loc="27.42">ἐξ εὐηγενέων: ἀλλ' οὐ σέθεν εἰμὶ χερείων.</TextUnit>
    <TextUnit id="2617" loc="27.43">οἶδ', ἄκρα τιμίη ἐσσί: πατὴρ δέ τοί ἐστι Μενάλκας.</TextUnit>
    <TextUnit id="2618" loc="28.1">Γλαύκας ὦ φιλέριθ' ἀλακάτα δῶρον ̓Αθανάας</TextUnit>
    <TextUnit id="2619" loc="28.2">γύναιξιν, νόος οἰκωφελίας αἷσιν ἐπάβολος,</TextUnit>
    <TextUnit id="2620" loc="28.3">θέρσεις' ἄμμιν ὑμάρτη πόλιν ἐς Νείλεος ἀγλάαν,</TextUnit>
    <TextUnit id="2621" loc="28.4">ὅπᾳ Κύπριδος ἶρον καλάμω χλῶρον ὑπαπάλω.</TextUnit>
    <TextUnit id="2622" loc="28.5">τυῖδε γὰρ πλόον εὐάνεμον αἰτήμεθα πὰρ Δίος,</TextUnit>
    <TextUnit id="2623" loc="28.6">ὅπως ξέννον ἔμον τέρψομ' ἴδων κἀντιφιλήσομεν,</TextUnit>
    <TextUnit id="2624" loc="28.7">Νικίαν, Χαρίτων ἰμεροφώνων ἴερον φύτον,</TextUnit>
    <TextUnit id="2625" loc="28.8">καὶ σὲ τὰν ἐλέφαντος πολυμόχθω γεγενημέναν</TextUnit>
    <TextUnit id="2626" loc="28.9">δῶρον Νικιάας εἰς ὀλόχω χέρρας ὀπάσσομεν,</TextUnit>
    <TextUnit id="2627" loc="28.10">σὺν τᾷ πόλλα μὲν ἔργ' ἐκτελέσεις ἀνδρεΐοις πέπλοις,</TextUnit>
    <TextUnit id="2628" loc="28.11">πόλλα δ' οἷα γύναικες φορέοις' ὐδάτινα βράκη.</TextUnit>
    <TextUnit id="2629" loc="28.12">δὶς γὰρ μάτερες ἄρνων μαλάκοις ἐν βοτάνᾳ πόκοις</TextUnit>
    <TextUnit id="2630" loc="28.13">πέξαιντ' αὐτοένει, Θευγένιδός γ' ἔνεκ' ἐυσφύρω:</TextUnit>
    <TextUnit id="2631" loc="28.14">οὕτως ἀνυσίεργος, φιλέει δ' ὅσσα σαόφρονες.</TextUnit>
    <TextUnit id="2632" loc="28.15">οὐ γὰρ εἰς ἀκίρας οὐδ' ἐς ἀέργω κεν ἐβολλόμαν</TextUnit>
    <TextUnit id="2633" loc="28.16">ὀπάσσαι σε δόμοις ἀμμετέρας ἔσσαν ἀπὺ χθόνος.</TextUnit>
    <TextUnit id="2634" loc="28.17">καὶ γάρ τοι πάτρις, ἃν ὡξ ̓Εφύρας κτίσσέ ποτ' ̓Αρχίας</TextUnit>
    <TextUnit id="2635" loc="28.18">νάσω Τρινακρίας μύελον, ἄνδρων δοκίμων πόλιν.</TextUnit>
    <TextUnit id="2636" loc="28.19">νῦν μὰν οἶκον ἔχοις' ἄνερος, ὃς πόλλ' ἐδάη σόφα</TextUnit>
    <TextUnit id="2637" loc="28.20">ἀθρώποισι νόσοις φάρμακα λύγραις ἀπαλαλκέμεν,</TextUnit>
    <TextUnit id="2638" loc="28.21">οἰκήσεις κατὰ Μίλλατον ἐράνναν πεδ' ̓Ιαόνων,</TextUnit>
    <TextUnit id="2639" loc="28.22">ὡς εὐαλάκατος Θεύγενις ἐν δαμότισιν πέλῃ,</TextUnit>
    <TextUnit id="2640" loc="28.23">καί οἱ μνᾶστιν ἄει τῶ φιλαοίδω παρέχῃς ξένω.</TextUnit>
    <TextUnit id="2641" loc="28.24">κῆνο γάρ τις ἔρει τὤπος ἴδων ς': ἦ μεγάλα χάρις</TextUnit>
    <TextUnit id="2642" loc="28.25">δώρῳ σὺν ὀλίγῳ: πάντα δὲ τίματα τὰ πὰρ φίλων.</TextUnit>
    <TextUnit id="2643" loc="29.1">οἶνος ὦ φίλε παῖ λέγεται καὶ ἀλάθεα:</TextUnit>
    <TextUnit id="2644" loc="29.2">κἄμμε χρὴ μεθύοντας ἀλαθέας ἔμμεναι.</TextUnit>
    <TextUnit id="2645" loc="29.3">κἤγω μὲν τὰ φρενῶν ἐρέω κέατ' ἐν μυχῷ.</TextUnit>
    <TextUnit id="2646" loc="29.4">οὐκ ὄλας φιλέειν μ' ἐθέλησθ' ἀπὸ καρδίας.</TextUnit>
    <TextUnit id="2647" loc="29.5">γινώσκω: τὸ γὰρ ἅμισυ τᾶς ζοΐας ἔχω</TextUnit>
    <TextUnit id="2648" loc="29.6">ζὰ τὰν σὰν ἰδέαν, τὸ δὲ λοιπὸν ἀπώλετο.</TextUnit>
    <TextUnit id="2649" loc="29.7">χὥτα μὲν σὺ θέλῃς, μακάρεσσιν ἴσαν ἄγω</TextUnit>
    <TextUnit id="2650" loc="29.8">ἁμέραν: ὅτα δ' οὐκ ἐθέλῃς τύ, μάλ' ἐν σκότῳ.</TextUnit>
    <TextUnit id="2651" loc="29.9">πῶς ταῦτ' ἄρμενα, τὸν φιλέοντ' ἀνίαις δίδων;</TextUnit>
    <TextUnit id="2652" loc="29.10">ἀλλ' εἴ μοί τι πίθοιο νέος προγενεστέρῳ,</TextUnit>
    <TextUnit id="2653" loc="29.11">τῷ κε λώιον αὔτος ἔχων ἔμ' ἐπαινέσαις,</TextUnit>
    <TextUnit id="2654" loc="29.12">ποίησαι καλίαν μίαν εἰν ἑνὶ δενδρίῳ,</TextUnit>
    <TextUnit id="2655" loc="29.13">ὅππῃ μηδὲν ἀπίξεται ἄγριον ὄρπετον.</TextUnit>
    <TextUnit id="2656" loc="29.14">νῦν δὲ τῶδε μὲν ἄματος ἄλλον ἔχης κλάδον,</TextUnit>
    <TextUnit id="2657" loc="29.15">ἄλλον δ' αὔριον, ἐξ ἑτέρω δ' ἕτερον μάτης:</TextUnit>
    <TextUnit id="2658" loc="29.16">καἰ μέν σευ τὸ κάλον τις ἴδων ῥέθος αἰνέσαι,</TextUnit>
    <TextUnit id="2659" loc="29.17">τῷ δ' εὔθυς πλέον ἢ τριέτης ἐγένευ φίλος,</TextUnit>
    <TextUnit id="2660" loc="29.18">τὸν πρῶτον δὲ φιλεῦντα τρίταιον ἐθήκαο.</TextUnit>
    <TextUnit id="2661" loc="29.19">ἄνδρων τῶν ὑπερανορέων δοκίμοις πνέειν.</TextUnit>
    <TextUnit id="2662" loc="29.20">φίλη δ', ἇς κ' ἔτ' ἔῃς, τὸν ὕμοιον ἔχην ἄει.</TextUnit>
    <TextUnit id="2663" loc="29.21">αἰ γὰρ ὧδε πόῃς, ἄγαθος μὲν ἀκούσεαι</TextUnit>
    <TextUnit id="2664" loc="29.22">ἐξ ἄστων: ὁ δέ τοί κ' ̓́Ερος οὐ χαλέπως ἔχοι,</TextUnit>
    <TextUnit id="2665" loc="29.23">ὃς ἄνδρων φρένας εὐμαρέως ὑποδάμναται,</TextUnit>
    <TextUnit id="2666" loc="29.24">κἤμε μάλθακον ἐξ ἐπόησε σιδαρίω.</TextUnit>
    <TextUnit id="2667" loc="29.25">ἀλλὰ πὲρ ἀπάλω στύματός σε πεδέρχομαι</TextUnit>
    <TextUnit id="2668" loc="29.26">ὀμνάσθην, ὅτι πέρυσιν ἦσθα νεώτερος,</TextUnit>
    <TextUnit id="2669" loc="29.27">χὥτι γηραλέοι πέλομες πρὶν ἀποπτύσαι</TextUnit>
    <TextUnit id="2670" loc="29.28">καὶ ῥύσοι, νεότατα δ' ἔχην παλινάγρετον</TextUnit>
    <TextUnit id="2671" loc="29.29">οὐκ ἔστι: πτέρυγας γὰρ ἐπομμαδίαις φόρη,</TextUnit>
    <TextUnit id="2672" loc="29.30">κἄμμες βαρδύτεροι τὰ ποτήμενα συλλάβην.</TextUnit>
    <TextUnit id="2673" loc="29.31">ταῦτα χρὴ νοέοντα πέλην ποτιμώτερον,</TextUnit>
    <TextUnit id="2674" loc="29.32">καί μοι τὠραμένῳ συνέραν ἀδόλως σέθεν,</TextUnit>
    <TextUnit id="2675" loc="29.33">ὅπως, ἁνίκα τὰν γένυν ἀνδρεΐαν ἔχῃς,</TextUnit>
    <TextUnit id="2676" loc="29.34">ἀλλάλοισι πελώμεθ' ̓Αχιλλέϊοι φίλοι.</TextUnit>
    <TextUnit id="2677" loc="29.35">αἰ δὲ ταῦτα φέρην ἀνέμοισιν ἐπιτρόπῃς,</TextUnit>
    <TextUnit id="2678" loc="29.36">ἐν θύμῳ δὲ λέγῃς “τί με δαιμόνι' ἐνόχλης;”</TextUnit>
    <TextUnit id="2679" loc="29.37">νῦν μὲν κἠπὶ τὰ χρύσεα μᾶλ' ἔνεκεν σέθεν</TextUnit>
    <TextUnit id="2680" loc="29.38">βαίην καὶ φύλακον νεκύων πεδὰ Κέρβερον,</TextUnit>
    <TextUnit id="2681" loc="29.39">τότα δ' οὐδὲ καλεῦντος ἐπ' αὐλεΐαις θύραις</TextUnit>
    <TextUnit id="2682" loc="29.40">προμόλοιμί κε παυσάμενος χαλέπω πόθω.</TextUnit>
    <TextUnit id="2683" loc="30.1">̓́Ωιαι τῶ χαλεπῶ καἰνομόρω τῶδε νοσήματος:</TextUnit>
    <TextUnit id="2684" loc="30.2">τετορταῖος ἔχει, παιδὸς ἔρως, μῆνά με δεύτερον,</TextUnit>
    <TextUnit id="2685" loc="30.3">μᾶκος μὲν μετρίω γ', ἀλλ' ὁπόσον τῶ πέδα περρέχε</TextUnit>
    <TextUnit id="2686" loc="30.4">τᾶς γᾶς τοῦτο χάρις: ταῖς δὲ παραύαις γλυκὺ μειδίαι.</TextUnit>
    <TextUnit id="2687" loc="30.5">καὶ νῦν μὲν τὸ κακὸν ταῖς μὲν ἔχει, ταῖσι δέ μ' οὐκέτι,</TextUnit>
    <TextUnit id="2688" loc="30.6">τάχα δ' οὐδ' ὅσον ὕπνω ̓πιτύχην ἔσσετ' ἐρωία:</TextUnit>
    <TextUnit id="2689" loc="30.7">ἐχθὲς γὰρ παριὼν ἔδρακε λέπτ' ἄμμε δι' ὀφρύγων</TextUnit>
    <TextUnit id="2690" loc="30.8">αἰδεσθεὶς ποτίδην ἀντίος, ἠρεύθετο δὲ χρόα.</TextUnit>
    <TextUnit id="2691" loc="30.9">ἔμεθεν δὲ πλέον τᾶς κραδίας ὥ' ρος ἐδράξατο,</TextUnit>
    <TextUnit id="2692" loc="30.10">εἰς οἶκον δ' ἀπέβαν ἕλκος ἔχων καὶ τὸ κέαρ δακών.</TextUnit>
    <TextUnit id="2693" loc="30.11">πολλὰ δ' εἰσκαλέσας θυμὸν ἐμαυτοῦ διελεξάμαν:</TextUnit>
    <TextUnit id="2694" loc="30.12">τί δὴ ταῦτα ποίης; ἀλοσύνας τί ἔσχατον ἔσσεται;</TextUnit>
    <TextUnit id="2695" loc="30.13">λεύκας οὐκετ' ἴσησθ' ὅττι φορῇς ἐν κροτάφοις τρίχας;</TextUnit>
    <TextUnit id="2696" loc="30.14">ὧρά τοι φρονέειν μὴ οὔτι νέος τὰν ἰδέαν πέλῃ.</TextUnit>
    <TextUnit id="2697" loc="30.15">πάντ' ἔρδης ἅπερ οἱ τῶν ἐτέων ἄρτι γεγευμένοι.</TextUnit>
    <TextUnit id="2698" loc="30.16">καὶ μὰν ἄλλο δε λάθει: τόδ' ἄρ' ἦς λώιον, ἔμμεναι</TextUnit>
    <TextUnit id="2699" loc="30.17">ξέννον τῶν χαλεπῶν παιδὸς ἐράννω παράπαν πόθων</TextUnit>
    <TextUnit id="2700" loc="30.18">τῷ μὲν γὰρ βίος ἕρπει προγόνοις ἶς' ἐλάφω θοᾶς,</TextUnit>
    <TextUnit id="2701" loc="30.19">χαλάσει δ' ἑτέρᾳ ποντοπόρην αὔριον ἄρμενα.</TextUnit>
    <TextUnit id="2702" loc="30.20">οὐδ' αὐτῷ γλυκερᾶς ἄνθεμον ἅβας πεδ' ὐμαλίκων</TextUnit>
    <TextUnit id="2703" loc="30.21">μένει: τῷ δ' ὁ πόθος καὶ τὸν ἔσω μυελὸν ἐσθίει</TextUnit>
    <TextUnit id="2704" loc="30.22">ὀμμιμνασκομένῳ: πολλὰ δ' ὄρη νυκτὸς ἐνύπνια,</TextUnit>
    <TextUnit id="2705" loc="30.23">παύσασθαι δ' ἐνιαυτὸς χαλεπᾶς οὐκ ἰκανὸς νόσω.</TextUnit>
    <TextUnit id="2706" loc="30.24">ταῦτα χἅτερα πολλὰ προτ' ἐμὸν θυμὸν ἐμεμψάμαν.</TextUnit>
    <TextUnit id="2707" loc="30.25">ὁ δὲ τοῦτ' ἔφατ': ὄττις δοκίμοι τὸν δολομάχανον</TextUnit>
    <TextUnit id="2708" loc="30.26">νικάσειν ̓́Ερον, οὗτος δοκίμοι τοὶς ὑπὲρ ἄμμεων</TextUnit>
    <TextUnit id="2709" loc="30.27">εὑρεῖν βραϊδίως ἀστέρας ὁπποσσάκιν ἐννέα.</TextUnit>
    <TextUnit id="2710" loc="30.28">καὶ νῦν, εἴτ' ἐθέλω, χρή με μακρὸν σχόντα τὸν ἄμφενα</TextUnit>
    <TextUnit id="2711" loc="30.29">ἕλκειν τὸν ζυγόν, εἴτ' οὐκ ἐθέλω: ταῦτα γὰρ ὦγαθὲ</TextUnit>
    <TextUnit id="2712" loc="30.30">βούλεται θέος, ὃς καὶ Διὸς ἔσφαλε μέγαν νόον</TextUnit>
    <TextUnit id="2713" loc="30.31">καὔτας Κυπρογενήας: ἔμε μάν, φύλλον ἐπάμερον,</TextUnit>
    <TextUnit id="2714" loc="30.32">σμίκρας δεύμενον αὔρας ὀνέμων ᾇ κε θέλῃ φόρη.</TextUnit>
    <TextUnit id="2715" loc="Ep..1.1">τὰ ῥόδα τὰ δροσόεντα καὶ ἁ κατάπυκνος ἐκείνα</TextUnit>
    <TextUnit id="2716" loc="Ep..1.2">ἕρπυλλος κεῖται ταῖς ̔Ελικωνιάσι,</TextUnit>
    <TextUnit id="2717" loc="Ep..1.3">ταὶ δὲ μελάμφυλλοι δάφναι τὶν Πύθιε Παιάν,</TextUnit>
    <TextUnit id="2718" loc="Ep..1.4">δελφὶς ἐπεὶ πέτρα τοῦτό τοι ἀγλάισε.</TextUnit>
    <TextUnit id="2719" loc="Ep..1.5">βωμὸν δ' αἱμαξεῖ κεραὸς τράγος οὗτος ὁ μαλός,</TextUnit>
    <TextUnit id="2720" loc="Ep..1.6">τερμίνθου τρώγων ἔσχατον ἀκρεμόνα.</TextUnit>
    <TextUnit id="2721" loc="Ep..2.1">Δάφνις ὁ λευκόχρως, ὁ καλᾷ σύριγγι μελίσδων</TextUnit>
    <TextUnit id="2722" loc="Ep..2.2">βουκολικοὺς ὕμνους, ἄνθετο Πανὶ τάδε,</TextUnit>
    <TextUnit id="2723" loc="Ep..2.3">τοὺς τρητοὺς δόνακας, τὸ λαγωβόλον, ὀξὺν ἄκοντα,</TextUnit>
    <TextUnit id="2724" loc="Ep..2.4">νεβρίδα, τὰν πήραν, ᾇ ποκ' ἐμαλοφόρει.</TextUnit>
    <TextUnit id="2725" loc="Ep..3.1">εὕδεις φυλλοστρῶτι πέδῳ Δάφνι σῶμα κεκμακὸς</TextUnit>
    <TextUnit id="2726" loc="Ep..3.2">ἀμπαύων: στάλικες δ' ἀρτιπαγεῖς ἀν' ὄρη.</TextUnit>
    <TextUnit id="2727" loc="Ep..3.3">ἀγρεύει δέ τυ Πὰν καὶ ὁ τὸν κροκόεντα Πρίηπος</TextUnit>
    <TextUnit id="2728" loc="Ep..3.4">κισσὸν ἐφ' ἱμερτῷ κρατὶ καθαπτόμενος,</TextUnit>
    <TextUnit id="2729" loc="Ep..3.5">ἄντρον ἔσω στείχοντες ὁμόρροθοι. ἀλλὰ τὺ φεῦγε,</TextUnit>
    <TextUnit id="2730" loc="Ep..3.6">φεῦγε μεθεὶς ὕπνου κῶμα καταγρόμενον.</TextUnit>
    <TextUnit id="2731" loc="Ep..4.1">τήναν τὰν λαύραν τάς τε δρύας αἰπόλε κάμψας</TextUnit>
    <TextUnit id="2732" loc="Ep..4.2">σύκινον εὑρήσεις ἀρτιγλυφὲς ξόανον,</TextUnit>
    <TextUnit id="2733" loc="Ep..4.3">τρισκελὲς αὐτόφλοιον ἀνούατον, ἀλλὰ φάλητι</TextUnit>
    <TextUnit id="2734" loc="Ep..4.4">παιδογόνῳ δυνατὸν Κύπριδος ἔργα τελεῖν.</TextUnit>
    <TextUnit id="2735" loc="Ep..4.5">σακός οἱ ἱερὸς περιδέδρομεν, ἀέναον δὲ</TextUnit>
    <TextUnit id="2736" loc="Ep..4.6">ῥεῖθρον ἀπὸ σπιλάδων πάντοσε τηλεθάει</TextUnit>
    <TextUnit id="2737" loc="Ep..4.7">δάφναις καὶ μύρτοισι καὶ εὐώδει κυπαρίσσῳ.</TextUnit>
    <TextUnit id="2738" loc="Ep..4.8">ἔνθα πέριξ κέχυται βοτρυόπαις ἕλικι</TextUnit>
    <TextUnit id="2739" loc="Ep..4.9">ἄμπελος, εἰαρινοὶ δὲ λιγυφθόγγοισιν ἀοιδαῖς</TextUnit>
    <TextUnit id="2740" loc="Ep..4.10">κόσσυφοι ἀχεῦσιν ποικιλότραυλα μέλη.</TextUnit>
    <TextUnit id="2741" loc="Ep..4.11">ξουθαὶ δ' ἀδονίδες μινυρίσμασιν ἀνταχεῦσι</TextUnit>
    <TextUnit id="2742" loc="Ep..4.12">μέλπουσαι στόμασιν τὰν μελίγαρυν ὄπα.</TextUnit>
    <TextUnit id="2743" loc="Ep..4.13">ἕζεο δὴ τηνεῖ καὶ τῷ χαρίεντι Πριήπῳ</TextUnit>
    <TextUnit id="2744" loc="Ep..4.14">εὔχε' ἀποστέρξαι τοὺς Δάφνιδός με πόθους,</TextUnit>
    <TextUnit id="2745" loc="Ep..4.15">κεὐθὺς ἐπιρρέξειν χίμαρον καλόν. ἢν δ' ἀνανεύσῃ,</TextUnit>
    <TextUnit id="2746" loc="Ep..4.16">τοῦδε τυχὼν ἐθέλω τρισσὰ θύη τελέσαι:</TextUnit>
    <TextUnit id="2747" loc="Ep..4.17">ῥέξω γὰρ δαμάλαν, λάσιον τράγον, ἄρνα τὸν ἴσχω</TextUnit>
    <TextUnit id="2748" loc="Ep..4.18">σακίταν. ἀίοι δ' εὐμενέως ὁ θεός.</TextUnit>
    <TextUnit id="2749" loc="Ep..5.1">λῇς ποτὶ τᾶν Νυμφᾶν διδύμοις αὐλοῖσιν ἀεῖσαι</TextUnit>
    <TextUnit id="2750" loc="Ep..5.2">ἁδύ τί μοι; κἠγὼ πακτίδ' ἀειράμενος</TextUnit>
    <TextUnit id="2751" loc="Ep..5.3">ἀρξεῦμαί τι κρέκειν, ὁ δὲ βουκόλος ἄμμιγα θελξεῖ</TextUnit>
    <TextUnit id="2752" loc="Ep..5.4">Δάφνις, κηροδέτῳ πνεύματι μελπόμενος.</TextUnit>
    <TextUnit id="2753" loc="Ep..5.5">ἐγγὺς δὲ στάντες λασίας δρυὸς ἄντρου ὄπισθεν</TextUnit>
    <TextUnit id="2754" loc="Ep..5.6">Πᾶνα τὸν αἰγιβάταν ὀρφανίσωμες ὕπνου.</TextUnit>
    <TextUnit id="2755" loc="Ep..6.1">͂̓Α δειλαῖε τὺ Θύρσι, τί τὸ πλέον, εἰ καταταξεῖς</TextUnit>
    <TextUnit id="2756" loc="Ep..6.2">δάκρυσι διγλήνους ὦπας ὀδυρόμενος;</TextUnit>
    <TextUnit id="2757" loc="Ep..6.3">οἴχεται ἁ χίμαρος, τὸ καλὸν τέκος, οἴχετ' ἐς ̔́Αιδαν:</TextUnit>
    <TextUnit id="2758" loc="Ep..6.4">τραχὺς γὰρ χαλαῖς ἀμφεπίαξε λύκος.</TextUnit>
    <TextUnit id="2759" loc="Ep..6.5">αἱ δὲ κύνες κλαγγεῦντι: τί τὸ πλέον, ἁνίκα τήνας</TextUnit>
    <TextUnit id="2760" loc="Ep..6.6">ὀστίον οὐδὲ τέφρα λείπεται οἰχομένας;</TextUnit>
    <TextUnit id="2761" loc="Ep..7.1">νήπιον υἱὸν ἔλειπες, ἐν ἁλικίᾳ δὲ καὶ αὐτός,</TextUnit>
    <TextUnit id="2762" loc="Ep..7.2">Εὐρύμεδον τύμβου τοῦδε θανὼν ἔτυχες.</TextUnit>
    <TextUnit id="2763" loc="Ep..7.3">σοὶ μὲν ἕδρα θείοισι μετ' ἀνδράσι: τὸν δὲ πολῖται</TextUnit>
    <TextUnit id="2764" loc="Ep..7.4">τιμασεῦντι, πατρὸς μνώμενοι ὡς ἀγαθοῦ.</TextUnit>
    <TextUnit id="2765" loc="Ep..8.1">͂̓Ηλθε καὶ ἐς Μίλητον ὁ τοῦ Παιήονος υἱός,</TextUnit>
    <TextUnit id="2766" loc="Ep..8.2">ἰητῆρι νόσων ἀνδρὶ συνοισόμενος</TextUnit>
    <TextUnit id="2767" loc="Ep..8.3">Νικίᾳ, ὅς μιν ἐπ' ἦμαρ ἀεὶ θυέεσσιν ἱκνεῖται,</TextUnit>
    <TextUnit id="2768" loc="Ep..8.4">καὶ τόδ' ἀπ' εὐώδους γλύψατ' ἄγαλμα κέδρου,</TextUnit>
    <TextUnit id="2769" loc="Ep..8.5">̓Ηετίωνι χάριν γλαφυρᾶς χερὸς ἄκρον ὑποστὰς</TextUnit>
    <TextUnit id="2770" loc="Ep..8.6">μισθόν: ὁ δ' εἰς ἔργον πᾶσαν ἀφῆκε τέχνην.</TextUnit>
    <TextUnit id="2771" loc="Ep..9.1">ξεῖνε, Συρακόσιός τοι ἀνὴρ τόδ' ἐφίεται ̓́Ορθων:</TextUnit>
    <TextUnit id="2772" loc="Ep..9.2">χειμερίας μεθύων μηδαμὰ νυκτὸς ἴοις.</TextUnit>
    <TextUnit id="2773" loc="Ep..9.3">καὶ γὰρ ἐγὼ τοιοῦτον ἔχω πότμον: ἀντὶ δὲ πολλᾶς</TextUnit>
    <TextUnit id="2774" loc="Ep..9.4">πατρίδος ὀθνείαν κεῖμαι ἐφεσσάμενος.</TextUnit>
    <TextUnit id="2775" loc="Ep..10.1">̔Υμῖν τοῦτο θεαὶ κεχαρισμένον ἐννέα πάσαις</TextUnit>
    <TextUnit id="2776" loc="Ep..10.2">τὤγαλμα Ξενοκλῆς θῆκε τὸ μαρμάρινον,</TextUnit>
    <TextUnit id="2777" loc="Ep..10.3">μουσικός: οὐχ ἑτέρως τις ἐρεῖ. σοφίῃ δ' ἐπὶ τῇδε</TextUnit>
    <TextUnit id="2778" loc="Ep..10.4">αἶνον ἔχων Μουσέων οὐκ ἐπιλανθάνεται.</TextUnit>
    <TextUnit id="2779" loc="Ep..11.1">Εὐσθένεος τὸ μνῆμα: φυσιγνώμων ὁ σοφιστής,</TextUnit>
    <TextUnit id="2780" loc="Ep..11.2">δεινὸς ἀπ' ὀφθαλμοῦ καὶ τὸ νόημα μαθεῖν.</TextUnit>
    <TextUnit id="2781" loc="Ep..11.3">εὖ μιν ἔθαψαν ἑταῖροι ἐπὶ ξείνης ξένον ὄντα:</TextUnit>
    <TextUnit id="2782" loc="Ep..11.4">χὑμνοθέτης αὐτοῖς δαιμονίως φίλος ἦν.</TextUnit>
    <TextUnit id="2783" loc="Ep..11.5">πάντων ὧν ἐπέοικεν ἔχειν τεθνεὼς ὁ σοφιστὴς</TextUnit>
    <TextUnit id="2784" loc="Ep..11.6">καίπερ ἄκικυς ἐὼν εἶχ' ἄρα κηδεμόνας.</TextUnit>
    <TextUnit id="2785" loc="Ep..12.1">Δημομέλης ὁ χορηγός, ὁ τὸν τρίποδ' ὦ Διόνυσε</TextUnit>
    <TextUnit id="2786" loc="Ep..12.2">καὶ σὲ τὸν ἥδιστον θεῶν μακάρων ἀναθείς,</TextUnit>
    <TextUnit id="2787" loc="Ep..12.3">μέτριος ἦν ἐν πᾶσι, χορῷ δ' ἐκτήσατο νίκην</TextUnit>
    <TextUnit id="2788" loc="Ep..12.4">ἀνδρῶν, καὶ τὸ καλὸν καὶ τὸ προσῆκον ὁρῶν.</TextUnit>
    <TextUnit id="2789" loc="Ep..13.1">̔Η Κύπρις οὐ πάνδημος. ἱλάσκεο τὴν θεὸν εἰπὼν</TextUnit>
    <TextUnit id="2790" loc="Ep..13.2">οὐρανίην, ἁγνῆς ἄνθεμα Χρυσογόνης</TextUnit>
    <TextUnit id="2791" loc="Ep..13.3">οἴκῳ ἐν ̓Αμφικλέους, ᾧ καὶ τέκνα καὶ βίον εἶχε</TextUnit>
    <TextUnit id="2792" loc="Ep..13.4">ξυνόν. ἀεὶ δέ σφιν λώιον εἰς ἔτος ἦν</TextUnit>
    <TextUnit id="2793" loc="Ep..13.5">ἐκ σέθεν ἀρχομένοις ὦ πότνια: κηδόμενοι γὰρ</TextUnit>
    <TextUnit id="2794" loc="Ep..13.6">ἀθανάτων αὐτοὶ πλεῖον ἔχουσι βροτοί.</TextUnit>
    <TextUnit id="2795" loc="Ep..14.1">̓Αστοῖς καὶ ξείνοισιν ἴσον νέμει ἥδε τράπεζα:</TextUnit>
    <TextUnit id="2796" loc="Ep..14.2">θεὶς ἀνελοῦ ψήφου πρὸς λόγον ἐρχομένης.</TextUnit>
    <TextUnit id="2797" loc="Ep..14.3">ἄλλός τις πρόφασιν λεγέτω: τὰ δ' ὀθνεῖα Κάικος</TextUnit>
    <TextUnit id="2798" loc="Ep..14.4">χρήματα καὶ νυκτὸς βουλομένοις ἀριθμεῖ.</TextUnit>
    <TextUnit id="2799" loc="Ep..15.1">γνώσομαι, εἴ τι νέμεις ἀγαθοῖς πλέον, ἢ καὶ ὁ δειλὸς</TextUnit>
    <TextUnit id="2800" loc="Ep..15.2">ἐκ σέθεν ὡσαύτως ἶσον ὁδοιπόρ' ἔχει.</TextUnit>
    <TextUnit id="2801" loc="Ep..15.3">“χαιρέτω οὗτος ὁ τύμβος" ἐρεῖς "ἐπεὶ Εὐρυμέδοντος</TextUnit>
    <TextUnit id="2802" loc="Ep..15.4">κεῖται τῆς ἱερῆς κοῦφος ὑπὲρ κεφαλῆς.”</TextUnit>
    <TextUnit id="2803" loc="Ep..16.1">̔Η παῖς ᾤχετ' ἄωρος ἐν ἑβδόμῳ ἥδ' ἐνιαυτῷ</TextUnit>
    <TextUnit id="2804" loc="Ep..16.2">εἰς ̓Αίδην πολλοῖς ἡλικίης προτέρη,</TextUnit>
    <TextUnit id="2805" loc="Ep..16.3">δειλαίη, ποθέουσα τὸν εἰκοσάμηνον ἀδελφόν,</TextUnit>
    <TextUnit id="2806" loc="Ep..16.4">νήπιον ἀστόργου γευσάμενον θανάτου.</TextUnit>
    <TextUnit id="2807" loc="Ep..16.5">αἰαῖ ἐλεινὰ παθοῦσα Περιστερί, ὡς ἐν ἑτοίμῳ</TextUnit>
    <TextUnit id="2808" loc="Ep..16.6">ἀνθρώποις δαίμων θῆκε τὰ λυγρότατα.</TextUnit>
    <TextUnit id="2809" loc="Ep..17.1">θᾶσαι τὸν ἀνδριάντα τοῦτον ὦ ξένε</TextUnit>
    <TextUnit id="2810" loc="Ep..17.2">σπουδᾷ, καὶ λέγ' ἐπὴν ἐς οἶκον ἔνθῃς:</TextUnit>
    <TextUnit id="2811" loc="Ep..17.3">“̓Ανακρέοντος εἰκόν' εἶδον ἐν Τέῳ</TextUnit>
    <TextUnit id="2812" loc="Ep..17.4">τῶν πρόσθ' εἴ τι περισσὸν ᾠδοποιοῦ.”</TextUnit>
    <TextUnit id="2813" loc="Ep..17.5">προσθεὶς δὲ χὥτι τοῖς νέοισιν ἅδετο,</TextUnit>
    <TextUnit id="2814" loc="Ep..17.6">ἐρεῖς ἀτρεκέως ὅλον τὸν ἄνδρα.</TextUnit>
    <TextUnit id="2815" loc="Ep..18.1">̔́Α τε φωνὰ Δώριος χὡνὴρ ὁ τὰν κωμῳδίαν εὑρὼν ̓Επίχαρμος.</TextUnit>
    <TextUnit id="2816" loc="Ep..18.2">ὦ Βάκχε, χάλκεόν νιν ἀντ' ἀλαθινοῦ τὶν ὧδ' ἀνέθηκαν</TextUnit>
    <TextUnit id="2817" loc="Ep..18.5">τοὶ Συρακόσσαις ἐνίδρυνται πεδωρισταὶ πόλει, οἷ' ἀνδρὶ πολίτᾳ:</TextUnit>
    <TextUnit id="2818" loc="Ep..18.6">σωρὸν γὰρ εἶχε ῥημάτων μεμναμένοις τελεῖν ἐπίχειρα.</TextUnit>
    <TextUnit id="2819" loc="Ep..18.7">πολλὰ γὰρ πὸτ τὰν ζόαν τοῖς πᾶσιν εἶπε χρήσιμα. μεγάλα χάρις αὐτῷ.</TextUnit>
    <TextUnit id="2820" loc="Ep..19.1">̔Ο μουσοποιὸς ἐνθάδ' ̔Ιππῶναξ κεῖται.</TextUnit>
    <TextUnit id="2821" loc="Ep..19.2">εἰ μὲν πονηρός, μὴ ποτέρχευ τῷ τύμβῳ:</TextUnit>
    <TextUnit id="2822" loc="Ep..19.3">εἰ δ' ἐσσὶ κρήγυός τε καὶ παρὰ χρηστῶν,</TextUnit>
    <TextUnit id="2823" loc="Ep..19.4">θαρσέων καθίζευ, κἢν θέλῃς ἀπόβριξον.</TextUnit>
    <TextUnit id="2824" loc="Ep..20.1">̔Ο μικκὸς τόδ' ἔτευξε τᾷ Θραΐσσᾳ</TextUnit>
    <TextUnit id="2825" loc="Ep..20.2">Μήδειος τὸ μνᾶμ' ἐπὶ τᾷ ὁδῷ κἠπέγραψε Κλείτας.</TextUnit>
    <TextUnit id="2826" loc="Ep..20.3">ἑξεῖ τὰν χάριν ἁ γυνὰ ἀντὶ τήνων,</TextUnit>
    <TextUnit id="2827" loc="Ep..20.4">ὧν τὸν κοῦρον ἔθρεψε. τί μάν; ἔτι χρησίμα καλεῖται.</TextUnit>
    <TextUnit id="2828" loc="Ep..21.1">̓Αρχίλοχον καὶ στᾶθι καὶ εἴσιδε τὸν πάλαι ποιητὰν</TextUnit>
    <TextUnit id="2829" loc="Ep..21.2">τὸν τῶν ἰάμβων, οὗ τὸ μυρίον κλέος</TextUnit>
    <TextUnit id="2830" loc="Ep..21.3">διῆλθε κἠπὶ νύκτα καὶ πρὸς ἀῶ.</TextUnit>
    <TextUnit id="2831" loc="Ep..21.4">ἦ ῥά νιν αἱ Μοῖσαι καὶ ὁ Δάλιος ἠγάπευν ̓Απόλλων,</TextUnit>
    <TextUnit id="2832" loc="Ep..21.5">ὡς ἐμμελής τ' ἔγεντο κἠπιδέξιος</TextUnit>
    <TextUnit id="2833" loc="Ep..21.6">ἔπεά τε ποιεῖν πρὸς λύραν τ' ἀείδειν.</TextUnit>
    <TextUnit id="2834" loc="Ep..22.1">τὸν τοῦ Ζανὸς ὅδ' ὗμιν υἱὸν ὡνὴρ</TextUnit>
    <TextUnit id="2835" loc="Ep..22.2">τὸν λεοντομάχαν, τὸν ὀξύχειρα,</TextUnit>
    <TextUnit id="2836" loc="Ep..22.3">πρᾶτος τῶν ἐπάνωθε μουσοποιῶν</TextUnit>
    <TextUnit id="2837" loc="Ep..22.4">Πείσανδρος συνέγραψεν ὡκ Καμίρου</TextUnit>
    <TextUnit id="2838" loc="Ep..22.5">χὥσους ἐξεπόνασεν εἶπ' ἀέθλους.</TextUnit>
    <TextUnit id="2839" loc="Ep..22.6">τοῦτον δ' αὐτὸν ὁ δᾶμος, ὡς σάφ' εἰδῇς,</TextUnit>
    <TextUnit id="2840" loc="Ep..22.7">ἔστας' ἐνθάδε χάλκεον ποιήσας</TextUnit>
    <TextUnit id="2841" loc="Ep..22.8">πολλοῖς μησὶν ὄπισθε κἠνιαυτοῖς.</TextUnit>
    <TextUnit id="2842" loc="Ep..23.1">Καἴ τις ἀνὴρ αἰτεῖται ἐπαγροσύνην τε καὶ ὄλβον,</TextUnit>
    <TextUnit id="2843" loc="Ep..23.2">ἐξ ἁλὸς ᾧ ζωή, τὰ δὲ δίκτυα κείνῳ ἄροτρα,</TextUnit>
    <TextUnit id="2844" loc="Ep..23.3">σφάζων ἀκρόνυχος ταύτῃ θεῷ ἱερὸν ἰχθύν,</TextUnit>
    <TextUnit id="2845" loc="Ep..23.4">ὃν λεῦκον καλέουσιν, ὁ γὰρ φιερώτατος ἄλλων,</TextUnit>
    <TextUnit id="2846" loc="Ep..23.5">καί κε λίνα στήσαιτο καὶ ἐξερύσαιτο θαλάσσης</TextUnit>
    <TextUnit id="2847" loc="Ep..23.6">ἔμπλεα.</TextUnit>
    <TextUnit id="2848" loc="Ep..24.1">“μῆτερ ἐμή, τίφθ' ὧδε φίλον κατὰ θυμὸν ἰάπτεις</TextUnit>
    <TextUnit id="2849" loc="Ep..24.2">ἐκπάγλως ἀχέουσα, τὸ πρὶν δέ τοι οὐκέτ' ἔρευθος</TextUnit>
    <TextUnit id="2850" loc="Ep..24.3">σώζετ' ἐπὶ ῥεθέεσσι; τί μοι τόσον ἠνίησαι;</TextUnit>
    <TextUnit id="2851" loc="Ep..24.4">ἦ ῥ' ὅτι ἄλγεα πάσχει ἀπείριτα φαίδιμος υἱὸς</TextUnit>
    <TextUnit id="2852" loc="Ep..24.5">ἀνδρὸς ὑπ' οὐτιδανοῖο, λέων ὡσείθ' ὑπὸ νεβροῦ;</TextUnit>
    <TextUnit id="2853" loc="Ep..24.6">ὤμοι ἐγώ, τί νυ δή με θεοὶ τόσον ἠτίμησαν</TextUnit>
    <TextUnit id="2854" loc="Ep..24.7">ἀθάνατοι; τί νύ μ' ὧδε κακῇ γονέες τέκον αἴσῃ;</TextUnit>
    <TextUnit id="2855" loc="Ep..24.8">δύσμορος, ἥτ' ἐπεὶ ἀνδρὸς ἀμύμονος ἐς λέχος ἦλθον,</TextUnit>
    <TextUnit id="2856" loc="Ep..24.9">τὸν μὲν ἐγὼ τίεσκον ἴσον φαέεσσιν ἐμοῖσιν</TextUnit>
    <TextUnit id="2857" loc="Ep..24.10">ἠδ' ἔτι νῦν σέβομαί τε καὶ αἰδέομαι κατὰ θυμόν:</TextUnit>
    <TextUnit id="2858" loc="Ep..24.11">τοῦ δ' οὔτις γένετ' ἄλλος ἀποτμότερος ζωόντων,</TextUnit>
    <TextUnit id="2859" loc="Ep..24.12">οὐδὲ τόσων σφετέρῃσιν ἐγεύσατο φροντίσι κηδέων.</TextUnit>
    <TextUnit id="2860" loc="Ep..24.13">σχέτλιος, ὃς τόξοισιν, ἅ οἱ πόρεν αὐτὸς ̓Απόλλων</TextUnit>
    <TextUnit id="2861" loc="Ep..24.14">ἠέ τινος Κηρῶν ἢ ̓Εριννύος αἰνὰ βέλεμνα,</TextUnit>
    <TextUnit id="2862" loc="Ep..24.15">παῖδας ἑοὺς κατέπεφνε καὶ ἐκ φίλον εἵλετο θυμὸν</TextUnit>
    <TextUnit id="2863" loc="Ep..24.16">μαινόμενος κατὰ οἶκον, ὁ δ' ἔμπλεος ἔσκε φόνοιο.</TextUnit>
    <TextUnit id="2864" loc="Ep..24.17">τοὺς μὲν ἐγὼ δύστηνος ἐμοῖς ἴδον ὀφθαλμοῖσι</TextUnit>
    <TextUnit id="2865" loc="Ep..24.18">βαλλομένους ὑπὸ πατρί: τὸ δ' οὐδ' ὄναρ ἤλυθεν ἄλλῳ:</TextUnit>
    <TextUnit id="2866" loc="Ep..24.19">οὐδέ σφιν δυνάμην ἀδινὸν καλέουσιν ἀρῆξαι</TextUnit>
    <TextUnit id="2867" loc="Ep..24.20">μητέρ' ἑήν, ἐπεὶ ἐγγὺς ἀνίκητον κακὸν ἦεν.</TextUnit>
    <TextUnit id="2868" loc="Ep..24.21">ὡς δ' ὄρνις ὀδύρηται ἐπὶ σφετέροισι νεοσσοῖς</TextUnit>
    <TextUnit id="2869" loc="Ep..24.22">ὀλλυμένοις, οὕστ' αἰνὸς ὄφις ἔτι νηπιάχοντας</TextUnit>
    <TextUnit id="2870" loc="Ep..24.23">θάμνοις ἐν πυκινοῖσι κατεσθίει: ἡ δὲ κατ' αὐτοὺς</TextUnit>
    <TextUnit id="2871" loc="Ep..24.24">πωτᾶται κλάζουσα μάλα λιγὺ πότνια μήτηρ,</TextUnit>
    <TextUnit id="2872" loc="Ep..24.25">οὐδ' ἄρ' ἔχει τέκνοισιν ἐπαρκέσαι: ἦ ῥά οἱ αὐτῇ</TextUnit>
    <TextUnit id="2873" loc="Ep..24.26">ἆσσον ἴμεν μέγα τάρβος ἀμειλίκτοιο πελώρου:</TextUnit>
    <TextUnit id="2874" loc="Ep..24.27">ὣς ἐγὼ αἰνοτόκεια φίλον γόνον αἰάζουσα</TextUnit>
    <TextUnit id="2875" loc="Ep..24.28">μαινομένοισι πόδεσσι δόμον κάτα πολλὸν ἐφοίτων.</TextUnit>
    <TextUnit id="2876" loc="Ep..24.29">ὥς γ' ὄφελον μετὰ παισὶν ἅμα θνήσκουσα καὶ αὐτὴ</TextUnit>
    <TextUnit id="2877" loc="Ep..24.30">κεῖσθαι φαρμακόεντα δι' ἥπατος ἰὸν ἔχουσα,</TextUnit>
    <TextUnit id="2878" loc="Ep..24.30a">ἢ καὶ σοῖς ἀγανοῖσιν ὑπαὶ βελέεσσι δαμῆναι</TextUnit>
    <TextUnit id="2879" loc="Ep..24.31">̓́Αρτεμι θηλυτέρῃσι μέγα κρείουσα γυναιξί.</TextUnit>
    <TextUnit id="2880" loc="Ep..24.32">τῷ χ' ἡμᾶς κλαύσαντε φίλῃς ἐπὶ χερσὶ τοκῆες</TextUnit>
    <TextUnit id="2881" loc="Ep..24.33">πολλοῖς σὺν κτερέεσσι πυρῆς ἐπέβησαν ὁμοίης,</TextUnit>
    <TextUnit id="2882" loc="Ep..24.34">καί κεν ἕνα χρύσειον ἐς ὀστέα κρωσσὸν ἁπάντων</TextUnit>
    <TextUnit id="2883" loc="Ep..24.35">λέξαντες κατέθαψαν, ὅθι πρῶτον γενόμεσθα.</TextUnit>
    <TextUnit id="2884" loc="Ep..24.36">νῦν δ' οἱ μὲν Θήβην ἱπποτρόφον ἐνναίουσιν</TextUnit>
    <TextUnit id="2885" loc="Ep..24.37">̓Αονίου πεδίοιο βαθεῖαν βῶλον ἀροῦντες:</TextUnit>
    <TextUnit id="2886" loc="Ep..24.38">αὐτὰρ ἐγὼ Τίρυνθα κατὰ κραναὴν πόλιν ̔́Ηρης</TextUnit>
    <TextUnit id="2887" loc="Ep..24.39">πολλοῖσιν δύστηνος ἰάπτομαι ἄλγεσιν ἦτορ</TextUnit>
    <TextUnit id="2888" loc="Ep..24.40">αἰεὶ ὁμῶς: δακρύων δὲ πάρεστί μοι οὐδ' ἴ' ἐρωή.</TextUnit>
    <TextUnit id="2889" loc="Ep..24.41">ἀλλὰ πόσιν μὲν ὁρῶ παῦρον χρόνον ὀφθαλμοῖσιν</TextUnit>
    <TextUnit id="2890" loc="Ep..24.42">οἴκῳ ἐν ἡμετέρῳ: πολέων δὲ οἱ ἔργον ἑτοῖμον</TextUnit>
    <TextUnit id="2891" loc="Ep..24.43">μόχθων, τοὺς ἐπὶ γαῖαν ἀλώμενος ἠδὲ θάλασσαν</TextUnit>
    <TextUnit id="2892" loc="Ep..24.44">μοχθίζει πέτρης ὅγ' ἔχων νόον ἠὲ σιδήρου</TextUnit>
    <TextUnit id="2893" loc="Ep..24.45">καρτερὸν ἐν στήθεσσι: σὺ δ' ἠύτε λείβεται ὕδωρ,</TextUnit>
    <TextUnit id="2894" loc="Ep..24.46">νύκτας τε κλαίουσα καὶ ἐκ Διὸς ἤμαθ' ὁπόσσα.</TextUnit>
    <TextUnit id="2895" loc="Ep..24.47">ἄλλος μὰν οὐκ ἄν τις ἐυφρήναι με παραστὰς</TextUnit>
    <TextUnit id="2896" loc="Ep..24.48">κηδεμόνων: οὐ γάρ σφε δόμων κατὰ τεῖχος ἐέργει.</TextUnit>
    <TextUnit id="2897" loc="Ep..24.49">καὶ λίην πάντες γε πέρην πιτυώδεος ̓Ισθμοῦ</TextUnit>
    <TextUnit id="2898" loc="Ep..24.50">ναίους', οὐδέ μοί ἐστι πρὸς ὅντινά κε βλέψασα</TextUnit>
    <TextUnit id="2899" loc="Ep..24.51">ο??α γυνὴ πανάποτμος ἀναψύξαιμι φίλον κῆρ,</TextUnit>
    <TextUnit id="2900" loc="Ep..24.52">νόσφι γε δὴ Πύρρης συνομαίμονος: ἡ δὲ καὶ αὐτὴ</TextUnit>
    <TextUnit id="2901" loc="Ep..24.53">ἀμφὶ πόσει σφετέρῳ πλέον ἄχνυται ̓Ιφικλῆι,</TextUnit>
    <TextUnit id="2902" loc="Ep..24.54">σῷ υἱεῖ: πάντων γὰρ ὀϊζυρώτατα τέκνα</TextUnit>
    <TextUnit id="2903" loc="Ep..24.55">γείνασθαί σε θεῷ τε καὶ ἀνέρι θνητῷ ἔολπα.”</TextUnit>
    <TextUnit id="2904" loc="Ep..24.56">ὣς ἄρ' ἔφη: τὰ δέ οἱ θαλερώτερα δάκρυα μήλων</TextUnit>
    <TextUnit id="2905" loc="Ep..24.57">κόλπον ἐς ἱμερόεντα κατὰ βλεφάρων ἐχέοντο,</TextUnit>
    <TextUnit id="2906" loc="Ep..24.58">μνησαμένῃ τέκνων τε καὶ ὧν μετέπειτα τοκήων.</TextUnit>
    <TextUnit id="2907" loc="Ep..24.59">ὡς δ' αὔτως δακρύοισι παρήια λεύκ' ἐδίαινεν</TextUnit>
    <TextUnit id="2908" loc="Ep..24.60">̓Αλκμήνη: βαρὺ δ' ἥγε καὶ ἐκ θυμοῦ στενάχουσα</TextUnit>
    <TextUnit id="2909" loc="Ep..24.61">μύθοισιν πυκινοῖσι φίλην νυὸν ὧδε μετηύδα:</TextUnit>
    <TextUnit id="2910" loc="Ep..24.62">“δαιμονίη παίδων, τί νύ τοι φρεσὶν ἔμπεσε τοῦτο</TextUnit>
    <TextUnit id="2911" loc="Ep..24.63">πευκαλίμῃς; πῶς ἄμμ' ἐθέλεις ὀροθυνέμεν ἄμφω</TextUnit>
    <TextUnit id="2912" loc="Ep..24.64">κήδε' ἄλαστα λέγουσα; τὰ δ' οὐ νῦν πρῶτα κέκλαυται.</TextUnit>
    <TextUnit id="2913" loc="Ep..24.65">ἢ οὐχ ἅλις, οἷς ἐχόμεσθα τὸ δεύτατον αἰεὶ ἐπ' ἦμαρ</TextUnit>
    <TextUnit id="2914" loc="Ep..24.66">γινομένοις; μάλα μέν γε φιλοθρηνής κέ τις εἴη,</TextUnit>
    <TextUnit id="2915" loc="Ep..24.67">ὅστις ἀριθμήσειεν………</TextUnit>
    <TextUnit id="2916" loc="Ep..24.67a">……ἐφ' ἡμετέροις ἀχέεσσι</TextUnit>
    <TextUnit id="2917" loc="Ep..24.68">θάρσει. οὐ τοιῆσδ' ἐκυρήσαμεν ἐκ θεοῦ αἴσης.</TextUnit>
    <TextUnit id="2918" loc="Ep..24.69">καὶ δ' αὐτὴν ὁρόω δε, φίλον τέκος, ἀτρύτοισιν</TextUnit>
    <TextUnit id="2919" loc="Ep..24.70">ἄλγεσι μοχθίζουσαν. ἐπιγνώμων δέ τοί εἰμι</TextUnit>
    <TextUnit id="2920" loc="Ep..24.71">ἀσχαλάαν, ὅτε δή γε καὶ εὐφροσύνης κόρος ἐστί.</TextUnit>
    <TextUnit id="2921" loc="Ep..24.72">καί σε μάλ' ἐκπάγλως ὀλοφύρομαι ἠδ' ἐλεαίρω,</TextUnit>
    <TextUnit id="2922" loc="Ep..24.73">οὕνεκεν ἡμετέροιο λυγροῦ μετὰ δαίμονος ἔσχες,</TextUnit>
    <TextUnit id="2923" loc="Ep..24.74">ὅσθ' ἡμῖν ἐφύπερθε κάρης βαρὺς αἰωρεῖται.</TextUnit>
    <TextUnit id="2924" loc="Ep..24.75">ἴστω γὰρ Κούρη τε καὶ εὐέανος Δημήτηρ,</TextUnit>
    <TextUnit id="2925" loc="Ep..24.76">ἅς κε μέγα βλαφθείς τις ἑκὼν ἐπίορκον ὀμόσσῃ</TextUnit>
    <TextUnit id="2926" loc="Ep..24.77">δυσμενέων, μηδέν δε χερειότερον φρεσὶν ᾗσι</TextUnit>
    <TextUnit id="2927" loc="Ep..24.78">στέργειν ἢ εἴ πέρ μοι ὑπὲκ νηδυίοφιν ἦλθες</TextUnit>
    <TextUnit id="2928" loc="Ep..24.79">καί μοι τηλυγέτη ἐνὶ δώμασι παρθένος ἦσθα.</TextUnit>
    <TextUnit id="2929" loc="Ep..24.80">οὐδ' αὐτήν γέ νυ πάμπαν ἔολπά δε τοῦτό γε λήθειν.</TextUnit>
    <TextUnit id="2930" loc="Ep..24.81">τῷ μηδ' ἐξείπῃς πότ', ἐμὸν θάλος, ὥς σευ ἀκηδέω,</TextUnit>
    <TextUnit id="2931" loc="Ep..24.82">μηδ' εἴ κ' ἠυκόμου Νιόβης πυκινώτερα κλαίω.</TextUnit>
    <TextUnit id="2932" loc="Ep..24.83">οὐδὲν γὰρ νεμεσητὸν ὑπὲρ τέκνου γοάασθαι</TextUnit>
    <TextUnit id="2933" loc="Ep..24.84">μητέρι δυσπαθέοντος: ἐπεὶ δέκα μῆνας ἔκαμνον</TextUnit>
    <TextUnit id="2934" loc="Ep..24.85">πρὶν ἤπερ τ' ἰδέειν μιν, ἐμῷ ὑπὸ ἥπατ' ἔχουσα,</TextUnit>
    <TextUnit id="2935" loc="Ep..24.86">καί με πυλάρταο σχεδὸν ἤγαγεν Αἰδωνῆος:</TextUnit>
    <TextUnit id="2936" loc="Ep..24.87">ὧδέ ἑ δυστοκέουσα κακὰς ὠδῖνας ἀνέτλην.</TextUnit>
    <TextUnit id="2937" loc="Ep..24.88">νῦν δέ μοι οἴχεται υἱὸς ἐπ' ἀλλοτρίης νέον ἆθλον</TextUnit>
    <TextUnit id="2938" loc="Ep..24.89">ἐκτελέων: οὐδ' οἶδα δυσάμμορος, εἴτε μιν αὐτὸν</TextUnit>
    <TextUnit id="2939" loc="Ep..24.90">ἐνθάδε νοστήσανθ' ὑποδέξομαι, εἴτε καὶ οὐκί.</TextUnit>
    <TextUnit id="2940" loc="Ep..24.91">πρὸς δ' ἔτι μ' ἐπτοίησε διὰ γλυκὺν αἰνὸς ὄνειρος</TextUnit>
    <TextUnit id="2941" loc="Ep..24.92">ὕπνον: δειμαίνω δὲ παλίγκοτον ὄψιν ἰδοῦσα</TextUnit>
    <TextUnit id="2942" loc="Ep..24.93">ἐκπάγλως, μή μοί τι τέκνοις ἀποθύμιον ἔρδοι.</TextUnit>
    <TextUnit id="2943" loc="Ep..24.94">εἴσατο γάρ μοι ἔχων μακέλην εὐεργέα χερσὶ</TextUnit>
    <TextUnit id="2944" loc="Ep..24.95">παῖς ἐμὸς ἀμφοτέρῃσι, βίη ̔Ηρακληείη:</TextUnit>
    <TextUnit id="2945" loc="Ep..24.96">τῇ μεγάλην ἐλάχαινε δεδεγμένος ὡς ἐπὶ μισθῷ</TextUnit>
    <TextUnit id="2946" loc="Ep..24.97">τάφρον τηλεθάοντος ἐπ' ἐσχατιῇ τινος ἀγροῦ,</TextUnit>
    <TextUnit id="2947" loc="Ep..24.98">γυμνὸς ἄτερ χλαίνης τε καὶ εὐμίτροιο χιτῶνος.</TextUnit>
    <TextUnit id="2948" loc="Ep..24.99">αὐτὰρ ἐπειδὴ παντὸς ἀφίκετο πρὸς τέλος ἔργου</TextUnit>
    <TextUnit id="2949" loc="Ep..24.100">καρτερὸν οἰνοφόροιο πονεύμενος ἕρκος ἀλωῆς,</TextUnit>
    <TextUnit id="2950" loc="Ep..24.101">ἤτοι ὁ λίστρον ἔμελλεν ἐπὶ προύχοντος ἐρείσας</TextUnit>
    <TextUnit id="2951" loc="Ep..24.102">ἀνδήρου καταδῦναι ἃ καὶ πάρος εἵματα ἕστο:</TextUnit>
    <TextUnit id="2952" loc="Ep..24.103">ἐξαπίνης δ' ἀνέλαμψεν ὑπὲρ καπέτοιο βαθείης</TextUnit>
    <TextUnit id="2953" loc="Ep..24.104">πῦρ ἄμοτον, περὶ δ' αὐτὸν ἀθέσφατος εἱλεῖτο φλόξ.</TextUnit>
    <TextUnit id="2954" loc="Ep..24.105">αὐτὰρ ὅγ' αἰὲν ὄπισθε θοοῖς ἀνεχάζετο ποσσίν,</TextUnit>
    <TextUnit id="2955" loc="Ep..24.106">ἐκφυγέειν μεμαὼς ὀλοὸν μένος ̔Ηφαίστοιο:</TextUnit>
    <TextUnit id="2956" loc="Ep..24.107">αἰεὶ δὲ προπάροιθεν ἑοῦ χροὸς ἠύτε γέρρον</TextUnit>
    <TextUnit id="2957" loc="Ep..24.108">νώμασκεν μακέλην: περὶ δ' ὄμμασιν ἔνθα καὶ ἔνθα</TextUnit>
    <TextUnit id="2958" loc="Ep..24.109">πάπταινεν, μὴ δή μιν ἐπιφλέξῃ δήιον πῦρ.</TextUnit>
    <TextUnit id="2959" loc="Ep..24.110">τῷ μὲν ἀοσσῆσαι λελιημένος, ὥς μοι ἔικτο,</TextUnit>
    <TextUnit id="2960" loc="Ep..24.111">̓Ιφικλέης μεγάθυμος ἐπ' οὔδεϊ κάππες' ὀλισθὼν</TextUnit>
    <TextUnit id="2961" loc="Ep..24.112">πρὶν ἐλθεῖν, οὐδ' ὀρθὸς ἀναστῆναι δύνατ' αὖτις,</TextUnit>
    <TextUnit id="2962" loc="Ep..24.113">ἀλλ' ἀστεμφὲς ἔκειτο, γέρων ὡσείτ' ἀμενηνός,</TextUnit>
    <TextUnit id="2963" loc="Ep..24.114">ὅντε καὶ οὐκ ἐθέλοντα βιήσατο γῆρας ἀτερπὲς</TextUnit>
    <TextUnit id="2964" loc="Ep..24.115">καππεσέειν, κεῖται δ' ὅγ' ἐπὶ χθονὸς ἔμπεδον αὐτοῦ</TextUnit>
    <TextUnit id="2965" loc="Ep..24.116">εἰς ὅ κε τις χειρός μιν ἀνειρύσσῃ παριόντων</TextUnit>
    <TextUnit id="2966" loc="Ep..24.117">αἰδεσθεὶς ὄπιδα τρομερὴν πολιοῖο γενείου.</TextUnit>
    <TextUnit id="2967" loc="Ep..24.118">ὣς ἐν γῇ λελίαστο σακεσπάλος ̓Ιφικλείης.</TextUnit>
    <TextUnit id="2968" loc="Ep..24.119">αὐτὰρ ἐγὼ κλαίεσκον ἀμηχανέοντας ὁρῶσα</TextUnit>
    <TextUnit id="2969" loc="Ep..24.120">παῖδας ἐμούς, μέχρι δή μοι ἀπέσσυτο νήδυμος ὕπνος</TextUnit>
    <TextUnit id="2970" loc="Ep..24.121">ὀφθαλμῶν, ἠὼς δὲ παραυτίκα φαινόλις ἦλθε.</TextUnit>
    <TextUnit id="2971" loc="Ep..24.122">τοῖα, φίλη, μοι ὄνειρα διὰ φρένας ἐπτοίησαν</TextUnit>
    <TextUnit id="2972" loc="Ep..24.123">παννυχίῃ: τὰ δὲ πάντα πρὸς Εὐρυσθῆα τρέποιτο</TextUnit>
    <TextUnit id="2973" loc="Ep..24.124">οἴκου ἀφ' ἡμετέροιο, γένοιτο δὲ μάντις ἐκείνῳ</TextUnit>
    <TextUnit id="2974" loc="Ep..24.125">θυμὸς ἐμός, μηδ' ἄλλο παρὲκ τελέσειέ τι δαίμων.”</TextUnit>
  </Text>
</TessDocument>
