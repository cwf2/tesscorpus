<?xml version="1.0" encoding="UTF-8"?>
<TessDocument id="lucan.bellum_civile">
  <Metadata>
    <Author>lucan</Author>
    <Display>Pharsalia</Display>
    <Abbr>luc.</Abbr>
    <Lang>la</Lang>
    <Prose>0</Prose>
    <PrintSource>Carolus Hermannus Weise, M. Annaei Lucani Pharsaliae Libri X, (Leipzig: G. Bassus 1835)</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0917.phi001.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>694</MaskUpper><LocusLower>1.1</LocusLower><LocusUpper>1.695</LocusUpper></Part><Part id="2"><Display>Book 2</Display><MaskLower>695</MaskLower><MaskUpper>1430</MaskUpper><LocusLower>2.1</LocusLower><LocusUpper>2.736</LocusUpper></Part><Part id="3"><Display>Book 3</Display><MaskLower>1431</MaskLower><MaskUpper>2192</MaskUpper><LocusLower>3.1</LocusLower><LocusUpper>3.762</LocusUpper></Part><Part id="4"><Display>Book 4</Display><MaskLower>2193</MaskLower><MaskUpper>3016</MaskUpper><LocusLower>4.1</LocusLower><LocusUpper>4.824</LocusUpper></Part><Part id="5"><Display>Book 5</Display><MaskLower>3017</MaskLower><MaskUpper>3832</MaskUpper><LocusLower>5.1</LocusLower><LocusUpper>5.815</LocusUpper></Part><Part id="6"><Display>Book 6</Display><MaskLower>3833</MaskLower><MaskUpper>4662</MaskUpper><LocusLower>6.1</LocusLower><LocusUpper>6.830</LocusUpper></Part><Part id="7"><Display>Book 7</Display><MaskLower>4663</MaskLower><MaskUpper>5534</MaskUpper><LocusLower>7.1</LocusLower><LocusUpper>7.872</LocusUpper></Part><Part id="8"><Display>Book 8</Display><MaskLower>5535</MaskLower><MaskUpper>6406</MaskUpper><LocusLower>8.1</LocusLower><LocusUpper>8.872</LocusUpper></Part><Part id="9"><Display>Book 9</Display><MaskLower>6407</MaskLower><MaskUpper>7514</MaskUpper><LocusLower>9.1</LocusLower><LocusUpper>9.1108</LocusUpper></Part><Part id="10"><Display>Book 10</Display><MaskLower>7515</MaskLower><MaskUpper>8060</MaskUpper><LocusLower>10.1</LocusLower><LocusUpper>10.546</LocusUpper></Part></Parts><Text>
    <TextUnit id="0" loc="1.1">Bella per Emathios plus quam civilia campos</TextUnit>
    <TextUnit id="1" loc="1.2">Iusque datum  sceleri canimus, populumque potentem</TextUnit>
    <TextUnit id="2" loc="1.3">In sua victrici conversum viscera dextra,</TextUnit>
    <TextUnit id="3" loc="1.4">Cognatasque acies, et rupto foedere regni,</TextUnit>
    <TextUnit id="4" loc="1.5">Certatum totis concussi viribus orbis</TextUnit>
    <TextUnit id="5" loc="1.6">In commune nefas, infestisque obvia signis</TextUnit>
    <TextUnit id="6" loc="1.7">Signa, pares aquilas, et pila minantia pilis.</TextUnit>
    <TextUnit id="7" loc="1.8">Quis furor, o cives, quae tanta licentia ferri,</TextUnit>
    <TextUnit id="8" loc="1.9">Gentibus invisis Latium praebere cruorem?</TextUnit>
    <TextUnit id="9" loc="1.10">Cumque superba foret Babylon spolianda tropaeis</TextUnit>
    <TextUnit id="10" loc="1.11">Ausoniis, umbraque erraret Crassus inulta,</TextUnit>
    <TextUnit id="11" loc="1.12">Bella geri placuit nullos habitura triumphos?</TextUnit>
    <TextUnit id="12" loc="1.13">Heu quantum terrae potuit pelagique parari</TextUnit>
    <TextUnit id="13" loc="1.14">Hoc, quem civiles hauserunt, sanguine, dextrae,</TextUnit>
    <TextUnit id="14" loc="1.15">Unde venit Titan, et nox ubi sidera condit,</TextUnit>
    <TextUnit id="15" loc="1.16">Quaque dies medius flagrantibus aestuat horis,</TextUnit>
    <TextUnit id="16" loc="1.17">Et qua bruma, rigens ac nescia vere remitti,</TextUnit>
    <TextUnit id="17" loc="1.18">Adstringit Scythico glacialem frigore pontum!</TextUnit>
    <TextUnit id="18" loc="1.19">Sub iuga iam Seres, iam barbarus isset Araxes,</TextUnit>
    <TextUnit id="19" loc="1.20">Et gens si qua iacet nascenti conscia Nilo.</TextUnit>
    <TextUnit id="20" loc="1.21">Tunc, si tantus amor belli tibi, Roma, nefandi,</TextUnit>
    <TextUnit id="21" loc="1.22">Totum sub Latias leges cum miseris orbem,</TextUnit>
    <TextUnit id="22" loc="1.23">In te verte manus: nondum tibi defuit hostis.</TextUnit>
    <TextUnit id="23" loc="1.24">At nunc semirutis pendent quod moenia tectis</TextUnit>
    <TextUnit id="24" loc="1.25">Urbibus Italiae, lapsisque ingentia muris</TextUnit>
    <TextUnit id="25" loc="1.26">Saxa iacent, nulloque domus custode tenentur</TextUnit>
    <TextUnit id="26" loc="1.27">Rarus et antiquis habitator in urbibus errat,</TextUnit>
    <TextUnit id="27" loc="1.28">Horrida quod dumis multosque inarata per annos</TextUnit>
    <TextUnit id="28" loc="1.29">Hesperia est, desuntque manus poscentibus arvis,</TextUnit>
    <TextUnit id="29" loc="1.30">Non tu, Pyrrhe ferox, nec tantis cladibus auctor</TextUnit>
    <TextUnit id="30" loc="1.31">Poenus erit: nulli penitus discindere ferro</TextUnit>
    <TextUnit id="31" loc="1.32">Contigit: alta sedent civilis vulnera dextrae.</TextUnit>
    <TextUnit id="32" loc="1.33">Quodsi non aliam venturo fata Neroni</TextUnit>
    <TextUnit id="33" loc="1.34">Invenere viam, magnoque aeterna parantur</TextUnit>
    <TextUnit id="34" loc="1.35">Regna deis, coelumque suo servire tonanti</TextUnit>
    <TextUnit id="35" loc="1.36">Non nisi saevorum potuit post bella Gigantum:</TextUnit>
    <TextUnit id="36" loc="1.37">Iam nihil, o superi, querimur: scelera ipsa nefasque</TextUnit>
    <TextUnit id="37" loc="1.38">Hac mercede placent: diros Pharsalia campos</TextUnit>
    <TextUnit id="38" loc="1.39">Impleat, et Poeni saturentur sanguine manes;</TextUnit>
    <TextUnit id="39" loc="1.40">Ultima funesta concurrant proelia Munda.</TextUnit>
    <TextUnit id="40" loc="1.41">His, Caesar, Perusina fames, Mutinaeque labores</TextUnit>
    <TextUnit id="41" loc="1.42">Accedant fatis; et quas premit aspera classes</TextUnit>
    <TextUnit id="42" loc="1.43">Leucas; et ardenti servilia bella sub Aetna:</TextUnit>
    <TextUnit id="43" loc="1.44">Multum Roma tamen debet civilibus armis,</TextUnit>
    <TextUnit id="44" loc="1.45">Quod tibi res acta est. Te, quum, statione peracta,</TextUnit>
    <TextUnit id="45" loc="1.46">Astra petes serus, praelati regia coeli</TextUnit>
    <TextUnit id="46" loc="1.47">Excipiet, gaudente polo, seu sceptra tenere,</TextUnit>
    <TextUnit id="47" loc="1.48">Seu te flammigeros Phoebi conscendere currus,</TextUnit>
    <TextUnit id="48" loc="1.49">Telluremque nihil mutato sole timentem</TextUnit>
    <TextUnit id="49" loc="1.50">Igne vago lustrare iuvet: tibi numine ab omni</TextUnit>
    <TextUnit id="50" loc="1.51">Cedetur, iurique tuo natura relinquet,</TextUnit>
    <TextUnit id="51" loc="1.52">Quis deus esse velis, ubi regnum ponere mundi.</TextUnit>
    <TextUnit id="52" loc="1.53">Sed neque in Arctoo sedem tibi legeris orbe,</TextUnit>
    <TextUnit id="53" loc="1.54">Nec polus aversi calidus qua vergitur Austri;</TextUnit>
    <TextUnit id="54" loc="1.55">Unde tuam videas obliquo sidere Romam.</TextUnit>
    <TextUnit id="55" loc="1.56">Aetheris immensi partem si presseris unam,</TextUnit>
    <TextUnit id="56" loc="1.57">Sentiet axis onus. Librati pondera coeli</TextUnit>
    <TextUnit id="57" loc="1.58">Orbe tene medio: pars aetheris illa sereni</TextUnit>
    <TextUnit id="58" loc="1.59">Tota vacet, nullaeque obstent a Caesare nubes.</TextUnit>
    <TextUnit id="59" loc="1.60">Tunc genus humanum positis sibi consulat armis,</TextUnit>
    <TextUnit id="60" loc="1.61">Inque vicem gens omnis amet: Pax missa per orbem</TextUnit>
    <TextUnit id="61" loc="1.62">Ferrea belligeri compescat limina Iani.</TextUnit>
    <TextUnit id="62" loc="1.63">Sed mihi iam numen: nec, si te pectore vates</TextUnit>
    <TextUnit id="63" loc="1.64">Accipio, Cirrhaea velim secreta moventem</TextUnit>
    <TextUnit id="64" loc="1.65">Sollicitare deum, Bacchumque avertere Nysa.</TextUnit>
    <TextUnit id="65" loc="1.66">Tu satis ad dandas Romana in carmina vires.</TextUnit>
    <TextUnit id="66" loc="1.67">Fert animus causas tantarum expromere rerum,</TextUnit>
    <TextUnit id="67" loc="1.68">Immensumque aperitur opus, quid in arma furentem</TextUnit>
    <TextUnit id="68" loc="1.69">Impulerit populum, quid pacem excusserit orbi.</TextUnit>
    <TextUnit id="69" loc="1.70">Invida fatorum series, summisque negatum</TextUnit>
    <TextUnit id="70" loc="1.71">Stare diu; nimioque graves sub pondere lapsus;</TextUnit>
    <TextUnit id="71" loc="1.72">Nec se Roma ferens. Sic, quum, compage soluta,</TextUnit>
    <TextUnit id="72" loc="1.73">Saecula tot mundi suprema coegerit hora,</TextUnit>
    <TextUnit id="73" loc="1.74">Anticum repetent iterum chaos omnia; mixtis</TextUnit>
    <TextUnit id="74" loc="1.75">Sidera sideribus concurrent: ignea pontum</TextUnit>
    <TextUnit id="75" loc="1.76">Astra petent: tellus extendere litora nolet,</TextUnit>
    <TextUnit id="76" loc="1.77">Excutietque fretum: fratri contraria Phoebe</TextUnit>
    <TextUnit id="77" loc="1.78">Ibit, et, oblicum bigas agitare per orbem</TextUnit>
    <TextUnit id="78" loc="1.79">Indignata, diem poscet sibi: totaque discors</TextUnit>
    <TextUnit id="79" loc="1.80">Machina divulsi turbabit foedera mundi.</TextUnit>
    <TextUnit id="80" loc="1.81">In se magna ruunt: laetis hunc numina rebus</TextUnit>
    <TextUnit id="81" loc="1.82">Crescendi posuere modum. Nec gentibus ullis</TextUnit>
    <TextUnit id="82" loc="1.83">Commodat in populum, terrae pelagique potentem,</TextUnit>
    <TextUnit id="83" loc="1.84">Invidiam Fortuna suam. Tu caussa malorum,</TextUnit>
    <TextUnit id="84" loc="1.85">Facta tribus dominis communis, Roma, nec umquam</TextUnit>
    <TextUnit id="85" loc="1.86">In turbam missi feralia foedera regni.</TextUnit>
    <TextUnit id="86" loc="1.87">O male concordes nimiaque cupidine caeci,</TextUnit>
    <TextUnit id="87" loc="1.88">Quid miscere iuvat vires, orbemque tenere</TextUnit>
    <TextUnit id="88" loc="1.89">In medio?    Dum terra fretum, terramque levabit</TextUnit>
    <TextUnit id="89" loc="1.90">Aer, et longi volvent Titana labores,</TextUnit>
    <TextUnit id="90" loc="1.91">Noxque diem coelo totidem per signa sequetur,</TextUnit>
    <TextUnit id="91" loc="1.92">Nulla fides regni sociis, omnisque potestas</TextUnit>
    <TextUnit id="92" loc="1.93">Impatiens consortis erit. Nec gentibus ullis</TextUnit>
    <TextUnit id="93" loc="1.94">Credite, nec longe fatorum exempla petantur.</TextUnit>
    <TextUnit id="94" loc="1.95">Fraterno primi maduerunt sanguine muri.</TextUnit>
    <TextUnit id="95" loc="1.96">Nec pretium tanti tellus pontusque furoris</TextUnit>
    <TextUnit id="96" loc="1.97">Tunc erat: exiguum dominos commisit asylum.</TextUnit>
    <TextUnit id="97" loc="1.98">Temporis augusti mansit concordia discors;</TextUnit>
    <TextUnit id="98" loc="1.99">Paxque fuit non sponte ducum. Nam sola futuri</TextUnit>
    <TextUnit id="99" loc="1.100">Crassus erat belli medius mora. Qualiter, undas</TextUnit>
    <TextUnit id="100" loc="1.101">Qui secat et geminum gracilis mare separat Isthmos,</TextUnit>
    <TextUnit id="101" loc="1.102">Nec patitur conferre fretum; si terra recedat,</TextUnit>
    <TextUnit id="102" loc="1.103">Ionium Aegaeo franget mare: sic, ubi, saeva</TextUnit>
    <TextUnit id="103" loc="1.104">Arma ducum dirimens, miserando funere Crassus</TextUnit>
    <TextUnit id="104" loc="1.105">Assyrias Latio maculavit sanguine Carras,</TextUnit>
    <TextUnit id="105" loc="1.106">Parthica Romanos solverunt damna furores.</TextUnit>
    <TextUnit id="106" loc="1.107">Plus illa vobis acie, quam creditis, actum est,</TextUnit>
    <TextUnit id="107" loc="1.108">Arsacidae: bellum victis civile dedistis.</TextUnit>
    <TextUnit id="108" loc="1.109">Dividitur ferro regnum: populique potentis,</TextUnit>
    <TextUnit id="109" loc="1.110">Quae mare, quae terras, quae totum continet orbem,</TextUnit>
    <TextUnit id="110" loc="1.111">Non cepit fortuna duos. Nam pignora iuncti</TextUnit>
    <TextUnit id="111" loc="1.112">Sanguinis, et diro ferales omine tedas</TextUnit>
    <TextUnit id="112" loc="1.113">Abstulit ad manes, Parcarum, Iulia, saeva</TextUnit>
    <TextUnit id="113" loc="1.114">Intercepta manu. Quodsi tibi fata dedissent</TextUnit>
    <TextUnit id="114" loc="1.115">Maiores in luce moras, tu sola furentes</TextUnit>
    <TextUnit id="115" loc="1.116">Inde virum poteras atque hinc retinere parentem,</TextUnit>
    <TextUnit id="116" loc="1.117">Armatasque manus excusso iungere ferro,</TextUnit>
    <TextUnit id="117" loc="1.118">Ut generos mediae soceris iunxere Sabinae.</TextUnit>
    <TextUnit id="118" loc="1.119">Morte tua discussa fides, bellumque movere</TextUnit>
    <TextUnit id="119" loc="1.120">Permissum ducibus. Stimulos dedit aemula virtus.</TextUnit>
    <TextUnit id="120" loc="1.121">Tu, nova ne veteres obscurent facta triumphos,</TextUnit>
    <TextUnit id="121" loc="1.122">Et victis cedat piratica laurea Gallis,</TextUnit>
    <TextUnit id="122" loc="1.123">Magne, times: te iam series ususque laborum</TextUnit>
    <TextUnit id="123" loc="1.124">Erigit, impatiensque loci fortuna secundi.</TextUnit>
    <TextUnit id="124" loc="1.125">Nec quemquam iam ferre potest Caesarve priorem,</TextUnit>
    <TextUnit id="125" loc="1.126">Pompeiusve parem. Quis iustius induit arma,</TextUnit>
    <TextUnit id="126" loc="1.127">Scire nefas: magno se iudice quisque tuetur:</TextUnit>
    <TextUnit id="127" loc="1.128">Victrix caussa deis placuit, sed victa Catoni</TextUnit>
    <TextUnit id="128" loc="1.129">Nec coiere pares: alter, vergentibus annis</TextUnit>
    <TextUnit id="129" loc="1.130">In senium, longoque togae tranquillior usu,</TextUnit>
    <TextUnit id="130" loc="1.131">Dedidicit iam pace ducem; famaeque petitor,</TextUnit>
    <TextUnit id="131" loc="1.132">Multa dare in vulgus; totus popularibus auris</TextUnit>
    <TextUnit id="132" loc="1.133">Impelli, plausuque sui gaudere theatri:</TextUnit>
    <TextUnit id="133" loc="1.134">Nec reparare novas vires, multumque priori</TextUnit>
    <TextUnit id="134" loc="1.135">Credere fortunae. Stat magni nominis umbra:</TextUnit>
    <TextUnit id="135" loc="1.136">Qualis frugifero quercus sublimis in agro,</TextUnit>
    <TextUnit id="136" loc="1.137">Exuvias veteres populi sacrataque gestans</TextUnit>
    <TextUnit id="137" loc="1.138">Dona ducum, nec iam validis radicibus haerens,</TextUnit>
    <TextUnit id="138" loc="1.139">Pondere fixa suo est; nudosque per aera ramos</TextUnit>
    <TextUnit id="139" loc="1.140">Effundens, trunco, non frondibus, efficit umbram;</TextUnit>
    <TextUnit id="140" loc="1.141">Et quamvis primo nutet casura sub Euro,</TextUnit>
    <TextUnit id="141" loc="1.142">Tot circum silvae firmo se robore tollant,</TextUnit>
    <TextUnit id="142" loc="1.143">Sola tamen colitur. Sed non in Caesare tantum</TextUnit>
    <TextUnit id="143" loc="1.144">Nomen erat, nec fama ducis: sed nescia virtus</TextUnit>
    <TextUnit id="144" loc="1.145">Stare loco: solusque pudor, non vincere bello.</TextUnit>
    <TextUnit id="145" loc="1.146">Acer et indomitus; quo spes, quoque ira vocasset,</TextUnit>
    <TextUnit id="146" loc="1.147">Ferre manum, et numquam temerando parcere ferro:</TextUnit>
    <TextUnit id="147" loc="1.148">Successus urgere suos, instare favori</TextUnit>
    <TextUnit id="148" loc="1.149">Numinis: impellens, quidquid sibi, summa petenti,</TextUnit>
    <TextUnit id="149" loc="1.150">Obstaret, gaudensque viam fecisse ruina.</TextUnit>
    <TextUnit id="150" loc="1.151">Qualiter expressum ventis per nubila fulmen</TextUnit>
    <TextUnit id="151" loc="1.152">Aetheris impulsi sonitu mundique fragore</TextUnit>
    <TextUnit id="152" loc="1.153">Emicuit, rupitque diem, populosque paventes</TextUnit>
    <TextUnit id="153" loc="1.154">Terruit, obliqua praestringens lumina flamma.</TextUnit>
    <TextUnit id="154" loc="1.155">In sua templa furit: nullaque exire vetante</TextUnit>
    <TextUnit id="155" loc="1.156">Materia, magnamque cadens, magnamque revertens</TextUnit>
    <TextUnit id="156" loc="1.157">Dat stragem late, sparsosque recolligit ignes.</TextUnit>
    <TextUnit id="157" loc="1.158">Hae ducibus caussae suberant: sed publica belli</TextUnit>
    <TextUnit id="158" loc="1.159">Semina, quae populos semper mersere potentes.</TextUnit>
    <TextUnit id="159" loc="1.160">Namque ut opes mundo nimias fortuna subacto</TextUnit>
    <TextUnit id="160" loc="1.161">Intulit, et rebus mores cessere secundis,</TextUnit>
    <TextUnit id="161" loc="1.162">Praedaque et hostiles luxum suasere rapinae:</TextUnit>
    <TextUnit id="162" loc="1.163">Non auro tectisque modus: mensasque priores</TextUnit>
    <TextUnit id="163" loc="1.164">Aspernata fames: cultus, gestare decoros</TextUnit>
    <TextUnit id="164" loc="1.165">Vix nuribus, rapuere mares: foecunda virorum</TextUnit>
    <TextUnit id="165" loc="1.166">Paupertas fugitur, totoque accersitur orbe,</TextUnit>
    <TextUnit id="166" loc="1.167">Quo gens quaeque perit. Tum longos iungere fines</TextUnit>
    <TextUnit id="167" loc="1.168">Agrorum, et quondam duro sulcata Camilli</TextUnit>
    <TextUnit id="168" loc="1.169">Vomere, et antiquos Curiorum passa ligones</TextUnit>
    <TextUnit id="169" loc="1.170">Longa sub ignotis extendere rura colonis.</TextUnit>
    <TextUnit id="170" loc="1.171">Non erat is populus, quem pax tranquilla iuvaret,</TextUnit>
    <TextUnit id="171" loc="1.172">Quem sua libertas immotis pasceret armis.</TextUnit>
    <TextUnit id="172" loc="1.173">Inde irae faciles; et, quod suasisset egestas,</TextUnit>
    <TextUnit id="173" loc="1.174">Vile nefas; magnumque decus, ferroque petendum,</TextUnit>
    <TextUnit id="174" loc="1.175">Plus patria potuisse sua; mensuraque iuris</TextUnit>
    <TextUnit id="175" loc="1.176">Vis erat: hinc leges et plebiscita coactae,</TextUnit>
    <TextUnit id="176" loc="1.177">Et cum consulibus turbantes iura tribuni:</TextUnit>
    <TextUnit id="177" loc="1.178">Hinc rapti fasces pretio, sectorque favoris</TextUnit>
    <TextUnit id="178" loc="1.179">Ipse sui populus; letalisque ambitus urbi,</TextUnit>
    <TextUnit id="179" loc="1.180">Annua venali referens certamina Campo:</TextUnit>
    <TextUnit id="180" loc="1.181">Hinc usura vorax, avidumque in tempora foenus,</TextUnit>
    <TextUnit id="181" loc="1.182">Et concussa fides, et multis utile bellum.</TextUnit>
    <TextUnit id="182" loc="1.183">Iam gelidas Caesar cursu superaverat Alpes,</TextUnit>
    <TextUnit id="183" loc="1.184">Ingentesque animo motus, bellumque futurum</TextUnit>
    <TextUnit id="184" loc="1.185">Ceperat. Ut ventum est parvi Rubiconis ad undas,</TextUnit>
    <TextUnit id="185" loc="1.186">Ingens visa duci Patriae trepidantis imago</TextUnit>
    <TextUnit id="186" loc="1.187">Clara per obscuram vultu moestissima noctem,</TextUnit>
    <TextUnit id="187" loc="1.188">Turrigero canos effundens vertice crines,</TextUnit>
    <TextUnit id="188" loc="1.189">Caesarie lacera, nudisque adstare lacertis,</TextUnit>
    <TextUnit id="189" loc="1.190">Et gemitu permixta loqui: Quo tenditis ultra?</TextUnit>
    <TextUnit id="190" loc="1.191">Quo fertis mea signa, viri?  Si iure venitis,</TextUnit>
    <TextUnit id="191" loc="1.192">Si cives, huc usque licet. Tum perculit horror</TextUnit>
    <TextUnit id="192" loc="1.193">Membra ducis; riguere comae, gressusque coercens</TextUnit>
    <TextUnit id="193" loc="1.194">Languor in extrema tenuit vestigia ripa.</TextUnit>
    <TextUnit id="194" loc="1.195">Mox ait: O magnae qui moenia prospicis urbis</TextUnit>
    <TextUnit id="195" loc="1.196">Tarpeia de rupe, Tonans, Phrygiique penates</TextUnit>
    <TextUnit id="196" loc="1.197">Gentis Iuleae, et rapti secreta Quirini,</TextUnit>
    <TextUnit id="197" loc="1.198">Et residens celsa Latialis Iuppiter Alba,</TextUnit>
    <TextUnit id="198" loc="1.199">Vestalesque foci, summique o numinis instar</TextUnit>
    <TextUnit id="199" loc="1.200">Roma, fave coeptis. Non te furialibus armis</TextUnit>
    <TextUnit id="200" loc="1.201">Persequor. En, adsum, victor terraque marique</TextUnit>
    <TextUnit id="201" loc="1.202">Caesar, ubique tuus, liceat modo, nunc quoque, miles.</TextUnit>
    <TextUnit id="202" loc="1.203">Ille erit, ille nocens, qui me tibi fecerit hostem.</TextUnit>
    <TextUnit id="203" loc="1.204">Inde moras solvit belli, tumidumque per amnem</TextUnit>
    <TextUnit id="204" loc="1.205">Signa tulit propere: sicut squalentibus arvis</TextUnit>
    <TextUnit id="205" loc="1.206">Aestiferae Libyes viso leo comminus hoste</TextUnit>
    <TextUnit id="206" loc="1.207">Subsedit dubius, totam dum colligit iram;</TextUnit>
    <TextUnit id="207" loc="1.208">Mox ubi se saevae stimulavit verbere caudae</TextUnit>
    <TextUnit id="208" loc="1.209">Erexitque iubas, vasto et grave murmur hiatu</TextUnit>
    <TextUnit id="209" loc="1.210">Infremuit: tum, torta levis si lancea Mauri</TextUnit>
    <TextUnit id="210" loc="1.211">Haereat, aut latum subeant venabula pectus,</TextUnit>
    <TextUnit id="211" loc="1.212">Per ferrum, tanti securus vulneris, exit.</TextUnit>
    <TextUnit id="212" loc="1.213">Fonte cadit modico, parvisque impellitur undis</TextUnit>
    <TextUnit id="213" loc="1.214">Puniceus Rubicon, cum fervida canduit aestas:</TextUnit>
    <TextUnit id="214" loc="1.215">Perque imas serpit valles, et Gallica certus</TextUnit>
    <TextUnit id="215" loc="1.216">Limes ab Ausoniis disterminat arva colonis.</TextUnit>
    <TextUnit id="216" loc="1.217">Tum vires praebebat hiems, atque auxerat undas</TextUnit>
    <TextUnit id="217" loc="1.218">Tertia iam gravido pluvialis Cynthia cornu,</TextUnit>
    <TextUnit id="218" loc="1.219">Et madidis Euri resolutae flatibus Alpes.</TextUnit>
    <TextUnit id="219" loc="1.220">Primus in oblicum sonipes opponitur amnem,</TextUnit>
    <TextUnit id="220" loc="1.221">Excepturus aquas: molli tum cetera rumpit</TextUnit>
    <TextUnit id="221" loc="1.222">Turba vado faciles iam fracti fluminis undas.</TextUnit>
    <TextUnit id="222" loc="1.223">Caesar ut adversam, superato gurgite, ripam</TextUnit>
    <TextUnit id="223" loc="1.224">Attigit, Hesperiae vetitis et constitit arvis:</TextUnit>
    <TextUnit id="224" loc="1.225">Hic, ait, hic pacem temerataque iura relinquo;</TextUnit>
    <TextUnit id="225" loc="1.226">Te, Fortuna, sequor. Procul hinc iam foedera sunto.</TextUnit>
    <TextUnit id="226" loc="1.227">Credidimus fatis.  Utendum est iudice bello.</TextUnit>
    <TextUnit id="227" loc="1.228">Sic fatus, noctis tenebris rapit agmina ductor</TextUnit>
    <TextUnit id="228" loc="1.229">Impiger, et torto Balearis verbere fundae</TextUnit>
    <TextUnit id="229" loc="1.230">Ocior, et missa Parthi post terga sagitta;</TextUnit>
    <TextUnit id="230" loc="1.231">Vicinumque minax invadit Ariminum. Ignes</TextUnit>
    <TextUnit id="231" loc="1.232">Solis lucifero fugiebant astra relicto,</TextUnit>
    <TextUnit id="232" loc="1.233">Iamque dies primos belli visura tumultus</TextUnit>
    <TextUnit id="233" loc="1.234">Exoritur. Seu sponte deum, seu turbidus Auster</TextUnit>
    <TextUnit id="234" loc="1.235">Impulerit, moestam tenuerunt nubila lucem.</TextUnit>
    <TextUnit id="235" loc="1.236">Constitit ut capto iussus deponere miles</TextUnit>
    <TextUnit id="236" loc="1.237">Signa fore, stridor lituum  clangorque tubarum</TextUnit>
    <TextUnit id="237" loc="1.238">Non pia concinuit cum rauco classica cornu.</TextUnit>
    <TextUnit id="238" loc="1.239">Rupta quies populi, stratisque excita iuventus</TextUnit>
    <TextUnit id="239" loc="1.240">Diripuit sacris adfixa penatibus arma,</TextUnit>
    <TextUnit id="240" loc="1.241">Quae pax longa dabat: nuda iam crate fluentes</TextUnit>
    <TextUnit id="241" loc="1.242">Invadunt clypeos, curvataque cuspide pile,</TextUnit>
    <TextUnit id="242" loc="1.243">Et scabros nigrae morsu rubiginis enses.</TextUnit>
    <TextUnit id="243" loc="1.244">Ut notae fulsere aquilae Romanaque signa,</TextUnit>
    <TextUnit id="244" loc="1.245">Et celsus medio conspectus in agmine Caesar,</TextUnit>
    <TextUnit id="245" loc="1.246">Diriguere metu, gelidus pavor occupat artus,</TextUnit>
    <TextUnit id="246" loc="1.247">Et tacito mutos volvunt in pectore questus:</TextUnit>
    <TextUnit id="247" loc="1.248">O male vicinis haec moenia condita Gallis,</TextUnit>
    <TextUnit id="248" loc="1.249">O tristi damnata loco! Pax alta per omnes</TextUnit>
    <TextUnit id="249" loc="1.250">Et tranquilla quies populos: nos praeda furentum</TextUnit>
    <TextUnit id="250" loc="1.251">Primaque castra sumus. Melius, Fortuna, dedisses</TextUnit>
    <TextUnit id="251" loc="1.252">Orbe sub Eoo sedem gelidaque sub Areto,</TextUnit>
    <TextUnit id="252" loc="1.253">Errantesque domos, Latii quam claustra tueri.</TextUnit>
    <TextUnit id="253" loc="1.254">Nos primi Senonum motus, Cimbrumque furentem</TextUnit>
    <TextUnit id="254" loc="1.255">Vidimus, et Martem Libyes, cursumque furoris</TextUnit>
    <TextUnit id="255" loc="1.256">Teutonici. Quoties Romam Fortuna lacessit,</TextUnit>
    <TextUnit id="256" loc="1.257">Hac iter est bellis. Gemitu sic quisque latenti,</TextUnit>
    <TextUnit id="257" loc="1.258">Non ausus timuisse palam: vox nulla dolori</TextUnit>
    <TextUnit id="258" loc="1.259">Credita: sed quantum, volucres cum bruma coercet,</TextUnit>
    <TextUnit id="259" loc="1.260">Rura silent, mediusque tacet sine murmure pontus,</TextUnit>
    <TextUnit id="260" loc="1.261">Tanta quies. Noctis gelidas lux solverat umbras:</TextUnit>
    <TextUnit id="261" loc="1.262">Ecce faces belli, dubiaeque in proelia menti</TextUnit>
    <TextUnit id="262" loc="1.263">Urgentes addunt stimulos cunctasque pudoris</TextUnit>
    <TextUnit id="263" loc="1.264">Rumpunt fata moras: iustos Fortuna laborat</TextUnit>
    <TextUnit id="264" loc="1.265">Esse ducis motus, et causas invenit armis.</TextUnit>
    <TextUnit id="265" loc="1.266">Expulit ancipiti discordes urbe tribunos</TextUnit>
    <TextUnit id="266" loc="1.267">Victo iure minax iactatis curia Gracchis.</TextUnit>
    <TextUnit id="267" loc="1.268">Hos iam mota ducis vicinaque signa petentes</TextUnit>
    <TextUnit id="268" loc="1.269">Audax venali comitatur Curio lingua:</TextUnit>
    <TextUnit id="269" loc="1.270">Vox quondam populi, libertatemque tueri</TextUnit>
    <TextUnit id="270" loc="1.271">Ausus, et armatos plebi miscere potentes.</TextUnit>
    <TextUnit id="271" loc="1.272">Utque ducem varias volventem pectore curas</TextUnit>
    <TextUnit id="272" loc="1.273">Conspexit: Dum voce tuae potuere iuvari,</TextUnit>
    <TextUnit id="273" loc="1.274">Caesar, ait, partes, quamvis nolente senatu,</TextUnit>
    <TextUnit id="274" loc="1.275">Traximus imperium tunc, cum mihi Rostra tenere</TextUnit>
    <TextUnit id="275" loc="1.276">Ius erat, et dubios in te transferre Quirites.</TextUnit>
    <TextUnit id="276" loc="1.277">Sed postquam leges bello siluere coactae,</TextUnit>
    <TextUnit id="277" loc="1.278">Pellimur e patriis laribus, patimurque volentes</TextUnit>
    <TextUnit id="278" loc="1.279">Exsilium: tua nos faciet victoria cives.</TextUnit>
    <TextUnit id="279" loc="1.280">Dum trepidant nullo firmatae robore partes,</TextUnit>
    <TextUnit id="280" loc="1.281">Tolle moras. Semper nocuit differre paratis.</TextUnit>
    <TextUnit id="281" loc="1.282">Par labor atque metus pretio maiore petuntur.</TextUnit>
    <TextUnit id="282" loc="1.283">Bellantem geminis tenuit te Gallia lustris,</TextUnit>
    <TextUnit id="283" loc="1.284">Pars quota terrarum! Facili si proelia pauca</TextUnit>
    <TextUnit id="284" loc="1.285">Gesseris eventu, tibi Roma subegerit orbem.</TextUnit>
    <TextUnit id="285" loc="1.286">Nunc neque te longi remeantem pompa triumphi</TextUnit>
    <TextUnit id="286" loc="1.287">Excipit, aut sacras poscunt Capitolia lauros.</TextUnit>
    <TextUnit id="287" loc="1.288">Livor edax tibi cuncta negat: gentesque subactas</TextUnit>
    <TextUnit id="288" loc="1.289">Vix impune feres.  Socerum depellere regno</TextUnit>
    <TextUnit id="289" loc="1.290">Decretum genero est. Partiri non potes orbem:</TextUnit>
    <TextUnit id="290" loc="1.291">Solus habere potes. Sic postquam fatus, et ipsi</TextUnit>
    <TextUnit id="291" loc="1.292">In bellum prono tantum tamen addidit irae,</TextUnit>
    <TextUnit id="292" loc="1.293">Accenditque ducem, quantum clamore iuvatur</TextUnit>
    <TextUnit id="293" loc="1.294">Eleus sonipes, quamvis iam carcere clauso</TextUnit>
    <TextUnit id="294" loc="1.295">Immineat foribus, pronusque repagula laxet.</TextUnit>
    <TextUnit id="295" loc="1.296">Convocat armatos extemplo ad signa maniplos:</TextUnit>
    <TextUnit id="296" loc="1.297">Utque satis trepidum, turba coeunte, tumultum</TextUnit>
    <TextUnit id="297" loc="1.298">Composuit, vultu dextraque silentia iussit:</TextUnit>
    <TextUnit id="298" loc="1.299">Bellorum o socii, qui, mille pericula Martis</TextUnit>
    <TextUnit id="299" loc="1.300">Mecum, ait, experti, decimo iam vincitis anno,</TextUnit>
    <TextUnit id="300" loc="1.301">Hoc cruor Aretois meruit diffusus in arvis,</TextUnit>
    <TextUnit id="301" loc="1.302">Vulneraque et mortes, hiemesque sub Alpibus actae?</TextUnit>
    <TextUnit id="302" loc="1.303">Non secus ingenti bellorum Roma tumultu</TextUnit>
    <TextUnit id="303" loc="1.304">Concutitur, quam si Poenus transcenderit Alpes</TextUnit>
    <TextUnit id="304" loc="1.305">Hannibal. Implentur valido tirone cohortes:</TextUnit>
    <TextUnit id="305" loc="1.306">In classem cadit omne nemus: terraque marique</TextUnit>
    <TextUnit id="306" loc="1.307">Iussus Caesar agi. Quid? si mihi signa iacerent</TextUnit>
    <TextUnit id="307" loc="1.308">Marte sub adverso, ruerentque in terga feroces</TextUnit>
    <TextUnit id="308" loc="1.309">Gallorum populi?  Nunc, cum Fortuna secundis</TextUnit>
    <TextUnit id="309" loc="1.310">Mecum rebus agat, superique ad summa vocantes,</TextUnit>
    <TextUnit id="310" loc="1.311">Tentamur.  Veniat dux longa pace solutus,</TextUnit>
    <TextUnit id="311" loc="1.312">Milite cum subito, partesque in bella togatae,</TextUnit>
    <TextUnit id="312" loc="1.313">Marcellusque loquax, et nomina vana Catones.</TextUnit>
    <TextUnit id="313" loc="1.314">Scilicet extremi Pompeium emtique clientes</TextUnit>
    <TextUnit id="314" loc="1.315">Continuo per tot sociabunt tempora regno?</TextUnit>
    <TextUnit id="315" loc="1.316">Ille reget currus, nondum patientibus annis?</TextUnit>
    <TextUnit id="316" loc="1.317">Ille semel raptos numquam dimittet honores?</TextUnit>
    <TextUnit id="317" loc="1.318">Quid iam rura querar totum suppressa per orbem,</TextUnit>
    <TextUnit id="318" loc="1.319">Ac iussam  servire famem?  Quis castra timenti</TextUnit>
    <TextUnit id="319" loc="1.320">Nescit mixta foro? gladii cum triste minantes</TextUnit>
    <TextUnit id="320" loc="1.321">Iudicium insolita trepidum cinxere corona,</TextUnit>
    <TextUnit id="321" loc="1.322">Atque auso medias perrumpere milite leges</TextUnit>
    <TextUnit id="322" loc="1.323">Pompeiana reum clauserunt signa Milonem?</TextUnit>
    <TextUnit id="323" loc="1.324">Nunc quoque ne lassum teneat privata senectus,</TextUnit>
    <TextUnit id="324" loc="1.325">Bella nefanda parat, suetus civilibus armis,</TextUnit>
    <TextUnit id="325" loc="1.326">Et docilis Sullam scelerum vicisse magistrum.</TextUnit>
    <TextUnit id="326" loc="1.327">Utque ferae tigres numquam posuere furorem,</TextUnit>
    <TextUnit id="327" loc="1.328">Quas nemore Hyrcano, matrum dum lustra sequuntur,</TextUnit>
    <TextUnit id="328" loc="1.329">Altus caesorum pavit cruor armentorum;</TextUnit>
    <TextUnit id="329" loc="1.330">Sic et Sullanum solito tibi lambere ferrum</TextUnit>
    <TextUnit id="330" loc="1.331">Durat, Magne, sitis. Nullus semel ore receptus</TextUnit>
    <TextUnit id="331" loc="1.332">Pollutas patitur sanguis mansuescere fauces.</TextUnit>
    <TextUnit id="332" loc="1.333">Quem tamen inveniet tam longa potentia finem?</TextUnit>
    <TextUnit id="333" loc="1.334">Quis scelerum modus est? Ex hoc te iam, improbe, regno</TextUnit>
    <TextUnit id="334" loc="1.335">Ille tuus saltem doceat discedere Sulla.</TextUnit>
    <TextUnit id="335" loc="1.336">Post Cilicasne vagos, et lassi Pontica regis</TextUnit>
    <TextUnit id="336" loc="1.337">Proelia, barbarico vix consummata veneno,</TextUnit>
    <TextUnit id="337" loc="1.338">Ultima Pompeio dabitur provincia Caesar,</TextUnit>
    <TextUnit id="338" loc="1.339">Quod non, victrices aquilas deponere iussus,</TextUnit>
    <TextUnit id="339" loc="1.340">Paruerim?   Mihi si merces erepta laborum est,</TextUnit>
    <TextUnit id="340" loc="1.341">His saltem longi, non cum duce, praemia belli</TextUnit>
    <TextUnit id="341" loc="1.342">Reddantur: miles sub quolibet iste triumphet.</TextUnit>
    <TextUnit id="342" loc="1.343">Conferet exsanguis quo se post bella senectus?</TextUnit>
    <TextUnit id="343" loc="1.344">Quae sedes erit emeritis? quae rura dabuntur,</TextUnit>
    <TextUnit id="344" loc="1.345">Quae noster veteranus aret? quae moenia fessis?</TextUnit>
    <TextUnit id="345" loc="1.346">An melius fient piratae, Magne, coloni?</TextUnit>
    <TextUnit id="346" loc="1.347">Tollite iampridem victricia, tollite signa:</TextUnit>
    <TextUnit id="347" loc="1.348">Viribus utendum est, quas fecimus: arma tenenti</TextUnit>
    <TextUnit id="348" loc="1.349">Omnia dat, qui iusta negat. Nec numina deerunt:</TextUnit>
    <TextUnit id="349" loc="1.350">Nam nec praeda meis, neque regnum quaeritur armis:</TextUnit>
    <TextUnit id="350" loc="1.351">Detrahimus dominos urbi servire paratae.</TextUnit>
    <TextUnit id="351" loc="1.352">Dixerat: at dubium non claro murmure vulgus</TextUnit>
    <TextUnit id="352" loc="1.353">Secum incerta fremit: pietas patriique penates</TextUnit>
    <TextUnit id="353" loc="1.354">Quamquam caede feras mentes animosque tumentes</TextUnit>
    <TextUnit id="354" loc="1.355">Frangunt; sed diro ferri revocantur amore</TextUnit>
    <TextUnit id="355" loc="1.356">Ductorisque metu. Summi tunc munera pili</TextUnit>
    <TextUnit id="356" loc="1.357">Laelius, emeritique gerens insignia doni,</TextUnit>
    <TextUnit id="357" loc="1.358">Servati civis referentem praemia quercum:</TextUnit>
    <TextUnit id="358" loc="1.359">Si licet, exclamat, Romani maxime rector</TextUnit>
    <TextUnit id="359" loc="1.360">Nominis et ius est, veras expromere voces;</TextUnit>
    <TextUnit id="360" loc="1.361">Quod tam  lenta tuas tenuit patientia vires,</TextUnit>
    <TextUnit id="361" loc="1.362">Conquerimur. Deeratne tibi fiducia nostri?</TextUnit>
    <TextUnit id="362" loc="1.363">Dum movet haec calidus spirantia corpora sanguis,</TextUnit>
    <TextUnit id="363" loc="1.364">Et dum pila valent fortes torquere lacerti,</TextUnit>
    <TextUnit id="364" loc="1.365">Degenerem patiere togam, regnumque senatus?</TextUnit>
    <TextUnit id="365" loc="1.366">Usque adeo miserum est, civili vincere bello?</TextUnit>
    <TextUnit id="366" loc="1.367">Duc age per Scythiae populos, per inhospita Syrtis</TextUnit>
    <TextUnit id="367" loc="1.368">Litora, per calidas Libyae sitientis arenas.</TextUnit>
    <TextUnit id="368" loc="1.369">Haec manus, ut vitum post terga relinqueret orbem,</TextUnit>
    <TextUnit id="369" loc="1.370">Oceani tumidas remo compescuit undas:</TextUnit>
    <TextUnit id="370" loc="1.371">Fregit et Arctoo spumantem vertice Rhenum.</TextUnit>
    <TextUnit id="371" loc="1.372">Iussa sequi tam posse  mihi, quam velle necesse est.</TextUnit>
    <TextUnit id="372" loc="1.373">Nec civis meus est, in quem tua classica, Caesar,</TextUnit>
    <TextUnit id="373" loc="1.374">Audiero.  Per signa decem felicia castris,</TextUnit>
    <TextUnit id="374" loc="1.375">Perque tuos iuro quocumque ex hoste triumphos;</TextUnit>
    <TextUnit id="375" loc="1.376">Pectore si fratris gladium, iuguloque parentis</TextUnit>
    <TextUnit id="376" loc="1.377">Condere me iubeas, plenaeque in viscera partu</TextUnit>
    <TextUnit id="377" loc="1.378">Coniugis, invita peragam tamen omnia dextra;</TextUnit>
    <TextUnit id="378" loc="1.379">Si spoliare deos, ignemque immittere templis,</TextUnit>
    <TextUnit id="379" loc="1.380">Numina miscebit castrensis flamma Monetae;</TextUnit>
    <TextUnit id="380" loc="1.381">Castra super Tusci si ponere Tybridis undas,</TextUnit>
    <TextUnit id="381" loc="1.382">Hesperios audax veniam metator in agros.</TextUnit>
    <TextUnit id="382" loc="1.383">Tu quoscumque voles in planum effundere muros,</TextUnit>
    <TextUnit id="383" loc="1.384">His aries actus disperget saxa lacertis:</TextUnit>
    <TextUnit id="384" loc="1.385">Illa licet, penitus tolli quam iusseris urbem,</TextUnit>
    <TextUnit id="385" loc="1.386">Roma sit. His cunctae simul adsensere cohortes,</TextUnit>
    <TextUnit id="386" loc="1.387">Elatasque alte, quaecumque ad bella vocaret,</TextUnit>
    <TextUnit id="387" loc="1.388">Promisere manus. It tantus ad aethera clamor,</TextUnit>
    <TextUnit id="388" loc="1.389">Quantus, piniferae Boreas cum Thracius Ossae</TextUnit>
    <TextUnit id="389" loc="1.390">Rupibus incubuit, curvato robore pressae</TextUnit>
    <TextUnit id="390" loc="1.391">Fit sonus, aut rursus redeuntis in aethera silvae.</TextUnit>
    <TextUnit id="391" loc="1.392">Caesar ut acceptum tam prono milite bellum,</TextUnit>
    <TextUnit id="392" loc="1.393">Fataque ferre videt, ne quo languore moretur</TextUnit>
    <TextUnit id="393" loc="1.394">Fortunam, sparsas per Gallica rura cohortes</TextUnit>
    <TextUnit id="394" loc="1.395">Evocat, et Romam motis petit undique signis.</TextUnit>
    <TextUnit id="395" loc="1.396">Deseruere cavo tentoria fixa Lemano,</TextUnit>
    <TextUnit id="396" loc="1.397">Castraque, quae, Vogesi curvam super ardua rupem,</TextUnit>
    <TextUnit id="397" loc="1.398">Pugnaces pictis cohibebant Lingonas armis.</TextUnit>
    <TextUnit id="398" loc="1.399">Hi vada liquerunt Isarae, qui, gurgite ductus</TextUnit>
    <TextUnit id="399" loc="1.400">Per tam multa suo, famae maioris in amnem</TextUnit>
    <TextUnit id="400" loc="1.401">Lapsus, ad aequoreas nomen non pertulit undas.</TextUnit>
    <TextUnit id="401" loc="1.402">Solvuntur flavi longa statione Rutheni:</TextUnit>
    <TextUnit id="402" loc="1.403">Mitis Atax Latias gaudet non ferre carinas,</TextUnit>
    <TextUnit id="403" loc="1.404">Finis et Hesperiae, promoto limite, Varus:</TextUnit>
    <TextUnit id="404" loc="1.405">Quaque sub Herculeo sacratus numine portus</TextUnit>
    <TextUnit id="405" loc="1.406">Urget rupe cava pelagus: non Corus in illum</TextUnit>
    <TextUnit id="406" loc="1.407">Ius habet, aut Zephyrus: solus sua litora turbat</TextUnit>
    <TextUnit id="407" loc="1.408">Circius, et tuta prohibet statione Monoeci.</TextUnit>
    <TextUnit id="408" loc="1.409">Quaque iacet litus dubium, quod terra fretumque</TextUnit>
    <TextUnit id="409" loc="1.410">indicat alternis vicibus, cum funditur ingens</TextUnit>
    <TextUnit id="410" loc="1.411">Oceanus, vel cum refugis se fluctibus aufert.</TextUnit>
    <TextUnit id="411" loc="1.412">Ventus ab extremo pelagus sic axe volutet,</TextUnit>
    <TextUnit id="412" loc="1.413">Destituatque ferens; an sidere mota secundo</TextUnit>
    <TextUnit id="413" loc="1.414">Tethyos unda vagae lunaribus aestuet horis;</TextUnit>
    <TextUnit id="414" loc="1.415">Flammiger an Titan, ut alentes hauriat undas,</TextUnit>
    <TextUnit id="415" loc="1.416">Erigat Oceanum, fluctusque ad sidera ducat,</TextUnit>
    <TextUnit id="416" loc="1.417">Quaerite, quos agitat mundi labor: at mihi semper</TextUnit>
    <TextUnit id="417" loc="1.418">Tu, quaecumque moves tam crebros causa meatus,</TextUnit>
    <TextUnit id="418" loc="1.420">Ut superi voluere, late. Tunc rura Nemetis</TextUnit>
    <TextUnit id="419" loc="1.421">Qui tenet, et ripas Aturi, qua litore curvo</TextUnit>
    <TextUnit id="420" loc="1.422">Molliter admissum claudit Tarbellicus aequor,</TextUnit>
    <TextUnit id="421" loc="1.423">Signa movet, gaudetque amoto Santonus hoste:</TextUnit>
    <TextUnit id="422" loc="1.424">Et Biturix, longisque leves Suessones in armis:</TextUnit>
    <TextUnit id="423" loc="1.425">Optimus excusso Leucus Rhemusque lacerto,</TextUnit>
    <TextUnit id="424" loc="1.426">Optima gens flexis in gyrum Sequana frenis:</TextUnit>
    <TextUnit id="425" loc="1.427">Et docilis rector rostrati Belga covini:</TextUnit>
    <TextUnit id="426" loc="1.428">Arvernique ausi Latios se fingere fratres,</TextUnit>
    <TextUnit id="427" loc="1.429">Sanguine ab Iliaco populi; nimiumque rebellis</TextUnit>
    <TextUnit id="428" loc="1.430">Nervius, et caesi pollutus sanguine Cottae;</TextUnit>
    <TextUnit id="429" loc="1.430">Et qui te laxis imitantur, Sarmata, braccis,</TextUnit>
    <TextUnit id="430" loc="1.431">Vangiones: Batavique truces, quos aere recurvo</TextUnit>
    <TextUnit id="431" loc="1.432">Stridentes acuere tubae: qua Cinga pererrat</TextUnit>
    <TextUnit id="432" loc="1.433">Gurgite: qua Rhodanus raptum velocibus undis</TextUnit>
    <TextUnit id="433" loc="1.434">In mare fert Ararim: qua montibus ardua summis</TextUnit>
    <TextUnit id="434" loc="1.435">Gens habitat cana pendentes rupe Gebennas:</TextUnit>
    <TextUnit id="435" loc="1.436">[Pictones immunes subigunt sua rura; nec ultra</TextUnit>
    <TextUnit id="436" loc="1.437">Instabiles Turonas circumsita castra coercent.</TextUnit>
    <TextUnit id="437" loc="1.438">In nebulis, Meduana, tuis marcere perosus</TextUnit>
    <TextUnit id="438" loc="1.439">Andus, iam placida Ligeris recreatur ab unda;</TextUnit>
    <TextUnit id="439" loc="1.440">Inclyta Caesareis Genabos dissolvitur alis.]</TextUnit>
    <TextUnit id="440" loc="1.441">Tu quoque laetatus converti proelia, Trevir:</TextUnit>
    <TextUnit id="441" loc="1.442">Et nunc tonse Ligur, quondam per colla decors</TextUnit>
    <TextUnit id="442" loc="1.443">Crinibus effusis toti praelate Comatae:</TextUnit>
    <TextUnit id="443" loc="1.444">Et quibus immitis placatur sanguine diro</TextUnit>
    <TextUnit id="444" loc="1.445">Tentates, horrensque feris altaribus Hesus,</TextUnit>
    <TextUnit id="445" loc="1.446">Et Taranis Scythicae non mitior ara Dianae.</TextUnit>
    <TextUnit id="446" loc="1.447">Vos quoque, qui fortes animas, belloque peremtas</TextUnit>
    <TextUnit id="447" loc="1.448">Laudibus in longum vates dimittitis aevum,</TextUnit>
    <TextUnit id="448" loc="1.449">Plurima securi fudistis carmina, Bardi.</TextUnit>
    <TextUnit id="449" loc="1.450">Et vos barbaricos ritus moremque sinistrum</TextUnit>
    <TextUnit id="450" loc="1.451">Sacrorum, Druidae, positis repetistis ab armis.</TextUnit>
    <TextUnit id="451" loc="1.452">Solis nosse deos et coeli numina vobis,</TextUnit>
    <TextUnit id="452" loc="1.453">Aut solis nescire datum. Nemora alta remotis</TextUnit>
    <TextUnit id="453" loc="1.454">Incolitis lucis. Vobis auctoribus, umbrae</TextUnit>
    <TextUnit id="454" loc="1.455">Non tacitas Erebi sedes Ditisque profundi</TextUnit>
    <TextUnit id="455" loc="1.456">Pallida regna petunt: regit idem spiritus artus</TextUnit>
    <TextUnit id="456" loc="1.457">Orbe alio: longae (canitis si cognita) vitae</TextUnit>
    <TextUnit id="457" loc="1.458">Mors media est. Certe populi, quos despcit Arctos,</TextUnit>
    <TextUnit id="458" loc="1.459">Felices errore suo, quos ille timorum</TextUnit>
    <TextUnit id="459" loc="1.460">Maximus haud urget, leti metus. Inde ruendi</TextUnit>
    <TextUnit id="460" loc="1.461">In ferrum mens prona viris, animaeque capaces</TextUnit>
    <TextUnit id="461" loc="1.462">Mortis: et ignavum, rediturae parcere vitae.</TextUnit>
    <TextUnit id="462" loc="1.463">Et vos, cirrigeros bellis arcere Caycos</TextUnit>
    <TextUnit id="463" loc="1.464">Oppositi, petitis Romam, Rhenique feroces</TextUnit>
    <TextUnit id="464" loc="1.465">Deseritis ripas, et apertum gentibus orbem.</TextUnit>
    <TextUnit id="465" loc="1.466">Caesar, ut immensae collecto robore vires</TextUnit>
    <TextUnit id="466" loc="1.467">Audendi maiora fidem fecere, per omnem</TextUnit>
    <TextUnit id="467" loc="1.468">Spargitur Italiam, vicinaque moenia complet.</TextUnit>
    <TextUnit id="468" loc="1.469">Vana quoque ad veros accessit fama timores,</TextUnit>
    <TextUnit id="469" loc="1.470">Irrupitque animos populi, clademque futuram</TextUnit>
    <TextUnit id="470" loc="1.471">Intulit, et velox properantis nuntia belli</TextUnit>
    <TextUnit id="471" loc="1.472">Innumeras solvit falsa in praeconia linguas.</TextUnit>
    <TextUnit id="472" loc="1.473">Est, qui, tauriferis ubi se Mevania campis</TextUnit>
    <TextUnit id="473" loc="1.474">Explicat, audaces ruere in certamina turmas</TextUnit>
    <TextUnit id="474" loc="1.475">Adferat, et, qua Nar Tiberino illabitur amni,</TextUnit>
    <TextUnit id="475" loc="1.476">Barbaricas saevi discurrere Caesaris alas:</TextUnit>
    <TextUnit id="476" loc="1.477">Ipsum, omnes aquilas collataque signa ferentem,</TextUnit>
    <TextUnit id="477" loc="1.478">Agmine non uno densisque incedere castris.</TextUnit>
    <TextUnit id="478" loc="1.479">Nec, qualem meminere, vident: maiorque ferusque</TextUnit>
    <TextUnit id="479" loc="1.480">Mentibus occurrit, victoque immanior hoste.</TextUnit>
    <TextUnit id="480" loc="1.481">Hunc inter Rhenum populos Alpesque iacentes,</TextUnit>
    <TextUnit id="481" loc="1.482">Finibus Arctois patriaque a sede revulsos,</TextUnit>
    <TextUnit id="482" loc="1.483">Pone sequi, iussamque feris a gentibus urbem,</TextUnit>
    <TextUnit id="483" loc="1.484">Romano spectante, rapi. Sic quisque pavendo</TextUnit>
    <TextUnit id="484" loc="1.485">Dat vires famae: nulloque auctore malorum,</TextUnit>
    <TextUnit id="485" loc="1.486">Quae finxere timent. Nec solum vulgus inani</TextUnit>
    <TextUnit id="486" loc="1.487">Perculsum terrore pavet: sed curia et ipsi</TextUnit>
    <TextUnit id="487" loc="1.488">Sedibus exsiluere Patres, invisaque belli</TextUnit>
    <TextUnit id="488" loc="1.489">Consulibus fugiens mandat decreta senatus.</TextUnit>
    <TextUnit id="489" loc="1.490">Tunc quae tuta petant, et quae metuenda relinquant,</TextUnit>
    <TextUnit id="490" loc="1.491">Incerti, quo quemque fugae tulit impetus, urgent</TextUnit>
    <TextUnit id="491" loc="1.492">Praecipitem populum  serieque haerentia longa</TextUnit>
    <TextUnit id="492" loc="1.493">Agmina prorumpunt. Credas, aut tecta nefandas</TextUnit>
    <TextUnit id="493" loc="1.494">Corripuisse faces, aut iam, quatiente ruina,</TextUnit>
    <TextUnit id="494" loc="1.495">Nutantes pendere domos: sic turba per urbem</TextUnit>
    <TextUnit id="495" loc="1.496">Praecipiti lymphata gradu, velut unica rebus</TextUnit>
    <TextUnit id="496" loc="1.497">Spes foret adflictis, patrios excedere muros,</TextUnit>
    <TextUnit id="497" loc="1.498">Inconsulta ruit. Qualis, cum turbidus Auster</TextUnit>
    <TextUnit id="498" loc="1.499">Repulit a Libycis immensum Syrtibus aequor,</TextUnit>
    <TextUnit id="499" loc="1.500">Fractaque veliferi sonuerunt pondera mali,</TextUnit>
    <TextUnit id="500" loc="1.501">Desilit in fluctus, deserta puppe, magister</TextUnit>
    <TextUnit id="501" loc="1.502">Navitaque, et, nondum sparsa compage carinae,</TextUnit>
    <TextUnit id="502" loc="1.503">Naufragium sibi quisque facit: sic, urbe relicta,</TextUnit>
    <TextUnit id="503" loc="1.504">In bellum fugitur. Nullum  iam languidus aevo</TextUnit>
    <TextUnit id="504" loc="1.505">Evaluit revocare parens, coniunxve maritum</TextUnit>
    <TextUnit id="505" loc="1.506">Fletibus, aut patrii, dubiae dum vota salutis</TextUnit>
    <TextUnit id="506" loc="1.507">Conciperent, tenuere Lares: nec limine quisquam</TextUnit>
    <TextUnit id="507" loc="1.508">Haesit et extremo tunc forsitan urbis amatae</TextUnit>
    <TextUnit id="508" loc="1.509">Plenus abit visu: ruit irrevocabile vulgus.</TextUnit>
    <TextUnit id="509" loc="1.510">O faciles dare summa deos, eademque tueri</TextUnit>
    <TextUnit id="510" loc="1.511">Difficiles! Urbem, populis victisque frequentem</TextUnit>
    <TextUnit id="511" loc="1.512">Gentibus, et generis, coeat si turba, capacem</TextUnit>
    <TextUnit id="512" loc="1.513">Humani, facilem venturo Caesare praedam</TextUnit>
    <TextUnit id="513" loc="1.514">Ignavae liquere manus. Cum pressus ab hoste</TextUnit>
    <TextUnit id="514" loc="1.515">Clauditur externis miles Romanus in oris,</TextUnit>
    <TextUnit id="515" loc="1.516">Effugit exiguo nocturne pericula vallo,</TextUnit>
    <TextUnit id="516" loc="1.517">Et subitus rapti munimine cespitis agger</TextUnit>
    <TextUnit id="517" loc="1.518">Praebet securos intra tentoria somnos:</TextUnit>
    <TextUnit id="518" loc="1.519">Tu tantum audito bellorum nomine, Roma,</TextUnit>
    <TextUnit id="519" loc="1.520">Desereris; nox una tuis non credita muris.</TextUnit>
    <TextUnit id="520" loc="1.521">Danda tamen venia est, tantorum danda pavorum:</TextUnit>
    <TextUnit id="521" loc="1.522">Pompeio fugiente, timent. Tum ne qua futuri</TextUnit>
    <TextUnit id="522" loc="1.523">Spes saltem trepidas mentes levet, addita fati</TextUnit>
    <TextUnit id="523" loc="1.524">Peioris manifesta fides, saperique minaces</TextUnit>
    <TextUnit id="524" loc="1.525">Prodigiis terras implerunt, aethera, pontum.</TextUnit>
    <TextUnit id="525" loc="1.526">Ignota obscurae viderunt sidera noctes,</TextUnit>
    <TextUnit id="526" loc="1.527">Ardentemque polum flaminis, coeloque volantes</TextUnit>
    <TextUnit id="527" loc="1.528">Obliquas per inane faces, crinemque timendi</TextUnit>
    <TextUnit id="528" loc="1.529">Sideris, et terris nutantem regna cometen.</TextUnit>
    <TextUnit id="529" loc="1.530">Fulgura fallaci micuerunt crebra sereno,</TextUnit>
    <TextUnit id="530" loc="1.531">Et varias ignis denso dedit aere formas:</TextUnit>
    <TextUnit id="531" loc="1.532">Nunc iaculum longo, nunc sparso lumine lampas</TextUnit>
    <TextUnit id="532" loc="1.533">Emicuit coelo. Tacitum sine nubibus ullis</TextUnit>
    <TextUnit id="533" loc="1.534">Fulmen, et Arctois rapiens e partibus ignem,</TextUnit>
    <TextUnit id="534" loc="1.535">Percussit Latiale caput: stellaeque minores</TextUnit>
    <TextUnit id="535" loc="1.536">Per vacuum solitae noctis decurrere tempus,</TextUnit>
    <TextUnit id="536" loc="1.537">In medium venere diem: cornuque coacto</TextUnit>
    <TextUnit id="537" loc="1.538">Iam Phoebe toto fratrem cum redderet orbe,</TextUnit>
    <TextUnit id="538" loc="1.539">Terrarum subita percussa expalluit umbra.</TextUnit>
    <TextUnit id="539" loc="1.540">Ipse caput medio Titan cum ferret Olympo,</TextUnit>
    <TextUnit id="540" loc="1.541">Condidit ardentes atra caligine currus,</TextUnit>
    <TextUnit id="541" loc="1.542">Involvitque orbem tenebris, gentesque coegit</TextUnit>
    <TextUnit id="542" loc="1.543">Desperare diem: qualem fugiente per ortus</TextUnit>
    <TextUnit id="543" loc="1.544">Sole Thyesteae noctem duxere Mycenae.</TextUnit>
    <TextUnit id="544" loc="1.545">Ora ferox Siculae laxavit Mulciber Aetnae;</TextUnit>
    <TextUnit id="545" loc="1.546">Nec tulit in coelum flammas, sed vertice prono</TextUnit>
    <TextUnit id="546" loc="1.547">Ignis in Hesperium cecidit latus. Atra Charybdis</TextUnit>
    <TextUnit id="547" loc="1.548">Sanguineum fundo torsit mare. Flebile saevi</TextUnit>
    <TextUnit id="548" loc="1.549">Latravere canes. Vestali raptus ab ara</TextUnit>
    <TextUnit id="549" loc="1.550">Ignis; et ostendens confectas flamma Latinas</TextUnit>
    <TextUnit id="550" loc="1.551">Scinditur in partes, geminoque cacumine surgit,</TextUnit>
    <TextUnit id="551" loc="1.552">Thebanos imitata rogos. Tunc cardine tellus</TextUnit>
    <TextUnit id="552" loc="1.553">Subsedit, veteremque, iugis nutantibus, Alpes</TextUnit>
    <TextUnit id="553" loc="1.554">Discussere nivem. Tethys maioribus undis</TextUnit>
    <TextUnit id="554" loc="1.555">Hesperiam Calpen, summumque implevit Atlanta.</TextUnit>
    <TextUnit id="555" loc="1.556">Indigetes flevisse deos, urbisque laborem</TextUnit>
    <TextUnit id="556" loc="1.557">Testatos sudore Lares, delapsaque templis</TextUnit>
    <TextUnit id="557" loc="1.558">Dona suis, dirasque diem foedasse volucres</TextUnit>
    <TextUnit id="558" loc="1.559">Accipimus; silvisque feras sub nocte relictis</TextUnit>
    <TextUnit id="559" loc="1.560">Audaces media posuisse cubilia Roma.</TextUnit>
    <TextUnit id="560" loc="1.561">tunc pecudum faciles humana ad murmura linguae,</TextUnit>
    <TextUnit id="561" loc="1.562">Monstrosique hominum partus numeroque modoque</TextUnit>
    <TextUnit id="562" loc="1.563">Membrorum, matremque suus conterruit infans:</TextUnit>
    <TextUnit id="563" loc="1.564">Diraque per populum Cumanae carmina vatis</TextUnit>
    <TextUnit id="564" loc="1.565">Vulgantur. Tunc, quos sectis Bellona lacertis</TextUnit>
    <TextUnit id="565" loc="1.566">Saeva movet, cecinere deos: crinemque rotantes</TextUnit>
    <TextUnit id="566" loc="1.567">Sanguineum populis ulularunt tristia Galli.</TextUnit>
    <TextUnit id="567" loc="1.568">Compositis plenae gemuerunt ossibus urnae.</TextUnit>
    <TextUnit id="568" loc="1.569">Tunc fragor armorum, magnaeque per avia voces</TextUnit>
    <TextUnit id="569" loc="1.570">Auditae nemorum: et venientes comminus umbrae.</TextUnit>
    <TextUnit id="570" loc="1.571">Quique colunt iunctos extremis moenibus agros,</TextUnit>
    <TextUnit id="571" loc="1.572">Diffugiunt: ingens urbem cingebat Erinnys,</TextUnit>
    <TextUnit id="572" loc="1.573">Excutiens pronam flagranti vertice pinum,</TextUnit>
    <TextUnit id="573" loc="1.574">Stridentesque comas: Thebanam qualis Agaven</TextUnit>
    <TextUnit id="574" loc="1.575">Impulit, aut saevi contorsit tela Lycurgi</TextUnit>
    <TextUnit id="575" loc="1.576">Eumenis: aut qualem iussu Iunonis iniquae</TextUnit>
    <TextUnit id="576" loc="1.577">Horruit Alcides, viso iam Dite, Megaeram.</TextUnit>
    <TextUnit id="577" loc="1.578">Insonuere tubae, et quanto clamore cohortes</TextUnit>
    <TextUnit id="578" loc="1.579">Miscentur, tantum nox atra silentibus umbris</TextUnit>
    <TextUnit id="579" loc="1.580">Edidit. Et medio visi consurgere Campo</TextUnit>
    <TextUnit id="580" loc="1.581">Tristia Sullani cecinere oracula manes:</TextUnit>
    <TextUnit id="581" loc="1.582">Tollentemque caput gelidas Anienis ad undas</TextUnit>
    <TextUnit id="582" loc="1.583">Agricolae fracto Marium fugere sepulchro.</TextUnit>
    <TextUnit id="583" loc="1.584">Haec propter placuit Tuscos de more vetusto</TextUnit>
    <TextUnit id="584" loc="1.585">Acciri vates. Quorum qui maximus aevo</TextUnit>
    <TextUnit id="585" loc="1.586">Aruns incoluit desertae moenia Lucae,</TextUnit>
    <TextUnit id="586" loc="1.587">Fulminis edoctus motus, venasque calentes</TextUnit>
    <TextUnit id="587" loc="1.588">Fibrarum, et monitus volitantis in aere pennae,</TextUnit>
    <TextUnit id="588" loc="1.589">Monstra iubet primum, nullo quae semine discors</TextUnit>
    <TextUnit id="589" loc="1.590">Protulerat natura, rapi, sterilique nefandos</TextUnit>
    <TextUnit id="590" loc="1.591">Ex utero fetus infaustis urere flammis.</TextUnit>
    <TextUnit id="591" loc="1.592">Mox iubet et totam pavidis a civibus urbem</TextUnit>
    <TextUnit id="592" loc="1.593">Ambiri, et festo purgantes moenia lustro,</TextUnit>
    <TextUnit id="593" loc="1.594">Longa per extremos pomoeria cingere fines</TextUnit>
    <TextUnit id="594" loc="1.595">Pontifices, sacri quibus est permissa potestas.</TextUnit>
    <TextUnit id="595" loc="1.596">Turba minor ritu sequitur succincta Gabino,</TextUnit>
    <TextUnit id="596" loc="1.597">Vestalemque chorum ducit vittata sacerdos,</TextUnit>
    <TextUnit id="597" loc="1.598">Troianam soli cui fas vidisse Minervam.</TextUnit>
    <TextUnit id="598" loc="1.599">Tunc qui fata deum secretaque carmina servant,</TextUnit>
    <TextUnit id="599" loc="1.600">Et lotam parvo revocant Almone Cybellen:</TextUnit>
    <TextUnit id="600" loc="1.601">Et doctus volucres augur servare sinistras:</TextUnit>
    <TextUnit id="601" loc="1.602">Septemvirque epulis festis, Titiique sodales:</TextUnit>
    <TextUnit id="602" loc="1.603">Et Salius, laeto portans ancilia collo:</TextUnit>
    <TextUnit id="603" loc="1.604">Attollensque apicem generoso vertice Flamen.</TextUnit>
    <TextUnit id="604" loc="1.605">Dumque illi effusam longis anfractibus urbem</TextUnit>
    <TextUnit id="605" loc="1.606">Circueunt, Aruns dispersos fulminis ignes</TextUnit>
    <TextUnit id="606" loc="1.607">Colligit, et terrae moesto cum murmure condit,</TextUnit>
    <TextUnit id="607" loc="1.608">Datque locis nomen sacris. tunc admovet aris</TextUnit>
    <TextUnit id="608" loc="1.609">Electa cervice marem. Iam fundere Bacchum</TextUnit>
    <TextUnit id="609" loc="1.610">Ceperat, obliquoque molas inducere cultro:</TextUnit>
    <TextUnit id="610" loc="1.611">Impatiensque diu non grati victima sacri,</TextUnit>
    <TextUnit id="611" loc="1.612">Cornua succincti premerent cum torva ministri,</TextUnit>
    <TextUnit id="612" loc="1.613">Deposito victum praebebat poplite collum.</TextUnit>
    <TextUnit id="613" loc="1.614">Nec cruor emicuit solitus: sed vulnere largo</TextUnit>
    <TextUnit id="614" loc="1.615">Diffusum rutilo nigrum pro sanguine virus.</TextUnit>
    <TextUnit id="615" loc="1.616">Palluit attonitus sacris feralibus Aruns,</TextUnit>
    <TextUnit id="616" loc="1.617">Atque iram superum raptis quaesivit in extis.</TextUnit>
    <TextUnit id="617" loc="1.618">Terruit ipse color vatem: nam pallida taetris</TextUnit>
    <TextUnit id="618" loc="1.619">Viscera tincta notis, gelidoque infecta cruore</TextUnit>
    <TextUnit id="619" loc="1.620">Plurimus adsperso variabat sanguine livor.</TextUnit>
    <TextUnit id="620" loc="1.621">Cernit tabe iecur madidum: venasque minaces</TextUnit>
    <TextUnit id="621" loc="1.622">Hostili de parte videt. Pulmonis anheli</TextUnit>
    <TextUnit id="622" loc="1.623">Fibra latet, parvusque secat vitalia limes.</TextUnit>
    <TextUnit id="623" loc="1.624">Cor iacet: et saniem per hiantes viscera rimas</TextUnit>
    <TextUnit id="624" loc="1.625">Emittunt: produntque suas omenta latebras.</TextUnit>
    <TextUnit id="625" loc="1.626">Quodque (nefas) nullis impune apparuit extis,</TextUnit>
    <TextUnit id="626" loc="1.627">Ecce, videt capiti fibrarum increscere molem</TextUnit>
    <TextUnit id="627" loc="1.628">Alterius capitis: pars aegra et marcida pendet,</TextUnit>
    <TextUnit id="628" loc="1.629">Pars micat et celeri venas movet improba pulsu.</TextUnit>
    <TextUnit id="629" loc="1.630">His ubi concepit magnorum fata malorum,</TextUnit>
    <TextUnit id="630" loc="1.631">Exclamat: Vix fas, superi, quaecumque monetis</TextUnit>
    <TextUnit id="631" loc="1.632">Prodere me populis: neque enim tibi summe litavi</TextUnit>
    <TextUnit id="632" loc="1.633">Iuppiter hoc sacrum: caesique in pectora tauri</TextUnit>
    <TextUnit id="633" loc="1.634">Inferni venere dei.  Non fanda timemus:</TextUnit>
    <TextUnit id="634" loc="1.635">Sed venient maiora metu. Di visa secundent,</TextUnit>
    <TextUnit id="635" loc="1.636">Et fibris sit nulla fides; sed conditor artis</TextUnit>
    <TextUnit id="636" loc="1.637">Finxerit ista Tages. Flexa sic omina Tuscus</TextUnit>
    <TextUnit id="637" loc="1.638">Involvens multaque tegens ambage canebat.</TextUnit>
    <TextUnit id="638" loc="1.639">At Figulus, cui cura deos secretaque coeli</TextUnit>
    <TextUnit id="639" loc="1.640">Nosse fuit, quem non stellarum Aegyptia Memphis</TextUnit>
    <TextUnit id="640" loc="1.641">Aequaret visu, numerisque moventibus astra,</TextUnit>
    <TextUnit id="641" loc="1.642">Aut hic errat, ait, nulla cum lege per aevum</TextUnit>
    <TextUnit id="642" loc="1.643">Mundus, et incerto discurrunt sidera motu:</TextUnit>
    <TextUnit id="643" loc="1.644">Aut, si fata movent, Urbi generique paratur</TextUnit>
    <TextUnit id="644" loc="1.645">Humano matura lues.    Terraene dehiscent,</TextUnit>
    <TextUnit id="645" loc="1.646">Subsidentque urbes? an tollet fervidus aer</TextUnit>
    <TextUnit id="646" loc="1.647">Temperiem ? segetes tellus infida negabit?</TextUnit>
    <TextUnit id="647" loc="1.648">Omnis an infusis miscebitur unda venenis?</TextUnit>
    <TextUnit id="648" loc="1.649">Quod cladis genus, o superi, qua peste paratis</TextUnit>
    <TextUnit id="649" loc="1.650">Saevitiam?  Extremi multorum tempus in unum</TextUnit>
    <TextUnit id="650" loc="1.651">Convenere dies. Summo si frigida coelo</TextUnit>
    <TextUnit id="651" loc="1.652">Stella nocens nigros Saturni accenderet ignes,</TextUnit>
    <TextUnit id="652" loc="1.653">Deucalioneos fudisset Aquarius imbres,</TextUnit>
    <TextUnit id="653" loc="1.654">Totaque  diffuso latuisset in aequore tellus.</TextUnit>
    <TextUnit id="654" loc="1.655">Si saevum radiis Nemeaeum, Phoebe, Leonem</TextUnit>
    <TextUnit id="655" loc="1.656">Nunc premeres, toto fluerent incendia mundo,</TextUnit>
    <TextUnit id="656" loc="1.657">Succensusque tuis flagrasset curribus aether.</TextUnit>
    <TextUnit id="657" loc="1.658">Hi cessant ignes: tu, qui flagrante minacem</TextUnit>
    <TextUnit id="658" loc="1.659">Scorpion incendis cauda, chelasque peruris,</TextUnit>
    <TextUnit id="659" loc="1.660">Quid tantum, Gradive, paras?  Nam mitis in alto</TextUnit>
    <TextUnit id="660" loc="1.661">Iuppiter occasu premitur, Venerisque salubre</TextUnit>
    <TextUnit id="661" loc="1.662">Sidus hebet, motuque celer Cyllenius haeret,</TextUnit>
    <TextUnit id="662" loc="1.663">Et coelum Mars solus habet. Cur signa meatus</TextUnit>
    <TextUnit id="663" loc="1.664">Deseruere suos, mundoque obscura feruntur:</TextUnit>
    <TextUnit id="664" loc="1.665">Ensiferi nimium fulget latus Orionis ?</TextUnit>
    <TextUnit id="665" loc="1.666">Imminet armorum rabies: ferrique potestas</TextUnit>
    <TextUnit id="666" loc="1.667">Confundet ius omne manu: scelerique nefando</TextUnit>
    <TextUnit id="667" loc="1.668">Nomen erit virtus: multosque exibit in annos</TextUnit>
    <TextUnit id="668" loc="1.669">Hic furor. Et superos quid prodest poscere finem?</TextUnit>
    <TextUnit id="669" loc="1.670">Cum domino pax ista venit. Duc, Roma, malorum</TextUnit>
    <TextUnit id="670" loc="1.671">Continuam seriem, clademque in tempora multa</TextUnit>
    <TextUnit id="671" loc="1.672">Extrahe, civili tantum iam libera bello.</TextUnit>
    <TextUnit id="672" loc="1.673">Terruerant satis haec pavidam praesagia plebem:</TextUnit>
    <TextUnit id="673" loc="1.674">Sed maiora premunt. Nam qualis vertice Pindi</TextUnit>
    <TextUnit id="674" loc="1.675">Edonis Ogygio decurrit plena Lyaeo:</TextUnit>
    <TextUnit id="675" loc="1.676">Talis et attonitam rapitur matrona per urbem,</TextUnit>
    <TextUnit id="676" loc="1.677">Vocibus his prodens urgentem pectora Phoebum:</TextUnit>
    <TextUnit id="677" loc="1.678">Quo feror, o Paean?   Qua me super aethera raptam</TextUnit>
    <TextUnit id="678" loc="1.679">Constituis terra?  Video Pangaea nivosis</TextUnit>
    <TextUnit id="679" loc="1.680">Cana iugis, latoque Aemi sub rupe Philippos.</TextUnit>
    <TextUnit id="680" loc="1.681">Quis furor hic, o Phoebe, doce: quo tela manusque</TextUnit>
    <TextUnit id="681" loc="1.682">Romanae miscent acies, bellumque sine hoste est?</TextUnit>
    <TextUnit id="682" loc="1.683">Quo diversa feror? Primos me ducis in ortus,</TextUnit>
    <TextUnit id="683" loc="1.684">Qua mare Lagei mutatur gurgite Nili.</TextUnit>
    <TextUnit id="684" loc="1.685">Hunc ego, fluminea deformis truncus arena</TextUnit>
    <TextUnit id="685" loc="1.686">Qui iacet, agnosco: dubiam super aequora Syrtin</TextUnit>
    <TextUnit id="686" loc="1.687">Arentemque feror Libyen, quo tristis Erinnys</TextUnit>
    <TextUnit id="687" loc="1.688">Transtulit Emathias acies. Nunc desuper Alpis</TextUnit>
    <TextUnit id="688" loc="1.689">Nubiferae colles, atque aeriam Pyrenen</TextUnit>
    <TextUnit id="689" loc="1.690">Abripimur.  Patriae sedes remeamus in urbis,</TextUnit>
    <TextUnit id="690" loc="1.691">Impiaque in medio peraguntur bella senatu.</TextUnit>
    <TextUnit id="691" loc="1.692">Consurgunt partes iterum, totumque per orbem</TextUnit>
    <TextUnit id="692" loc="1.693">Rursus eo. Nova da mihi cernere litora Ponti,</TextUnit>
    <TextUnit id="693" loc="1.694">Telluremque novam: vidi iam, Phoebe, Philippos.</TextUnit>
    <TextUnit id="694" loc="1.695">Haec ait, et lasso iacuit defecta furore.</TextUnit>
    <TextUnit id="695" loc="2.1">Iamque irae patuere deum, manifestaque belli</TextUnit>
    <TextUnit id="696" loc="2.2">Signa dedit mundus:  legesque et foedera rerum</TextUnit>
    <TextUnit id="697" loc="2.3">Praescia monstrifero vertit natura tumultu,</TextUnit>
    <TextUnit id="698" loc="2.4">Indixitque nefas. Cur hanc tibi, rector Olympi,</TextUnit>
    <TextUnit id="699" loc="2.5">Sollicitis visum mortalibus addere curam,</TextUnit>
    <TextUnit id="700" loc="2.6">Noscant venturas ut dira per omina clades?</TextUnit>
    <TextUnit id="701" loc="2.7">Sive parens rerum cum primum informia regna</TextUnit>
    <TextUnit id="702" loc="2.8">Materiemque rudem flamma cedente recepit,</TextUnit>
    <TextUnit id="703" loc="2.9">Finxit in aeternum caussas, qua cuncta coercet,</TextUnit>
    <TextUnit id="704" loc="2.10">Se quoque lege tenens, et saecula iussa ferentem</TextUnit>
    <TextUnit id="705" loc="2.11">Fatorum immoto divisit limite mundum:</TextUnit>
    <TextUnit id="706" loc="2.12">Sive nihil positum est, sed Fors incerta vagatur,</TextUnit>
    <TextUnit id="707" loc="2.13">Fertque refertque vices, et habet mortalia casus:</TextUnit>
    <TextUnit id="708" loc="2.14">Sit subitum, quodcumque paras: sit caeca futuri</TextUnit>
    <TextUnit id="709" loc="2.15">Mens hominum fati: liceat sperare timenti.</TextUnit>
    <TextUnit id="710" loc="2.16">Ergo ubi concipiunt, quantis sit cladibus orbi</TextUnit>
    <TextUnit id="711" loc="2.17">Constatura fides superum, ferale per urbem</TextUnit>
    <TextUnit id="712" loc="2.18">Iustitium: latuit plebeio tectus amictu</TextUnit>
    <TextUnit id="713" loc="2.19">Omnis honos: nullos comitata est purpura fasces.</TextUnit>
    <TextUnit id="714" loc="2.20">Tunc questus tenuere suos, magnusque per omnes</TextUnit>
    <TextUnit id="715" loc="2.21">Errabat sine voce dolor. Sic funere primo</TextUnit>
    <TextUnit id="716" loc="2.22">Attonitae tacuere domus, cum corpora nondum</TextUnit>
    <TextUnit id="717" loc="2.23">Conclamata iacent, nec mater crine soluto</TextUnit>
    <TextUnit id="718" loc="2.24">Exigit ad saevos famularum brachia planctus:</TextUnit>
    <TextUnit id="719" loc="2.25">Sed cum membra premit fugiente rigentia vita,</TextUnit>
    <TextUnit id="720" loc="2.26">Vultusque exanimes, oculosque in morte natantes,</TextUnit>
    <TextUnit id="721" loc="2.27">Necdum est ille dolor, sed iam metus: incubat amens,</TextUnit>
    <TextUnit id="722" loc="2.28">Miraturque malum. Cultus matrona priores</TextUnit>
    <TextUnit id="723" loc="2.29">Deposuit: moestaeque tenent delubra catervae.</TextUnit>
    <TextUnit id="724" loc="2.30">Hae lacrimis sparsere deos, hae pectora duro</TextUnit>
    <TextUnit id="725" loc="2.31">Adfixere solo, lacerasque in limine sacro</TextUnit>
    <TextUnit id="726" loc="2.32">Attonitae fudere comas, votisque vocari</TextUnit>
    <TextUnit id="727" loc="2.33">Adsuetas crebris feriunt ululatibus aures.</TextUnit>
    <TextUnit id="728" loc="2.34">Nec cunctae summi templo iacuere Tonantis:</TextUnit>
    <TextUnit id="729" loc="2.35">Divisere deos, et nullis defuit aris</TextUnit>
    <TextUnit id="730" loc="2.36">Invidiam factura parens: quarum una madentes</TextUnit>
    <TextUnit id="731" loc="2.37">Scissa genas, planctu liventes atra lacertos,</TextUnit>
    <TextUnit id="732" loc="2.38">Nunc, ait, o miserae contundite pectora matres,</TextUnit>
    <TextUnit id="733" loc="2.39">Nunc laniate comas, neve hunc differte dolorem,</TextUnit>
    <TextUnit id="734" loc="2.40">Et summis servate malis: nunc flere potestas,</TextUnit>
    <TextUnit id="735" loc="2.41">Dum pendet fortuna ducum: cum vicerit alter,</TextUnit>
    <TextUnit id="736" loc="2.42">Gaudendum est. His se stimulis dolor ipse lacessit.</TextUnit>
    <TextUnit id="737" loc="2.43">Nec non bella viri diversaque castra petentes</TextUnit>
    <TextUnit id="738" loc="2.44">Effundunt iustas in numina saeva querelas:</TextUnit>
    <TextUnit id="739" loc="2.45">O miserae sortis, quod non in Punica nati</TextUnit>
    <TextUnit id="740" loc="2.46">Tempora, Cannarum fuimus Trebiaeque iuventus.</TextUnit>
    <TextUnit id="741" loc="2.47">Non pacem petimus, superi: date gentibus iras:</TextUnit>
    <TextUnit id="742" loc="2.48">Nunc urbes excite feras: coniuret in armis</TextUnit>
    <TextUnit id="743" loc="2.49">Mundus: Achaemeniis decurrant Medica Susis</TextUnit>
    <TextUnit id="744" loc="2.50">Agmina: Massageten Sythicus non adliget Ister:</TextUnit>
    <TextUnit id="745" loc="2.51">Fundat ab extremo flavos Aquilone Suevos</TextUnit>
    <TextUnit id="746" loc="2.52">Albis, et indomitum Rheni caput: omnibus hostes</TextUnit>
    <TextUnit id="747" loc="2.53">Reddite nos populis: civile avertite bellum.</TextUnit>
    <TextUnit id="748" loc="2.54">Hinc Dacus premat, inde Getes: occurrat Iberis</TextUnit>
    <TextUnit id="749" loc="2.55">Alter, ad Eoas hic vertat signa pharetras:</TextUnit>
    <TextUnit id="750" loc="2.56">Nulla vacet tibi, Roma, manus.   Vel perdere nomen</TextUnit>
    <TextUnit id="751" loc="2.57">Si placet Hesperium, superi, collapsus in ignem</TextUnit>
    <TextUnit id="752" loc="2.58">Plurimus ad terram per fulmina decidat aether.</TextUnit>
    <TextUnit id="753" loc="2.59">Saeve parens, utrasque simul partesque ducesque,</TextUnit>
    <TextUnit id="754" loc="2.60">Dum nondum meruere, feri.    Tantone novorum</TextUnit>
    <TextUnit id="755" loc="2.61">Proventu scelerum quaerunt, uter imperet Urbi?</TextUnit>
    <TextUnit id="756" loc="2.62">Vix tanti fuerat, civilia bella movere,</TextUnit>
    <TextUnit id="757" loc="2.63">Ut neuter. Tales pietas peritura querelas</TextUnit>
    <TextUnit id="758" loc="2.64">Egerit. At miseros angit sua cura parentes,</TextUnit>
    <TextUnit id="759" loc="2.65">Oderuntque gravis vivacia fata senectae,</TextUnit>
    <TextUnit id="760" loc="2.66">Servatosque iterum bellis civilibus annos.</TextUnit>
    <TextUnit id="761" loc="2.67">Atque aliquis, magno quaerens exempla timori,</TextUnit>
    <TextUnit id="762" loc="2.68">Non alios, inquit, motus tunc fata parabant,</TextUnit>
    <TextUnit id="763" loc="2.69">Cum post Teutonicos victor Libycosque triumphos</TextUnit>
    <TextUnit id="764" loc="2.70">Exsul limosa Marius caput abdidit ulva.</TextUnit>
    <TextUnit id="765" loc="2.71">Stagna udi texere soli laxaeque paludes</TextUnit>
    <TextUnit id="766" loc="2.72">Depositum, Fortuna, tuum: mox vincula ferri</TextUnit>
    <TextUnit id="767" loc="2.73">Exedere senem, longusque in carcere paedor.</TextUnit>
    <TextUnit id="768" loc="2.74">Consul e eversa felix moriturus in Urbe</TextUnit>
    <TextUnit id="769" loc="2.75">Poenas ante dabat scelerum. Mors ipsa refugit</TextUnit>
    <TextUnit id="770" loc="2.76">Saepe virum, frustraque hosti concessa potestas</TextUnit>
    <TextUnit id="771" loc="2.77">Sanguinis invisi: primo qui caedis in ictu</TextUnit>
    <TextUnit id="772" loc="2.78">Diriguit, ferrumque manu torpente remisit.</TextUnit>
    <TextUnit id="773" loc="2.79">Viderat immensum tenebroso in carcere lumen</TextUnit>
    <TextUnit id="774" loc="2.80">Terribilesque deas scelerum, Mariumque futurum;</TextUnit>
    <TextUnit id="775" loc="2.81">Audieratque pavens: Fas haec contingere non est</TextUnit>
    <TextUnit id="776" loc="2.82">Colla tibi: debet multas hic legibus aevi,</TextUnit>
    <TextUnit id="777" loc="2.83">Ante suam, mortes: vanum depone furorem.</TextUnit>
    <TextUnit id="778" loc="2.84">Si libet ulcisci deletae funera gentis,</TextUnit>
    <TextUnit id="779" loc="2.85">Hunc, Cimbri, servate senem. Non ille favore</TextUnit>
    <TextUnit id="780" loc="2.86">Numinis, ingenti superum protectus ab ira,</TextUnit>
    <TextUnit id="781" loc="2.87">Vir ferus, et Romam cupienti perdere fato</TextUnit>
    <TextUnit id="782" loc="2.88">Suffciens.  Idem pelago delatus iniquo</TextUnit>
    <TextUnit id="783" loc="2.89">Hostilem in terram, vacuisque mapalibus actus,</TextUnit>
    <TextUnit id="784" loc="2.90">Nuda triumphati iacuit per regna Iugurthae,</TextUnit>
    <TextUnit id="785" loc="2.91">Et Poenos pressit cineres. Solatia fati</TextUnit>
    <TextUnit id="786" loc="2.92">Carthago Mariusque tulit: pariterue iacentes</TextUnit>
    <TextUnit id="787" loc="2.93">Ignovere deis.  Libycas ibi colligit iras.</TextUnit>
    <TextUnit id="788" loc="2.94">Ut primum fortuna redit, servilia solvit</TextUnit>
    <TextUnit id="789" loc="2.95">Agmina: conflato saevas ergastula ferro</TextUnit>
    <TextUnit id="790" loc="2.96">Exeruere manus.   Nulli gestanda dabantur</TextUnit>
    <TextUnit id="791" loc="2.97">Signa ducis, nisi qui scelerum iam fecerat  usum,</TextUnit>
    <TextUnit id="792" loc="2.98">Attuleratque in castra nefas. Pro fata! quis ille,</TextUnit>
    <TextUnit id="793" loc="2.99">Quis fuit ille dies, Marius  quo moenia victor</TextUnit>
    <TextUnit id="794" loc="2.100">Corripuit! quantoque gradu mors saeva cucurrit!</TextUnit>
    <TextUnit id="795" loc="2.101">Nobilitas cum plebe perit: lateque vagatur</TextUnit>
    <TextUnit id="796" loc="2.102">Ensis, et a nullo revocatum est pectore ferrum.</TextUnit>
    <TextUnit id="797" loc="2.103">Stat cruor in templis: multaque rubentia caede</TextUnit>
    <TextUnit id="798" loc="2.104">Lubrica saxa madent. Nulli sua profuit aetas.</TextUnit>
    <TextUnit id="799" loc="2.105">Non senis extremum piguit vergentibus annis</TextUnit>
    <TextUnit id="800" loc="2.106">Praecipitasse diem: nec prima in limine vitae</TextUnit>
    <TextUnit id="801" loc="2.107">Infantis miseri nascentia rumpere fata.</TextUnit>
    <TextUnit id="802" loc="2.108">Crimine quo parvi caedem potuere mereri?</TextUnit>
    <TextUnit id="803" loc="2.109">Sed satis est iam, posse mori.  Trahit ipse furoris</TextUnit>
    <TextUnit id="804" loc="2.110">Impetus: et, visum lenti, quaesisse nocentem.</TextUnit>
    <TextUnit id="805" loc="2.111">In numerum pars magna perit: rapuitque cruentus</TextUnit>
    <TextUnit id="806" loc="2.112">Victor ab ignota vultus cervice recisos,</TextUnit>
    <TextUnit id="807" loc="2.113">Dum vacua pudet ire manu. Spes una salutis,</TextUnit>
    <TextUnit id="808" loc="2.114">Oscula pollutae fixisse trementia dextrae.</TextUnit>
    <TextUnit id="809" loc="2.115">Mille licet gladii mortis nova signa sequantur,</TextUnit>
    <TextUnit id="810" loc="2.116">Degener o populus, vix saecula longa decorum</TextUnit>
    <TextUnit id="811" loc="2.117">Sic meruisse viris, nedum breve dedecus aevi,</TextUnit>
    <TextUnit id="812" loc="2.118">Et vitam, dum Sulla redit. Cui funera vulgi</TextUnit>
    <TextUnit id="813" loc="2.119">Flere vacet? Vix te sparsum per viscera, Baebi,</TextUnit>
    <TextUnit id="814" loc="2.120">Innumeras intercarpentis membra coronae</TextUnit>
    <TextUnit id="815" loc="2.121">Discerpsisse manus: aut te, praesage malorum</TextUnit>
    <TextUnit id="816" loc="2.122">Antoni, cuius laceris pendentia canis</TextUnit>
    <TextUnit id="817" loc="2.123">Ora ferens miles festae rorantia mensae</TextUnit>
    <TextUnit id="818" loc="2.124">Imposuit. Truncos laceravit Fimbria Crassos.</TextUnit>
    <TextUnit id="819" loc="2.125">Saeva Tribunicio maduerunt robora tabo.</TextUnit>
    <TextUnit id="820" loc="2.126">Te quoque neglectum violatae, Scaevola, dextrae</TextUnit>
    <TextUnit id="821" loc="2.127">Ante ipsum penetrale deae semperque calentes</TextUnit>
    <TextUnit id="822" loc="2.128">Mactavere focos: parvum sed fessa senectus</TextUnit>
    <TextUnit id="823" loc="2.129">Sanguinis effudit iugulo, flammisque pepercit.</TextUnit>
    <TextUnit id="824" loc="2.130">Septimus haec sequitur, repetitis fascibus, annus:</TextUnit>
    <TextUnit id="825" loc="2.131">Ille fuit vitae Mario modus, omnia passo,</TextUnit>
    <TextUnit id="826" loc="2.132">Quae peior fortuna potest, atque omnibus uso,</TextUnit>
    <TextUnit id="827" loc="2.133">Quae melior: mensoque, homini quid fata pararent.</TextUnit>
    <TextUnit id="828" loc="2.134">Iam, quot apud Sacri cecidere cadavera portum,</TextUnit>
    <TextUnit id="829" loc="2.135">Aut Collina tulit stratas quot porta catervas,</TextUnit>
    <TextUnit id="830" loc="2.136">Tunc cum paene caput mundi rerumque potestas</TextUnit>
    <TextUnit id="831" loc="2.137">Mutavit translata locum, Romanaque Samnis</TextUnit>
    <TextUnit id="832" loc="2.138">Ultra Caudinas speravit vulnera Furcas!</TextUnit>
    <TextUnit id="833" loc="2.139">Sulla quoque immensis accessit cladibus ultor.</TextUnit>
    <TextUnit id="834" loc="2.140">Ille quod exiguum restabat sanguinis Urbi</TextUnit>
    <TextUnit id="835" loc="2.141">Hausit: dumque nimis iam putria membra recidit,</TextUnit>
    <TextUnit id="836" loc="2.142">Excessit medicina modum, nimiumque secuta est,</TextUnit>
    <TextUnit id="837" loc="2.143">Qua morbi duxere, manus. Periere nocentes;</TextUnit>
    <TextUnit id="838" loc="2.144">Sed cum iam soli possent superesse nocentes.</TextUnit>
    <TextUnit id="839" loc="2.145">Tum data libertas odiis, resolutaque legum</TextUnit>
    <TextUnit id="840" loc="2.146">Frenis ira ruit. Non uni cuncta dabantur,</TextUnit>
    <TextUnit id="841" loc="2.147">Sed fecit sibi quisque nefas.  Semel omnia victor</TextUnit>
    <TextUnit id="842" loc="2.148">Iusserat. Infandum domini per viscera ferrum</TextUnit>
    <TextUnit id="843" loc="2.149">Exegit famulus: nati maduere paterno</TextUnit>
    <TextUnit id="844" loc="2.150">Sanguine.  Certatum est, cui cervix caesa parentis</TextUnit>
    <TextUnit id="845" loc="2.151">Cederet: in fratrum ceciderunt praemia fratres.</TextUnit>
    <TextUnit id="846" loc="2.152">Busta repleta fuga, permixtaque viva sepultis</TextUnit>
    <TextUnit id="847" loc="2.153">Corpora: nec populum latebrae cepere ferarum.</TextUnit>
    <TextUnit id="848" loc="2.154">Hic laqueo fauces elisaque guttura fregit:</TextUnit>
    <TextUnit id="849" loc="2.155">Hic, se praecipiti iaculatus pondere, dura</TextUnit>
    <TextUnit id="850" loc="2.156">Dissiluit percussus humo; mortesque cruento</TextUnit>
    <TextUnit id="851" loc="2.157">Victori rapuere suas: hic robora busti</TextUnit>
    <TextUnit id="852" loc="2.158">Exstruit ipse sui, necdum omni sanguine fuso</TextUnit>
    <TextUnit id="853" loc="2.159">Desilit in flammas, et, dum licet, occupat ignes.</TextUnit>
    <TextUnit id="854" loc="2.160">Colla ducum pilo trepidam gestata per Urbem,</TextUnit>
    <TextUnit id="855" loc="2.161">Et medio congesta foro.  Cognoscitur illic,</TextUnit>
    <TextUnit id="856" loc="2.162">Quidquid ubique iacet scelerum. Non Thracia tantum</TextUnit>
    <TextUnit id="857" loc="2.163">Vidit Bistonii stabulis pendere tyranni;</TextUnit>
    <TextUnit id="858" loc="2.164">Postibus Antaei Libye: nec Graecia moerens</TextUnit>
    <TextUnit id="859" loc="2.165">Tot laceros artus Pisaea flevit in aula.</TextUnit>
    <TextUnit id="860" loc="2.166">Cum iam tabe fluunt, confusaque tempore multo</TextUnit>
    <TextUnit id="861" loc="2.167">Amisere notas, miserorum dextra parentum</TextUnit>
    <TextUnit id="862" loc="2.168">Colligit, et pavido subducit cognita furto.</TextUnit>
    <TextUnit id="863" loc="2.169">Meque ipsum memini, caesi deformia fratris</TextUnit>
    <TextUnit id="864" loc="2.170">Ora rogo cupidum  vetitisque imponere flammis,</TextUnit>
    <TextUnit id="865" loc="2.171">Omnia Sullanae lustrasse cadavera pacis,</TextUnit>
    <TextUnit id="866" loc="2.172">Perque omnes truncos, cum qua cervice recisum</TextUnit>
    <TextUnit id="867" loc="2.173">Conveniat, quaesisse caput.  Quid sanguine manes</TextUnit>
    <TextUnit id="868" loc="2.174">Placatos Catuli referam? cum victima tristes</TextUnit>
    <TextUnit id="869" loc="2.175">Inferias Marius forsan nolentibus umbris</TextUnit>
    <TextUnit id="870" loc="2.176">Pendit, inexpleto non fanda piacula busto:</TextUnit>
    <TextUnit id="871" loc="2.177">Cum laceros artus, aequataque vulnera membris</TextUnit>
    <TextUnit id="872" loc="2.178">Vidimus, et toto quamvis in corpore caeso</TextUnit>
    <TextUnit id="873" loc="2.179">Nil animae letale datum, moremque nefandae</TextUnit>
    <TextUnit id="874" loc="2.180">Dirum saevitiae, pereuntis parcere morti.</TextUnit>
    <TextUnit id="875" loc="2.181">Avulsae cecidere manus, exsectaque lingua</TextUnit>
    <TextUnit id="876" loc="2.182">Palpitat, et muto vacuum ferit aera motu.</TextUnit>
    <TextUnit id="877" loc="2.183">Hic aures, alius spiramina naris aduncae</TextUnit>
    <TextUnit id="878" loc="2.184">Amputat: ille cavis evolvit sedibus orbes,</TextUnit>
    <TextUnit id="879" loc="2.185">Ultimaque effundit spectatis lumina membris.</TextUnit>
    <TextUnit id="880" loc="2.186">Vix erit ulla fides, tam saevi criminis unum</TextUnit>
    <TextUnit id="881" loc="2.187">Tot poenas cepisse caput. Sic mole ruinae</TextUnit>
    <TextUnit id="882" loc="2.188">Fracta sub ingenti miscentur pondere membra:</TextUnit>
    <TextUnit id="883" loc="2.189">Nec magis informes veniunt ad litora trunci,</TextUnit>
    <TextUnit id="884" loc="2.190">Qui medio periere freto. Quid perdere fructum</TextUnit>
    <TextUnit id="885" loc="2.191">Iuvit, et, ut vilem, Marii confundere vultum?</TextUnit>
    <TextUnit id="886" loc="2.192">Ut scelus hoc Sullas caedesque ostensa placeret,</TextUnit>
    <TextUnit id="887" loc="2.193">Agnoscendus erat.   Vidit Fortuna colonos</TextUnit>
    <TextUnit id="888" loc="2.194">Praenestina suos cunctos simul ense recisos,</TextUnit>
    <TextUnit id="889" loc="2.195">Unius populum pereuntem tempore mortis.</TextUnit>
    <TextUnit id="890" loc="2.196">Tunc flos Hesperiae, Latii iam sola iuventus,</TextUnit>
    <TextUnit id="891" loc="2.197">Concidit, et miserae maculavit ovilia Romae.</TextUnit>
    <TextUnit id="892" loc="2.198">Tot simul infesto iuvenes occumbere leto,</TextUnit>
    <TextUnit id="893" loc="2.199">Saepe fames, pelagique furor, subitaeque ruinae,</TextUnit>
    <TextUnit id="894" loc="2.200">Aut coeli terraeque lues, aut bellica clades</TextUnit>
    <TextUnit id="895" loc="2.201">Numquam poena fuit. Densi vix agmina vulgi</TextUnit>
    <TextUnit id="896" loc="2.202">Inter et exsangues, immissa morte, catervas</TextUnit>
    <TextUnit id="897" loc="2.203">Victores movere manus.   Vix caede peracta</TextUnit>
    <TextUnit id="898" loc="2.204">Procumbunt, dubiaque labant cervice: sed illos</TextUnit>
    <TextUnit id="899" loc="2.205">Magna premit strages: peraguntque cadavera partem</TextUnit>
    <TextUnit id="900" loc="2.206">Caedis: viva graves elidunt corpora trunci.</TextUnit>
    <TextUnit id="901" loc="2.207">Intrepidus tanti sedit securus ab alto</TextUnit>
    <TextUnit id="902" loc="2.208">Spectator sceleris: miseri tot milia vulgi</TextUnit>
    <TextUnit id="903" loc="2.209">Non piguit iussisse mori.  Congesta recepit</TextUnit>
    <TextUnit id="904" loc="2.210">Omnia Tyrrhenus Sullana cadavera gurges.</TextUnit>
    <TextUnit id="905" loc="2.211">In fluvium primi cecidere, in corpora summi.</TextUnit>
    <TextUnit id="906" loc="2.212">Praecipites haesere rates, et strage cruenta</TextUnit>
    <TextUnit id="907" loc="2.213">Interruptus aquis fluxit prior amnis in aequor.</TextUnit>
    <TextUnit id="908" loc="2.214">Ad molem stetit unda sequens, dum sanguinis alti</TextUnit>
    <TextUnit id="909" loc="2.215">Vis sibi fecit iter, campumque effusa per omnem,</TextUnit>
    <TextUnit id="910" loc="2.216">Praecipitique ruens Tiberina ad flumina rivo</TextUnit>
    <TextUnit id="911" loc="2.217">Haerentes adiuvit aquas: nec iam alveus amnem,</TextUnit>
    <TextUnit id="912" loc="2.218">Nec retinent ripae, redditque cadavera campo.</TextUnit>
    <TextUnit id="913" loc="2.219">Tandem Tyrrhenas vix eluctatus in undas</TextUnit>
    <TextUnit id="914" loc="2.220">Sanguine caeruleum torrenti dividit aequor.</TextUnit>
    <TextUnit id="915" loc="2.221">Hisne Salus rerum, Felix his Sulla vocari,</TextUnit>
    <TextUnit id="916" loc="2.222">His meruit tumulum medio sibi tollere Campo?</TextUnit>
    <TextUnit id="917" loc="2.223">Haec rursus patienda manent: hoc ordine belli</TextUnit>
    <TextUnit id="918" loc="2.224">Ibitur: hic stabit civilibus exitus armis.</TextUnit>
    <TextUnit id="919" loc="2.225">Quamquam agitant graviora metus, multumque coitur</TextUnit>
    <TextUnit id="920" loc="2.226">Humani generis maiore in praelia damno,</TextUnit>
    <TextUnit id="921" loc="2.227">Exsulibus Mariis bellorum maxima merces</TextUnit>
    <TextUnit id="922" loc="2.228">Roma recepta fuit: nec plus victoria Sullae</TextUnit>
    <TextUnit id="923" loc="2.229">Praestitit, invisas penitus quam tollere partes.</TextUnit>
    <TextUnit id="924" loc="2.230">Hos alio, Fortuna, vocas, olimque potentes</TextUnit>
    <TextUnit id="925" loc="2.231">Concurrunt.  Neuter civilia bella moveret,</TextUnit>
    <TextUnit id="926" loc="2.232">Contentus, quo Sulla fuit. Sic moesta senectus</TextUnit>
    <TextUnit id="927" loc="2.233">Praeteritique memor flebat, metuensque futuri.</TextUnit>
    <TextUnit id="928" loc="2.234">At non magnanimi percussit pectora Bruti</TextUnit>
    <TextUnit id="929" loc="2.235">Terror, et in tanta pavidi formidine motus</TextUnit>
    <TextUnit id="930" loc="2.236">Pars populi lugentis erat: sed nocte sopora,</TextUnit>
    <TextUnit id="931" loc="2.237">Parrhasis obliquos Helice cum verteret axes,</TextUnit>
    <TextUnit id="932" loc="2.238">Atria cognati pulsat non ampla Catonis.</TextUnit>
    <TextUnit id="933" loc="2.239">Invenit insomni volventem publica cura</TextUnit>
    <TextUnit id="934" loc="2.240">Fata virum casusque Urbis, cunctisque timentem,</TextUnit>
    <TextUnit id="935" loc="2.241">Securumque sui; farique his vocibus orsus:</TextUnit>
    <TextUnit id="936" loc="2.242">Omnibus expulsae terris olimque fugatae</TextUnit>
    <TextUnit id="937" loc="2.243">Virtutis iam sola fides, quam turbine nullo</TextUnit>
    <TextUnit id="938" loc="2.244">Excutiet fortuna tibi; tu mente labantem</TextUnit>
    <TextUnit id="939" loc="2.245">Dirige me, dubium certo tu robore firma:</TextUnit>
    <TextUnit id="940" loc="2.246">Namque alii Magnum    vel Caesaris arma sequantur:</TextUnit>
    <TextUnit id="941" loc="2.247">Dux Bruto Cato solus  erit. Pacemne tueris,</TextUnit>
    <TextUnit id="942" loc="2.248">Inconcussa tenens dubio vestigia mundo?</TextUnit>
    <TextUnit id="943" loc="2.249">An placuit, ducibus scelerum populique furentis</TextUnit>
    <TextUnit id="944" loc="2.250">Cladibus immixtum, civile absolvere bellum?</TextUnit>
    <TextUnit id="945" loc="2.251">Quemque suas rapiunt scelerata in proelia caussae:</TextUnit>
    <TextUnit id="946" loc="2.252">Hos polluta domus, legesque in pace timendae;</TextUnit>
    <TextUnit id="947" loc="2.253">Hos ferro fugienda fames, mundique ruinae</TextUnit>
    <TextUnit id="948" loc="2.254">Permiscenda fides. Nullum furor egit in arma;</TextUnit>
    <TextUnit id="949" loc="2.255">Castra petunt magna victi mercede: tibi uni</TextUnit>
    <TextUnit id="950" loc="2.256">Per se bella placent?  Quid tot durasse per annos</TextUnit>
    <TextUnit id="951" loc="2.257">Profuit immunem corrupti moribus aevi?</TextUnit>
    <TextUnit id="952" loc="2.258">Hoc solum longae pretium virtutis habebis:</TextUnit>
    <TextUnit id="953" loc="2.259">Accipient alios, facient te bella nocentem.</TextUnit>
    <TextUnit id="954" loc="2.260">Ne tantum, o superi, liceat feralibus armis,</TextUnit>
    <TextUnit id="955" loc="2.261">Has etiam movisse manus: nec pila lacertis</TextUnit>
    <TextUnit id="956" loc="2.262">Missa tuis caeca telorum in nube ferantur:</TextUnit>
    <TextUnit id="957" loc="2.263">Nec tanta in casum virtus eat. Ingeret omnis</TextUnit>
    <TextUnit id="958" loc="2.264">Se belli fortuna tibi. Quis nolet in isto</TextUnit>
    <TextUnit id="959" loc="2.265">Ense mori, quamvis alieno vulnere labens,</TextUnit>
    <TextUnit id="960" loc="2.266">Et scelus esse tuum?  Melius tranquilla sine armis</TextUnit>
    <TextUnit id="961" loc="2.267">Otia solus ages, sicut coelestia semper</TextUnit>
    <TextUnit id="962" loc="2.268">Inconcussa suo volvuntur sidera lapsu.</TextUnit>
    <TextUnit id="963" loc="2.269">Fulminibus propior terrae succenditur aer,</TextUnit>
    <TextUnit id="964" loc="2.270">Imaque telluris ventos tractusque coruscos</TextUnit>
    <TextUnit id="965" loc="2.271">Flammarum accipiunt: nubes excedit Olympus</TextUnit>
    <TextUnit id="966" loc="2.272">Lege deum. Minimas rerum    discordia turbat:</TextUnit>
    <TextUnit id="967" loc="2.273">Pacem summa tenent. Quam laete Caesaris aures</TextUnit>
    <TextUnit id="968" loc="2.274">Accipient, tantum venisse in proelia civem!</TextUnit>
    <TextUnit id="969" loc="2.275">Nam praelata suis numquam diversa dolebit</TextUnit>
    <TextUnit id="970" loc="2.276">Castra ducis Magni. Nimium placet ipse, Catoni</TextUnit>
    <TextUnit id="971" loc="2.277">Si bellum civile placet. Pars magna senatus</TextUnit>
    <TextUnit id="972" loc="2.278">Et duce privato gesturus proelia consul</TextUnit>
    <TextUnit id="973" loc="2.279">Sollicitant, proceresque alii: quibus adde Catonem</TextUnit>
    <TextUnit id="974" loc="2.280">Sub iuga Pompeii, tote iam liber in orbe</TextUnit>
    <TextUnit id="975" loc="2.281">Solus Caesar erit. Quodsi pro legibus arma</TextUnit>
    <TextUnit id="976" loc="2.282">Ferre iuvat patriis, libertatemque tueri:</TextUnit>
    <TextUnit id="977" loc="2.283">Nunc neque Pompeii Brutum nec Caesaris hostem,</TextUnit>
    <TextUnit id="978" loc="2.284">Post bellum victoris habes. Sic fatur. At illi</TextUnit>
    <TextUnit id="979" loc="2.285">Arcano sacras reddit Cato pectore voces:</TextUnit>
    <TextUnit id="980" loc="2.286">Summum, Brute, nefas civilia bella fatemur:</TextUnit>
    <TextUnit id="981" loc="2.287">Sed quo fata trahunt, virtus secura sequetur.</TextUnit>
    <TextUnit id="982" loc="2.288">Crimen erit superis, et me fecisse nocentem.</TextUnit>
    <TextUnit id="983" loc="2.289">Sidera quis mundumque valet spectare cadentem,</TextUnit>
    <TextUnit id="984" loc="2.290">Expers ipse metus? quis, cum ruat arduus aether,</TextUnit>
    <TextUnit id="985" loc="2.291">Terra labet, mixto coeuntis pondere mundi,</TextUnit>
    <TextUnit id="986" loc="2.292">Compressas tenuisse manus   Gentesne furorem</TextUnit>
    <TextUnit id="987" loc="2.293">Hesperium ignotae Romanaque bella sequentur,</TextUnit>
    <TextUnit id="988" loc="2.294">Deductique fretis alio sub sidere reges;</TextUnit>
    <TextUnit id="989" loc="2.295">Otia solus agam? Procul hunc arcete furorem,</TextUnit>
    <TextUnit id="990" loc="2.296">O superi, motura Dahas ut clade Getasque,</TextUnit>
    <TextUnit id="991" loc="2.297">Securo me, Roma cadat. Ceu morte parentem</TextUnit>
    <TextUnit id="992" loc="2.298">Natorum orbatum, longum producere funus</TextUnit>
    <TextUnit id="993" loc="2.299">Ad tumulum iubet ipse dolor: iuvat ignibus atris</TextUnit>
    <TextUnit id="994" loc="2.300">Inseruisse manus, constructoque aggere busti</TextUnit>
    <TextUnit id="995" loc="2.301">Ipsum atras tenuisse faces: non ante revellar,</TextUnit>
    <TextUnit id="996" loc="2.302">Exanimem quam te complectar, Roma, tuumque</TextUnit>
    <TextUnit id="997" loc="2.303">Nomen, libertas, et inanem prosequar umbram.</TextUnit>
    <TextUnit id="998" loc="2.304">Sic eat: immites Romana piacula divi</TextUnit>
    <TextUnit id="999" loc="2.305">Plena ferant: nullo fraudemus sanguine bellum.</TextUnit>
    <TextUnit id="1000" loc="2.306">O utinam coelique deis erebique liceret</TextUnit>
    <TextUnit id="1001" loc="2.307">Hoc caput in cunctas damnatum exponere poenas!</TextUnit>
    <TextUnit id="1002" loc="2.308">Devotum hostiles Decium pressere catervae:</TextUnit>
    <TextUnit id="1003" loc="2.309">Me geminae figant acies, me barbara telis</TextUnit>
    <TextUnit id="1004" loc="2.310">Rheni turba petat: cunctis ego pervius hastis</TextUnit>
    <TextUnit id="1005" loc="2.311">Excipiam medius totius vulnera belli.</TextUnit>
    <TextUnit id="1006" loc="2.312">Hic redimat sanguis populos: hac caede luatur,</TextUnit>
    <TextUnit id="1007" loc="2.313">Quidquid Romani meruerunt pendere mores.</TextUnit>
    <TextUnit id="1008" loc="2.314">Ad iuga cur faciles populi, cur saeva volentes</TextUnit>
    <TextUnit id="1009" loc="2.315">Regna pati pereunt?   Me solum invadite ferro,</TextUnit>
    <TextUnit id="1010" loc="2.316">Me frustra leges et inania iura tuentem:</TextUnit>
    <TextUnit id="1011" loc="2.317">Hic dabit, hic pacem iugulus, finemque laborum</TextUnit>
    <TextUnit id="1012" loc="2.318">Gentibus Hesperiis: post me regnare volenti</TextUnit>
    <TextUnit id="1013" loc="2.319">Non opus est bello. Quin publica signa ducemque</TextUnit>
    <TextUnit id="1014" loc="2.320">Pompeium sequimur? Nec, si fortuna favebit,</TextUnit>
    <TextUnit id="1015" loc="2.321">Hunc quoque totius sibi ius promittere mundi</TextUnit>
    <TextUnit id="1016" loc="2.322">Non bene compertum est. Ideo me milite vincat,</TextUnit>
    <TextUnit id="1017" loc="2.323">Ne sibi se vicisse putet. Sic fatur, et acres</TextUnit>
    <TextUnit id="1018" loc="2.324">Irarum movit stimulos, iuvenisque calorem</TextUnit>
    <TextUnit id="1019" loc="2.325">Excitat in nimios belli civilis amores.</TextUnit>
    <TextUnit id="1020" loc="2.326">Interea, Phoebo gelidas pellente tenebras,</TextUnit>
    <TextUnit id="1021" loc="2.327">Pulsatae sonuere fores: quas sancta relicto</TextUnit>
    <TextUnit id="1022" loc="2.328">Hortensi moerens irrupit Marcia busto:</TextUnit>
    <TextUnit id="1023" loc="2.329">Quondam virgo toris melioris iuncta mariti:</TextUnit>
    <TextUnit id="1024" loc="2.330">Mox, ubi, connubii pretium mercesque, soluta est</TextUnit>
    <TextUnit id="1025" loc="2.331">Tertia iam soboles, alios fecunda penates</TextUnit>
    <TextUnit id="1026" loc="2.332">Impletura datur, geminas ex sanguine matris</TextUnit>
    <TextUnit id="1027" loc="2.333">Permixtura domos. Sed postquam condidit urna</TextUnit>
    <TextUnit id="1028" loc="2.334">Supremos cineres, miserando concita vultu,</TextUnit>
    <TextUnit id="1029" loc="2.335">Effusas laniata comas, concussaque pectus</TextUnit>
    <TextUnit id="1030" loc="2.336">Verberibus crebris, cineresque ingesta sepulcri,</TextUnit>
    <TextUnit id="1031" loc="2.337">Non aliter placitura viro, sic moesta profatur:</TextUnit>
    <TextUnit id="1032" loc="2.338">Dum sanguis inerat, dum vis materna, peregi</TextUnit>
    <TextUnit id="1033" loc="2.339">Iussa, Cato, et geminos excepi foeta maritos.</TextUnit>
    <TextUnit id="1034" loc="2.340">Visceribus lassis, partuque exhausta, revertor</TextUnit>
    <TextUnit id="1035" loc="2.341">Iam nulli tradenda viro. Da foedera prisci</TextUnit>
    <TextUnit id="1036" loc="2.342">Illibata tori: da tantum nomen inane</TextUnit>
    <TextUnit id="1037" loc="2.343">Connubii: liceat tumulo scripsisse, CATONIS</TextUnit>
    <TextUnit id="1038" loc="2.344">MARCIA; nec dubium longo quaeratur in aevo,</TextUnit>
    <TextUnit id="1039" loc="2.345">Mutarim primas expulsa, an tradita, taedas.</TextUnit>
    <TextUnit id="1040" loc="2.346">Non me laetorum comitem rebusque secundis</TextUnit>
    <TextUnit id="1041" loc="2.347">Accipis: in curas venio partemque laborum.</TextUnit>
    <TextUnit id="1042" loc="2.348">Da mihi castra sequi.  Cur tuta in pace relinquar,</TextUnit>
    <TextUnit id="1043" loc="2.349">Et sit civili propior Cornelia bello?</TextUnit>
    <TextUnit id="1044" loc="2.350">Hae flexere virum voces, et, tempora quanquam</TextUnit>
    <TextUnit id="1045" loc="2.351">Sint aliena toris, iam fato in bella vocante,</TextUnit>
    <TextUnit id="1046" loc="2.352">Foedera sola tamen, vanaque carentia pompa</TextUnit>
    <TextUnit id="1047" loc="2.353">Iura placent, sacrisque deos admittere testes.</TextUnit>
    <TextUnit id="1048" loc="2.354">Festa coronato non pendent limine serta;</TextUnit>
    <TextUnit id="1049" loc="2.355">Infulaque in geminos discurrit candida postes,</TextUnit>
    <TextUnit id="1050" loc="2.356">Legitimaeque faces, gradibusque adclivis eburnis</TextUnit>
    <TextUnit id="1051" loc="2.357">Stat torus, et picto vestes discriminat auro:</TextUnit>
    <TextUnit id="1052" loc="2.358">Turritaque premens frontem matrona corona</TextUnit>
    <TextUnit id="1053" loc="2.359">Translata vetuit contingere limina planta.</TextUnit>
    <TextUnit id="1054" loc="2.360">Non, timidum nuptae leviter tectura pudorem,</TextUnit>
    <TextUnit id="1055" loc="2.361">Lutea demissos velarunt flammea vultus:</TextUnit>
    <TextUnit id="1056" loc="2.362">Balteus haud fluxos gemmis adstrinxit amictus,</TextUnit>
    <TextUnit id="1057" loc="2.363">Colla monile decens, humerisque haerentia primis</TextUnit>
    <TextUnit id="1058" loc="2.364">Suppara nudatos cingunt angusta lacertos.</TextUnit>
    <TextUnit id="1059" loc="2.365">Sic, ut erat, moesti servat lugubria cultus,</TextUnit>
    <TextUnit id="1060" loc="2.366">Quoque modo natos, hoc est amplexa maritum.</TextUnit>
    <TextUnit id="1061" loc="2.367">Obsita funerea celatur purpura lana;</TextUnit>
    <TextUnit id="1062" loc="2.368">Non soliti lusere sales: nec more Sabino</TextUnit>
    <TextUnit id="1063" loc="2.369">Excepit tristis convicia festa maritus.</TextUnit>
    <TextUnit id="1064" loc="2.370">Pignora nulla domus, nulli coiere propinqui.</TextUnit>
    <TextUnit id="1065" loc="2.371">Iunguntur taciti, contentique auspice Bruto.</TextUnit>
    <TextUnit id="1066" loc="2.372">Ille nec horrificam sancto dimovit ab ore</TextUnit>
    <TextUnit id="1067" loc="2.373">Caesariem, duroque admisit gaudia vultu. -</TextUnit>
    <TextUnit id="1068" loc="2.374">Ut primum tolli feralia viderat arma,</TextUnit>
    <TextUnit id="1069" loc="2.375">Intonsos rigidam in frontem descendere canos</TextUnit>
    <TextUnit id="1070" loc="2.376">Passus erat, moestamque genis increscere barbam.</TextUnit>
    <TextUnit id="1071" loc="2.377">Uni quippe vacat studiisque odiisque carenti,</TextUnit>
    <TextUnit id="1072" loc="2.378">Humanum lugere genus. -   Nec foedera prisci</TextUnit>
    <TextUnit id="1073" loc="2.379">Sunt tentata tori: iusto quoque robur amori</TextUnit>
    <TextUnit id="1074" loc="2.380">Restitit. Hi mores, haec duri immota Catonis</TextUnit>
    <TextUnit id="1075" loc="2.381">Secta fuit: servare modum, finemque tenere,</TextUnit>
    <TextUnit id="1076" loc="2.382">Naturamque sequi, patriaeque impendere vitam;</TextUnit>
    <TextUnit id="1077" loc="2.383">Nec sibi, sed toti genitum se credere mundo.</TextUnit>
    <TextUnit id="1078" loc="2.384">Huic epulae, vicisse famem: magnique penates,</TextUnit>
    <TextUnit id="1079" loc="2.385">Submovisse hiemem tecto: pretiosaque vestis,</TextUnit>
    <TextUnit id="1080" loc="2.386">Hirtam membra super Romani more Quiritis</TextUnit>
    <TextUnit id="1081" loc="2.387">Induxisse togam: Venerisque huic maximus usus,</TextUnit>
    <TextUnit id="1082" loc="2.388">Progenies; Urbi pater est, Urbique maritus:</TextUnit>
    <TextUnit id="1083" loc="2.389">Iustitiae cultor, rigidi servator honesti:</TextUnit>
    <TextUnit id="1084" loc="2.390">In commune bonus: nullosque Catonis in actus</TextUnit>
    <TextUnit id="1085" loc="2.391">Subrepsit partemque tulit sibi nata voluptas.</TextUnit>
    <TextUnit id="1086" loc="2.392">Interea trepido discedens agmine Magnus</TextUnit>
    <TextUnit id="1087" loc="2.393">Moenia Dardanii tenuit Campana coloni.</TextUnit>
    <TextUnit id="1088" loc="2.394">Haec placuit belli sedes, hinc summa moventi</TextUnit>
    <TextUnit id="1089" loc="2.395">Hostis in occursum sparsas extendere partes,</TextUnit>
    <TextUnit id="1090" loc="2.396">Umbrosis mediam qua collibus Apenninus</TextUnit>
    <TextUnit id="1091" loc="2.397">Erigit Italiam, nullo qua vertice tellus</TextUnit>
    <TextUnit id="1092" loc="2.398">Altius intumuit, propiusve accessit Olympo.</TextUnit>
    <TextUnit id="1093" loc="2.399">Mons inter geminas medius se porrigit undas</TextUnit>
    <TextUnit id="1094" loc="2.400">Inferni superique maris: collesque coercent</TextUnit>
    <TextUnit id="1095" loc="2.401">Hinc Tyrrhena vado frangentes aequora Pisae,</TextUnit>
    <TextUnit id="1096" loc="2.402">Illinc Dalmaticis obnoxia fluctibus Ancon.</TextUnit>
    <TextUnit id="1097" loc="2.403">Fontibus hic vastis immensos concipit amnes,</TextUnit>
    <TextUnit id="1098" loc="2.404">Fluminaque in gemini spargit divortia ponti.</TextUnit>
    <TextUnit id="1099" loc="2.405">In laevum cecidere latus veloxque Metaurus,</TextUnit>
    <TextUnit id="1100" loc="2.406">Crustumiumque rapax, et iunctus Sapis Isauro,</TextUnit>
    <TextUnit id="1101" loc="2.407">Senaque, et Adriacas qui verberat Aufidus undas:</TextUnit>
    <TextUnit id="1102" loc="2.408">Quoque magis nullum tellus  se solvit in amnem,</TextUnit>
    <TextUnit id="1103" loc="2.409">Eridanus fractas devolvit in aequora silvas</TextUnit>
    <TextUnit id="1104" loc="2.410">Hesperiamque exhaurit aquis. Hunc fabula primum</TextUnit>
    <TextUnit id="1105" loc="2.411">Populea fluvium  ripas umbrasse corona:</TextUnit>
    <TextUnit id="1106" loc="2.412">Cumque, diem pronum transverso limite ducens,</TextUnit>
    <TextUnit id="1107" loc="2.413">Succendit Phaethon flagrantibus aethera loris,</TextUnit>
    <TextUnit id="1108" loc="2.414">Gurgitibus raptis penitus tellure perusta,</TextUnit>
    <TextUnit id="1109" loc="2.415">Hunc habuisse pares Phoebeis ignibus undas.</TextUnit>
    <TextUnit id="1110" loc="2.416">Non minor hic Nilo, si non per plana iacentis</TextUnit>
    <TextUnit id="1111" loc="2.417">Aegypti Libycas Nilus stagnaret arenas.</TextUnit>
    <TextUnit id="1112" loc="2.418">Nec minor hic Istro, nisi quod, dum permeat orbem</TextUnit>
    <TextUnit id="1113" loc="2.419">Ister, casuros in quaelibet aequora fontes</TextUnit>
    <TextUnit id="1114" loc="2.420">Accipit, et Scythicas exit non solus in undas.</TextUnit>
    <TextUnit id="1115" loc="2.421">Dexteriora petens montis declivia Tibrim</TextUnit>
    <TextUnit id="1116" loc="2.422">Unda facit, Rutubamque cavum. Delabitur inde</TextUnit>
    <TextUnit id="1117" loc="2.423">Vulturnusque celer, nocturnaeque editor aurae</TextUnit>
    <TextUnit id="1118" loc="2.424">Sarnus, et umbrosae Liris per regna Maricae</TextUnit>
    <TextUnit id="1119" loc="2.425">Vestinis impulsus aquis, radensque Salerni</TextUnit>
    <TextUnit id="1120" loc="2.426">Culta Siler, nullasque vado qui Macra moratus</TextUnit>
    <TextUnit id="1121" loc="2.427">Alnos, vicinae percurrit in aequora Lunae.</TextUnit>
    <TextUnit id="1122" loc="2.428">Longior educto qua surgit in aera dorso,</TextUnit>
    <TextUnit id="1123" loc="2.429">Gallica rura videt, devexasque aspicit Alpes.</TextUnit>
    <TextUnit id="1124" loc="2.430">Tunc Umbris Marsisque ferax, domitusque Sabelle</TextUnit>
    <TextUnit id="1125" loc="2.431">Vomere, piniferis amplexus rupibus omnes</TextUnit>
    <TextUnit id="1126" loc="2.432">Indigenas Latii populos, non deserit ante</TextUnit>
    <TextUnit id="1127" loc="2.433">Hesperiam, quam cum Scyllaeis clauditur undis,</TextUnit>
    <TextUnit id="1128" loc="2.434">Extenditque suas in templa Lacinia rupes;</TextUnit>
    <TextUnit id="1129" loc="2.435">Longior Italia, donec confinia pontus</TextUnit>
    <TextUnit id="1130" loc="2.436">Solveret incumbens, terrasque repelleret aequor.</TextUnit>
    <TextUnit id="1131" loc="2.437">At postquam gemino tellus elisa profundo est,</TextUnit>
    <TextUnit id="1132" loc="2.438">Extremi colles Siculo cessere Peloro.</TextUnit>
    <TextUnit id="1133" loc="2.439">Caesar, in arma furens, nulla, nisi sanguine fuso,</TextUnit>
    <TextUnit id="1134" loc="2.440">Gaudet habere vias, quod non terat hoste vacantes</TextUnit>
    <TextUnit id="1135" loc="2.441">Hesperiae fines, vacuosque irrumpat in agros,</TextUnit>
    <TextUnit id="1136" loc="2.442">Atque ipsum non perdat iter, consertaque bellis</TextUnit>
    <TextUnit id="1137" loc="2.443">Bella gerat. Non tam portas intrare patentes,</TextUnit>
    <TextUnit id="1138" loc="2.444">Quam fregisse, iuvat: nec tam patiente colono</TextUnit>
    <TextUnit id="1139" loc="2.445">Arva premi, quam si ferro populetur et igni.</TextUnit>
    <TextUnit id="1140" loc="2.446">Concessa pudet ire via, civemque videri.</TextUnit>
    <TextUnit id="1141" loc="2.447">Tunc urbes Latii dubiae, varioque favore</TextUnit>
    <TextUnit id="1142" loc="2.448">Ancipites, quamquam primo terrore ruentis</TextUnit>
    <TextUnit id="1143" loc="2.449">Cessurae belli, denso tamen aggere firmant</TextUnit>
    <TextUnit id="1144" loc="2.450">Moenia, et abrupto circumdant undique vallo:</TextUnit>
    <TextUnit id="1145" loc="2.451">Saxorumque orbes, et quae super eminus hostem</TextUnit>
    <TextUnit id="1146" loc="2.452">Tela petant, altis murorum turribus aptant.</TextUnit>
    <TextUnit id="1147" loc="2.453">Pronior in Magnum populus, pugnatque minaci</TextUnit>
    <TextUnit id="1148" loc="2.454">Cum terrore fides: ut, cum mare possidet Auster</TextUnit>
    <TextUnit id="1149" loc="2.455">Flatibus horrisonis, hunc aequora tota sequuntur:</TextUnit>
    <TextUnit id="1150" loc="2.456">Si rursus tellus, pulsu laxata tridentis</TextUnit>
    <TextUnit id="1151" loc="2.457">Aeolii, tumidis immittat fluctibus Eurum,</TextUnit>
    <TextUnit id="1152" loc="2.458">Quamvis icta novo, ventum tenuere priorem</TextUnit>
    <TextUnit id="1153" loc="2.459">Aequora, nubiferoque polus cum cesserit Euro,</TextUnit>
    <TextUnit id="1154" loc="2.460">Vindicat unda Notum. Facilis sed vertere mentes</TextUnit>
    <TextUnit id="1155" loc="2.461">Terror erat, dubiamque fidem fortuna ferebat.</TextUnit>
    <TextUnit id="1156" loc="2.462">Gens Hetrusca fuga trepidi nudata Libonis,</TextUnit>
    <TextUnit id="1157" loc="2.463">Iusque sui pulso iam perdidit Umbria Thermo.</TextUnit>
    <TextUnit id="1158" loc="2.464">Nec gerit auspiciis civilia bella paternis</TextUnit>
    <TextUnit id="1159" loc="2.465">Caesaris audito conversus nomine Sulla.</TextUnit>
    <TextUnit id="1160" loc="2.466">Varus, ut admotae pulsarunt Auximon alae,</TextUnit>
    <TextUnit id="1161" loc="2.467">Per diversa ruens neglecto moenia tergo,</TextUnit>
    <TextUnit id="1162" loc="2.468">Qua silvae, qua saxa, fugit. Depellitur arce</TextUnit>
    <TextUnit id="1163" loc="2.469">Lentulus Asculea. Victor cedentibus instat,</TextUnit>
    <TextUnit id="1164" loc="2.470">Divertitque acies: solusque ex agmine tanto</TextUnit>
    <TextUnit id="1165" loc="2.471">Dux fugit, et nullas ducentia signa cohortes.</TextUnit>
    <TextUnit id="1166" loc="2.472">Tu quoque commissae nudatam deseris arcem,</TextUnit>
    <TextUnit id="1167" loc="2.473">Scipio, Nuceriae: quamquam firmissima pubes</TextUnit>
    <TextUnit id="1168" loc="2.474">His sedeat castris, iampridem Caesaris armis</TextUnit>
    <TextUnit id="1169" loc="2.475">Parthorum seducta metu: qua Gallica damna</TextUnit>
    <TextUnit id="1170" loc="2.476">Supplevit Magnus, dumque ipse ad bella vocaret,</TextUnit>
    <TextUnit id="1171" loc="2.477">Donavit socero Romani sanguinis usum.</TextUnit>
    <TextUnit id="1172" loc="2.478">At te Corfini validis circumdata muris</TextUnit>
    <TextUnit id="1173" loc="2.479">Tecta tenent, pugnax Domiti: tua classica servat</TextUnit>
    <TextUnit id="1174" loc="2.480">Oppositus quondam polluto tiro Miloni.</TextUnit>
    <TextUnit id="1175" loc="2.481">Ut procul immensam campo consurgere nubem,</TextUnit>
    <TextUnit id="1176" loc="2.482">Ardentesque acies percussis sole corusco</TextUnit>
    <TextUnit id="1177" loc="2.483">Conspexit telis, Socii, decurrite, dixit,</TextUnit>
    <TextUnit id="1178" loc="2.484">fluminis ad ripas, undaeque immergite pontem:</TextUnit>
    <TextUnit id="1179" loc="2.485">Et tu montanis totus nunc fontibus exi,</TextUnit>
    <TextUnit id="1180" loc="2.486">Atque omnes trahe, gurges, aquas ut spumeus alnos,</TextUnit>
    <TextUnit id="1181" loc="2.487">Discussa compage, feras. Hoc limite bellum</TextUnit>
    <TextUnit id="1182" loc="2.488">Haereat, hac hostis lentus terat otia ripa.</TextUnit>
    <TextUnit id="1183" loc="2.489">Praecipitem cohibete ducem: victoria nobis</TextUnit>
    <TextUnit id="1184" loc="2.490">Hic primum stans Caesar erit. Nec plura locatus,</TextUnit>
    <TextUnit id="1185" loc="2.491">Devolvit rapidum nequidquam moenibus agmen.</TextUnit>
    <TextUnit id="1186" loc="2.492">Nam prior e campis ut conspicit, amne soluto,</TextUnit>
    <TextUnit id="1187" loc="2.493">Rumpi Caesar iter, calida prolatus ab ira:</TextUnit>
    <TextUnit id="1188" loc="2.494">Non satis est, muris latebras quaesisse pavori?</TextUnit>
    <TextUnit id="1189" loc="2.495">Obstruitis campos, fluviisque arcere paratis,</TextUnit>
    <TextUnit id="1190" loc="2.496">Ignavi?  Non, si tumido me gurgite Ganges</TextUnit>
    <TextUnit id="1191" loc="2.497">Submoveat, stabit iam flumine Caesar in ullo,</TextUnit>
    <TextUnit id="1192" loc="2.498">Post Rubiconis aquas. Equitum properate catervae:</TextUnit>
    <TextUnit id="1193" loc="2.499">Ite simul pedites: ruiturum adscendite pontem.</TextUnit>
    <TextUnit id="1194" loc="2.500">Haec ubi dicta, levis totas accepit habenas</TextUnit>
    <TextUnit id="1195" loc="2.501">In campum sonipes: crebroque simillima nimbo</TextUnit>
    <TextUnit id="1196" loc="2.502">Trans ripam validi torserunt tela lacerti.</TextUnit>
    <TextUnit id="1197" loc="2.503">Ingreditur pulsa fluvium statione vacantem</TextUnit>
    <TextUnit id="1198" loc="2.504">Caesar, et ad tutas hostis compellitur arces.</TextUnit>
    <TextUnit id="1199" loc="2.505">Et iam moturas ingentia pondera turres</TextUnit>
    <TextUnit id="1200" loc="2.506">Erigit, et mediis subrepsit vinea muris:</TextUnit>
    <TextUnit id="1201" loc="2.507">Ecce, nefas belli, reseratis agmina portis</TextUnit>
    <TextUnit id="1202" loc="2.508">Captivum traxere ducem, civisque superbi</TextUnit>
    <TextUnit id="1203" loc="2.509">Constitit ante pedes. Vultu tamen alta minaci</TextUnit>
    <TextUnit id="1204" loc="2.510">Nobilitas recta ferrum cervice poposcit.</TextUnit>
    <TextUnit id="1205" loc="2.511">Scit Caesar poenamque peti, veniamque timeri.</TextUnit>
    <TextUnit id="1206" loc="2.512">Vive, licet nolis, et nostro munere, dixit,</TextUnit>
    <TextUnit id="1207" loc="2.513">Cerne diem.  Victis iam spes bona partibus esto,</TextUnit>
    <TextUnit id="1208" loc="2.514">Exemplumque mei: vel, si libet, arma retenta;</TextUnit>
    <TextUnit id="1209" loc="2.515">Et nihil hac venia, si viceris ipse, paciscor.</TextUnit>
    <TextUnit id="1210" loc="2.516">Fatur, et adstrictis laxari vincula palmis</TextUnit>
    <TextUnit id="1211" loc="2.517">Imperat. Heu quanto melius vel caede peracta</TextUnit>
    <TextUnit id="1212" loc="2.518">Parcere Romano potuit fortuna pudori;</TextUnit>
    <TextUnit id="1213" loc="2.519">Poenarum extremum cui fit, quod castra secutus</TextUnit>
    <TextUnit id="1214" loc="2.520">Sit patriae Magnumque ducem totumque senatum,</TextUnit>
    <TextUnit id="1215" loc="2.521">Ignosci. Premit ille graves interritus iras,</TextUnit>
    <TextUnit id="1216" loc="2.522">Et secum: Romamne petes, pacisque recessus,</TextUnit>
    <TextUnit id="1217" loc="2.523">Degener?   In medios belli non ire furores,</TextUnit>
    <TextUnit id="1218" loc="2.524">Iamdudum moriture, paras?    Rue certus, et omnes</TextUnit>
    <TextUnit id="1219" loc="2.525">Lucis rumpe moras, et Caesaris effuge munus.</TextUnit>
    <TextUnit id="1220" loc="2.526">Nescius interea capti ducis, arma parabat</TextUnit>
    <TextUnit id="1221" loc="2.527">Magnus, ut immixto firmaret robore partes.</TextUnit>
    <TextUnit id="1222" loc="2.528">Iamque secuturo iussurus classica Phoebo,</TextUnit>
    <TextUnit id="1223" loc="2.529">Tentandasque ratus moturi militis iras,</TextUnit>
    <TextUnit id="1224" loc="2.530">Adloquitur tacitas veneranda voce cohortes:</TextUnit>
    <TextUnit id="1225" loc="2.531">O scelerum ultores, melioraque signa secuti,</TextUnit>
    <TextUnit id="1226" loc="2.532">O vere Romana manus, quibus arma senatus</TextUnit>
    <TextUnit id="1227" loc="2.533">Non privata dedit, voti deposcite pugnam.</TextUnit>
    <TextUnit id="1228" loc="2.534">Ardent Hesperii saevis populatibus agri:</TextUnit>
    <TextUnit id="1229" loc="2.535">Gallica per gelidas rabies effunditur Alpes:</TextUnit>
    <TextUnit id="1230" loc="2.536">Iam tetigit sanguis pollutos Caesaris enses.</TextUnit>
    <TextUnit id="1231" loc="2.537">Di melius, belli tulimus quod damna priores.</TextUnit>
    <TextUnit id="1232" loc="2.538">Coeperit inde nefas. Iamiam, me praeside, Roma</TextUnit>
    <TextUnit id="1233" loc="2.539">Supplicium poenamque  petat. Neque enim ista vocari</TextUnit>
    <TextUnit id="1234" loc="2.540">Proelia iusta decet, patriae sed vindicis iram.</TextUnit>
    <TextUnit id="1235" loc="2.541">Nec magis hoc bellum  est, quam cum Catilina paravit</TextUnit>
    <TextUnit id="1236" loc="2.542">Arsuras in tecta faces, sociusque furoris</TextUnit>
    <TextUnit id="1237" loc="2.543">Lentulus, exsertique manus vesana Cethegi.</TextUnit>
    <TextUnit id="1238" loc="2.544">O rabies miseranda ducis!  Cum fata Camillis</TextUnit>
    <TextUnit id="1239" loc="2.545">Te, Caesar, magnisque velint miscere Metellis,</TextUnit>
    <TextUnit id="1240" loc="2.546">Ad Cinnas Mariosque veni. Sternere profecto,</TextUnit>
    <TextUnit id="1241" loc="2.547">Ut Catulo iacuit Lepidus, nostrasque secures</TextUnit>
    <TextUnit id="1242" loc="2.548">Passus,   Sicanio tegitur qui Carbo sepulcro,</TextUnit>
    <TextUnit id="1243" loc="2.549">Quique feros movit Sertorius exsul Iberos.</TextUnit>
    <TextUnit id="1244" loc="2.550">Quamquam, si qua fides, his te quoque iungere, Caesar,</TextUnit>
    <TextUnit id="1245" loc="2.551">Invideo, nostrasque manus    quod Roma furenti</TextUnit>
    <TextUnit id="1246" loc="2.552">Opposuit. Parthorum utinam post praelia sospes,</TextUnit>
    <TextUnit id="1247" loc="2.553">Et Scythicis Crassus victor remeasset ab oris,</TextUnit>
    <TextUnit id="1248" loc="2.554">Ut simili caussa caderes, qua Spartacus hostis.</TextUnit>
    <TextUnit id="1249" loc="2.555">Te quoque si superi titulis accedere nostris</TextUnit>
    <TextUnit id="1250" loc="2.556">Iusserunt, valet in torquendo dextera pilo:</TextUnit>
    <TextUnit id="1251" loc="2.557">Peridus haec iterum  circum praecordia sanguis</TextUnit>
    <TextUnit id="1252" loc="2.558">Incaluit: disces non esse ad bella fugaces,</TextUnit>
    <TextUnit id="1253" loc="2.559">Qui pacem potuere pati. Licet ille solutum</TextUnit>
    <TextUnit id="1254" loc="2.560">Defectumque vocet, ne vos mea terreat aetas.</TextUnit>
    <TextUnit id="1255" loc="2.561">Dux sit in his castris senior, dum miles in illis.</TextUnit>
    <TextUnit id="1256" loc="2.562">Quo potuit civem populus perducere liber,</TextUnit>
    <TextUnit id="1257" loc="2.563">Adscendi, supraque nihil, nisi regna, reliqui.</TextUnit>
    <TextUnit id="1258" loc="2.564">Non privata cupit, Romana quisquis in urbe</TextUnit>
    <TextUnit id="1259" loc="2.565">Pompeium transire parat. Hinc consul uterque,</TextUnit>
    <TextUnit id="1260" loc="2.566">Hinc acies statura ducum est. Caesarne senatus</TextUnit>
    <TextUnit id="1261" loc="2.567">Victor erit?  Non tam caeco trahis omnia cursu,</TextUnit>
    <TextUnit id="1262" loc="2.568">Teque nihil, Fortuna, pudet. Multisne rebellis</TextUnit>
    <TextUnit id="1263" loc="2.569">Gallia iam lustris aetasque impensa labori</TextUnit>
    <TextUnit id="1264" loc="2.570">Dant animos?   Rheni gelidis quod fugit ab undis,</TextUnit>
    <TextUnit id="1265" loc="2.571">Oceanumque vocans incerti stagna profundi,</TextUnit>
    <TextUnit id="1266" loc="2.572">Territa quaesitis ostendit terga Britannis?</TextUnit>
    <TextUnit id="1267" loc="2.573">An vanae tumuere minae, quod fama furoris</TextUnit>
    <TextUnit id="1268" loc="2.574">Expulit armatam patriis e sedibus Urbem?</TextUnit>
    <TextUnit id="1269" loc="2.575">Heu demens, non te fugiunt, me cuncta sequuntur:</TextUnit>
    <TextUnit id="1270" loc="2.576">Qui cum signa tuli toto fulgentia ponto,</TextUnit>
    <TextUnit id="1271" loc="2.577">Ante bis exactum quam Cynthia conderet orbem,</TextUnit>
    <TextUnit id="1272" loc="2.578">Omne fretum metuens pelagi pirata reliquit,</TextUnit>
    <TextUnit id="1273" loc="2.579">Angustaque domum terrarum in sede poposcit.</TextUnit>
    <TextUnit id="1274" loc="2.580">Idem ego per Sythici profugum divortia Ponti</TextUnit>
    <TextUnit id="1275" loc="2.581">Indomitum regem, Romanaque fata morantem,</TextUnit>
    <TextUnit id="1276" loc="2.582">Ad mortem, Sulla felicior, ire coegi.</TextUnit>
    <TextUnit id="1277" loc="2.583">Pars mundi mihi nulla vacat: sed tota tenetur</TextUnit>
    <TextUnit id="1278" loc="2.584">Terra meis, quocumque iacet sub sole, tropaeis.</TextUnit>
    <TextUnit id="1279" loc="2.585">Hinc me victorem geldas ad Phasidos undas</TextUnit>
    <TextUnit id="1280" loc="2.586">Arctos habet: calida medius mihi cognitus axis</TextUnit>
    <TextUnit id="1281" loc="2.587">Aegypto, atque umbras nusquam flectente Syene.</TextUnit>
    <TextUnit id="1282" loc="2.588">Occasus mea iura timent, Tethynque fugacem</TextUnit>
    <TextUnit id="1283" loc="2.589">Qui ferit Hesperius post omnia flumina Baetis.</TextUnit>
    <TextUnit id="1284" loc="2.590">Me domitus cognovit Arabs, me Marte feroces</TextUnit>
    <TextUnit id="1285" loc="2.591">Heniochi, notique erepto vellere Colchi.</TextUnit>
    <TextUnit id="1286" loc="2.592">Cappadoces mea signa timent: et dedita sacris</TextUnit>
    <TextUnit id="1287" loc="2.593">Incerti Iudaea dei, mollisque Sophene.</TextUnit>
    <TextUnit id="1288" loc="2.594">Armenios, Cilicasque feros, Taurosque subegi.</TextUnit>
    <TextUnit id="1289" loc="2.595">Quod socero bellum, praeter civile, reliqui?</TextUnit>
    <TextUnit id="1290" loc="2.596">Verba ducis nullo partes clamore sequuntur,</TextUnit>
    <TextUnit id="1291" loc="2.597">Nec matura petunt promissae classica pugnae.</TextUnit>
    <TextUnit id="1292" loc="2.598">Sensit et ipse metum Magnus; placuitque referri</TextUnit>
    <TextUnit id="1293" loc="2.599">Signa, nec in tantae discrimina mittere pugnae</TextUnit>
    <TextUnit id="1294" loc="2.600">Iam victum fama non visi Caesaris agmen.</TextUnit>
    <TextUnit id="1295" loc="2.601">Pulsus ut armentis primo certamine taurus</TextUnit>
    <TextUnit id="1296" loc="2.602">Silvarum secreta petit, vacuosque per agros</TextUnit>
    <TextUnit id="1297" loc="2.603">Exsul in adversis explorat cornua truncis;</TextUnit>
    <TextUnit id="1298" loc="2.604">Nec redit in pastus, nisi cum cervice recepta</TextUnit>
    <TextUnit id="1299" loc="2.605">Excussi placuere tori: mox reddita victor</TextUnit>
    <TextUnit id="1300" loc="2.606">Quoslibet in saltus comitantibus agmina tauris</TextUnit>
    <TextUnit id="1301" loc="2.607">Invito pastore trahit: sic viribus impar</TextUnit>
    <TextUnit id="1302" loc="2.608">Tradidit Hesperiam, profugusque per Apula rura</TextUnit>
    <TextUnit id="1303" loc="2.609">Brundusii tutas conscendit Magnus in arces.</TextUnit>
    <TextUnit id="1304" loc="2.610">Urbs est Dictaeis olim possessa colonis,</TextUnit>
    <TextUnit id="1305" loc="2.611">Quos profugos Creta vexere per aequora puppes</TextUnit>
    <TextUnit id="1306" loc="2.612">Cecropiae, victum mentitis Thesea velis.</TextUnit>
    <TextUnit id="1307" loc="2.613">Hac latus angustum iam se cogentis in arcum</TextUnit>
    <TextUnit id="1308" loc="2.614">Hesperiae tenuem producit in aequora linguam,</TextUnit>
    <TextUnit id="1309" loc="2.615">Hadriacas flexis claudit quae cornibus undas.</TextUnit>
    <TextUnit id="1310" loc="2.616">Nec tamen hoc arctis immissum faucibus aequor</TextUnit>
    <TextUnit id="1311" loc="2.617">Portus erat, si non violentos insula Coros</TextUnit>
    <TextUnit id="1312" loc="2.618">Exciperet saxis, lapsasque refunderet undas.</TextUnit>
    <TextUnit id="1313" loc="2.619">Hinc illinc montes scopulosae rupis aperto</TextUnit>
    <TextUnit id="1314" loc="2.620">Opposuit natura mari, flatusque removit,</TextUnit>
    <TextUnit id="1315" loc="2.621">Ut tremulo starent contentae fune carinae.</TextUnit>
    <TextUnit id="1316" loc="2.622">Hinc late patet omne fretum, seu vela ferantur</TextUnit>
    <TextUnit id="1317" loc="2.623">In portus, Corcyra, tuos, seu laeva petatur</TextUnit>
    <TextUnit id="1318" loc="2.624">Illyris Ionias vergens Epidamnos in undas</TextUnit>
    <TextUnit id="1319" loc="2.625">Huc fuga nautarum, cum totas Hadria vires</TextUnit>
    <TextUnit id="1320" loc="2.626">Movit, et in nubes abiere Ceraunia, quumque</TextUnit>
    <TextUnit id="1321" loc="2.627">Spumoso Calaber perfunditur aequore Sason.</TextUnit>
    <TextUnit id="1322" loc="2.628">Ergo ubi nulla fides rebus post terga relictis,</TextUnit>
    <TextUnit id="1323" loc="2.629">Nec licet ad duros Martem convertere Iberos,</TextUnit>
    <TextUnit id="1324" loc="2.630">Cum mediae iaceant immensis tractibus Alpes:</TextUnit>
    <TextUnit id="1325" loc="2.631">Tum subole ex tanta natum, cui firmior aetas,</TextUnit>
    <TextUnit id="1326" loc="2.632">Adfatur: Mundi iubeo tentare recessus.</TextUnit>
    <TextUnit id="1327" loc="2.633">Euphratem Nilumque move, quo nominis usque</TextUnit>
    <TextUnit id="1328" loc="2.634">Nostri fama venit, quas est vulgata per urbes</TextUnit>
    <TextUnit id="1329" loc="2.635">Post me Roma ducem. Sparsos per rura colonos</TextUnit>
    <TextUnit id="1330" loc="2.636">Redde mari Cilicas. Pharios hinc concute reges,</TextUnit>
    <TextUnit id="1331" loc="2.637">Tigranemque meum. Nec Pharnacis arma relinquas,</TextUnit>
    <TextUnit id="1332" loc="2.638">Admoneo, nec tu populos utraque vagantes</TextUnit>
    <TextUnit id="1333" loc="2.639">Armenia, Pontique feras per litora gentes,</TextUnit>
    <TextUnit id="1334" loc="2.640">Rhipaeasoue manus, et quas tenet aequore denso</TextUnit>
    <TextUnit id="1335" loc="2.641">Pigra palus Scythici patiens Maeotica plaustri.</TextUnit>
    <TextUnit id="1336" loc="2.642">Sed quid plura moror? totos mea, nate, per ortus</TextUnit>
    <TextUnit id="1337" loc="2.643">Bella feres, totoque urbes agitabis in orbe</TextUnit>
    <TextUnit id="1338" loc="2.644">Perdomitas: omnes redeant in castra triumphi.</TextUnit>
    <TextUnit id="1339" loc="2.645">Et vos, qui Latios signatis nomine fastos,</TextUnit>
    <TextUnit id="1340" loc="2.646">Primus in Epirum Boreas agat: inde per arva</TextUnit>
    <TextUnit id="1341" loc="2.647">Graiorum  Macetumque novas adquirite vires,</TextUnit>
    <TextUnit id="1342" loc="2.648">Dum paci dat tempus hiems. Sic fatur, et omnes</TextUnit>
    <TextUnit id="1343" loc="2.649">Iussa gerunt, solvuntque cavas a litore puppes.</TextUnit>
    <TextUnit id="1344" loc="2.650">At numquam patiens pacis longaeque quietis</TextUnit>
    <TextUnit id="1345" loc="2.651">Armorum, ne quid fatis mutare liceret,</TextUnit>
    <TextUnit id="1346" loc="2.652">Adsequitur, generique premit vestigia Caesar.</TextUnit>
    <TextUnit id="1347" loc="2.653">Sufficerent aliis primo tot moenia cursu</TextUnit>
    <TextUnit id="1348" loc="2.654">Rapta, tot oppressae depulsis hostibus arces:</TextUnit>
    <TextUnit id="1349" loc="2.655">Ipsa, caput mundi, bellorum maxima merces,</TextUnit>
    <TextUnit id="1350" loc="2.656">Roma, capi facilis. Sed Caesar, in omnia praeceps,</TextUnit>
    <TextUnit id="1351" loc="2.657">Nil actum credens, cum quid superesset agendum,</TextUnit>
    <TextUnit id="1352" loc="2.658">Instat atrox: et adhuc, quamvis possederit omnem</TextUnit>
    <TextUnit id="1353" loc="2.659">Italiam, extremo sedeat quod litore Magnus,</TextUnit>
    <TextUnit id="1354" loc="2.660">Communem tamen esse dolet: nec rursus aperto</TextUnit>
    <TextUnit id="1355" loc="2.661">Vult hostes errare freto, sed molibus undas</TextUnit>
    <TextUnit id="1356" loc="2.662">Obstruit, et latum deiectis rupibus aequor.</TextUnit>
    <TextUnit id="1357" loc="2.663">Cedit in immensum cassus labor: omnia pontus</TextUnit>
    <TextUnit id="1358" loc="2.664">Haurit saxa vorax, montesque immiscet arenis:</TextUnit>
    <TextUnit id="1359" loc="2.665">Ut maris Aegaei medias si celsus in undas</TextUnit>
    <TextUnit id="1360" loc="2.666">Depellatur Eryx, nullae tamen aequore rupes</TextUnit>
    <TextUnit id="1361" loc="2.667">Emineant; vel si convulso vertice Gaurus</TextUnit>
    <TextUnit id="1362" loc="2.668">Decidat in fundum penitus stagnantis Averni.</TextUnit>
    <TextUnit id="1363" loc="2.669">Ergo ubi nulla vado tenuit sua pondera moles,</TextUnit>
    <TextUnit id="1364" loc="2.670">Tunc placuit caesis innectere vincula silvis,</TextUnit>
    <TextUnit id="1365" loc="2.671">Roboraque immensis late religare catenis.</TextUnit>
    <TextUnit id="1366" loc="2.672">Tales fama canit tumidam super aequora Xerxem</TextUnit>
    <TextUnit id="1367" loc="2.673">Construxisse vias, multum cum pontibus ausus,</TextUnit>
    <TextUnit id="1368" loc="2.674">Europamque Asiae, Sestonque admovit Abydo,</TextUnit>
    <TextUnit id="1369" loc="2.675">Incessitque fretum rapidi super Hellesponti,</TextUnit>
    <TextUnit id="1370" loc="2.676">Non Eurum Zephyrumque timens; cum vela ratesque</TextUnit>
    <TextUnit id="1371" loc="2.677">In medium deferret Athon. Sic ora profundi</TextUnit>
    <TextUnit id="1372" loc="2.678">Arctantur casu nemorum: tunc aggere multo</TextUnit>
    <TextUnit id="1373" loc="2.679">Surgit opus, longaeque tremunt super aequor turres.</TextUnit>
    <TextUnit id="1374" loc="2.680">Pompeius tellure nova compressa profundi</TextUnit>
    <TextUnit id="1375" loc="2.681">Ora videns, curis animum mordacibus angi,</TextUnit>
    <TextUnit id="1376" loc="2.682">Ut reseret pelagus, spargatque per aequora bellum.</TextUnit>
    <TextUnit id="1377" loc="2.683">Saepe Noto plenae, tensisque rudentibus actae</TextUnit>
    <TextUnit id="1378" loc="2.684">Ipsa maris per claustra rates fastigia molis</TextUnit>
    <TextUnit id="1379" loc="2.685">Discussere salo, spatiumque dedere carinis:</TextUnit>
    <TextUnit id="1380" loc="2.686">Tortaque per tenebras validis ballista lacertis,</TextUnit>
    <TextUnit id="1381" loc="2.687">Multifidas iaculata faces. Ut tempora tandem</TextUnit>
    <TextUnit id="1382" loc="2.688">Furtivae placuere fugae: ne litora clamor</TextUnit>
    <TextUnit id="1383" loc="2.689">Nauticus exagitet, neu buccina dividat horas,</TextUnit>
    <TextUnit id="1384" loc="2.690">Neu tuba praemonitos perducat ad aequora nautas,</TextUnit>
    <TextUnit id="1385" loc="2.691">Praecepit sociis. Iam coeperat ultima Virgo</TextUnit>
    <TextUnit id="1386" loc="2.692">Phoebum laturas ortu praecedere Chelas,</TextUnit>
    <TextUnit id="1387" loc="2.693">Cum taciti solvere rates. Non anchora voces</TextUnit>
    <TextUnit id="1388" loc="2.694">Movit, dum spissis avellitur uncus arenis:</TextUnit>
    <TextUnit id="1389" loc="2.695">Dum iuga curvantur mali, dumque ardua pinus</TextUnit>
    <TextUnit id="1390" loc="2.696">Erigitur, pavidi classis siluere magistri:</TextUnit>
    <TextUnit id="1391" loc="2.697">Strictaque pendentes deducunt carbasa nautae,</TextUnit>
    <TextUnit id="1392" loc="2.698">Nec quatiunt validos, ne silibet aura, rudentes.</TextUnit>
    <TextUnit id="1393" loc="2.699">Dux etiam votis hoc te, Fortuna, precatur,</TextUnit>
    <TextUnit id="1394" loc="2.700">Quam retinere vetas, liceat sibi perdere saltem</TextUnit>
    <TextUnit id="1395" loc="2.701">Italiam. Vix fata sinunt: nam murmure vasto</TextUnit>
    <TextUnit id="1396" loc="2.702">Impulsum rostris sonuit mare, fluctuat unda,</TextUnit>
    <TextUnit id="1397" loc="2.703">Totque carinarum permixtis aequora sulcis.</TextUnit>
    <TextUnit id="1398" loc="2.704">Ergo hostes portis, quas omnes solverat urbis</TextUnit>
    <TextUnit id="1399" loc="2.705">Cum fato conversa fides, murisque recepti,</TextUnit>
    <TextUnit id="1400" loc="2.706">Praecipiti cursu flexi per cornua portus</TextUnit>
    <TextUnit id="1401" loc="2.707">Ora petunt, pelagusque dolent contingere classes.</TextUnit>
    <TextUnit id="1402" loc="2.708">Heu pudor! exigua est fugiens victoria Magnus.</TextUnit>
    <TextUnit id="1403" loc="2.709">Angustus puppes mittebat in aequora limes,</TextUnit>
    <TextUnit id="1404" loc="2.710">Arctior Euboica, qua Chalcida verberat, unda.</TextUnit>
    <TextUnit id="1405" loc="2.711">Hic haesere rates geminae, classique paratas</TextUnit>
    <TextUnit id="1406" loc="2.712">Excepere manus: tractoque in litora bello</TextUnit>
    <TextUnit id="1407" loc="2.713">Hic primum rubuit civili sanguine Nereus.</TextUnit>
    <TextUnit id="1408" loc="2.714">Cetera classis abit, summis spoliata carinis:</TextUnit>
    <TextUnit id="1409" loc="2.715">Ut, Pagasaea ratis peteret cum Phasidos undas,</TextUnit>
    <TextUnit id="1410" loc="2.716">Cyaneas tellus emisit in aequora cautes;</TextUnit>
    <TextUnit id="1411" loc="2.717">Rapta puppe minor subducta est montibus Argo,</TextUnit>
    <TextUnit id="1412" loc="2.718">Vanaque percussit pontum Symplegas inanem,</TextUnit>
    <TextUnit id="1413" loc="2.719">Et statura redit. Iam Phoebum urgere monebat</TextUnit>
    <TextUnit id="1414" loc="2.720">Non idem Eoi color aetheris, albaque nondum</TextUnit>
    <TextUnit id="1415" loc="2.721">Lux rubet, et flammas propioribus eripit astris:</TextUnit>
    <TextUnit id="1416" loc="2.722">Et iam Pleias hebet, flexi iam plaustra Bootae</TextUnit>
    <TextUnit id="1417" loc="2.723">In faciem puri redeunt languentia coeli,</TextUnit>
    <TextUnit id="1418" loc="2.724">Maioresque latent stellae, calidumque refugit</TextUnit>
    <TextUnit id="1419" loc="2.725">Lucifer ipse diem. Pelagus iam, Magne, tenebas,</TextUnit>
    <TextUnit id="1420" loc="2.726">Non ea fata ferens, quae, cum super aequora toto</TextUnit>
    <TextUnit id="1421" loc="2.727">Praedonem sequerere mari.   Lassata triumphis</TextUnit>
    <TextUnit id="1422" loc="2.728">Destituit Fortuna tuis. Cum coniuge pulsus,</TextUnit>
    <TextUnit id="1423" loc="2.729">Et natis, totosque trahens in bella penates,</TextUnit>
    <TextUnit id="1424" loc="2.730">Vadis adhuc ingens, populis comitantibus, exsul.</TextUnit>
    <TextUnit id="1425" loc="2.731">Quaeritur indignae sedes longinqua ruinae.</TextUnit>
    <TextUnit id="1426" loc="2.732">Non, quia te superi patrio privare sepulchro</TextUnit>
    <TextUnit id="1427" loc="2.733">Maluerint, Phariae busto damnantur arenae:</TextUnit>
    <TextUnit id="1428" loc="2.734">Parcitur Hesperiae; procul hoc ut in orbe remoto</TextUnit>
    <TextUnit id="1429" loc="2.735">Abscondat Fortuna nefas, Romanaque tellus</TextUnit>
    <TextUnit id="1430" loc="2.736">Immaculata sui servetur sanguine Magni.</TextUnit>
    <TextUnit id="1431" loc="3.1">Propulit ut classem velis cedentibus Auster</TextUnit>
    <TextUnit id="1432" loc="3.2">Incumbens, mediumque rates movere profundum,</TextUnit>
    <TextUnit id="1433" loc="3.3">Omnis in Ionios spectabat navita fluctus:</TextUnit>
    <TextUnit id="1434" loc="3.4">Solus ab Hesperia non flexit lumina terra</TextUnit>
    <TextUnit id="1435" loc="3.5">Magnus, dum   patrios portus, dum litora numquam</TextUnit>
    <TextUnit id="1436" loc="3.6">Ad visus reditura suos, tectumque cacumen</TextUnit>
    <TextUnit id="1437" loc="3.7">Nubibus, et dubios cernit vanescere montes.</TextUnit>
    <TextUnit id="1438" loc="3.8">Inde soporifero cesserunt languida somno</TextUnit>
    <TextUnit id="1439" loc="3.9">Membra ducis.    Diri tum     plena horroris imago</TextUnit>
    <TextUnit id="1440" loc="3.10">Visa caput moestum per hiantes  Iulia terras</TextUnit>
    <TextUnit id="1441" loc="3.11">Tollere, et accenso furialis stare sepulcro.</TextUnit>
    <TextUnit id="1442" loc="3.12">Sedibus Elysiis campoque expulsa piorum</TextUnit>
    <TextUnit id="1443" loc="3.13">Ad Stygias, inquit, tenebras manesque nocentes,</TextUnit>
    <TextUnit id="1444" loc="3.14">Post bellum civile trahor. Vidi ipsa tenentes</TextUnit>
    <TextUnit id="1445" loc="3.15">Eumenidas, quaterent quas vestris lampadas armis.</TextUnit>
    <TextUnit id="1446" loc="3.16">Praeparat innumeras puppes Acherontis adusti</TextUnit>
    <TextUnit id="1447" loc="3.17">Portitor: in multas laxantur Tartara poenas.</TextUnit>
    <TextUnit id="1448" loc="3.18">Vix operi cunctae dextra properante sorores</TextUnit>
    <TextUnit id="1449" loc="3.19">Sufficiunt: lassant rumpentes stamina Parcas.</TextUnit>
    <TextUnit id="1450" loc="3.20">Coniuge me laetos duxisti, Magne, triumphos:</TextUnit>
    <TextUnit id="1451" loc="3.21">Fortuna est mutata toris: semperque potentes</TextUnit>
    <TextUnit id="1452" loc="3.22">Detrahere in cladem fato damnata maritos,</TextUnit>
    <TextUnit id="1453" loc="3.23">En nupsit tepido pellex Cornelia busto.</TextUnit>
    <TextUnit id="1454" loc="3.24">Haereat illa tuis per bella, per aequora signis,</TextUnit>
    <TextUnit id="1455" loc="3.25">Dum non securos liceat mihi rumpere somnos,</TextUnit>
    <TextUnit id="1456" loc="3.26">Et nullum vestro vacuum sit tempus amori,</TextUnit>
    <TextUnit id="1457" loc="3.27">Sed teneat Caesarque dies, et Iulia noctes.</TextUnit>
    <TextUnit id="1458" loc="3.28">Me non Lethaeae, coniux, oblivia ripae</TextUnit>
    <TextUnit id="1459" loc="3.29">Immemorem fecere tui, regesque silentum</TextUnit>
    <TextUnit id="1460" loc="3.30">Permisere sequi.  Veniam, te bella gerente,</TextUnit>
    <TextUnit id="1461" loc="3.31">In medias acies.  Numquam tibi, Magne, per umbras</TextUnit>
    <TextUnit id="1462" loc="3.32">Perque meos manes generum non esse licebit.</TextUnit>
    <TextUnit id="1463" loc="3.33">Abscidis frustra ferro tua pignora. Bellum</TextUnit>
    <TextUnit id="1464" loc="3.34">Te faciet civile meum. Sic fata, refugit</TextUnit>
    <TextUnit id="1465" loc="3.35">Umbra per amplexus trepidi dilapsa mariti.</TextUnit>
    <TextUnit id="1466" loc="3.36">Ille, dei quamvis cladem manesque minentur,</TextUnit>
    <TextUnit id="1467" loc="3.37">Maior in arma ruit, certa cum mente malorum.</TextUnit>
    <TextUnit id="1468" loc="3.38">Et, quid, ait, vani terremur imagine visus?</TextUnit>
    <TextUnit id="1469" loc="3.39">Aut nihil est sensus animis a morte relictum,</TextUnit>
    <TextUnit id="1470" loc="3.40">Aut mors ipsa nihil.  Titan iam pronus in undas</TextUnit>
    <TextUnit id="1471" loc="3.41">Ibat, et igniferi tantum demerserat orbis,</TextUnit>
    <TextUnit id="1472" loc="3.42">Quantum deesse solet lunae, seu plena futura est,</TextUnit>
    <TextUnit id="1473" loc="3.43">Seu iam plena fuit: tunc obtulit hospita tellus</TextUnit>
    <TextUnit id="1474" loc="3.44">Puppibus accessus faciles: legere rudentes,</TextUnit>
    <TextUnit id="1475" loc="3.45">Et posito remis petierunt litora malo.</TextUnit>
    <TextUnit id="1476" loc="3.46">Caesar, ut emissas venti rapuere carinas,</TextUnit>
    <TextUnit id="1477" loc="3.47">Absconditque fretum classes, et litore solus</TextUnit>
    <TextUnit id="1478" loc="3.48">Dux stetit Hesperio, non illum gloria pulsi</TextUnit>
    <TextUnit id="1479" loc="3.49">Laetificat Magni: queritur quod tuta per aequor</TextUnit>
    <TextUnit id="1480" loc="3.50">Terga ferant hostes. Neque enim iam sufficit ulla</TextUnit>
    <TextUnit id="1481" loc="3.51">Praecipiti fortuna viro: nec vincere tanti,</TextUnit>
    <TextUnit id="1482" loc="3.52">Ut bellum differret, erat. Tunc pectore curas</TextUnit>
    <TextUnit id="1483" loc="3.53">Expulit armorum, pacique intentus agebat,</TextUnit>
    <TextUnit id="1484" loc="3.54">Quoque modo vanos populi conciret amores,</TextUnit>
    <TextUnit id="1485" loc="3.55">Gnarus et irarum caussas, et summa favoris</TextUnit>
    <TextUnit id="1486" loc="3.56">Annona momenta trahi. Namque adserit urbes</TextUnit>
    <TextUnit id="1487" loc="3.57">Sola fames, emiturque metus, cum segne potentes</TextUnit>
    <TextUnit id="1488" loc="3.58">Vulgus alunt. Nescit plebes ieiuna timere.</TextUnit>
    <TextUnit id="1489" loc="3.59">Curio Sicanias transcendere iussus in urbes,</TextUnit>
    <TextUnit id="1490" loc="3.60">Qua mare tellurem subitis aut obruit undis,</TextUnit>
    <TextUnit id="1491" loc="3.61">Aut scidit, et medias fecit sibi litora terras.</TextUnit>
    <TextUnit id="1492" loc="3.62">Via illic ingens pelagi, semperque laborant</TextUnit>
    <TextUnit id="1493" loc="3.63">Aequora, ne rupti repetant confinia montes.</TextUnit>
    <TextUnit id="1494" loc="3.64">Bellaque Sardoas etiam sparguntur in oras.</TextUnit>
    <TextUnit id="1495" loc="3.65">Utraque frugiferis est insula nobilis arvis,</TextUnit>
    <TextUnit id="1496" loc="3.66">Nec plus Hesperiam longinquis messibus ullae,</TextUnit>
    <TextUnit id="1497" loc="3.67">Nec Romana magis complerunt horrea terrae.</TextUnit>
    <TextUnit id="1498" loc="3.68">Ubere vix glebae superat, cessantibus Austris,</TextUnit>
    <TextUnit id="1499" loc="3.69">Cum medium nubes Borea cogente sub axem</TextUnit>
    <TextUnit id="1500" loc="3.70">Effusis magnum Libye tulit imbribus annum.</TextUnit>
    <TextUnit id="1501" loc="3.71">Haec ubi sunt provisa duci, tunc agmina victor</TextUnit>
    <TextUnit id="1502" loc="3.72">Non armata trahens, sed pacis habentia vultum,</TextUnit>
    <TextUnit id="1503" loc="3.73">Tecta petit patriae. Pro, si remeasset in Urbem,</TextUnit>
    <TextUnit id="1504" loc="3.74">Gallorum tantum populis Arctoque subacta,</TextUnit>
    <TextUnit id="1505" loc="3.75">Quam seriem rerum longa praemittere pompa,</TextUnit>
    <TextUnit id="1506" loc="3.76">Quas potuit belli facies! Ut vincula Rheno,</TextUnit>
    <TextUnit id="1507" loc="3.77">Oceanoque daret! Celsos ut Gallia currus</TextUnit>
    <TextUnit id="1508" loc="3.78">Nobilis, et flavis sequeretur mixta Britannis!</TextUnit>
    <TextUnit id="1509" loc="3.79">Perdidit o qualem vincendo plura triumphum!</TextUnit>
    <TextUnit id="1510" loc="3.80">Non ilium laetis vadentem coetibus urbes,</TextUnit>
    <TextUnit id="1511" loc="3.81">Sed tacitae videre metu. Non constitit usquam</TextUnit>
    <TextUnit id="1512" loc="3.82">Obvia turba duci. Gaudet tamen esse timori</TextUnit>
    <TextUnit id="1513" loc="3.83">Tam magno populis, et se non mallet amari.</TextUnit>
    <TextUnit id="1514" loc="3.84">Iamque et praecipites superaverat Anxuris arces,</TextUnit>
    <TextUnit id="1515" loc="3.85">Et qua Pontinas via dividit uda paludes,</TextUnit>
    <TextUnit id="1516" loc="3.86">Qua sublime nemus, Scythicae qua regna Dianae;</TextUnit>
    <TextUnit id="1517" loc="3.87">Quaque iter est Latiis ad summam fascibus Albam:</TextUnit>
    <TextUnit id="1518" loc="3.88">Excelsa de rupe procul iam prospicit Urbem,</TextUnit>
    <TextUnit id="1519" loc="3.89">Arctoi toto non visam tempore belli:</TextUnit>
    <TextUnit id="1520" loc="3.90">Miraturque suae, sic fatus, moenia Romae:</TextUnit>
    <TextUnit id="1521" loc="3.91">Tene, deum sedes, non ullo Marte coacti</TextUnit>
    <TextUnit id="1522" loc="3.92">Deseruere viri! Pro qua pugnabitur urbe?</TextUnit>
    <TextUnit id="1523" loc="3.93">Di melius, quod non Latias Eous in oras</TextUnit>
    <TextUnit id="1524" loc="3.94">Nunc furor incubuit, nec iuncto Sarmata velox</TextUnit>
    <TextUnit id="1525" loc="3.95">Pannonio, Dacisque Getes admixtus: habenti</TextUnit>
    <TextUnit id="1526" loc="3.96">Tam pavidum tibi, Roma, ducem Fortuna pepercit,</TextUnit>
    <TextUnit id="1527" loc="3.97">Quod bellum civile fuit. Sic fatur, et urbem</TextUnit>
    <TextUnit id="1528" loc="3.98">Adtonitam terrore subit. Namque ignibus atris</TextUnit>
    <TextUnit id="1529" loc="3.99">Creditur, ut captae, rapturus moenia Romae,</TextUnit>
    <TextUnit id="1530" loc="3.100">Sparsurusque deos. Fuit haec mensura timoris:</TextUnit>
    <TextUnit id="1531" loc="3.101">Velle putant, quaecumque potest. Non omina festa,</TextUnit>
    <TextUnit id="1532" loc="3.102">Non fictas laeto voces simulare tumultu:</TextUnit>
    <TextUnit id="1533" loc="3.103">Vix odisse vacat  Phoebea palatia complet</TextUnit>
    <TextUnit id="1534" loc="3.104">Turba Patrum, nullo cogendi iure senatus,</TextUnit>
    <TextUnit id="1535" loc="3.105">E latebris educta suis. Non consule sacrae</TextUnit>
    <TextUnit id="1536" loc="3.106">Fulserunt sedes: non proxima lege potestas</TextUnit>
    <TextUnit id="1537" loc="3.107">Praetor adest: vacuaeque loco cessere curules,</TextUnit>
    <TextUnit id="1538" loc="3.108">Omnia Caesar erat. Privatae curia vocis</TextUnit>
    <TextUnit id="1539" loc="3.109">Testis adest. Sedere Patres censere parati,</TextUnit>
    <TextUnit id="1540" loc="3.110">Si regnum, si templa sibi, iugulumque senatus,</TextUnit>
    <TextUnit id="1541" loc="3.111">Exsiliumque petat. Melius, quod plura iubere</TextUnit>
    <TextUnit id="1542" loc="3.112">Erubuit, quam Roma pati. Tamen exit in iram,</TextUnit>
    <TextUnit id="1543" loc="3.113">Viribus an possent obsistere iura, per unam</TextUnit>
    <TextUnit id="1544" loc="3.114">Libertas experta virum: pugnaxque Metellus</TextUnit>
    <TextUnit id="1545" loc="3.115">Ut videt ingenti Saturnia templa revelli</TextUnit>
    <TextUnit id="1546" loc="3.116">Mole, rapit gressus, et Caesaris agmina rumpens,</TextUnit>
    <TextUnit id="1547" loc="3.117">Ante fores nondum reseratae constitit aedis.</TextUnit>
    <TextUnit id="1548" loc="3.118">(Usque adeo solus ferrum mortemque timere</TextUnit>
    <TextUnit id="1549" loc="3.119">Auri nescit amor. Pereunt discrimine nullo</TextUnit>
    <TextUnit id="1550" loc="3.120">Amissae leges: sed, pars vilissima rerum,</TextUnit>
    <TextUnit id="1551" loc="3.121">Certamen movistis, opes) prohibensque rapina</TextUnit>
    <TextUnit id="1552" loc="3.122">Victorem, clara testatur voce Tribunus:</TextUnit>
    <TextUnit id="1553" loc="3.123">Non nisi per nostrum vobis percussa patebunt</TextUnit>
    <TextUnit id="1554" loc="3.124">Templa latus, nullasque feres nisi sanguine sacro</TextUnit>
    <TextUnit id="1555" loc="3.125">Sparsas, raptor, opes. Certe violata potestas</TextUnit>
    <TextUnit id="1556" loc="3.126">Invenit ista deos: Crassumque in bella secutae</TextUnit>
    <TextUnit id="1557" loc="3.127">Saeva tribunitiae voverunt proelia dirae.</TextUnit>
    <TextUnit id="1558" loc="3.128">Detege iam ferrum: neque enim tibi turba verenda est,</TextUnit>
    <TextUnit id="1559" loc="3.129">Spectatrix scelerum: deserta stamus in urbe.</TextUnit>
    <TextUnit id="1560" loc="3.130">Non feret e nostro sceleratus praemia miles:</TextUnit>
    <TextUnit id="1561" loc="3.131">Sunt quos prosternas populi, quae moenia dones.</TextUnit>
    <TextUnit id="1562" loc="3.132">Pacis ad exhaustae spolium non cogit egestas:</TextUnit>
    <TextUnit id="1563" loc="3.133">Bellum Caesar habes. His magnam victor in iram</TextUnit>
    <TextUnit id="1564" loc="3.134">Vocibus accensus: Vanam    spem mortis honestae</TextUnit>
    <TextUnit id="1565" loc="3.135">Concipis: haud, inquit, iugulo se polluet isto</TextUnit>
    <TextUnit id="1566" loc="3.136">Nostra, Metelle, manus.   Dignum te Caesaris ira</TextUnit>
    <TextUnit id="1567" loc="3.137">Nullus honos faciet.  Te vindice tuta relicta est</TextUnit>
    <TextUnit id="1568" loc="3.138">Libertas?  Non usque adeo permiscuit imis</TextUnit>
    <TextUnit id="1569" loc="3.139">Longus summa dies, ut non, si voce Metelli</TextUnit>
    <TextUnit id="1570" loc="3.140">Servantur leges, malint a Caesare tolli.</TextUnit>
    <TextUnit id="1571" loc="3.141">Dixerat, et, nondum foribus cedente tribuno,</TextUnit>
    <TextUnit id="1572" loc="3.142">Aerior ira subit: saevos circumspicit enses,</TextUnit>
    <TextUnit id="1573" loc="3.143">Oblitus simulare togam. Tum Cotta Metellum</TextUnit>
    <TextUnit id="1574" loc="3.144">Compulit audaci nimium desistere coepto.</TextUnit>
    <TextUnit id="1575" loc="3.145">Libertas, inquit, populi, quem regna coercent,</TextUnit>
    <TextUnit id="1576" loc="3.146">Libertate perit; cuius servaveris umbram,</TextUnit>
    <TextUnit id="1577" loc="3.147">Si, quidquid iubeare, velis.  Tot rebus iniquis</TextUnit>
    <TextUnit id="1578" loc="3.148">Paruimus victi: venia est haec sola pudoris,</TextUnit>
    <TextUnit id="1579" loc="3.149">Degenerisque metus, nil iam potuisse negari.</TextUnit>
    <TextUnit id="1580" loc="3.150">Ocius avertat diri mala semina belli.</TextUnit>
    <TextUnit id="1581" loc="3.151">Damna movent populos, si quos sua iura tuentur.</TextUnit>
    <TextUnit id="1582" loc="3.152">Non sibi, sed domino gravis est, quae servit, egestas.</TextUnit>
    <TextUnit id="1583" loc="3.153">Protinus abducto patuerunt templa Metello.</TextUnit>
    <TextUnit id="1584" loc="3.154">Tunc rupes Tarpeia sonat, magnoque reclusas</TextUnit>
    <TextUnit id="1585" loc="3.155">Testatur stridore fores; tunc conditus imo</TextUnit>
    <TextUnit id="1586" loc="3.156">Eruitur templo, multis intactus ab annis,</TextUnit>
    <TextUnit id="1587" loc="3.157">Romani census populi, quem Punica bella,</TextUnit>
    <TextUnit id="1588" loc="3.158">Quem dederat Perses, quem victi praeda Philippi:</TextUnit>
    <TextUnit id="1589" loc="3.159">Quod tibi, Roma, fuga Pyrrhus trepidante reliquit,</TextUnit>
    <TextUnit id="1590" loc="3.160">Quo te Fabricius regi non vendidit auro,</TextUnit>
    <TextUnit id="1591" loc="3.161">Quidquid parcorum mores servastis avorum,</TextUnit>
    <TextUnit id="1592" loc="3.162">Quod dites Asiae populi misere tributum,</TextUnit>
    <TextUnit id="1593" loc="3.163">Victorique dedit Minoia Creta Metello,</TextUnit>
    <TextUnit id="1594" loc="3.164">Quod Cato longinqua vexit super aequora Cypro.</TextUnit>
    <TextUnit id="1595" loc="3.165">Tunc orientis opes, captorumque ultima regum</TextUnit>
    <TextUnit id="1596" loc="3.166">Quae Pompeianis praelata est gaza triumphis</TextUnit>
    <TextUnit id="1597" loc="3.167">Egeritur: tristi spoliantur templa rapina;</TextUnit>
    <TextUnit id="1598" loc="3.168">Pauperiorque fuit tunc primum Caesare Roma.</TextUnit>
    <TextUnit id="1599" loc="3.169">Interea totum Magni fortuna per orbem</TextUnit>
    <TextUnit id="1600" loc="3.170">Secum casuras in proelia moverat urbes.</TextUnit>
    <TextUnit id="1601" loc="3.171">Proxima vicino vires dat Graecia bello.</TextUnit>
    <TextUnit id="1602" loc="3.172">Phocaicas Amphissa manus scopulosaque Cirrha,</TextUnit>
    <TextUnit id="1603" loc="3.173">Parnasusque iugo misit desertus utroque.</TextUnit>
    <TextUnit id="1604" loc="3.174">Boeoti coiere duces, quos impiger ambit</TextUnit>
    <TextUnit id="1605" loc="3.175">Fatidica Cephisos aqua, Cadmeaque Dirce,</TextUnit>
    <TextUnit id="1606" loc="3.176">Pisaeaeque manus, populisque per aequora mittens</TextUnit>
    <TextUnit id="1607" loc="3.177">Sicaniis Alpheus aquas. Tunc Maenala liquit</TextUnit>
    <TextUnit id="1608" loc="3.178">Arcas, et Herculeam miles Trachinins Oeten.</TextUnit>
    <TextUnit id="1609" loc="3.179">Thesproti, Dryopesque ruunt, quercusque silentes</TextUnit>
    <TextUnit id="1610" loc="3.180">Chaonio veteres liquerunt vertice Selloe.</TextUnit>
    <TextUnit id="1611" loc="3.181">Exhausit totas quamvis delectus Athenae,</TextUnit>
    <TextUnit id="1612" loc="3.182">Exiguae Phoebea tenent navalia puppes.</TextUnit>
    <TextUnit id="1613" loc="3.183">Tresque petunt veram credi Salamiua carinae.</TextUnit>
    <TextUnit id="1614" loc="3.184">Iam dilecta Iovi centenis venit in arma</TextUnit>
    <TextUnit id="1615" loc="3.185">Creta vetus populis, Cnososque agitare pharetras</TextUnit>
    <TextUnit id="1616" loc="3.186">Docta, nec Eois peior Gortyna sagittis.</TextUnit>
    <TextUnit id="1617" loc="3.187">Tunc qui Dardaniam tenet Oricon, et vagus altis</TextUnit>
    <TextUnit id="1618" loc="3.188">Dispersus silvis Athamas, et nomine prisco</TextUnit>
    <TextUnit id="1619" loc="3.189">Encheliae, versi testantes funera Cadmi,</TextUnit>
    <TextUnit id="1620" loc="3.190">Colchis et Adriacas spumans Apsyrtis in undas,</TextUnit>
    <TextUnit id="1621" loc="3.191">Et Penei qui rura colunt, quorumque labore</TextUnit>
    <TextUnit id="1622" loc="3.192">Thessalus Aemoniam vomer proscindit Iolcon.</TextUnit>
    <TextUnit id="1623" loc="3.193">Inde lacessitum primo mare, cum rudis Argo</TextUnit>
    <TextUnit id="1624" loc="3.194">Miscuit ignotas temerato litore gentes,</TextUnit>
    <TextUnit id="1625" loc="3.195">Primaque cum ventis pelagique furentibus undis</TextUnit>
    <TextUnit id="1626" loc="3.196">Composuit mortale genus, fatisque per illam</TextUnit>
    <TextUnit id="1627" loc="3.197">Accessit mors una ratem. Tunc linquitur Aemus</TextUnit>
    <TextUnit id="1628" loc="3.198">Thracius, et populum Pholoe mentita biformem.</TextUnit>
    <TextUnit id="1629" loc="3.199">Deseritur Strymon tepido committere Nilo</TextUnit>
    <TextUnit id="1630" loc="3.200">Bistonias consuetus aves, et barbara Cone</TextUnit>
    <TextUnit id="1631" loc="3.201">Sarmaticas ubi perdit aquas, sparsamque profundo</TextUnit>
    <TextUnit id="1632" loc="3.202">Multifidi Peucen unum caput adluit latri:</TextUnit>
    <TextUnit id="1633" loc="3.203">Mysiaque, et gelido tellus perfusa Cayco</TextUnit>
    <TextUnit id="1634" loc="3.204">Idalis, et nimium glebis exilis Arisbe.</TextUnit>
    <TextUnit id="1635" loc="3.205">Quique colunt Pitanen, et quae tua munera Pallas</TextUnit>
    <TextUnit id="1636" loc="3.206">Lugent damnatae Phoebo victore Celaenae:</TextUnit>
    <TextUnit id="1637" loc="3.207">Qua celer et ripis descendens Marsya rectis</TextUnit>
    <TextUnit id="1638" loc="3.208">Errantem Maeandron adit, mixtusque refertur:</TextUnit>
    <TextUnit id="1639" loc="3.209">Passaque ab auriferis tellus exire metallis</TextUnit>
    <TextUnit id="1640" loc="3.210">Pactolon: qua culta secat non vilior Hermus.</TextUnit>
    <TextUnit id="1641" loc="3.211">Iliacae quoque signa manus, perituraque castra</TextUnit>
    <TextUnit id="1642" loc="3.212">Ominibus petiere suis: nec fabula Troiae</TextUnit>
    <TextUnit id="1643" loc="3.213">Continuit, Phrygiique ferens se Caesar Iuli.</TextUnit>
    <TextUnit id="1644" loc="3.214">Accedunt Syriae populi; desertus Orontes,</TextUnit>
    <TextUnit id="1645" loc="3.215">Et felix, (sic fama) Ninos: ventosa Damascos,</TextUnit>
    <TextUnit id="1646" loc="3.216">Gazaque, et arbusto palmarum dives Idume.</TextUnit>
    <TextUnit id="1647" loc="3.217">Et Tyros instabilis, pretiosaque murice Sidon.</TextUnit>
    <TextUnit id="1648" loc="3.218">Has ad bella rates non flexo limite ponti,</TextUnit>
    <TextUnit id="1649" loc="3.219">Certior haud ullis duxit Cynosura carinis.</TextUnit>
    <TextUnit id="1650" loc="3.220">Phoenices primi, famae si creditur, ausi</TextUnit>
    <TextUnit id="1651" loc="3.221">Mansuram rudibus vocem signasse figuris.</TextUnit>
    <TextUnit id="1652" loc="3.222">Nondum flumineas Memphis contexere biblos</TextUnit>
    <TextUnit id="1653" loc="3.223">Noverat: et saxis tantum volucresque feraeque</TextUnit>
    <TextUnit id="1654" loc="3.224">Sculptaque servabant magicas animalia linguas.</TextUnit>
    <TextUnit id="1655" loc="3.225">Deseritur Taurique nemus, Perseaque Tarsos,</TextUnit>
    <TextUnit id="1656" loc="3.226">Coryciumque patens exesis rupibus antrum,</TextUnit>
    <TextUnit id="1657" loc="3.227">Mallos, et extremae resonant navalibus Aegae.</TextUnit>
    <TextUnit id="1658" loc="3.228">Itque Cilix iusta, iam non pirata, carina.</TextUnit>
    <TextUnit id="1659" loc="3.229">Movit et Eoos bellorum fama recessus,</TextUnit>
    <TextUnit id="1660" loc="3.230">Qua colitur Ganges, toto qui solus in orbe</TextUnit>
    <TextUnit id="1661" loc="3.231">Ostia nascenti contraria solvere Phoebo</TextUnit>
    <TextUnit id="1662" loc="3.232">Audet, et adversum fluctus impellit in Eurum:</TextUnit>
    <TextUnit id="1663" loc="3.233">Hic, ubi Pellaeus, post Tethyos aequora, ductor</TextUnit>
    <TextUnit id="1664" loc="3.234">Constitit, et magno vinci se fassus ab orbe est.</TextUnit>
    <TextUnit id="1665" loc="3.235">Quaque ferens rapidum diviso gurgite fontem</TextUnit>
    <TextUnit id="1666" loc="3.236">Vastis Indus aquis mixtum non sentit Hydaspen.</TextUnit>
    <TextUnit id="1667" loc="3.237">Quique bibunt tenera dulces ab arundine succos,</TextUnit>
    <TextUnit id="1668" loc="3.238">Et qui tingentes croceo medicamine crinem</TextUnit>
    <TextUnit id="1669" loc="3.239">Fluxa coloratis adstringunt carbasa gemmis.</TextUnit>
    <TextUnit id="1670" loc="3.240">Quique suas struxere pyras, vivique calentes</TextUnit>
    <TextUnit id="1671" loc="3.241">Conscendere rogos. Pro, quanta est gloria genti,</TextUnit>
    <TextUnit id="1672" loc="3.242">Iniecisse manum fatis, vitaque repletos,</TextUnit>
    <TextUnit id="1673" loc="3.243">Quod superest, donasse deis! Venere feroces</TextUnit>
    <TextUnit id="1674" loc="3.244">Cappadoces; duri populus nunc cultor Amani,</TextUnit>
    <TextUnit id="1675" loc="3.245">Armeniusque tenens volventem saxa Niphaten:</TextUnit>
    <TextUnit id="1676" loc="3.246">Aethera tangentes silvas liquere Coatrae.</TextUnit>
    <TextUnit id="1677" loc="3.247">Ignotum vobis, Arabes, venistis in orbem,</TextUnit>
    <TextUnit id="1678" loc="3.248">Umbras mirati nemorum non ire sinistras.</TextUnit>
    <TextUnit id="1679" loc="3.249">Tunc furor extremos movit Romanus Oretas,</TextUnit>
    <TextUnit id="1680" loc="3.250">Carmanosque duces, quorum deflexus in Austrum</TextUnit>
    <TextUnit id="1681" loc="3.251">Aether, non totam mergi tamen adspicit Arcton;</TextUnit>
    <TextUnit id="1682" loc="3.252">Lucet et exigua velox ibi nocte Bootes.</TextUnit>
    <TextUnit id="1683" loc="3.253">Aethiopumque solum, quod non premeretur ab ulla</TextUnit>
    <TextUnit id="1684" loc="3.254">Signiferi regione poli, nisi, poplite lapso,</TextUnit>
    <TextUnit id="1685" loc="3.255">Ultima curvati procederet ungula Tauri.</TextUnit>
    <TextUnit id="1686" loc="3.256">Quaque caput rapido tollit cum Tigride magnus</TextUnit>
    <TextUnit id="1687" loc="3.257">Euphrates, quos non diversis fontibus edit</TextUnit>
    <TextUnit id="1688" loc="3.258">Persis, et incertum, tellus si misceat amnes,</TextUnit>
    <TextUnit id="1689" loc="3.259">Quod potius sit nomen aquis. Sed sparsus in agros</TextUnit>
    <TextUnit id="1690" loc="3.260">Fertilis Euphrates Phariae vice fungitur undae:</TextUnit>
    <TextUnit id="1691" loc="3.261">At Tigrim subito tellus absorbet hiatu,</TextUnit>
    <TextUnit id="1692" loc="3.262">Occultosque tegit cursus, rursusque renatum</TextUnit>
    <TextUnit id="1693" loc="3.263">Fonte novo flumen pelagi non abnegat undis.</TextUnit>
    <TextUnit id="1694" loc="3.264">Inter Caesareas acies diversaque signa</TextUnit>
    <TextUnit id="1695" loc="3.265">Pugnaces dubium Parthi tenuere favorem,</TextUnit>
    <TextUnit id="1696" loc="3.266">Contenti fecisse duos. Tinxere sagittas</TextUnit>
    <TextUnit id="1697" loc="3.267">Errantes Scythiae populi, quos gurgite Bactros</TextUnit>
    <TextUnit id="1698" loc="3.268">Includit gelido, vastisque Hyrcania silvis.</TextUnit>
    <TextUnit id="1699" loc="3.269">Hinc Lacedaemonii, moto gens aspera freno,</TextUnit>
    <TextUnit id="1700" loc="3.270">Heniochi, saevisque affinis Sarmata Moschis.</TextUnit>
    <TextUnit id="1701" loc="3.271">Colchorum qua rura secat ditissima Phasis:</TextUnit>
    <TextUnit id="1702" loc="3.272">Qua Croeso fatalis Halys, qua vertice lapsus</TextUnit>
    <TextUnit id="1703" loc="3.273">Rhipaeo Tanais diversi nomina mundi</TextUnit>
    <TextUnit id="1704" loc="3.274">Imposuit ripis, Asiaeque et terminus idem</TextUnit>
    <TextUnit id="1705" loc="3.275">Europae, mediae dirimens confinia terrae,</TextUnit>
    <TextUnit id="1706" loc="3.276">Nunc huc, nunc illuc, qua flectitur, ampliat orbem.</TextUnit>
    <TextUnit id="1707" loc="3.277">Quaque fretum torrens Maeotidos egerit undas,</TextUnit>
    <TextUnit id="1708" loc="3.278">Pontus et Herculeis aufertur gloria metis,</TextUnit>
    <TextUnit id="1709" loc="3.279">Oceanumque negat solas admittere Gades.</TextUnit>
    <TextUnit id="1710" loc="3.280">Hinc Essedoniae gentes, auroque ligatas</TextUnit>
    <TextUnit id="1711" loc="3.281">Substringens, Arimaspe, comas: hinc fortis Arius,</TextUnit>
    <TextUnit id="1712" loc="3.282">Longaque Sarmatici solvens ieiunia belli</TextUnit>
    <TextUnit id="1713" loc="3.283">Massagetes quo fugit equo; volucresque Geloni.</TextUnit>
    <TextUnit id="1714" loc="3.284">Non, cum Memnoniis deducens agmina regnis</TextUnit>
    <TextUnit id="1715" loc="3.285">Cyrus, et effusis numerato milite telis</TextUnit>
    <TextUnit id="1716" loc="3.286">Descendit Perses, fraternique ultor amoris</TextUnit>
    <TextUnit id="1717" loc="3.287">Aequora cum tantis percussit classibus, unum</TextUnit>
    <TextUnit id="1718" loc="3.288">Tot reges habuere ducem. Colere nec umquam</TextUnit>
    <TextUnit id="1719" loc="3.289">Tam variae cultu gentes, tam dissona vulgi</TextUnit>
    <TextUnit id="1720" loc="3.290">Ora. Tot immensae comites missura ruinae</TextUnit>
    <TextUnit id="1721" loc="3.291">Excivit populos, et dignas funere Magni</TextUnit>
    <TextUnit id="1722" loc="3.292">Exsequias Fortuna dedit. Non corniger Hammon</TextUnit>
    <TextUnit id="1723" loc="3.293">Mittere Marmaridas cessavit in arma catervas:</TextUnit>
    <TextUnit id="1724" loc="3.294">Quidquid ab occiduis Libye patet arida Mauris,</TextUnit>
    <TextUnit id="1725" loc="3.295">Usque Paraetonias Eoa ad litora Syrtea.</TextUnit>
    <TextUnit id="1726" loc="3.296">Accperet felix ne non semel omnia Caesar,</TextUnit>
    <TextUnit id="1727" loc="3.297">Vincendum pariter Pharsalia praestitit orbem.</TextUnit>
    <TextUnit id="1728" loc="3.298">Ille ubi deseruit trepidantis moenia Romae,</TextUnit>
    <TextUnit id="1729" loc="3.299">Agmine nubiferam rapto superevolat Alpem:</TextUnit>
    <TextUnit id="1730" loc="3.300">Cumque ali famae populi terrore paverent,</TextUnit>
    <TextUnit id="1731" loc="3.301">Phocais in dubiis ausa est servare iuventus</TextUnit>
    <TextUnit id="1732" loc="3.302">Non Graia levitate fidem, signataque iura,</TextUnit>
    <TextUnit id="1733" loc="3.303">Et caussas, non fata, sequi. Tamen ante furorem</TextUnit>
    <TextUnit id="1734" loc="3.304">Indomitum duramque viri deflectere mentem</TextUnit>
    <TextUnit id="1735" loc="3.305">Pacifico sermone parant, hostemque propincum</TextUnit>
    <TextUnit id="1736" loc="3.306">Orant Cecropiae praelata fronde Minervae:</TextUnit>
    <TextUnit id="1737" loc="3.307">Semper in externis populo communia vestro</TextUnit>
    <TextUnit id="1738" loc="3.308">Massiliam     bellis testatur fata tulisse,</TextUnit>
    <TextUnit id="1739" loc="3.309">Comprensa est Latiis quaecunque annalibus aetas.</TextUnit>
    <TextUnit id="1740" loc="3.310">Et nunc, ignoto si quos petis orbe triumphos,</TextUnit>
    <TextUnit id="1741" loc="3.311">Accipe devotas externa in proelia dextras.</TextUnit>
    <TextUnit id="1742" loc="3.312">At si funestas acies, si dira paratis</TextUnit>
    <TextUnit id="1743" loc="3.313">Proelia discordes, lacrimas civilibus armis</TextUnit>
    <TextUnit id="1744" loc="3.314">Secretumque damus.  Tractentur vulnera nulla</TextUnit>
    <TextUnit id="1745" loc="3.315">Sacra manu.   Si coelicolis furor arma dedisset,</TextUnit>
    <TextUnit id="1746" loc="3.316">Aut si terrigenae tentarent astra Gigantes,</TextUnit>
    <TextUnit id="1747" loc="3.317">Non tamen auderet pietas humana vel armis</TextUnit>
    <TextUnit id="1748" loc="3.318">Vel votis prodesse Iovi; sortisque deorum</TextUnit>
    <TextUnit id="1749" loc="3.319">Ignarum mortale genus, per fulmina tantum</TextUnit>
    <TextUnit id="1750" loc="3.320">Sciret adhuc coelo solum regnare Tonantem.</TextUnit>
    <TextUnit id="1751" loc="3.321">Adde quod innumerae concurrunt undique gentes,</TextUnit>
    <TextUnit id="1752" loc="3.322">Nec sic horret iners scelerum contagia mundus,</TextUnit>
    <TextUnit id="1753" loc="3.323">Ut gladiis egeant civilia bella coactis.</TextUnit>
    <TextUnit id="1754" loc="3.324">Sit mens ista quidem cunctis, ut vestra recusent</TextUnit>
    <TextUnit id="1755" loc="3.325">Fata, nec haec alius committat proelia miles.</TextUnit>
    <TextUnit id="1756" loc="3.326">Cui non conspecto languebit dextra parente ?</TextUnit>
    <TextUnit id="1757" loc="3.327">Telaque diversi prohibebunt spargere fratres.</TextUnit>
    <TextUnit id="1758" loc="3.328">Finis adest rerum, si non committitis illis</TextUnit>
    <TextUnit id="1759" loc="3.329">Arma, quibus fas est. Nobis haec summa precandi:</TextUnit>
    <TextUnit id="1760" loc="3.330">Terribiles aquilas infestaque signa relinquas</TextUnit>
    <TextUnit id="1761" loc="3.331">Urbe procul, nostrisque velis te credere muris,</TextUnit>
    <TextUnit id="1762" loc="3.332">Excludique sinas, admisso Caesare, bellum.</TextUnit>
    <TextUnit id="1763" loc="3.333">Sit locus exceptus sceleri, Magnoque tibique</TextUnit>
    <TextUnit id="1764" loc="3.334">Tutus, ut, invictae fatum  si consulat urbi,</TextUnit>
    <TextUnit id="1765" loc="3.335">Foedera si placeant, sit, quo veniatis inermes.</TextUnit>
    <TextUnit id="1766" loc="3.336">Vel, cum tanta vocent discrimina Martis Iberi,</TextUnit>
    <TextUnit id="1767" loc="3.337">Quid rapidum deflectis iter?  Non pondera rerum,</TextUnit>
    <TextUnit id="1768" loc="3.338">Non momenta sumus, numquam felicibus armis</TextUnit>
    <TextUnit id="1769" loc="3.339">Usa manus, patriae primis a sedibus exsul,</TextUnit>
    <TextUnit id="1770" loc="3.340">Et post translatas exustae Phocidos arces</TextUnit>
    <TextUnit id="1771" loc="3.341">Moenibus exiguis alieno in litore tuti,</TextUnit>
    <TextUnit id="1772" loc="3.342">Illustrat quos sola fides.  Si claudere muros</TextUnit>
    <TextUnit id="1773" loc="3.343">Obsidione paras, et vi perfringere portas:</TextUnit>
    <TextUnit id="1774" loc="3.344">Excepisse faces tectis et tela parati,</TextUnit>
    <TextUnit id="1775" loc="3.345">Undarum raptos aversis fontibus haustus</TextUnit>
    <TextUnit id="1776" loc="3.346">Quaerere, et effossam sitientes lambere terram:</TextUnit>
    <TextUnit id="1777" loc="3.347">Et, desit si larga Ceres, tunc horrida cerni,</TextUnit>
    <TextUnit id="1778" loc="3.348">Foedaque contingi maculato carpere morsu.</TextUnit>
    <TextUnit id="1779" loc="3.349">Nec pavet hic populus pro libertate subire,</TextUnit>
    <TextUnit id="1780" loc="3.350">Obsessum Poeno gessit quod Marte Saguntum.</TextUnit>
    <TextUnit id="1781" loc="3.351">Pectoribus rapti matrum, frustraque trahentes</TextUnit>
    <TextUnit id="1782" loc="3.352">Ubera sicca fame medios mittentur in ignes;</TextUnit>
    <TextUnit id="1783" loc="3.353">Uxor et a caro poscet sibi fata marito.</TextUnit>
    <TextUnit id="1784" loc="3.354">Vulnera miscebunt fratres, bellumque  coacti</TextUnit>
    <TextUnit id="1785" loc="3.355">Hoc potius civile gerent. Sic Graia iuventus</TextUnit>
    <TextUnit id="1786" loc="3.356">Finierat: quum, turbato iam prodita vultu,</TextUnit>
    <TextUnit id="1787" loc="3.357">Ira ducis tandem testata est voce dolorem.</TextUnit>
    <TextUnit id="1788" loc="3.358">Vana movet Graios nostri fiducia cursus.</TextUnit>
    <TextUnit id="1789" loc="3.359">Quamvis Hesperium mundi properemus ad axem,</TextUnit>
    <TextUnit id="1790" loc="3.360">Massiliam delere vacat.  Gaudete cohortes:</TextUnit>
    <TextUnit id="1791" loc="3.361">Obvia praebentur fatorum munere bella.</TextUnit>
    <TextUnit id="1792" loc="3.362">Ventus ut amittit vires, nisi robore densae</TextUnit>
    <TextUnit id="1793" loc="3.363">Occurrant silvae, spatio diffsus inani:</TextUnit>
    <TextUnit id="1794" loc="3.364">Utque perit magnus nullis obstantibus ignis,</TextUnit>
    <TextUnit id="1795" loc="3.365">Sic hostes mihi desse nocet: damnumque putamus</TextUnit>
    <TextUnit id="1796" loc="3.366">Armorum, nisi, qui vinci potuere, rebellent.</TextUnit>
    <TextUnit id="1797" loc="3.367">Sed si solus eam, dimissis degener armis,</TextUnit>
    <TextUnit id="1798" loc="3.368">Tunc mihi tecta patent. Iam non exscudere tantum,</TextUnit>
    <TextUnit id="1799" loc="3.369">Inclusisse volunt. At enim contagia belli</TextUnit>
    <TextUnit id="1800" loc="3.370">Dira fugant. Dabitis poenas pro pace petita:</TextUnit>
    <TextUnit id="1801" loc="3.371">Et nihil esse meo discetis tutius aevo,</TextUnit>
    <TextUnit id="1802" loc="3.372">Quam duce me bellum. Sic postquam fatus, ad urbem</TextUnit>
    <TextUnit id="1803" loc="3.373">Haud trepidam convertit iter: tunc moenia clausa</TextUnit>
    <TextUnit id="1804" loc="3.374">Conspicit: et densa iuvenum vallata corona.</TextUnit>
    <TextUnit id="1805" loc="3.375">Haud procul a muris tumulas surgentis in altum</TextUnit>
    <TextUnit id="1806" loc="3.376">Telluris parvum diffuso vertice campum</TextUnit>
    <TextUnit id="1807" loc="3.377">Explicat: haec patiens longo munimine cingi</TextUnit>
    <TextUnit id="1808" loc="3.378">Visa duci rapes, tutisque aptissima castris.</TextUnit>
    <TextUnit id="1809" loc="3.379">Proxima pars urbis celsam consurgit in arcem,</TextUnit>
    <TextUnit id="1810" loc="3.380">Par tumulo, mediisque sedent convallibus arva.</TextUnit>
    <TextUnit id="1811" loc="3.381">Tunc res immenso placuit statura labore,</TextUnit>
    <TextUnit id="1812" loc="3.382">Aggere diversos vasto committere colles.</TextUnit>
    <TextUnit id="1813" loc="3.383">Sed prius ut totam, qua terra cingitur, urbem</TextUnit>
    <TextUnit id="1814" loc="3.384">Clauderet, a summis perduxit ad aequora castris</TextUnit>
    <TextUnit id="1815" loc="3.385">Longum Caesar opus, fontesque et pabula campi</TextUnit>
    <TextUnit id="1816" loc="3.386">Amplexus fossa, densas tollentia pinnas</TextUnit>
    <TextUnit id="1817" loc="3.387">Cespitibus, crudaque exstruxit brachia terra.</TextUnit>
    <TextUnit id="1818" loc="3.388">Iam satis hoc Graiae memorandum contigit urbi,</TextUnit>
    <TextUnit id="1819" loc="3.389">Aeternumque decus, quod non impulsa, nec ipso</TextUnit>
    <TextUnit id="1820" loc="3.390">Strata metu, tenuit flagrantis in omnia belli</TextUnit>
    <TextUnit id="1821" loc="3.391">Praecipitem cursum: raptisque a Caesare cunctis,</TextUnit>
    <TextUnit id="1822" loc="3.392">Vincitur una mora. Quantum est, quod fata tenentur!</TextUnit>
    <TextUnit id="1823" loc="3.393">Quodque virum toti properans imponere mundo</TextUnit>
    <TextUnit id="1824" loc="3.394">Hos perdit Fortuna dies! Tunc omnia late</TextUnit>
    <TextUnit id="1825" loc="3.395">Procumbunt nemora, et spoliantur robore silvae,</TextUnit>
    <TextUnit id="1826" loc="3.396">Ut, cum terra levis mediam virgultaque molem</TextUnit>
    <TextUnit id="1827" loc="3.397">Suspendant, structa laterum compage ligatam</TextUnit>
    <TextUnit id="1828" loc="3.398">Arctet humum, pressus ne cedat turribus agger.</TextUnit>
    <TextUnit id="1829" loc="3.399">Lucus erat longo numquam violatus ab evo,</TextUnit>
    <TextUnit id="1830" loc="3.400">Obscurum cingens connexis aera ramis,</TextUnit>
    <TextUnit id="1831" loc="3.401">Et gelidas alte submotis solibus umbras.</TextUnit>
    <TextUnit id="1832" loc="3.402">Hunc non ruricolae Panes, nemorumque potentes</TextUnit>
    <TextUnit id="1833" loc="3.403">Silvani Nymphaeque tenent, sed barbara ritu</TextUnit>
    <TextUnit id="1834" loc="3.404">Sacra deum, structae diris altaribus arae;</TextUnit>
    <TextUnit id="1835" loc="3.405">Omnisque humanis lustrata cruoribus arbos.</TextUnit>
    <TextUnit id="1836" loc="3.406">Si qua fidem meruit superos mirata vetustas,</TextUnit>
    <TextUnit id="1837" loc="3.407">Illis et volucres metuunt insistere ramis,</TextUnit>
    <TextUnit id="1838" loc="3.408">Et lustris recubare ferae: nec ventus in illas</TextUnit>
    <TextUnit id="1839" loc="3.409">Incubuit silvas, excussaque nubibus atris</TextUnit>
    <TextUnit id="1840" loc="3.410">Fulgura: non ullis frondem praebentibus auris</TextUnit>
    <TextUnit id="1841" loc="3.411">Arboribus suus horror inest. Tum plurima nigris</TextUnit>
    <TextUnit id="1842" loc="3.412">Fontibus unda cadit, simulacraque moesta deorum</TextUnit>
    <TextUnit id="1843" loc="3.413">Arte carent, caesisque extant informia truncis.</TextUnit>
    <TextUnit id="1844" loc="3.414">Ipse situs putrique facit iam robore pallor</TextUnit>
    <TextUnit id="1845" loc="3.415">Attonitos: non vulgatis sacrata figuris</TextUnit>
    <TextUnit id="1846" loc="3.416">Numina sic metuunt: tantum terroribus addit,</TextUnit>
    <TextUnit id="1847" loc="3.417">Quos timeant non nosse deos. Iam fama ferebat</TextUnit>
    <TextUnit id="1848" loc="3.418">Saepe cavas motu terrae mugire cavernas,</TextUnit>
    <TextUnit id="1849" loc="3.419">Et procumbentes iterum consurgere taxos,</TextUnit>
    <TextUnit id="1850" loc="3.420">Et non ardentis fulgere incendia silvae,</TextUnit>
    <TextUnit id="1851" loc="3.421">Roboraque amplexos circumfluxisse dracones.</TextUnit>
    <TextUnit id="1852" loc="3.422">Non illum cultu populi propiore frequentant,</TextUnit>
    <TextUnit id="1853" loc="3.423">Sed cessere deis. Medio cum Phoebus in axe est,</TextUnit>
    <TextUnit id="1854" loc="3.424">Aut coelum nox atra tenet, pavet ipse sacerdos</TextUnit>
    <TextUnit id="1855" loc="3.425">Acessus, dominumque timet deprendere luci.</TextUnit>
    <TextUnit id="1856" loc="3.426">Hanc iubet immisso silvam procumbere ferro:</TextUnit>
    <TextUnit id="1857" loc="3.427">Nam vicina operi belloque intacta priore</TextUnit>
    <TextUnit id="1858" loc="3.428">Inter nudatos stabat densissima montes.</TextUnit>
    <TextUnit id="1859" loc="3.429">Sed fortes tremuere manus, motique verenda</TextUnit>
    <TextUnit id="1860" loc="3.430">Maiestate loci, si robora sacra ferirent,</TextUnit>
    <TextUnit id="1861" loc="3.431">In sua credebant redituras membra secures.</TextUnit>
    <TextUnit id="1862" loc="3.432">Implicitas magno Caesar torpore cohortes</TextUnit>
    <TextUnit id="1863" loc="3.433">Ut vidit, primus raptam librare bipennem</TextUnit>
    <TextUnit id="1864" loc="3.434">Ausus, et aeriam ferro proscindere quercum,</TextUnit>
    <TextUnit id="1865" loc="3.435">Effatur, merso violata in robora ferro:</TextUnit>
    <TextUnit id="1866" loc="3.436">Iam ne quis vestrum dubitet subvertere silvam,</TextUnit>
    <TextUnit id="1867" loc="3.437">Credite me fecisse nefas. Tunc paruit omnis</TextUnit>
    <TextUnit id="1868" loc="3.438">Imperiis non sublato secura pavore</TextUnit>
    <TextUnit id="1869" loc="3.439">Turba, sed expensa superorum et Caesaris ira.</TextUnit>
    <TextUnit id="1870" loc="3.440">Procumbunt orni, nodosa impellitur ilex,</TextUnit>
    <TextUnit id="1871" loc="3.441">Silvaque Dodones, et fluctibus aptior alnus,</TextUnit>
    <TextUnit id="1872" loc="3.442">Et non plebeios luctus testata cupressus,</TextUnit>
    <TextUnit id="1873" loc="3.443">Tum primum posuere comas, et fronde carentes</TextUnit>
    <TextUnit id="1874" loc="3.444">Admisere diem: propulsaque robore denso</TextUnit>
    <TextUnit id="1875" loc="3.445">Sustinuit se silva cadens. Gemuere videntes</TextUnit>
    <TextUnit id="1876" loc="3.446">Gallorum populi: muris sed clausa iuventus</TextUnit>
    <TextUnit id="1877" loc="3.447">Exsultat. Quis enim laesos impune putaret</TextUnit>
    <TextUnit id="1878" loc="3.448">Esse deos?  Servat multos fortuna nocentes:</TextUnit>
    <TextUnit id="1879" loc="3.449">Et tantum miseris irasci numina possunt.</TextUnit>
    <TextUnit id="1880" loc="3.450">Utque satis caesi nemoris, quaesita per agros</TextUnit>
    <TextUnit id="1881" loc="3.451">Plaustra ferunt: curvoque soli cessantis aratro</TextUnit>
    <TextUnit id="1882" loc="3.452">Agricolae raptis annum flevere iuvencis.</TextUnit>
    <TextUnit id="1883" loc="3.453">Dux tamen, impatiens haesuri ad moenia Martis,</TextUnit>
    <TextUnit id="1884" loc="3.454">Versus ad Hispanas acies extremaque mundi,</TextUnit>
    <TextUnit id="1885" loc="3.455">Iussit bella geri. Stellatis axibus agger</TextUnit>
    <TextUnit id="1886" loc="3.456">Erigitur, geminasque aequantes moenia turres</TextUnit>
    <TextUnit id="1887" loc="3.457">Accipit: hae nullo fixerunt robore terram,</TextUnit>
    <TextUnit id="1888" loc="3.458">Sed per iter longum caussa repsere latenti.</TextUnit>
    <TextUnit id="1889" loc="3.459">Cum tantum nutaret onus, telluris inanes</TextUnit>
    <TextUnit id="1890" loc="3.460">Concussisse sinus quaerentem erumpere ventum</TextUnit>
    <TextUnit id="1891" loc="3.461">Credidit, et muros mirata est stare iuventus.</TextUnit>
    <TextUnit id="1892" loc="3.462">Illinc tela cadunt excelsas urbis in arces.</TextUnit>
    <TextUnit id="1893" loc="3.463">Sed maior Graio Romana in corpora ferro</TextUnit>
    <TextUnit id="1894" loc="3.464">Vis inerat. Neque enim solis excussa lacertis</TextUnit>
    <TextUnit id="1895" loc="3.465">Lancea, sed tenso ballistae turbine rapta,</TextUnit>
    <TextUnit id="1896" loc="3.466">Haud unum contenta latus transire, quiescit:</TextUnit>
    <TextUnit id="1897" loc="3.467">Sed pandens perque arma viam, perque ossa, relicta</TextUnit>
    <TextUnit id="1898" loc="3.468">Morte, fugit: superest telo post vulnera cursus.</TextUnit>
    <TextUnit id="1899" loc="3.469">At saxum quoties ingenti verberis actu</TextUnit>
    <TextUnit id="1900" loc="3.470">Excutitur, qualis rupes, quam vertice montis</TextUnit>
    <TextUnit id="1901" loc="3.471">Abscidit impulsu ventorum adiuta vetustas,</TextUnit>
    <TextUnit id="1902" loc="3.472">Frangit cuncta ruens: nec tantum corpora pressa</TextUnit>
    <TextUnit id="1903" loc="3.473">Exanimat: totos cum sanguine dissipat artus.</TextUnit>
    <TextUnit id="1904" loc="3.474">Ut tamen hostiles densa testudine muros</TextUnit>
    <TextUnit id="1905" loc="3.475">Tecta subit virtus, armisque innexa priores</TextUnit>
    <TextUnit id="1906" loc="3.476">Arma ferunt, galeamque extentus protegit umbo,</TextUnit>
    <TextUnit id="1907" loc="3.477">Quae prius ex longo nocuerunt missa recessu,</TextUnit>
    <TextUnit id="1908" loc="3.478">Iam post terga cadunt: nec Graiis flectere iactum,</TextUnit>
    <TextUnit id="1909" loc="3.479">Aut facilis labor est longinqua ad tela parati</TextUnit>
    <TextUnit id="1910" loc="3.480">Tormenti mutare modum: sed pondere solo</TextUnit>
    <TextUnit id="1911" loc="3.481">Contenti, nudis evolvunt saxa lacertis.</TextUnit>
    <TextUnit id="1912" loc="3.482">Dum fuit armorum series, ut grandine tecta</TextUnit>
    <TextUnit id="1913" loc="3.483">Innocua percussa sonant, sic omnia tela</TextUnit>
    <TextUnit id="1914" loc="3.484">Respuit: at postquam virtus incensa virorum</TextUnit>
    <TextUnit id="1915" loc="3.485">Perpetuam rupit defesso milite cratem,</TextUnit>
    <TextUnit id="1916" loc="3.486">Singula continuis cesserunt ictibus arma.</TextUnit>
    <TextUnit id="1917" loc="3.487">Tunc adoperta levi procedit vinea terra,</TextUnit>
    <TextUnit id="1918" loc="3.488">Sub cuius pluteis et tecta fronte latentes</TextUnit>
    <TextUnit id="1919" loc="3.489">Moliri nunc ima parant, et vertere ferro</TextUnit>
    <TextUnit id="1920" loc="3.490">Moenia: nunc aries suspenso fortior ictu</TextUnit>
    <TextUnit id="1921" loc="3.491">Incussus densi compagem solvere muri</TextUnit>
    <TextUnit id="1922" loc="3.492">Tentat, et impositis unum subducere saxis.</TextUnit>
    <TextUnit id="1923" loc="3.493">Sed super et flammis, et magnae fragmine molis,</TextUnit>
    <TextUnit id="1924" loc="3.494">Et sudibus crebris, et adusti roboris ictu</TextUnit>
    <TextUnit id="1925" loc="3.495">Percussae cedunt crates, frustraque labore</TextUnit>
    <TextUnit id="1926" loc="3.496">Exhausto fessus repetit tentoria miles.</TextUnit>
    <TextUnit id="1927" loc="3.497">Summa fuit Grais, starent ut moenia, voti.</TextUnit>
    <TextUnit id="1928" loc="3.498">Ultro acies inferre parant: armisque coruscas</TextUnit>
    <TextUnit id="1929" loc="3.499">Nocturni texere faces: audaxque iuventus</TextUnit>
    <TextUnit id="1930" loc="3.500">Erupit: non hasta viris, non letifer arcus,</TextUnit>
    <TextUnit id="1931" loc="3.501">Telum flamma fuit, rapiensque incendia ventus</TextUnit>
    <TextUnit id="1932" loc="3.502">Per Romana tulit celeri munimina cursu.</TextUnit>
    <TextUnit id="1933" loc="3.503">Nec, quamvis viridi lactetur robore, lentas</TextUnit>
    <TextUnit id="1934" loc="3.504">Ignis agit vires: teda sed raptus ab omni</TextUnit>
    <TextUnit id="1935" loc="3.505">Consequitur nigri spatiosa volumina fumi:</TextUnit>
    <TextUnit id="1936" loc="3.506">Nec solum silvas, sed saxa iugentia solvit,</TextUnit>
    <TextUnit id="1937" loc="3.507">Et crudae putri fluxerunt pulvere cautes.</TextUnit>
    <TextUnit id="1938" loc="3.508">Procubuit, maiorque iacens adparuit agger.</TextUnit>
    <TextUnit id="1939" loc="3.509">Spes victis telluris abit, placuitque profundo</TextUnit>
    <TextUnit id="1940" loc="3.510">Fortunam tentare mari   Non robore picto</TextUnit>
    <TextUnit id="1941" loc="3.511">Ornatas decuit fulgens tutela carinas,</TextUnit>
    <TextUnit id="1942" loc="3.512">Sed rudis, et qualis procumbit montibus arbor,</TextUnit>
    <TextUnit id="1943" loc="3.513">Conseritur stabilis navalibus area bellis.</TextUnit>
    <TextUnit id="1944" loc="3.514">Et iam turrigeram Bruti comitata carinam</TextUnit>
    <TextUnit id="1945" loc="3.515">Venerat in fluctus Rhodani cum gurgite classis,</TextUnit>
    <TextUnit id="1946" loc="3.516">Stoechados arva tenens. Nec non et Graia iuventua,</TextUnit>
    <TextUnit id="1947" loc="3.517">Omne suum fatis voluit committere robur,</TextUnit>
    <TextUnit id="1948" loc="3.518">Grandaevosque senes mixtis armavit ephebis.</TextUnit>
    <TextUnit id="1949" loc="3.519">Accepit non sola viros, quae stabat in undis</TextUnit>
    <TextUnit id="1950" loc="3.520">Classis; et emeritas repetunt navalibus alnos.</TextUnit>
    <TextUnit id="1951" loc="3.521">Ut matutinos spargens super aequora Phoebus</TextUnit>
    <TextUnit id="1952" loc="3.522">Fregit aquis radios, et liber nubibus aether,</TextUnit>
    <TextUnit id="1953" loc="3.523">Et posito Borea, pacemque tenentibus Austris,</TextUnit>
    <TextUnit id="1954" loc="3.524">Servatum bello iacuit mare, movit ab omni</TextUnit>
    <TextUnit id="1955" loc="3.525">Quisque suam statione ratem, paribusque lacertis</TextUnit>
    <TextUnit id="1956" loc="3.526">Caesaris hinc puppes, hinc Graio remige classis</TextUnit>
    <TextUnit id="1957" loc="3.527">Tollitur: impulsae tonsis tremuere carinae,</TextUnit>
    <TextUnit id="1958" loc="3.528">Crebraque sublimes convellunt verbera puppes.</TextUnit>
    <TextUnit id="1959" loc="3.529">Cornua Romanae classis validaeque triremes,</TextUnit>
    <TextUnit id="1960" loc="3.530">Quasque quater surgens exstructi remigis ordo</TextUnit>
    <TextUnit id="1961" loc="3.531">Commovet, et plures quae mergunt aequore pinus,</TextUnit>
    <TextUnit id="1962" loc="3.532">Multiplices cinxere rates. Hoc robur aperto</TextUnit>
    <TextUnit id="1963" loc="3.533">Oppositum pelago. Lunata fronte recedunt</TextUnit>
    <TextUnit id="1964" loc="3.534">Ordine contentae gemino crevisse Liburnae.</TextUnit>
    <TextUnit id="1965" loc="3.535">Celsior at cunctis Bruti praetoria puppis</TextUnit>
    <TextUnit id="1966" loc="3.536">Verberibus senis agitur, molemque profundo.</TextUnit>
    <TextUnit id="1967" loc="3.537">Invehit, et summis longe petit aequora remis.</TextUnit>
    <TextUnit id="1968" loc="3.538">Ut tantum medii fuerat maris, utraque classis</TextUnit>
    <TextUnit id="1969" loc="3.539">Quod semel excussis posset transcurrere tonsis,</TextUnit>
    <TextUnit id="1970" loc="3.540">Innumerae vasto miscentur in aethere voces:</TextUnit>
    <TextUnit id="1971" loc="3.541">Remorumque sonus premitur clamore: nec ullae</TextUnit>
    <TextUnit id="1972" loc="3.542">Audiri potuere tubae. Tunc caerula verrunt,</TextUnit>
    <TextUnit id="1973" loc="3.543">Atque in transtra cadunt, et remis pectora pulsant.</TextUnit>
    <TextUnit id="1974" loc="3.544">Ut primum rostris crepuerunt obvia rostra,</TextUnit>
    <TextUnit id="1975" loc="3.545">In puppim rediere rates, emissaque tela</TextUnit>
    <TextUnit id="1976" loc="3.546">Aera texerunt vacuumque cadentia pontum.</TextUnit>
    <TextUnit id="1977" loc="3.547">Et iam diductis extendunt cornua proris,</TextUnit>
    <TextUnit id="1978" loc="3.548">Diversaeque rates laxata classe receptae.</TextUnit>
    <TextUnit id="1979" loc="3.549">Ut, quoties aestus Zephyris Eurisque repugnat,</TextUnit>
    <TextUnit id="1980" loc="3.550">Huc abeunt fluctus, illuc mare: sic, ubi puppes</TextUnit>
    <TextUnit id="1981" loc="3.551">Sulcato varios duxerunt gurgite tractus,</TextUnit>
    <TextUnit id="1982" loc="3.552">Quod tulit illa ratis remis, haec repulit aequor.</TextUnit>
    <TextUnit id="1983" loc="3.553">Sed Graiis habiles pugnamque lacessere pinus</TextUnit>
    <TextUnit id="1984" loc="3.554">Et tentare fugam, nec longo frangere gyro</TextUnit>
    <TextUnit id="1985" loc="3.555">Cursum, nec tarde flectenti cedere clavo.</TextUnit>
    <TextUnit id="1986" loc="3.556">At Romana ratis stabilem praebere carinam</TextUnit>
    <TextUnit id="1987" loc="3.557">Certior, et terrae similem bellantibus usum.</TextUnit>
    <TextUnit id="1988" loc="3.558">Tunc in signifera residenti puppe magistro</TextUnit>
    <TextUnit id="1989" loc="3.559">Brutus ait: Paterisne acies errare profundo,</TextUnit>
    <TextUnit id="1990" loc="3.560">Artibus et certas pelagi? Iam  consere bellum:</TextUnit>
    <TextUnit id="1991" loc="3.561">Phocaicis medias rostris oppone carinas.</TextUnit>
    <TextUnit id="1992" loc="3.562">Paruit, obliquas et praebuit hostibus alnos.</TextUnit>
    <TextUnit id="1993" loc="3.563">Tunc, quaecumque ratis tentavit robora Bruti,</TextUnit>
    <TextUnit id="1994" loc="3.564">Ictu victa suo percussae capta cohaesit.</TextUnit>
    <TextUnit id="1995" loc="3.565">Ast alias manicaeque ligant, teretesque catenae,</TextUnit>
    <TextUnit id="1996" loc="3.566">Seque tenent remis: tecto stetit aequore bellum.</TextUnit>
    <TextUnit id="1997" loc="3.567">Iam non excussis torquentur tela lacertis,</TextUnit>
    <TextUnit id="1998" loc="3.568">Nec longinqua cadunt iaculato vulnera ferro:</TextUnit>
    <TextUnit id="1999" loc="3.569">Miscenturque manus. Navali plurima bello</TextUnit>
    <TextUnit id="2000" loc="3.570">Ensis agit. Stat quisque suae de robore puppis</TextUnit>
    <TextUnit id="2001" loc="3.571">Pronus in adversos ictus: nullique perempti</TextUnit>
    <TextUnit id="2002" loc="3.572">In ratibus cecidere suis. Cruor altus in undis</TextUnit>
    <TextUnit id="2003" loc="3.573">Spumat, et obducti concreto sanguine fluctus.</TextUnit>
    <TextUnit id="2004" loc="3.574">Et quas immissi traxerunt vincula ferri,</TextUnit>
    <TextUnit id="2005" loc="3.575">Has prohibent iungi conserta cadavera puppes.</TextUnit>
    <TextUnit id="2006" loc="3.576">Semianimes alii vastum subiere profundum,</TextUnit>
    <TextUnit id="2007" loc="3.577">Hauseruntque suo permixtum    sanguine pontum.</TextUnit>
    <TextUnit id="2008" loc="3.578">Hi, luctantem  animam lenta cum morte trahentes,</TextUnit>
    <TextUnit id="2009" loc="3.579">Fractarum subita ratium periere ruina.</TextUnit>
    <TextUnit id="2010" loc="3.580">Irrita tela suas peragunt in gurgite caedes:</TextUnit>
    <TextUnit id="2011" loc="3.581">Et quodcumque cadit frustrato pondere ferrum,</TextUnit>
    <TextUnit id="2012" loc="3.582">Exceptum mediis invenit vulnus in undis.</TextUnit>
    <TextUnit id="2013" loc="3.583">Phocaicis Romana ratis vallata carinis,</TextUnit>
    <TextUnit id="2014" loc="3.584">Robore diducto dextrum laevumque tuetur</TextUnit>
    <TextUnit id="2015" loc="3.585">Aequo Marte latus: cuius dum pugnat ab alta</TextUnit>
    <TextUnit id="2016" loc="3.586">Puppe Tagus, Graiumque audax aplustre retentat,</TextUnit>
    <TextUnit id="2017" loc="3.587">Terga simul pariter missis et pectora telis</TextUnit>
    <TextUnit id="2018" loc="3.588">Transigitur: medio concurrit pectore ferrum,</TextUnit>
    <TextUnit id="2019" loc="3.589">Et stetit incertus, flueret quo vulnere, sanguis,</TextUnit>
    <TextUnit id="2020" loc="3.590">Donec utrasque simul largus cruor expulit hastas,</TextUnit>
    <TextUnit id="2021" loc="3.591">Divisitque animam, sparsitque in vulnera letum.</TextUnit>
    <TextUnit id="2022" loc="3.592">Dirigit huc puppim miseri quoque dextra Telonis,</TextUnit>
    <TextUnit id="2023" loc="3.593">Qua nullam melius, pelago turbante, carinae</TextUnit>
    <TextUnit id="2024" loc="3.594">Audivere manum: nec lux est notior ulli</TextUnit>
    <TextUnit id="2025" loc="3.595">Crastina, seu Phoebum videat, seu cornua lunae,</TextUnit>
    <TextUnit id="2026" loc="3.596">Semper venturis componere carbasa ventis.</TextUnit>
    <TextUnit id="2027" loc="3.597">Hic Latiae rostro compagem ruperat alni:</TextUnit>
    <TextUnit id="2028" loc="3.598">Pila sed in medium venere trementia pectus,</TextUnit>
    <TextUnit id="2029" loc="3.599">Avertitque ratem morientis dextra magistri.</TextUnit>
    <TextUnit id="2030" loc="3.600">Dum cupit in seciam Gyareus erepere puppim,</TextUnit>
    <TextUnit id="2031" loc="3.601">Excipit immissum suspensa per ilia ferrum,</TextUnit>
    <TextUnit id="2032" loc="3.602">Adfixusque rati, telo retinente, pependit.</TextUnit>
    <TextUnit id="2033" loc="3.603">Stant gemini fratres, fecundae gloria matris,</TextUnit>
    <TextUnit id="2034" loc="3.604">Quos eadem variis genuerunt viscera fatis.</TextUnit>
    <TextUnit id="2035" loc="3.605">Discrevit mors saeva viros: unumque relictum</TextUnit>
    <TextUnit id="2036" loc="3.606">Agnorunt miseri, sublato errore, parentes,</TextUnit>
    <TextUnit id="2037" loc="3.607">Aeternis caussam lacrimis. Tenet ille dolorem</TextUnit>
    <TextUnit id="2038" loc="3.608">Semper, et amissum fratrem lugentibus obfert.</TextUnit>
    <TextUnit id="2039" loc="3.609">Quorum alter, mixtis obliquo pectine remis,</TextUnit>
    <TextUnit id="2040" loc="3.610">Ausus Romanae Graia de puppe carinae</TextUnit>
    <TextUnit id="2041" loc="3.611">Iniectare manum: sed eam gravis insuper ictus</TextUnit>
    <TextUnit id="2042" loc="3.612">Amputat: ilia tamen nisu, quo prenderat, haesit,</TextUnit>
    <TextUnit id="2043" loc="3.613">Deriguitque tenens strictis immortua nervis.</TextUnit>
    <TextUnit id="2044" loc="3.614">Crevit in adversis virtus: plus nobilis irae</TextUnit>
    <TextUnit id="2045" loc="3.615">Truncus habet, fortique instaurat proelia laeva,</TextUnit>
    <TextUnit id="2046" loc="3.616">Rapturusque suam procumbit in aequora dextram.</TextUnit>
    <TextUnit id="2047" loc="3.617">Haec quoque cum toto manus est abscisa lacerto.</TextUnit>
    <TextUnit id="2048" loc="3.618">Iam clypeo telisque carens, non conditur ima</TextUnit>
    <TextUnit id="2049" loc="3.619">Puppe, sed expositus, fraternaque pectore nudo</TextUnit>
    <TextUnit id="2050" loc="3.620">Arma tegens, crebra confixus cuspide perstat:</TextUnit>
    <TextUnit id="2051" loc="3.621">Telaque multorum leto casura suorum</TextUnit>
    <TextUnit id="2052" loc="3.622">Emerita iam morte tenet. Tum vulnere multo</TextUnit>
    <TextUnit id="2053" loc="3.623">Effugientem animam lassos collegit in artus,</TextUnit>
    <TextUnit id="2054" loc="3.624">Membraque contendit toto, quicumque manebat,</TextUnit>
    <TextUnit id="2055" loc="3.625">Sanguine, et hostilem, defectis robore membris,</TextUnit>
    <TextUnit id="2056" loc="3.626">Insiluit, solo nociturus pondere, puppim.</TextUnit>
    <TextUnit id="2057" loc="3.627">Strage virum cumulata ratis, multoque cruore</TextUnit>
    <TextUnit id="2058" loc="3.628">Plena, per oblicum crebros latus accipit ictus.</TextUnit>
    <TextUnit id="2059" loc="3.629">At postquam ruptis pelagus compagibus hausit,</TextUnit>
    <TextUnit id="2060" loc="3.630">Ad summos repleta foros, descendit in undas,</TextUnit>
    <TextUnit id="2061" loc="3.631">Vicinum involvens contorto vertice pontum.</TextUnit>
    <TextUnit id="2062" loc="3.632">Aequora discedunt mersa diducta carina,</TextUnit>
    <TextUnit id="2063" loc="3.633">Inque locum puppis cecidit mare. -  Multaque ponto</TextUnit>
    <TextUnit id="2064" loc="3.634">Praebuit illa dies varii miracula fati.</TextUnit>
    <TextUnit id="2065" loc="3.635">Ferrea dum  puppi rapidos manus inserit uncos,</TextUnit>
    <TextUnit id="2066" loc="3.636">Adfixit Lycidam. Mersus foret ille profundo;</TextUnit>
    <TextUnit id="2067" loc="3.637">Sed prohibent socii, suspensaque crura retentant.</TextUnit>
    <TextUnit id="2068" loc="3.638">Scinditur avulsus: nec, sicut vulnere, sanguis</TextUnit>
    <TextUnit id="2069" loc="3.639">Emicuit lentus: ruptis cadit undique venis:</TextUnit>
    <TextUnit id="2070" loc="3.640">Discursusque animae diversa in membra meantis</TextUnit>
    <TextUnit id="2071" loc="3.641">Interceptus aquis. Nullius vita perempti</TextUnit>
    <TextUnit id="2072" loc="3.642">Est tanta dimissa via: pars ultima trunci</TextUnit>
    <TextUnit id="2073" loc="3.643">Tradidit in letum vacuos vitalibus artis;</TextUnit>
    <TextUnit id="2074" loc="3.644">At tumidus qua pulmo iacet, qua viscera fervent,</TextUnit>
    <TextUnit id="2075" loc="3.645">Haeserunt ibi fata diu: luctataque multum</TextUnit>
    <TextUnit id="2076" loc="3.646">Hac cum parte viri vix omnia membra tulerunt.</TextUnit>
    <TextUnit id="2077" loc="3.647">Dum nimium pugnax unius turba carinae</TextUnit>
    <TextUnit id="2078" loc="3.648">Incumbit prono lateri, vacuamque relinquit,</TextUnit>
    <TextUnit id="2079" loc="3.649">Qua caret hoste, ratem: congesto pondere puppis</TextUnit>
    <TextUnit id="2080" loc="3.650">Versa, cava texit pelagus nautasque carina;</TextUnit>
    <TextUnit id="2081" loc="3.651">Brachia nec licuit vasto iactare profundo,</TextUnit>
    <TextUnit id="2082" loc="3.652">Sed clauso periere mari. -  tunc unica diri</TextUnit>
    <TextUnit id="2083" loc="3.653">Conspecta est leti facies, cum forte natantem</TextUnit>
    <TextUnit id="2084" loc="3.654">Diversae rostris iuvenem fixere carinae.</TextUnit>
    <TextUnit id="2085" loc="3.655">Discessit medium tam vastos pectus ad ictus:</TextUnit>
    <TextUnit id="2086" loc="3.656">Nec prohibere valent obtritis ossibus artus,</TextUnit>
    <TextUnit id="2087" loc="3.657">Quo minus aera sonent. Eliso ventre, per ora</TextUnit>
    <TextUnit id="2088" loc="3.658">Eiectat saniem permixtus viscere sanguis.</TextUnit>
    <TextUnit id="2089" loc="3.659">Postquam inhibent remis puppes, ac rostra recedunt,</TextUnit>
    <TextUnit id="2090" loc="3.660">Deiectum in pelagus perfosso pectore corpus</TextUnit>
    <TextUnit id="2091" loc="3.661">Vulneribus transmisit aquas. -  Pars maxima turbae</TextUnit>
    <TextUnit id="2092" loc="3.662">Naufraga, iactatis morti obluctata lacertis,</TextUnit>
    <TextUnit id="2093" loc="3.663">Puppis ad auxilium sociae concurrit: at illi</TextUnit>
    <TextUnit id="2094" loc="3.664">Robora cum vetitis prensarent altius ulnis,</TextUnit>
    <TextUnit id="2095" loc="3.665">Nutaretque ratis populo peritura recepto,</TextUnit>
    <TextUnit id="2096" loc="3.666">Impia turba super medios ferit ense lacertos:</TextUnit>
    <TextUnit id="2097" loc="3.667">Brachia linquentes Graia pendentia puppi,</TextUnit>
    <TextUnit id="2098" loc="3.668">A manibus cecidere suis: non amplius undae</TextUnit>
    <TextUnit id="2099" loc="3.669">Sustinuere graves in summo gurgite truncos.</TextUnit>
    <TextUnit id="2100" loc="3.670">Iamque omni fusis nudato milite telis,</TextUnit>
    <TextUnit id="2101" loc="3.671">Invenit arma furor: remum contorsit in hostem</TextUnit>
    <TextUnit id="2102" loc="3.672">Alter: at hi tortum validis aplustre lacertis</TextUnit>
    <TextUnit id="2103" loc="3.673">Avulsasque rotant, excusso remige, sedes.</TextUnit>
    <TextUnit id="2104" loc="3.674">In pugnam fregere rates. Sidentia pessum</TextUnit>
    <TextUnit id="2105" loc="3.675">Corpora caesa tenent, spoliantque cadavera ferro.</TextUnit>
    <TextUnit id="2106" loc="3.676">Multi, inopes teli, iaculum letale revulsum</TextUnit>
    <TextUnit id="2107" loc="3.677">Visceribus traxere suis, et vulnera laeva</TextUnit>
    <TextUnit id="2108" loc="3.678">Oppressere manu, validos dum praebeat ictus</TextUnit>
    <TextUnit id="2109" loc="3.679">Sanguis et hostilem cum torserit exeat hastam.</TextUnit>
    <TextUnit id="2110" loc="3.680">Nulla tamen plures hoc edidit aequore clades,</TextUnit>
    <TextUnit id="2111" loc="3.681">Quam pelago diversa lues. Nam pinguibus ignis</TextUnit>
    <TextUnit id="2112" loc="3.682">Adfixus tedis, et tecto sulfure vivax</TextUnit>
    <TextUnit id="2113" loc="3.683">Spargitur: at faciles praebere alimenta carinae</TextUnit>
    <TextUnit id="2114" loc="3.684">Nunc pice, nunc liquida rapuere incendia cera.</TextUnit>
    <TextUnit id="2115" loc="3.685">Nec flammas superant undae: sparsisque per aequor</TextUnit>
    <TextUnit id="2116" loc="3.686">Iam ratibus, fragmenta ferus sibi vindicat ignis.</TextUnit>
    <TextUnit id="2117" loc="3.687">Hic recipit fluctus, extinguat ut aequore flammas:</TextUnit>
    <TextUnit id="2118" loc="3.688">Hi, ne mergantur, tabulis ardentibus haerent.</TextUnit>
    <TextUnit id="2119" loc="3.689">Mille modos inter leti, mors una timori est,</TextUnit>
    <TextUnit id="2120" loc="3.690">Qua coepere mori. Nec cessat naufraga virtus.</TextUnit>
    <TextUnit id="2121" loc="3.691">Tela legunt deiecta mari, ratibusque ministrant:</TextUnit>
    <TextUnit id="2122" loc="3.692">Incertasque manus ictu languente per undas</TextUnit>
    <TextUnit id="2123" loc="3.693">Exercent. Nunc, rara datur si copia ferri,</TextUnit>
    <TextUnit id="2124" loc="3.694">Utuntur pelago. Saevus complectitur hostem</TextUnit>
    <TextUnit id="2125" loc="3.695">Hostis, et implicitis gaudent subsidere membris,</TextUnit>
    <TextUnit id="2126" loc="3.696">Mergentesque mori. -  Pugna fuit unus in illa</TextUnit>
    <TextUnit id="2127" loc="3.697">Eximius Phoceus animiam servare sub undis,</TextUnit>
    <TextUnit id="2128" loc="3.698">Scrutarique fretum si quid mersisset arenis,</TextUnit>
    <TextUnit id="2129" loc="3.699">Et nimis adfixos unci convellere morsus,</TextUnit>
    <TextUnit id="2130" loc="3.700">Adductum quoties non senserat ancora funem.</TextUnit>
    <TextUnit id="2131" loc="3.701">Hic ubi compressum penitus deduxerat hostem,</TextUnit>
    <TextUnit id="2132" loc="3.702">Victor et incolumis summas remeabat ad undas;</TextUnit>
    <TextUnit id="2133" loc="3.703">Sed, se per vacuos credit dum surgere fluctus,</TextUnit>
    <TextUnit id="2134" loc="3.704">Puppibus occurrit, tandemque sub aequore mansit.</TextUnit>
    <TextUnit id="2135" loc="3.705">Hi super hostiles iecerunt brachia remos,</TextUnit>
    <TextUnit id="2136" loc="3.706">Et ratium tenuere fugam. Non perdere letum</TextUnit>
    <TextUnit id="2137" loc="3.707">Maxima cura fuit; multus sua vulnera puppi</TextUnit>
    <TextUnit id="2138" loc="3.708">Adfixit moriens, et rostris abstulit ictus.</TextUnit>
    <TextUnit id="2139" loc="3.709">Stantem sublimi Tyrrhenum  culmine prorae</TextUnit>
    <TextUnit id="2140" loc="3.710">Lygdamus excussa, Balearis tortor habenae,</TextUnit>
    <TextUnit id="2141" loc="3.711">Glande petens, solido fregit cava tempora plumbo.</TextUnit>
    <TextUnit id="2142" loc="3.712">Sedibus expulsi, postquam cruor omnia rupit</TextUnit>
    <TextUnit id="2143" loc="3.713">Vincula, procumbunt oculi: stat lumine rapto</TextUnit>
    <TextUnit id="2144" loc="3.714">Adtonitus, mortisque illas putat esse tenebras.</TextUnit>
    <TextUnit id="2145" loc="3.715">At postquam membris sensit constare vigorem,</TextUnit>
    <TextUnit id="2146" loc="3.716">Vos, ait, o socii, sicut tormenta soletis,</TextUnit>
    <TextUnit id="2147" loc="3.717">Me quoque mittendis rectum  componite telis.</TextUnit>
    <TextUnit id="2148" loc="3.718">Egere quod superest animae, Tyrrhene, per omnes</TextUnit>
    <TextUnit id="2149" loc="3.719">Bellorum casus. Ingentem militis usum</TextUnit>
    <TextUnit id="2150" loc="3.720">Hoc habet ex magna defunctum parte cadaver:</TextUnit>
    <TextUnit id="2151" loc="3.721">Viventis feriere loco. Sic fatus in hostem</TextUnit>
    <TextUnit id="2152" loc="3.722">Caeca tela manu, sed non tamen irrita, mittit.</TextUnit>
    <TextUnit id="2153" loc="3.723">Excipit haec iuvenis generosi sanguinis Argus,</TextUnit>
    <TextUnit id="2154" loc="3.724">Qua iam non medius descendit in ilia venter,</TextUnit>
    <TextUnit id="2155" loc="3.725">Adiuvitque suo procumbens pondere ferrum.</TextUnit>
    <TextUnit id="2156" loc="3.726">Stabat diversa victae iam parte carinae</TextUnit>
    <TextUnit id="2157" loc="3.727">Infelix Argi genitor: non ille iuventae</TextUnit>
    <TextUnit id="2158" loc="3.728">Tempore Phocaicis ulli cessurus in armis:</TextUnit>
    <TextUnit id="2159" loc="3.729">Victum aevo robur cecidit, fessusque senecta</TextUnit>
    <TextUnit id="2160" loc="3.730">Exemplum, non miles erat. Qui, funere viso,</TextUnit>
    <TextUnit id="2161" loc="3.731">Saepe cadens longae senior per transtra carinae</TextUnit>
    <TextUnit id="2162" loc="3.732">Pervenit ad puppim, spirantesque invenit artus.</TextUnit>
    <TextUnit id="2163" loc="3.733">Non lacrimae cecidere genis, non pectora tundit,</TextUnit>
    <TextUnit id="2164" loc="3.734">Distentis toto riguit sed corpore palmis.</TextUnit>
    <TextUnit id="2165" loc="3.735">Nox subit, atque oculos vastae obduxere tenebrae,</TextUnit>
    <TextUnit id="2166" loc="3.736">Et miserum cernens agnoscere desinit Argum.</TextUnit>
    <TextUnit id="2167" loc="3.737">Ille caput labens et iam languentia colla,</TextUnit>
    <TextUnit id="2168" loc="3.738">Viso patre, levat: vox fauces nulla solutas</TextUnit>
    <TextUnit id="2169" loc="3.739">Prosequitur: tacito tantum petit oscula vultu,</TextUnit>
    <TextUnit id="2170" loc="3.740">Invitatque patris claudenda ad lumina dextram.</TextUnit>
    <TextUnit id="2171" loc="3.741">Ut torpore senex caruit, viresque cruentus</TextUnit>
    <TextUnit id="2172" loc="3.742">Coepit habere dolor, Non perdam tempora, dixit,</TextUnit>
    <TextUnit id="2173" loc="3.743">A saevis permissa deis, iugulumque senilem</TextUnit>
    <TextUnit id="2174" loc="3.744">Confodiam.   Veniam misero concede parenti,</TextUnit>
    <TextUnit id="2175" loc="3.745">Arge, quod amplexus, extrema quod oscula fugi.</TextUnit>
    <TextUnit id="2176" loc="3.746">Nondum destituit calidus tua vulnera sanguis,</TextUnit>
    <TextUnit id="2177" loc="3.747">Semianimisque iaces, et adhuc potes esse superstes.</TextUnit>
    <TextUnit id="2178" loc="3.748">Sic fatus, quamvis capulum per viscera missi</TextUnit>
    <TextUnit id="2179" loc="3.749">Polluerat gladii, tamen alta sub aequora tendit</TextUnit>
    <TextUnit id="2180" loc="3.750">Praecipiti saltu. Letum praecedere nati</TextUnit>
    <TextUnit id="2181" loc="3.751">Festinantem animam morti non credidit uni.</TextUnit>
    <TextUnit id="2182" loc="3.752">Inclinant iam fata ducum, nec iam amplius anceps</TextUnit>
    <TextUnit id="2183" loc="3.753">Belli casus erat: Graiae pars maxima classis</TextUnit>
    <TextUnit id="2184" loc="3.754">Mergitur: ast aliae mutato remige puppes</TextUnit>
    <TextUnit id="2185" loc="3.755">Victores vexere suos: navalia paucae</TextUnit>
    <TextUnit id="2186" loc="3.756">Praecipiti tenuere fuga. Quis in urbe parentum</TextUnit>
    <TextUnit id="2187" loc="3.757">Fletus erat! quanti matrum per litora planctus!</TextUnit>
    <TextUnit id="2188" loc="3.758">Coniunx saepe sui, confusis vultibus unda,</TextUnit>
    <TextUnit id="2189" loc="3.759">Credidit ora viri, Romanum amplexa cadaver:</TextUnit>
    <TextUnit id="2190" loc="3.760">Accensisque rogis miseri de corpore trunco</TextUnit>
    <TextUnit id="2191" loc="3.761">Certavere patres. -  At Brutus, in aequore victor,</TextUnit>
    <TextUnit id="2192" loc="3.762">Primus Caesareis pelagi decus addidit armis.</TextUnit>
    <TextUnit id="2193" loc="4.1">At procul extremis terrarum    Caesar in oris</TextUnit>
    <TextUnit id="2194" loc="4.2">Martem  saevus agit, non multa caede nocentem,</TextUnit>
    <TextUnit id="2195" loc="4.3">Maxima sed fati ducibus momenta daturum.</TextUnit>
    <TextUnit id="2196" loc="4.4">Iure pari rector castris Afranius illis</TextUnit>
    <TextUnit id="2197" loc="4.5">Ac Petreius erat: concordia duxit in aequas</TextUnit>
    <TextUnit id="2198" loc="4.6">Imperium  commune vices, tutelaque valli</TextUnit>
    <TextUnit id="2199" loc="4.7">Pervigil alterno paret custodia signo.</TextUnit>
    <TextUnit id="2200" loc="4.8">His praeter Latias acies erat impiger Astur,</TextUnit>
    <TextUnit id="2201" loc="4.9">Vettonesque leves, profugique a gente vetusta</TextUnit>
    <TextUnit id="2202" loc="4.10">Gallorum Celtae, miscentes nomen Iberis.</TextUnit>
    <TextUnit id="2203" loc="4.11">Colle tumet modico, lenique excrevit in altum</TextUnit>
    <TextUnit id="2204" loc="4.12">Pingue solum tumulo: super hunc fundata vetusta</TextUnit>
    <TextUnit id="2205" loc="4.13">Surgit Ilerda manu: placidis praelabitur undis</TextUnit>
    <TextUnit id="2206" loc="4.14">Hesperios inter Sicoris non ultimus amnes;</TextUnit>
    <TextUnit id="2207" loc="4.15">Saxeus ingenti quem pons amplectitur arcu,</TextUnit>
    <TextUnit id="2208" loc="4.16">Hibernas passurus aquas. At proxima rupes</TextUnit>
    <TextUnit id="2209" loc="4.17">Signa tenet Magni: nec Caesar colle minore</TextUnit>
    <TextUnit id="2210" loc="4.18">Castra levat: medius dirimit tentoria gurges.</TextUnit>
    <TextUnit id="2211" loc="4.19">Explicat hinc tellus campos effusa patentes,</TextUnit>
    <TextUnit id="2212" loc="4.20">Vix oculo prendente modum, camposque coerces,</TextUnit>
    <TextUnit id="2213" loc="4.21">Cinga rapax, vetitus fluctus et litora cursu</TextUnit>
    <TextUnit id="2214" loc="4.22">Oceani pepulisse tuo: nam gurgite mixto,</TextUnit>
    <TextUnit id="2215" loc="4.23">Qui praestat terris, aufert tibi nomen Iberus.</TextUnit>
    <TextUnit id="2216" loc="4.24">Prima dies belli cessavit Marte cruento,</TextUnit>
    <TextUnit id="2217" loc="4.25">Spectandasque ducum vires numerosaque signa</TextUnit>
    <TextUnit id="2218" loc="4.26">Exposuit. Piguit sceleris; pudor arma furentum</TextUnit>
    <TextUnit id="2219" loc="4.27">Continuit; patriaeque et ruptis legibus unum</TextUnit>
    <TextUnit id="2220" loc="4.28">Donavere diem. Prono tunc Caesar Olympo</TextUnit>
    <TextUnit id="2221" loc="4.29">In noctem subita circumdedit agmina fossa,</TextUnit>
    <TextUnit id="2222" loc="4.30">Dum primae perstant acies, hostemque fefellit,</TextUnit>
    <TextUnit id="2223" loc="4.31">Et prope consertis obduxit castra maniplis.</TextUnit>
    <TextUnit id="2224" loc="4.32">Luce nova collem subito conscendere cursu,</TextUnit>
    <TextUnit id="2225" loc="4.33">Qui medius tutam castris dirimebat Ilerdam,</TextUnit>
    <TextUnit id="2226" loc="4.34">Imperat. Huc hostem pariter terrorque pudorque</TextUnit>
    <TextUnit id="2227" loc="4.35">Impulit; et rapto tumulum prior agmine cepit.</TextUnit>
    <TextUnit id="2228" loc="4.36">His virtus ferrumque locum promittit: at illis</TextUnit>
    <TextUnit id="2229" loc="4.37">Ipse locus. Miles rupes oneratus in altas</TextUnit>
    <TextUnit id="2230" loc="4.38">Nititur: adversoque acies in monte supina</TextUnit>
    <TextUnit id="2231" loc="4.39">Haeret, et in tergum casura, umbone sequentis</TextUnit>
    <TextUnit id="2232" loc="4.40">Erigitur. Nulli telum vibrare vacabat,</TextUnit>
    <TextUnit id="2233" loc="4.41">Dum labat et fixo firmat vestigia pilo,</TextUnit>
    <TextUnit id="2234" loc="4.42">Dum scopulos stirpesque tenent, atque, hoste relicto,</TextUnit>
    <TextUnit id="2235" loc="4.43">Caedunt ense viam. Vidit lapsura ruina</TextUnit>
    <TextUnit id="2236" loc="4.44">Agmina dux, equitemque iubet succedere bello,</TextUnit>
    <TextUnit id="2237" loc="4.45">Munitumque latus laevo praeducere gyro.</TextUnit>
    <TextUnit id="2238" loc="4.46">Sic pedes ex facili, nulloque urgente, receptus,</TextUnit>
    <TextUnit id="2239" loc="4.47">Irritus et victor, subducto Marte, pependit.</TextUnit>
    <TextUnit id="2240" loc="4.48">Hactenus armorum discrimina: cetera bello</TextUnit>
    <TextUnit id="2241" loc="4.49">Fata dedit variis incertus motibus aer.</TextUnit>
    <TextUnit id="2242" loc="4.50">Pigro bruma gelu, siccis Aquilonibus haerens,</TextUnit>
    <TextUnit id="2243" loc="4.51">Aethere constricto pluvias in nube tenebat.</TextUnit>
    <TextUnit id="2244" loc="4.52">Urebant montana nives, camposque iacentes</TextUnit>
    <TextUnit id="2245" loc="4.53">Non duraturae conspecto sole pruinae:</TextUnit>
    <TextUnit id="2246" loc="4.54">Atque omnis propior mergenti sidera coelo</TextUnit>
    <TextUnit id="2247" loc="4.55">Aruerat tellus hiberno dura sereno.</TextUnit>
    <TextUnit id="2248" loc="4.56">Sed postquam vernus calidum Titana recepit</TextUnit>
    <TextUnit id="2249" loc="4.57">Sidera respiciens delapsae portitor Helles,</TextUnit>
    <TextUnit id="2250" loc="4.58">Atque iterum, aequatis ad iustae pondera Librae</TextUnit>
    <TextUnit id="2251" loc="4.59">Temporibus, vicere dies: tunc, sole relicto,</TextUnit>
    <TextUnit id="2252" loc="4.60">Cynthia quo primum cornu dubitanda refulsit,</TextUnit>
    <TextUnit id="2253" loc="4.61">Exclusit Boream, flammasque accepit ab Euro.</TextUnit>
    <TextUnit id="2254" loc="4.62">Ille suo nubes quascumque invenit in axe,</TextUnit>
    <TextUnit id="2255" loc="4.63">Torsit in occiduum Nabataeis flatibus orbem:</TextUnit>
    <TextUnit id="2256" loc="4.64">Et quas sentit Arabs, et quas Gangetica tellus</TextUnit>
    <TextUnit id="2257" loc="4.65">Exhalat nebulas, quidquid concrescere primus</TextUnit>
    <TextUnit id="2258" loc="4.66">Sol patitur, quidquid coeli fuscator Eoi</TextUnit>
    <TextUnit id="2259" loc="4.67">Intulerat Corus, quidquid defenderat Indos,</TextUnit>
    <TextUnit id="2260" loc="4.68">Incendere diem nubes, oriente remotae;</TextUnit>
    <TextUnit id="2261" loc="4.69">Nec medio potuere graves incumbere mundo,</TextUnit>
    <TextUnit id="2262" loc="4.70">Sed nimbos rapuere fuga. Vacat imbribus Arctos</TextUnit>
    <TextUnit id="2263" loc="4.71">Et Notus; in solam Calpen fluit humidus aer.</TextUnit>
    <TextUnit id="2264" loc="4.72">Hic, ubi iam Zephyri fines et summus Olympi</TextUnit>
    <TextUnit id="2265" loc="4.73">Cardo tenet Tethyn, vetitae transcurrere, densos</TextUnit>
    <TextUnit id="2266" loc="4.74">Involvere globos; congestumque aeris atri</TextUnit>
    <TextUnit id="2267" loc="4.75">Vix recipit spatium, quod separat aethere terram.</TextUnit>
    <TextUnit id="2268" loc="4.76">Iamque polo pressae largos densentur in imbres,</TextUnit>
    <TextUnit id="2269" loc="4.77">Spissataeque fluunt: nec servant fulmina flammas,</TextUnit>
    <TextUnit id="2270" loc="4.78">Quamvis crebra micent: moriuntur fulgura nimbis</TextUnit>
    <TextUnit id="2271" loc="4.79">Hinc imperfecto complectitur aera gyro</TextUnit>
    <TextUnit id="2272" loc="4.80">Arcus, vix ulla variatus luce colorem,</TextUnit>
    <TextUnit id="2273" loc="4.81">Oceanumque bibit, raptosque ad nubila fluctus</TextUnit>
    <TextUnit id="2274" loc="4.82">Pertulit, et coelo diffusum reddidit aequor.</TextUnit>
    <TextUnit id="2275" loc="4.83">Iamque Pyrenaeae, quas numquam solvere Titan</TextUnit>
    <TextUnit id="2276" loc="4.84">Evaluit, fluxere nives, fractoque madescunt</TextUnit>
    <TextUnit id="2277" loc="4.85">Saxa gelu. Tunc, quae solitis e fontibus exit,</TextUnit>
    <TextUnit id="2278" loc="4.86">Non habet unda vias: tam largas alveus omnis</TextUnit>
    <TextUnit id="2279" loc="4.87">A ripis accepit aquas. Iam naufraga campo</TextUnit>
    <TextUnit id="2280" loc="4.88">Caesaris arma natant, impulsaque gurgite multo</TextUnit>
    <TextUnit id="2281" loc="4.89">Castra labant: alto restagnant flumina vallo.</TextUnit>
    <TextUnit id="2282" loc="4.90">Non pecorum raptus faciles, non pabula mersi</TextUnit>
    <TextUnit id="2283" loc="4.91">Ulla ferunt sulci: tectarum errore viarum</TextUnit>
    <TextUnit id="2284" loc="4.92">Fallitur occultis sparsus populator in agris.</TextUnit>
    <TextUnit id="2285" loc="4.93">Iamque, comes semper magnorum prima malorum.</TextUnit>
    <TextUnit id="2286" loc="4.94">Saeva fames aderat: nulloque obsesses ab hoste</TextUnit>
    <TextUnit id="2287" loc="4.95">Miles eget; toto censu non prodigus emit</TextUnit>
    <TextUnit id="2288" loc="4.96">Exiguam Cererem. Pro lucri pallida tabes!</TextUnit>
    <TextUnit id="2289" loc="4.97">Non deest prolato ieiunus venditor auro.</TextUnit>
    <TextUnit id="2290" loc="4.98">Iam tumuli collesque latent: iam flumina cuncta</TextUnit>
    <TextUnit id="2291" loc="4.99">Condidit una palus, vastaque voragine mersit:</TextUnit>
    <TextUnit id="2292" loc="4.100">Absorpsit penitus rupes, ac tecta ferarum</TextUnit>
    <TextUnit id="2293" loc="4.101">Detulit, atque ipsas hausit, subitisque frementes</TextUnit>
    <TextUnit id="2294" loc="4.102">Vorticibus contorsit aquas et repulit aestus</TextUnit>
    <TextUnit id="2295" loc="4.103">Fortior Oceani. Nec Phoebum surgere sentit</TextUnit>
    <TextUnit id="2296" loc="4.104">Nox subiecta polo; rerum discrimina miscet</TextUnit>
    <TextUnit id="2297" loc="4.105">Deformis coeli facies iunctaeque tenebrae.</TextUnit>
    <TextUnit id="2298" loc="4.106">Sic mundi pars ima iacet, quam zona nivalis</TextUnit>
    <TextUnit id="2299" loc="4.107">Perpetuaeque premunt hiemes; non sidera coelo</TextUnit>
    <TextUnit id="2300" loc="4.108">Ulla videt, sterili non quidquam frigore gignit,</TextUnit>
    <TextUnit id="2301" loc="4.109">Sed glacie medios signorum temperat ignes.</TextUnit>
    <TextUnit id="2302" loc="4.110">Sic, o summe parens mundi, sic sorte secunda</TextUnit>
    <TextUnit id="2303" loc="4.111">Aequorei rector facias, Neptune, tridentis:</TextUnit>
    <TextUnit id="2304" loc="4.112">Et tu perpetuis impendas aera nimbis;</TextUnit>
    <TextUnit id="2305" loc="4.113">Tu remeare vetes quoscumque emiseris aestus.</TextUnit>
    <TextUnit id="2306" loc="4.114">Non habeant amnes declivem ad litora cursum,</TextUnit>
    <TextUnit id="2307" loc="4.115">Sed pelagi referantur aquis: concussaque tellus</TextUnit>
    <TextUnit id="2308" loc="4.116">Laxet iter fluviis. Hos campos Rhenus inundet,.</TextUnit>
    <TextUnit id="2309" loc="4.117">Hos Rhodanus: vastos obliquent flumina fontes.</TextUnit>
    <TextUnit id="2310" loc="4.118">Rhipaeas huc solve nives, huc stagna lacusque</TextUnit>
    <TextUnit id="2311" loc="4.119">Et pigras, ubicumque iacent, effunde paludes:</TextUnit>
    <TextUnit id="2312" loc="4.120">Et miseras bellis civilibus eripe terras.</TextUnit>
    <TextUnit id="2313" loc="4.121">Sed parvo Fortuna viri contenta pavore,</TextUnit>
    <TextUnit id="2314" loc="4.122">Plena redit, solitoque magis favere secundi</TextUnit>
    <TextUnit id="2315" loc="4.123">Et veniam meruere dei. Iam rarior aer,</TextUnit>
    <TextUnit id="2316" loc="4.124">Et par Phoebus aquis, densas in vellera nubes</TextUnit>
    <TextUnit id="2317" loc="4.125">Sparserat, et noctes ventura luce rubebant:</TextUnit>
    <TextUnit id="2318" loc="4.126">Servatoque loco rerum, discessit ab astris</TextUnit>
    <TextUnit id="2319" loc="4.127">Humor, et ima petit, quidquid pendebat aquarum.</TextUnit>
    <TextUnit id="2320" loc="4.128">Tollere silva comas, stagnis emergere colles</TextUnit>
    <TextUnit id="2321" loc="4.129">Incipiunt, visoque die durescere valles.</TextUnit>
    <TextUnit id="2322" loc="4.130">Utque habuit ripas Sicoris, camposque reliquit,</TextUnit>
    <TextUnit id="2323" loc="4.131">Primum cana salix madefacto vimine parvam</TextUnit>
    <TextUnit id="2324" loc="4.132">Texitur in puppim, caesoque inducta iuvenco</TextUnit>
    <TextUnit id="2325" loc="4.133">Vectoris patiens tumidum superenatat amnem.</TextUnit>
    <TextUnit id="2326" loc="4.134">Sic Venetus stagnante Pado, fusoque Britannus</TextUnit>
    <TextUnit id="2327" loc="4.135">Navigat Oceano: sic, cum tenet omnis Nilus,</TextUnit>
    <TextUnit id="2328" loc="4.136">Conseritur bibula Memphitis cymba papyro.</TextUnit>
    <TextUnit id="2329" loc="4.137">His ratibus transiecta manus festinat utrinque</TextUnit>
    <TextUnit id="2330" loc="4.138">Succisum curvare nemus; fluviique ferocis</TextUnit>
    <TextUnit id="2331" loc="4.139">Incrementa timens, non primis robora ripis</TextUnit>
    <TextUnit id="2332" loc="4.140">Imposuit: medios pontem distendit in agros.</TextUnit>
    <TextUnit id="2333" loc="4.141">Ac ne quid Sicoris repetitis audeat undis,</TextUnit>
    <TextUnit id="2334" loc="4.142">Spargitur in sulcos, et scisso gurgite rivis</TextUnit>
    <TextUnit id="2335" loc="4.143">Dat poenas maioris aquae. Postquam omnia fatis</TextUnit>
    <TextUnit id="2336" loc="4.144">Caesaris ire videt, celsam Petreius Ilerdam</TextUnit>
    <TextUnit id="2337" loc="4.145">Deserit, et noti diffisus viribus orbis,</TextUnit>
    <TextUnit id="2338" loc="4.146">Indomitos quaerit populos et semper in arma</TextUnit>
    <TextUnit id="2339" loc="4.147">Mortis amore feros, et tendit in ultima mundi.</TextUnit>
    <TextUnit id="2340" loc="4.148">Nudatos Caesar colles desertaque castra</TextUnit>
    <TextUnit id="2341" loc="4.149">Conspiciens, capere arma iubet, nec quaerere pontem</TextUnit>
    <TextUnit id="2342" loc="4.150">Nec vada, sed duris fluvium superare lacertis.</TextUnit>
    <TextUnit id="2343" loc="4.151">Paretur, rapuitque ruens in proelia miles,</TextUnit>
    <TextUnit id="2344" loc="4.152">Quod fugiens timuisset, iter. Mox uda receptis</TextUnit>
    <TextUnit id="2345" loc="4.153">Membra fovent armis, gelidosque a gurgite cursu</TextUnit>
    <TextUnit id="2346" loc="4.154">Restituunt artus, donec decresceret umbra,</TextUnit>
    <TextUnit id="2347" loc="4.155">In medium surgente die. Iamque agmina summa</TextUnit>
    <TextUnit id="2348" loc="4.156">Carpit eques, dubiique fugae pugnaeque tenentur.</TextUnit>
    <TextUnit id="2349" loc="4.157">Adtollunt campo geminae iuga saxea rupes,</TextUnit>
    <TextUnit id="2350" loc="4.158">Valle cava media. Tellus hinc ardua celsos</TextUnit>
    <TextUnit id="2351" loc="4.159">Continuat colles: tutae quos inter opaco</TextUnit>
    <TextUnit id="2352" loc="4.160">Anfractu latuere viae. Quibus hoste potito</TextUnit>
    <TextUnit id="2353" loc="4.161">Faucibus, emitti terrarum in devia Martem</TextUnit>
    <TextUnit id="2354" loc="4.162">Inque feras gentes, Caesar videt. Ite sine ullo</TextUnit>
    <TextUnit id="2355" loc="4.163">Ordine, ait, raptumque fuga convertite bellum,</TextUnit>
    <TextUnit id="2356" loc="4.164">Et faciem pugnae vultusque inferte minaces:</TextUnit>
    <TextUnit id="2357" loc="4.165">Nec liceat pavidis ignava occumbere morte:</TextUnit>
    <TextUnit id="2358" loc="4.166">Excipiant recto fugientes pectore ferrum.</TextUnit>
    <TextUnit id="2359" loc="4.167">Dixit, et ad montes tendentem praevenit hostem.</TextUnit>
    <TextUnit id="2360" loc="4.168">Illic exiguo paullum distantia vallo</TextUnit>
    <TextUnit id="2361" loc="4.169">Castra locant. Postquam spatio languentia nullo</TextUnit>
    <TextUnit id="2362" loc="4.170">Mutua conspicuos habuerunt lumina vultus,</TextUnit>
    <TextUnit id="2363" loc="4.171">Et fratres natosque suos videre patresque,</TextUnit>
    <TextUnit id="2364" loc="4.172">Deprensum est civile nefas! Tenuere parumper</TextUnit>
    <TextUnit id="2365" loc="4.173">Ora metu: tantum nutu motoque salutant</TextUnit>
    <TextUnit id="2366" loc="4.174">Ense suos. Mox ut stimulis maioribus ardens</TextUnit>
    <TextUnit id="2367" loc="4.175">Rupit amor leges, audet transcendere vallum</TextUnit>
    <TextUnit id="2368" loc="4.176">Miles, in amplexus effusas tendere palmas.</TextUnit>
    <TextUnit id="2369" loc="4.177">Hospitis ille ciet nomen; vocat ille propinquum:</TextUnit>
    <TextUnit id="2370" loc="4.178">Admonet hunc studiis consors puerilibus aetas:</TextUnit>
    <TextUnit id="2371" loc="4.179">Nec Romanus erat, qui non agnoverat hostem.</TextUnit>
    <TextUnit id="2372" loc="4.180">Arma rigant lacrimis, singultibus oscula rumpunt:</TextUnit>
    <TextUnit id="2373" loc="4.181">Et, quamvis nullo maculatus sanguine, miles,</TextUnit>
    <TextUnit id="2374" loc="4.182">Quae potuit, fecisse timet. Quid pectora pulses?</TextUnit>
    <TextUnit id="2375" loc="4.183">Quid, vesane, gemis? fletus quid fundis inanes,</TextUnit>
    <TextUnit id="2376" loc="4.184">Nec te sponte tua sceleri parere fateris?</TextUnit>
    <TextUnit id="2377" loc="4.185">Usque adeone times, quem tu facis ipse timendum?</TextUnit>
    <TextUnit id="2378" loc="4.186">Classica dent bellum; saevos tu neglige cantus:</TextUnit>
    <TextUnit id="2379" loc="4.187">Signa ferant; cessa: iamiam civilis Erinnys</TextUnit>
    <TextUnit id="2380" loc="4.188">Concidet, et Caesar generum privatus amabit.</TextUnit>
    <TextUnit id="2381" loc="4.189">Nunc ades, aeterno complectens omnia nexu,</TextUnit>
    <TextUnit id="2382" loc="4.190">O rerum mixtique salus, Concordia, mundi,</TextUnit>
    <TextUnit id="2383" loc="4.191">Et sacer orbis amor: magnum nunc saecula nostra</TextUnit>
    <TextUnit id="2384" loc="4.192">Venturi discrimen habent. Periere latebrae</TextUnit>
    <TextUnit id="2385" loc="4.193">Tot scelerum: populo venia est erepta nocenti:</TextUnit>
    <TextUnit id="2386" loc="4.194">Agnovere suos. Pro numine fata sinistro,</TextUnit>
    <TextUnit id="2387" loc="4.195">Exigua requie tantas augentia clades!</TextUnit>
    <TextUnit id="2388" loc="4.196">Pax erat, et miles, castris permixtus utrisque,</TextUnit>
    <TextUnit id="2389" loc="4.197">Errabat: duro concordes cespite mensas</TextUnit>
    <TextUnit id="2390" loc="4.198">Institnunt, et permixto libamina Baccho</TextUnit>
    <TextUnit id="2391" loc="4.199">Gramineis fluxere focis: iunctoque cubili</TextUnit>
    <TextUnit id="2392" loc="4.200">Extrahit insomnes bellorum fabula noctes:</TextUnit>
    <TextUnit id="2393" loc="4.201">Quo primum steterint campo, qua lancea dextra</TextUnit>
    <TextUnit id="2394" loc="4.202">Exierit. Dum, quae gesserunt fortia, iactant,</TextUnit>
    <TextUnit id="2395" loc="4.203">Et dum multa negant, quod solum fata petebant,</TextUnit>
    <TextUnit id="2396" loc="4.204">Est miseris renovata fides, atque omne futurum</TextUnit>
    <TextUnit id="2397" loc="4.205">Crevit amore nefas. Nam postquam foedera pacis</TextUnit>
    <TextUnit id="2398" loc="4.206">Cognita Petreio, seque et sua tradita venum</TextUnit>
    <TextUnit id="2399" loc="4.207">Castra videt, famulas scelerata ad proelia dextras</TextUnit>
    <TextUnit id="2400" loc="4.208">Excitat, atque hostes turba stipatus inermes</TextUnit>
    <TextUnit id="2401" loc="4.209">Praecipitat castris, iunctosque amplexibus ense</TextUnit>
    <TextUnit id="2402" loc="4.210">Separat, et multo disturbat sanguine pacem.</TextUnit>
    <TextUnit id="2403" loc="4.211">Addidit ira ferox moturas proelia voces:</TextUnit>
    <TextUnit id="2404" loc="4.212">Immemor o patriae, signorum oblite tuorum,</TextUnit>
    <TextUnit id="2405" loc="4.213">Non potes hoc caussae, miles, praestare senatus,</TextUnit>
    <TextUnit id="2406" loc="4.214">Adsertor victo redeas ut Caesare; certe</TextUnit>
    <TextUnit id="2407" loc="4.215">Ut vincare, potes.  Dum ferrum, incertaque fata,</TextUnit>
    <TextUnit id="2408" loc="4.216">Quique fluat multo non deerit vulnere sanguis,</TextUnit>
    <TextUnit id="2409" loc="4.217">Ibitis ad dominum,  damnataque signa feretis?</TextUnit>
    <TextUnit id="2410" loc="4.218">Utque habeat famulos nullo discrimine, Caesar</TextUnit>
    <TextUnit id="2411" loc="4.219">Exorandus erit? ducibus quoque vita petenda est?</TextUnit>
    <TextUnit id="2412" loc="4.220">Numquam nostra salus pretium   mercesque nefandae</TextUnit>
    <TextUnit id="2413" loc="4.221">Proditionis erit: non hoc civilia bella,</TextUnit>
    <TextUnit id="2414" loc="4.222">Ut vivamus, agunt.  Trahimur sub nomine pacis.</TextUnit>
    <TextUnit id="2415" loc="4.223">Non chalybem gentes penitus fugiente metallo</TextUnit>
    <TextUnit id="2416" loc="4.224">Eruerent, nulli vallarent oppida muri,</TextUnit>
    <TextUnit id="2417" loc="4.225">Non sonipes in bella ferox, non iret in aequor</TextUnit>
    <TextUnit id="2418" loc="4.226">Turrigeras classis pelago sparsura carinas,</TextUnit>
    <TextUnit id="2419" loc="4.227">Si bene libertas umquam pro pace daretur.</TextUnit>
    <TextUnit id="2420" loc="4.228">Hostes nempe meos sceleri iurata nefando</TextUnit>
    <TextUnit id="2421" loc="4.229">Sacramenta tenent: at vobis vilior hoc est</TextUnit>
    <TextUnit id="2422" loc="4.230">Vestra fides, quod pro caussa pugnantibus aequa</TextUnit>
    <TextUnit id="2423" loc="4.231">Et veniam sperare licet.  Pro dira pudoris</TextUnit>
    <TextUnit id="2424" loc="4.232">Foedera! Nunc toto fatorum ignarus in orbe,</TextUnit>
    <TextUnit id="2425" loc="4.233">Magne, paras acies, mundique extrema tenentes</TextUnit>
    <TextUnit id="2426" loc="4.234">Sollicitas reges, cum forsan foedere nostro</TextUnit>
    <TextUnit id="2427" loc="4.235">Iam tibi sit promissa salus. Sic fatur, et omnes</TextUnit>
    <TextUnit id="2428" loc="4.236">Concussit mentes, scelerumque reduxit amorem.</TextUnit>
    <TextUnit id="2429" loc="4.237">Sic, ubi desuetae silvis in carcere clauso</TextUnit>
    <TextUnit id="2430" loc="4.238">Mansuevere ferae, et vultus posuere minaces,</TextUnit>
    <TextUnit id="2431" loc="4.239">Atque hominem didicere pati: si torrida parvus</TextUnit>
    <TextUnit id="2432" loc="4.240">Venit in ora cruor, redeunt rabiesque furorque,</TextUnit>
    <TextUnit id="2433" loc="4.241">Admonitaeque tument gustato sanguine fauces;</TextUnit>
    <TextUnit id="2434" loc="4.242">Fervet, et a trepido vix abstinet ira magistro.</TextUnit>
    <TextUnit id="2435" loc="4.243">Itur in omne nefas: et quae Fortuna deorum.</TextUnit>
    <TextUnit id="2436" loc="4.244">Invidia caeca bellorum in nocte tulisset,</TextUnit>
    <TextUnit id="2437" loc="4.245">Fecit monstra fides: inter mensasque torosque,</TextUnit>
    <TextUnit id="2438" loc="4.246">Quae modo complexu foverunt, pectora caedunt.</TextUnit>
    <TextUnit id="2439" loc="4.247">Et quamvis primo ferrum strinxere gementes,</TextUnit>
    <TextUnit id="2440" loc="4.248">Ut dextrae iusti gladius dissuasor adhaesit,</TextUnit>
    <TextUnit id="2441" loc="4.249">Dum feriant, odere suos, animosque labantes</TextUnit>
    <TextUnit id="2442" loc="4.250">Confirmant ictu. Fervent iam castra tumultu,</TextUnit>
    <TextUnit id="2443" loc="4.251">[Et scelerum turba: rapiuntur colla parentum.]</TextUnit>
    <TextUnit id="2444" loc="4.252">Ac velut occultum pereat scelus, omnia monstra</TextUnit>
    <TextUnit id="2445" loc="4.253">In faciem posuere ducum: iuvat esse nocentes.</TextUnit>
    <TextUnit id="2446" loc="4.254">Tu, Caesar, quamvis spoliatus milite multo,</TextUnit>
    <TextUnit id="2447" loc="4.255">Agnoscis superos. Neque enim tibi maior in arvis</TextUnit>
    <TextUnit id="2448" loc="4.256">Emathiis fortuna fuit, nec Phocidos undis</TextUnit>
    <TextUnit id="2449" loc="4.257">Massiliae, Phario nec tantum est aequore gestum.</TextUnit>
    <TextUnit id="2450" loc="4.258">Hoc siquidem solo civilis crimine belli</TextUnit>
    <TextUnit id="2451" loc="4.259">Dux caussae melioris eris. Polluta nefanda</TextUnit>
    <TextUnit id="2452" loc="4.260">Agmina caede duces iunctis committere castris</TextUnit>
    <TextUnit id="2453" loc="4.261">Non audent, altaeque ad moenia rursus Ilerdae</TextUnit>
    <TextUnit id="2454" loc="4.262">Intendere fugam. Campos eques obvius omnes</TextUnit>
    <TextUnit id="2455" loc="4.263">Abstulit, et siccis inclusit collibus hostem.</TextUnit>
    <TextUnit id="2456" loc="4.264">Tunc inopes undae praerupta cingere fossa</TextUnit>
    <TextUnit id="2457" loc="4.265">Caesar avet, nec castra pati contingere ripas,</TextUnit>
    <TextUnit id="2458" loc="4.266">Aut circum largos curvari brachia fontes.</TextUnit>
    <TextUnit id="2459" loc="4.267">Ut leti videre viam, conversus in iram</TextUnit>
    <TextUnit id="2460" loc="4.268">Praecipitem timor est. Miles, non utile clausis</TextUnit>
    <TextUnit id="2461" loc="4.269">Auxilium, mactavit equos: tandemque coactus</TextUnit>
    <TextUnit id="2462" loc="4.270">Spe posita damnare fugam, casurus in hostes</TextUnit>
    <TextUnit id="2463" loc="4.271">Fertur. Ut effuso Caesar decurrere passu</TextUnit>
    <TextUnit id="2464" loc="4.272">Vidit, et ad certam devotos tendere mortem:</TextUnit>
    <TextUnit id="2465" loc="4.273">Tela tene iam, miles, ait, ferrumque ruenti</TextUnit>
    <TextUnit id="2466" loc="4.274">Subtrahe: non ullo constet mihi sanguine bellum:</TextUnit>
    <TextUnit id="2467" loc="4.275">Vincitur haud gratis, iugulo qui provocat hostem.</TextUnit>
    <TextUnit id="2468" loc="4.276">En sibi vilis adest invisa luce iuventus,</TextUnit>
    <TextUnit id="2469" loc="4.277">Iam damno peritura meo. Non sentiet ictus,</TextUnit>
    <TextUnit id="2470" loc="4.278">Incumbet gladiis, gaudebit sanguine fuso.</TextUnit>
    <TextUnit id="2471" loc="4.279">Deserat hic fervor mentes, cadat impetus amens.</TextUnit>
    <TextUnit id="2472" loc="4.280">Perdant velle mori. Sic deflagrare minaces</TextUnit>
    <TextUnit id="2473" loc="4.281">Incassum et vetito passus languescere bello,</TextUnit>
    <TextUnit id="2474" loc="4.282">Substituit merso dum nox sua lumina Phoebo.</TextUnit>
    <TextUnit id="2475" loc="4.283">Inde ubi nulla data est miscendi copia Martis,</TextUnit>
    <TextUnit id="2476" loc="4.284">Paullatim cadit ira ferox, mentesque tepescunt;</TextUnit>
    <TextUnit id="2477" loc="4.285">Saucia maiores animos ut pectora gestant,</TextUnit>
    <TextUnit id="2478" loc="4.286">Dum dolor est ictusque recens, et mobile nervis</TextUnit>
    <TextUnit id="2479" loc="4.287">Conamen calidus praebet cruor, ossaque nondum</TextUnit>
    <TextUnit id="2480" loc="4.288">Adduxere cutem: si conscius ensis adacti</TextUnit>
    <TextUnit id="2481" loc="4.289">Stat victor, tenuitque manus, tunc frigidus artus</TextUnit>
    <TextUnit id="2482" loc="4.290">Adligat atque animum subducto robore torpor,</TextUnit>
    <TextUnit id="2483" loc="4.291">Postquam sicca rigens adstrinxit vulnera sanguis.</TextUnit>
    <TextUnit id="2484" loc="4.292">Iamque inopes undae, primum tellure refossa,</TextUnit>
    <TextUnit id="2485" loc="4.293">Occultos latices abstrusaque flumina quaerunt:</TextUnit>
    <TextUnit id="2486" loc="4.294">Nec solum rastris durisque ligonibus arva,</TextUnit>
    <TextUnit id="2487" loc="4.295">Sed gladiis fodere suis: puteusque cavati</TextUnit>
    <TextUnit id="2488" loc="4.296">Montis ad irrigui premitur fastigia campi.</TextUnit>
    <TextUnit id="2489" loc="4.297">Non se tam penitus, tam longe luce relicta</TextUnit>
    <TextUnit id="2490" loc="4.298">Merserit Asturii scrutator pallidus auri.</TextUnit>
    <TextUnit id="2491" loc="4.299">Non tamen aut tectis sonuerunt cursibus amnes,</TextUnit>
    <TextUnit id="2492" loc="4.300">Aut micuere novi, percusso pumice, fontes:</TextUnit>
    <TextUnit id="2493" loc="4.301">Atra nec exiguo stillant sudantia rore,</TextUnit>
    <TextUnit id="2494" loc="4.302">Aut impulsa levi turbatur glarea vena.</TextUnit>
    <TextUnit id="2495" loc="4.303">Tunc exhausta super multo sudore iuventus</TextUnit>
    <TextUnit id="2496" loc="4.304">Extrahitur, duris silicum lassata metallis.</TextUnit>
    <TextUnit id="2497" loc="4.305">Quoque minus possent siccos tolerare vapores,</TextUnit>
    <TextUnit id="2498" loc="4.306">Quaesitae fecistis aquae. Nec languida fessi</TextUnit>
    <TextUnit id="2499" loc="4.307">Corpora sustentant epulis, mensasque perosi</TextUnit>
    <TextUnit id="2500" loc="4.308">Auxilium fecere famem. Si mollius arvum</TextUnit>
    <TextUnit id="2501" loc="4.309">Prodidit humorem, pingues manus utraque glebas</TextUnit>
    <TextUnit id="2502" loc="4.310">Exprimit ora super. Nigro si turbida limo</TextUnit>
    <TextUnit id="2503" loc="4.311">Colluvies immota iacet, cadit omnis in haustus</TextUnit>
    <TextUnit id="2504" loc="4.312">Certatim obscoenos miles: moriensque recepit,</TextUnit>
    <TextUnit id="2505" loc="4.313">Quas nollet victurus, aquas: rituque ferarum</TextUnit>
    <TextUnit id="2506" loc="4.314">Distentas siccant pecudes, et lacte negato,</TextUnit>
    <TextUnit id="2507" loc="4.315">Sordidus exhausto sorbetur ab ubere sanguis.</TextUnit>
    <TextUnit id="2508" loc="4.316">tunc herbas frondesque terunt, et rore madentes</TextUnit>
    <TextUnit id="2509" loc="4.317">Destringunt ramos: ac si quos palmite crudo</TextUnit>
    <TextUnit id="2510" loc="4.318">Arboris aut tenera succos pressere medulla.</TextUnit>
    <TextUnit id="2511" loc="4.319">O fortunati, fugiens quos barbarus hostis</TextUnit>
    <TextUnit id="2512" loc="4.320">Fontibus immixto stravit per rura veneno.</TextUnit>
    <TextUnit id="2513" loc="4.321">Hos licet in fluvios saniem tabemque ferarum,</TextUnit>
    <TextUnit id="2514" loc="4.322">Pallida Dictaeis, Caesar, nascentia saxis</TextUnit>
    <TextUnit id="2515" loc="4.323">Infundas aconita palam, Romana iuventus</TextUnit>
    <TextUnit id="2516" loc="4.324">Non decepta bibet. Torrentur viscera flamma,</TextUnit>
    <TextUnit id="2517" loc="4.325">Oraque sicca rigent squamosis aspera linguis.</TextUnit>
    <TextUnit id="2518" loc="4.326">Iam marcent venae, nulloque humore rigatus</TextUnit>
    <TextUnit id="2519" loc="4.327">Aeris alternos angustat pulmo meatus,</TextUnit>
    <TextUnit id="2520" loc="4.328">Rescissoque nocent suspiria dura palato.</TextUnit>
    <TextUnit id="2521" loc="4.329">Pandunt ora tamen, nocturnumque aera captant.</TextUnit>
    <TextUnit id="2522" loc="4.330">Exspectant imbres, quorum modo cuncta natabant</TextUnit>
    <TextUnit id="2523" loc="4.331">Impulsu, et siccis vultus in nubibus haerent.</TextUnit>
    <TextUnit id="2524" loc="4.332">Quoque magis miseros undae ieiunia solvant,</TextUnit>
    <TextUnit id="2525" loc="4.333">Non super arentem Meroen Cancrique sub axe,</TextUnit>
    <TextUnit id="2526" loc="4.334">Qua nudi Garamantes arant, sedere: sed inter</TextUnit>
    <TextUnit id="2527" loc="4.335">Stagnantem Sicorim  et rapidum deprensus Iberum</TextUnit>
    <TextUnit id="2528" loc="4.336">Spectat vicinos sitiens exercitus amnes.</TextUnit>
    <TextUnit id="2529" loc="4.337">Iam domiti cessere duces, pacisque petendae</TextUnit>
    <TextUnit id="2530" loc="4.338">Auctor damnatis supplex Afranius armis,</TextUnit>
    <TextUnit id="2531" loc="4.339">Semianimes in castra trahens hostilia turmas,</TextUnit>
    <TextUnit id="2532" loc="4.340">Victoris stetit ante pedes. Servata precanti</TextUnit>
    <TextUnit id="2533" loc="4.341">Maiestas, non fracta malis, interque priorem</TextUnit>
    <TextUnit id="2534" loc="4.342">Fortunam casusque novos gerit omnia victi,</TextUnit>
    <TextUnit id="2535" loc="4.343">Sed ducis, et veniam securo pectore poscit:</TextUnit>
    <TextUnit id="2536" loc="4.344">Si me degeneri stravissent fata sub hoste</TextUnit>
    <TextUnit id="2537" loc="4.345">Non deerat fortis rapiendo dextera leto:</TextUnit>
    <TextUnit id="2538" loc="4.346">At nunc sola mihi est orandae caussa salutis,</TextUnit>
    <TextUnit id="2539" loc="4.347">Dignum donanda, Caesar, te credere vita.</TextUnit>
    <TextUnit id="2540" loc="4.348">Non partis studiis agimur, nec sumsimus arma</TextUnit>
    <TextUnit id="2541" loc="4.349">Consiliis inimica tuis. Nos denique bellum</TextUnit>
    <TextUnit id="2542" loc="4.350">Invenit civile duces; caussaeque priori,</TextUnit>
    <TextUnit id="2543" loc="4.351">Dum potuit, servata fides. Nil fata moramur:</TextUnit>
    <TextUnit id="2544" loc="4.352">Tradimus Hesperias gentes, aperimus Eoas,</TextUnit>
    <TextUnit id="2545" loc="4.353">Securumque orbis patimur post terga relicti.</TextUnit>
    <TextUnit id="2546" loc="4.354">Nec cruor effusus campis tibi bella peregit,</TextUnit>
    <TextUnit id="2547" loc="4.355">Nec ferrum  lassaeque manus. Hoc hostibus unum,</TextUnit>
    <TextUnit id="2548" loc="4.356">Quod vincas, ignosce tuis. Nec magna petuntur.</TextUnit>
    <TextUnit id="2549" loc="4.357">Otia des fessis, vitam patiaris inermes</TextUnit>
    <TextUnit id="2550" loc="4.358">Degere, quam tribuis: campis prostrata iacere</TextUnit>
    <TextUnit id="2551" loc="4.359">Agmina nostra putes: neque enim felicibus armis</TextUnit>
    <TextUnit id="2552" loc="4.360">Misceri damnata decet, partemque triumphi</TextUnit>
    <TextUnit id="2553" loc="4.361">Captos ferre tui: turba haec sua fata peregit.</TextUnit>
    <TextUnit id="2554" loc="4.362">Hoc petimus, victos ne tecum vincere cogas.</TextUnit>
    <TextUnit id="2555" loc="4.363">Dixerat: at facilis Caesar vultuque serenus</TextUnit>
    <TextUnit id="2556" loc="4.364">Flectitur, atque usum belli poenamque remittit.</TextUnit>
    <TextUnit id="2557" loc="4.365">Ut primum iustae placuerunt foedera pacis,</TextUnit>
    <TextUnit id="2558" loc="4.366">Incustoditos decurrit miles ad amnes;</TextUnit>
    <TextUnit id="2559" loc="4.367">Incumbit ripis, permissaque flumina turbat.</TextUnit>
    <TextUnit id="2560" loc="4.368">Continuus multis subitarum tractus aquarum,</TextUnit>
    <TextUnit id="2561" loc="4.369">Aera non passus vacuis discurrere venis,</TextUnit>
    <TextUnit id="2562" loc="4.370">Arctavit clausitque animam: nec fervida pestis</TextUnit>
    <TextUnit id="2563" loc="4.371">Cedit adhuc: sed morbus egens iam gurgite plenis</TextUnit>
    <TextUnit id="2564" loc="4.372">Visceribus sibi poscit aquas. Mox robora nervis</TextUnit>
    <TextUnit id="2565" loc="4.373">Et vires rediere viris. O prodiga rerum</TextUnit>
    <TextUnit id="2566" loc="4.374">Luxuries, numquam parvo contenta parato,</TextUnit>
    <TextUnit id="2567" loc="4.375">Et quaesitorum terra pelagoque ciborum</TextUnit>
    <TextUnit id="2568" loc="4.376">Ambitiosa fames, et lautae gloria mensae,</TextUnit>
    <TextUnit id="2569" loc="4.377">Discite, quam parvo liceat producere vitam,</TextUnit>
    <TextUnit id="2570" loc="4.378">Et quantum natura petat. Non erigit aegros</TextUnit>
    <TextUnit id="2571" loc="4.379">Nobilis ignoto diffusus consule Bacchus:</TextUnit>
    <TextUnit id="2572" loc="4.380">Non auro murrhaque bibunt; sed gurgite puro</TextUnit>
    <TextUnit id="2573" loc="4.381">Vita redit. Satis est populis fluviusque Ceresque.</TextUnit>
    <TextUnit id="2574" loc="4.382">Heu miseri, qui bella gerunt! Tunc, arma relinquens</TextUnit>
    <TextUnit id="2575" loc="4.383">Victori, miles spoliato pectore tutus</TextUnit>
    <TextUnit id="2576" loc="4.384">Innocuusque suas, curarum liber, in urbes</TextUnit>
    <TextUnit id="2577" loc="4.385">Spargitur. O quantum donata pace potitos</TextUnit>
    <TextUnit id="2578" loc="4.386">Excussis umquam ferrum librasse lacertis</TextUnit>
    <TextUnit id="2579" loc="4.387">Poenituit, tolerasse sitim, frustraque rogasse</TextUnit>
    <TextUnit id="2580" loc="4.388">Prospera bella deos.  Nempe usis Marte secundo</TextUnit>
    <TextUnit id="2581" loc="4.389">Tot dubiae restant acies, tot in orbe labores:</TextUnit>
    <TextUnit id="2582" loc="4.390">Ut numquam fortuna labet successibus anceps,</TextUnit>
    <TextUnit id="2583" loc="4.391">Vincendum toties, terras fundendus in omnes</TextUnit>
    <TextUnit id="2584" loc="4.392">Est cruor, et Caesar per tot sua fata sequendus.</TextUnit>
    <TextUnit id="2585" loc="4.393">Felix, qui potuit, mundi nutante ruina,</TextUnit>
    <TextUnit id="2586" loc="4.394">Quo iaceat iam scire loco. Non proelia fessos</TextUnit>
    <TextUnit id="2587" loc="4.395">Ulla vocant, certos non rumpunt classica somnos.</TextUnit>
    <TextUnit id="2588" loc="4.396">Iam coniux natique rudes et sordida tecta</TextUnit>
    <TextUnit id="2589" loc="4.397">Et non deductos recipit sua terra colonos.</TextUnit>
    <TextUnit id="2590" loc="4.398">Hoc quoque securis oneris fortuna remisit,</TextUnit>
    <TextUnit id="2591" loc="4.399">Sollicitus menti quod abest favor. Ille salutis</TextUnit>
    <TextUnit id="2592" loc="4.400">Est auctor, dux ille fuit. Sic proelia soli</TextUnit>
    <TextUnit id="2593" loc="4.401">Felices nullo spectant civilia voto.</TextUnit>
    <TextUnit id="2594" loc="4.402">Non eadem belli totum fortuna per orbem</TextUnit>
    <TextUnit id="2595" loc="4.403">Constitit: in partes aliquid sed Caesaris ausa eat,</TextUnit>
    <TextUnit id="2596" loc="4.404">Qua maria Hadriaci longas ferit unda Salonas,</TextUnit>
    <TextUnit id="2597" loc="4.405">Et tepidum in molles Zephyros excurrit Iader.</TextUnit>
    <TextUnit id="2598" loc="4.406">Illic, bellaci confisus gente Curictum,</TextUnit>
    <TextUnit id="2599" loc="4.407">Quos alit Hadriaco tellus circumflua ponto,</TextUnit>
    <TextUnit id="2600" loc="4.408">Clauditur extrema residens Antonius ora,</TextUnit>
    <TextUnit id="2601" loc="4.409">Cautus ab incursu belli, si sola recedat,</TextUnit>
    <TextUnit id="2602" loc="4.410">Expugnat quae tuta, fames. Non pabula tellus</TextUnit>
    <TextUnit id="2603" loc="4.411">Pascendis submittit equis, non proserit ullam</TextUnit>
    <TextUnit id="2604" loc="4.412">Flava Ceres segetem: spoliabat gramine campum</TextUnit>
    <TextUnit id="2605" loc="4.413">Miles, et adtonso miseris iam dentibus arvo</TextUnit>
    <TextUnit id="2606" loc="4.414">Castrorum siccas de cespite vulserat herbas,</TextUnit>
    <TextUnit id="2607" loc="4.415">Ut primum adversae socios in litore terrae</TextUnit>
    <TextUnit id="2608" loc="4.416">Et Basilum videre ducem: nova furta per aequor</TextUnit>
    <TextUnit id="2609" loc="4.417">Exquisita fugae. Neque enim de more carinas</TextUnit>
    <TextUnit id="2610" loc="4.418">Extendunt, puppesque levant, sed firma gerendis</TextUnit>
    <TextUnit id="2611" loc="4.419">Molibus insolito contexunt robora ductu.</TextUnit>
    <TextUnit id="2612" loc="4.420">Namque ratem vacuae sustentant undique cuppae,</TextUnit>
    <TextUnit id="2613" loc="4.421">Quarum porrectis series constricta catenis</TextUnit>
    <TextUnit id="2614" loc="4.422">Ordinibus geminis obliquas excipit alnos.</TextUnit>
    <TextUnit id="2615" loc="4.423">Nec gerit expositum telis in fronte patenti</TextUnit>
    <TextUnit id="2616" loc="4.424">Remigium: sed, quod trabibus circumdedit aequor,</TextUnit>
    <TextUnit id="2617" loc="4.425">Hoc ferit, et taciti praebet miracula cursus,</TextUnit>
    <TextUnit id="2618" loc="4.426">Quod nec vela ferat, nec apertas verberet undas.</TextUnit>
    <TextUnit id="2619" loc="4.427">Tunc freta servantur, dum se declivibus undis</TextUnit>
    <TextUnit id="2620" loc="4.428">Aestus agat, refluoque mari nudentur arenae.</TextUnit>
    <TextUnit id="2621" loc="4.429">Iamque relabenti crescebant litora ponto;</TextUnit>
    <TextUnit id="2622" loc="4.430">Missa ratis prono defertur lapsa profundo,</TextUnit>
    <TextUnit id="2623" loc="4.431">Et geminae comites. Cunctas super ardua turris</TextUnit>
    <TextUnit id="2624" loc="4.432">Eminet, et tremulis tabulata minantia pinnis.</TextUnit>
    <TextUnit id="2625" loc="4.433">Noluit Illyricae custos Octavius undae</TextUnit>
    <TextUnit id="2626" loc="4.434">Confestim tentare ratem, celeresque carinas</TextUnit>
    <TextUnit id="2627" loc="4.435">Continuit, cursu crescat dum praeda secundo:</TextUnit>
    <TextUnit id="2628" loc="4.436">Et temere ingressos repetendum invitat ad aequor</TextUnit>
    <TextUnit id="2629" loc="4.437">Pace maris. Sic dum pavidos formidine cervos</TextUnit>
    <TextUnit id="2630" loc="4.438">Claudat odoratae metuentes aera pennae,</TextUnit>
    <TextUnit id="2631" loc="4.439">Aut dum dispositis adtollat retia varis</TextUnit>
    <TextUnit id="2632" loc="4.440">Venator, tenet ora levis clamosa Molossi,</TextUnit>
    <TextUnit id="2633" loc="4.441">Spartanos Cretasque ligat: nec creditur ulli</TextUnit>
    <TextUnit id="2634" loc="4.442">Silva cani, nisi qui presso vestigia rostro</TextUnit>
    <TextUnit id="2635" loc="4.443">Colligit, et praeda nescit latrare reperta,</TextUnit>
    <TextUnit id="2636" loc="4.444">Contentus tremulo monstrasse cubilia loro.</TextUnit>
    <TextUnit id="2637" loc="4.445">Nec mora: complentur moles, avideque petitis</TextUnit>
    <TextUnit id="2638" loc="4.446">Insula deseritur ratibus, quo tempore primas</TextUnit>
    <TextUnit id="2639" loc="4.447">Impedit ad noctem  iam lux extrema tenebras.</TextUnit>
    <TextUnit id="2640" loc="4.448">At Pompeianus fraudes innectere ponto</TextUnit>
    <TextUnit id="2641" loc="4.449">Antiqua parat arte Cilix, passusque vacare</TextUnit>
    <TextUnit id="2642" loc="4.450">Summa freti, medio suspendit vincula ponto,</TextUnit>
    <TextUnit id="2643" loc="4.451">Et laxas fluitare sinit religatque catenas</TextUnit>
    <TextUnit id="2644" loc="4.452">Rupis ab Illyricae scopulis. Nec prima, nec illa,</TextUnit>
    <TextUnit id="2645" loc="4.453">Quae sequitur, tardata ratis: sed tertia moles</TextUnit>
    <TextUnit id="2646" loc="4.454">Haesit, et ad cautes adducto fune secuta est.</TextUnit>
    <TextUnit id="2647" loc="4.455">Impendent cava saxa mari, ruituraque semper</TextUnit>
    <TextUnit id="2648" loc="4.456">Stat (mirum) moles, et silvis aequor inumbrat.</TextUnit>
    <TextUnit id="2649" loc="4.457">Huc fractas Aquilone rates submersaque pontus</TextUnit>
    <TextUnit id="2650" loc="4.458">Corpora saepe tulit, caecisque abscondit in antris:</TextUnit>
    <TextUnit id="2651" loc="4.459">Restituit raptus tectum mare: quumque cavernae</TextUnit>
    <TextUnit id="2652" loc="4.460">Evomuere fretum, contorti verticis undae</TextUnit>
    <TextUnit id="2653" loc="4.461">Tauromenitanam vincunt fervore Charybdin.</TextUnit>
    <TextUnit id="2654" loc="4.462">Hic Opiterginis moles onerata colonis</TextUnit>
    <TextUnit id="2655" loc="4.463">Constitit: hanc omni puppes statione solutae</TextUnit>
    <TextUnit id="2656" loc="4.464">Circumeunt: alii rupes ac litora complent.</TextUnit>
    <TextUnit id="2657" loc="4.465">Vulteius tacitas sensit sub gurgite fraudes;</TextUnit>
    <TextUnit id="2658" loc="4.466">(Dux erat ille ratis,) frustra qui vincula ferro</TextUnit>
    <TextUnit id="2659" loc="4.467">Rumpere conatus, poscit spe proelia nulla,</TextUnit>
    <TextUnit id="2660" loc="4.468">Incertus qua terga daret, qua pectora bello.</TextUnit>
    <TextUnit id="2661" loc="4.469">Hoc tamen in casu, quantum deprensa valebat,</TextUnit>
    <TextUnit id="2662" loc="4.470">Effecit virtus: inter tot millia captae</TextUnit>
    <TextUnit id="2663" loc="4.471">Circumfusa rati et plenam vix inde cohortem</TextUnit>
    <TextUnit id="2664" loc="4.472">Pugna fuit; non longa quidem: nam condidit atra</TextUnit>
    <TextUnit id="2665" loc="4.473">Nox lucem dubiam, pacemque habuere tenebrae.</TextUnit>
    <TextUnit id="2666" loc="4.474">Tunc sic adtonitam venturaque fata paventem</TextUnit>
    <TextUnit id="2667" loc="4.475">Rexit magnanima Vulteius voce cohortem:</TextUnit>
    <TextUnit id="2668" loc="4.476">Libera non ultra, parva quam nocte, iuventus,</TextUnit>
    <TextUnit id="2669" loc="4.477">Consulite extremis angusto tempore rebus.</TextUnit>
    <TextUnit id="2670" loc="4.478">Vita brevis nulli super est, qui tempus in illa</TextUnit>
    <TextUnit id="2671" loc="4.479">Quaerendae sibi mortis habet: nec gloria leti</TextUnit>
    <TextUnit id="2672" loc="4.480">Inferior, iuvenes, admoto occurrere fato.</TextUnit>
    <TextUnit id="2673" loc="4.481">Omnibus incerto venturae tempore vitae,</TextUnit>
    <TextUnit id="2674" loc="4.482">Par animi laus est, et quos speraveris annos</TextUnit>
    <TextUnit id="2675" loc="4.483">Perdere, et extremae momentum abrumpere lucis,</TextUnit>
    <TextUnit id="2676" loc="4.484">Accersas dum fata manu.    Non cogitur ullus</TextUnit>
    <TextUnit id="2677" loc="4.485">Velle mori. Fuga nulla patet: stant undique nostris</TextUnit>
    <TextUnit id="2678" loc="4.486">Intenti cives iugulis. Decernite letum,</TextUnit>
    <TextUnit id="2679" loc="4.487">Et metus omnis abest: cupias quodcumque necesse est.</TextUnit>
    <TextUnit id="2680" loc="4.488">Non tamen in caeca bellorum nube cadendum est,</TextUnit>
    <TextUnit id="2681" loc="4.489">Aut cum permixtis acies sua tela tenebris</TextUnit>
    <TextUnit id="2682" loc="4.490">Involvunt, conserta iacent cum corpora campo,</TextUnit>
    <TextUnit id="2683" loc="4.491">In medium mors omnis abit, perit obruta virtus.</TextUnit>
    <TextUnit id="2684" loc="4.492">Nos in conspicua sociis hostique carina</TextUnit>
    <TextUnit id="2685" loc="4.493">Constituere dei. Praebebunt aequora testes,</TextUnit>
    <TextUnit id="2686" loc="4.494">Praebebunt terrae, summis dabit insula saxis:</TextUnit>
    <TextUnit id="2687" loc="4.495">Spectabunt geminae diverso e litore partes.</TextUnit>
    <TextUnit id="2688" loc="4.496">Nescio quod nostris magnum et memorabile fatis</TextUnit>
    <TextUnit id="2689" loc="4.497">Exemplum, Fortuna, paras.    Quaecumque per aevum</TextUnit>
    <TextUnit id="2690" loc="4.498">Exhibuit monumenta fides, servataque ferro</TextUnit>
    <TextUnit id="2691" loc="4.499">Militiae pietas, transibit nostra iuventus.</TextUnit>
    <TextUnit id="2692" loc="4.500">Namque suis pro te gladiis incumbere, Caesar,</TextUnit>
    <TextUnit id="2693" loc="4.501">Esse parum  scimus: sed non maiora supersunt</TextUnit>
    <TextUnit id="2694" loc="4.502">Obsessis, tanti quae pignora demus amoris.</TextUnit>
    <TextUnit id="2695" loc="4.503">Abscidit nostrae multum sors invida laudi,</TextUnit>
    <TextUnit id="2696" loc="4.504">Quod non cum senibus capti natisque tenemur.</TextUnit>
    <TextUnit id="2697" loc="4.505">Indomitos sciat esse viros, timeatque furentes</TextUnit>
    <TextUnit id="2698" loc="4.506">Et morti faciles animos, et gaudeat hostis</TextUnit>
    <TextUnit id="2699" loc="4.507">Non plures haesisse rates.  Tentare parabunt</TextUnit>
    <TextUnit id="2700" loc="4.508">Foederibus, turpique volent corrumpere vita.</TextUnit>
    <TextUnit id="2701" loc="4.509">O utinam, quo plus habeat mors unica famae,</TextUnit>
    <TextUnit id="2702" loc="4.510">Promittant veniam, iubeant sperare salutem:</TextUnit>
    <TextUnit id="2703" loc="4.511">Ne nos, cum calido fodiemus viscera ferro,</TextUnit>
    <TextUnit id="2704" loc="4.512">Desperasse putent.  Magna virtute merendum est,</TextUnit>
    <TextUnit id="2705" loc="4.513">Caesar ut, amissis inter tot millia paucis,</TextUnit>
    <TextUnit id="2706" loc="4.514">Hoc damnum clademque vocet. Dent fata recessum</TextUnit>
    <TextUnit id="2707" loc="4.515">Emittantque licet, vitare instantia nolim.</TextUnit>
    <TextUnit id="2708" loc="4.516">Proieci vitam, comites, totusque futurae</TextUnit>
    <TextUnit id="2709" loc="4.517">Mortis agor stimulis: furor est. Agnoscere solis</TextUnit>
    <TextUnit id="2710" loc="4.518">Permissum est, quos iam tangit vicinia fati,</TextUnit>
    <TextUnit id="2711" loc="4.519">Victurosque dei celant, ut vivere durent,</TextUnit>
    <TextUnit id="2712" loc="4.520">Felix esse mori. Sic cunctas sustulit ardor</TextUnit>
    <TextUnit id="2713" loc="4.521">Nobilium mentes iuvenum: cum sidera coeli</TextUnit>
    <TextUnit id="2714" loc="4.522">Ante ducis voces oculis humentibus omnes</TextUnit>
    <TextUnit id="2715" loc="4.523">Adspicerent, flexoque Ursae temone paverent,</TextUnit>
    <TextUnit id="2716" loc="4.524">Iidem, cum fortes animos praecepta subissent,</TextUnit>
    <TextUnit id="2717" loc="4.525">Optavere diem. Nec segnis mergere ponto</TextUnit>
    <TextUnit id="2718" loc="4.526">Tunc erat astra polus: nam sol Ledaea tenebat</TextUnit>
    <TextUnit id="2719" loc="4.527">Sidera, vicino cum lux altissima Cancro est:</TextUnit>
    <TextUnit id="2720" loc="4.528">Nox tum Thessalicas urgebat parva sagittas.</TextUnit>
    <TextUnit id="2721" loc="4.529">Detegit orta dies stantes in rupibus Istros,</TextUnit>
    <TextUnit id="2722" loc="4.530">Pugnacesque mari Graia cum classe Liburnos.</TextUnit>
    <TextUnit id="2723" loc="4.531">Tentavere prius suspenso vincere bello</TextUnit>
    <TextUnit id="2724" loc="4.532">Foederibus, fieret captis si dulcior ipsa</TextUnit>
    <TextUnit id="2725" loc="4.533">Mortis vita mora. Stabat devota inventus,</TextUnit>
    <TextUnit id="2726" loc="4.534">Damnata iam luce ferox, securaque pugnae</TextUnit>
    <TextUnit id="2727" loc="4.535">Promisso sibi fine manu: nullique tumultus</TextUnit>
    <TextUnit id="2728" loc="4.536">Excussere viris mentes ad summa paratas:</TextUnit>
    <TextUnit id="2729" loc="4.537">Innumerasque simul pauci terraque marique</TextUnit>
    <TextUnit id="2730" loc="4.538">Sustinuere manus: tanta est fiducia mortis.</TextUnit>
    <TextUnit id="2731" loc="4.539">Utque satis bello visum est fluxisse cruoris,</TextUnit>
    <TextUnit id="2732" loc="4.540">Versus ab hoste furor. Primus dux ipse carinae</TextUnit>
    <TextUnit id="2733" loc="4.541">Vulteius, iugulo poscens iam fata retecto,</TextUnit>
    <TextUnit id="2734" loc="4.542">Ecquis, ait, iuvenum est, cuius sit dextra cruore</TextUnit>
    <TextUnit id="2735" loc="4.543">Digna meo, certaque fide per vulnera nostra</TextUnit>
    <TextUnit id="2736" loc="4.544">Testetur se velle mori?  Nec plura locuto</TextUnit>
    <TextUnit id="2737" loc="4.545">Viscera non unus iamdudum transigit ensis.</TextUnit>
    <TextUnit id="2738" loc="4.546">Collaudat cunctos: sed eum, cui vulnera prima</TextUnit>
    <TextUnit id="2739" loc="4.547">Debebat, grato moriens interficit ictu.</TextUnit>
    <TextUnit id="2740" loc="4.548">Concurrent alii, totamque in partibus unis</TextUnit>
    <TextUnit id="2741" loc="4.549">Bellorum fecere nefas. Sic semine Cadmi</TextUnit>
    <TextUnit id="2742" loc="4.550">Emicuit Dircaea cohors, ceciditque suorum</TextUnit>
    <TextUnit id="2743" loc="4.551">Vulneribus, dirum Thebanis fratribus omen:</TextUnit>
    <TextUnit id="2744" loc="4.552">Phasidos et campis insomni dente creati</TextUnit>
    <TextUnit id="2745" loc="4.553">Terrigenae, missa magicis e cantibus ira,</TextUnit>
    <TextUnit id="2746" loc="4.554">Cognato tantos complerunt sanguine sulcos:</TextUnit>
    <TextUnit id="2747" loc="4.555">Ipsaque, inexpertis quod primum fecerat herbis,</TextUnit>
    <TextUnit id="2748" loc="4.556">Expavit Medea nefas. Sic mutua pacti</TextUnit>
    <TextUnit id="2749" loc="4.557">Fata cadunt iuvenes: nimiumque in morte virorum</TextUnit>
    <TextUnit id="2750" loc="4.558">Mors virtutis habet: pariter sternuntque caduntque</TextUnit>
    <TextUnit id="2751" loc="4.559">Vulnere letali: nec quemquam dextra fefellit,</TextUnit>
    <TextUnit id="2752" loc="4.560">Cum feriat moriente manu. Nec vulnus adactis</TextUnit>
    <TextUnit id="2753" loc="4.561">Debetur gladiis: percussum est pectore ferrum,</TextUnit>
    <TextUnit id="2754" loc="4.562">Et iugulis pressere manum. Cum sorte cruenta</TextUnit>
    <TextUnit id="2755" loc="4.563">Fratribus incurrant fratres, natusque parenti,</TextUnit>
    <TextUnit id="2756" loc="4.564">Haud trepidante tamen toto cum pondere dextra</TextUnit>
    <TextUnit id="2757" loc="4.565">Exegere enses. Pietas ferientibus una,</TextUnit>
    <TextUnit id="2758" loc="4.566">Non repetisse, fuit. Iam latis viscera lapsa</TextUnit>
    <TextUnit id="2759" loc="4.567">Semianimes traxere foris, multumque cruoris</TextUnit>
    <TextUnit id="2760" loc="4.568">Infudere mari. Despectam cernere lucem,</TextUnit>
    <TextUnit id="2761" loc="4.569">Victoresque suos vultu spectare superbo,</TextUnit>
    <TextUnit id="2762" loc="4.570">Et mortem sentire iuvat. Iam strage cruenta</TextUnit>
    <TextUnit id="2763" loc="4.571">Conspicitur cumulata ratis: bustisque remittunt</TextUnit>
    <TextUnit id="2764" loc="4.572">Corpora victores, ducibus mirantibus, ulli</TextUnit>
    <TextUnit id="2765" loc="4.573">Esse ducem tanti. Nullam maiore locuta est</TextUnit>
    <TextUnit id="2766" loc="4.574">Ore ratem totum discurrens fama per orbem.</TextUnit>
    <TextUnit id="2767" loc="4.575">Non tamen ignavae post haec exempla virorum</TextUnit>
    <TextUnit id="2768" loc="4.576">Percipient gentes, quam sit non ardua virtus</TextUnit>
    <TextUnit id="2769" loc="4.577">Servitium fugisse manu. Sed regna timentur</TextUnit>
    <TextUnit id="2770" loc="4.578">Ob ferrum, et saevis libertas uritur armis:</TextUnit>
    <TextUnit id="2771" loc="4.579">Ignoratque datos, ne quisquam serviat, enses.</TextUnit>
    <TextUnit id="2772" loc="4.580">Mors, utinam pavidos vitae subducere nolles,</TextUnit>
    <TextUnit id="2773" loc="4.581">Sed virtus te sola daret!   Non segnior illo</TextUnit>
    <TextUnit id="2774" loc="4.582">Marte fuit, qui tunc Libycis exarsit in arvis.</TextUnit>
    <TextUnit id="2775" loc="4.583">Namque rates audax Lilybaeo litore solvit</TextUnit>
    <TextUnit id="2776" loc="4.584">Curio: nec forti velis Aquilone recepto</TextUnit>
    <TextUnit id="2777" loc="4.585">Inter semirutas magnae Carthaginis arces</TextUnit>
    <TextUnit id="2778" loc="4.586">Et Clupeam tenuit stationis litora notae:</TextUnit>
    <TextUnit id="2779" loc="4.587">Primaque castra locat cano procul aequore, qua se</TextUnit>
    <TextUnit id="2780" loc="4.588">Bagrada lentus agit, siccae sulcator arenae.</TextUnit>
    <TextUnit id="2781" loc="4.589">Inde petit tumulos exesasque undique rupes,</TextUnit>
    <TextUnit id="2782" loc="4.590">Antaei quae regna vocat non vana vetustas.</TextUnit>
    <TextUnit id="2783" loc="4.591">Nominis antiqui cupientem noscere caussas</TextUnit>
    <TextUnit id="2784" loc="4.592">Cognita per multos docuit rudis incola patres,</TextUnit>
    <TextUnit id="2785" loc="4.593">Nondum post genitos Tellus effeta gigantes,</TextUnit>
    <TextUnit id="2786" loc="4.594">Terribilem Libyeis partum concepit in antris.</TextUnit>
    <TextUnit id="2787" loc="4.595">Nec tam iusta fuit terrarum gloria Typhon,</TextUnit>
    <TextUnit id="2788" loc="4.596">Aut Tityos Briareusque ferox: coeloque pepercit,</TextUnit>
    <TextUnit id="2789" loc="4.597">Quod non Phlegraeis Antaeum sustulit arvis.</TextUnit>
    <TextUnit id="2790" loc="4.598">Hoc quoque tam vastas cumulavit munere vires</TextUnit>
    <TextUnit id="2791" loc="4.599">Terra sui foetus, quod, cum tetigere parentem,</TextUnit>
    <TextUnit id="2792" loc="4.600">Iam defecta vigent renovato robore membra.</TextUnit>
    <TextUnit id="2793" loc="4.601">Haec illi spelunca domus: latuisse sub alta</TextUnit>
    <TextUnit id="2794" loc="4.602">Rupe ferunt, epulas raptos habuisse leones.</TextUnit>
    <TextUnit id="2795" loc="4.603">Ad somnos non terga ferae praebere cubile</TextUnit>
    <TextUnit id="2796" loc="4.604">Adsuerunt, non silva torum: viresque resumit</TextUnit>
    <TextUnit id="2797" loc="4.605">In nuda tellure iacens. Periere coloni</TextUnit>
    <TextUnit id="2798" loc="4.606">Arvorum Libyes: pereunt, quos adpulit aequor,</TextUnit>
    <TextUnit id="2799" loc="4.607">Auxilioque diu virtus non usa cadendi,</TextUnit>
    <TextUnit id="2800" loc="4.608">Terrae spernit opes:  invictus robore cunctis,</TextUnit>
    <TextUnit id="2801" loc="4.609">Quamvis staret, erat.  Tandem vulgata cruenti</TextUnit>
    <TextUnit id="2802" loc="4.610">Fama mali, terras monstris aequorque levantem</TextUnit>
    <TextUnit id="2803" loc="4.611">Magnanimum Alciden Libycas excivit in oras.</TextUnit>
    <TextUnit id="2804" loc="4.612">Ille Cleonaei proiecit terga leonis,</TextUnit>
    <TextUnit id="2805" loc="4.613">Antaeus Libyci. Perfudit membra liquore</TextUnit>
    <TextUnit id="2806" loc="4.614">Hospes, Olympiacae servato more palaestrae:</TextUnit>
    <TextUnit id="2807" loc="4.615">Ille, parum fidens pedibus contingere matrem,</TextUnit>
    <TextUnit id="2808" loc="4.616">Auxilium membris calidas infundit arenas.</TextUnit>
    <TextUnit id="2809" loc="4.617">Conseruere  manus et multo brachia nexu.</TextUnit>
    <TextUnit id="2810" loc="4.618">Colla diu gravibus frustra tentata lacertis:</TextUnit>
    <TextUnit id="2811" loc="4.619">Immotumque caput fixa cum fronte tenetur:</TextUnit>
    <TextUnit id="2812" loc="4.620">Miranturque habuisse parem. Nec viribus uti</TextUnit>
    <TextUnit id="2813" loc="4.621">Alcides primo voluit certamine totis,</TextUnit>
    <TextUnit id="2814" loc="4.622">Exhausitque virum: quod creber anhelitus illi</TextUnit>
    <TextUnit id="2815" loc="4.623">Prodidit, et gelidus fesso de corpore sudor.</TextUnit>
    <TextUnit id="2816" loc="4.624">Tunc cervix lassata quati: tunc pectore pectus</TextUnit>
    <TextUnit id="2817" loc="4.625">Urgeri: tunc obliqua percussa labare</TextUnit>
    <TextUnit id="2818" loc="4.626">Crura manu. Iam terga viri cedentia victor</TextUnit>
    <TextUnit id="2819" loc="4.627">Adligat, et medium, compressis ilibus, arctat:</TextUnit>
    <TextUnit id="2820" loc="4.628">Inguinaque insertis pedibus distendit, et omnem</TextUnit>
    <TextUnit id="2821" loc="4.629">Explicuit per membra virum. Rapit arida tellus</TextUnit>
    <TextUnit id="2822" loc="4.630">Sudorem: calido complentur sanguine venae.</TextUnit>
    <TextUnit id="2823" loc="4.631">Intumuere tori, totosque induruit artus,</TextUnit>
    <TextUnit id="2824" loc="4.632">Herculeosque novo laxavit corpore nodos.</TextUnit>
    <TextUnit id="2825" loc="4.633">Constitit Alcides stupefactus robore tanto:</TextUnit>
    <TextUnit id="2826" loc="4.634">Nec sic Inachiis, quamvis rudis esset, in undis</TextUnit>
    <TextUnit id="2827" loc="4.635">Desectam timuit, reparatis anguibus, hydram.</TextUnit>
    <TextUnit id="2828" loc="4.636">Conflixere pares, telluris viribus ille,</TextUnit>
    <TextUnit id="2829" loc="4.637">Ille suis. Numquam saevae sperare novercae</TextUnit>
    <TextUnit id="2830" loc="4.638">Plus licuit.  Videt exhaustos sudoribus artus</TextUnit>
    <TextUnit id="2831" loc="4.639">Cervicemque viri siccam, qua ferret Olympum.</TextUnit>
    <TextUnit id="2832" loc="4.640">Utque iterum fessis iniecit brachia membris,</TextUnit>
    <TextUnit id="2833" loc="4.641">Non exspectatis Antaeus viribus hostis</TextUnit>
    <TextUnit id="2834" loc="4.642">Sponte cadit, maiorque, accepto robore, surgit.</TextUnit>
    <TextUnit id="2835" loc="4.643">Quisquis inest terris, in fessos spiritus artus</TextUnit>
    <TextUnit id="2836" loc="4.644">Egeritur; tellusque viro luctante laborat.</TextUnit>
    <TextUnit id="2837" loc="4.645">Ut tandem auxilium tactae prodesse parentis</TextUnit>
    <TextUnit id="2838" loc="4.646">Alcides sensit: standum est tibi, dixit, et ultra</TextUnit>
    <TextUnit id="2839" loc="4.647">Non credere solo, sternique vetabere terra.</TextUnit>
    <TextUnit id="2840" loc="4.648">Haerebis pressis intra mea pectora membris:</TextUnit>
    <TextUnit id="2841" loc="4.649">Huc, Antaee, cades. Sic fatus, sustulit alte</TextUnit>
    <TextUnit id="2842" loc="4.650">Nitentem in terras iuvenem. Morientis in artus</TextUnit>
    <TextUnit id="2843" loc="4.651">Non potuit nati tellus submittere vires.</TextUnit>
    <TextUnit id="2844" loc="4.652">Alcides medium tenuit: iam pectora pigro</TextUnit>
    <TextUnit id="2845" loc="4.653">Stricta gelu: terrisque diu non credidit hostem.</TextUnit>
    <TextUnit id="2846" loc="4.654">Hinc, aevi veteris custos, famosa vetustas</TextUnit>
    <TextUnit id="2847" loc="4.655">Miratrixque sui signavit nomine terras.</TextUnit>
    <TextUnit id="2848" loc="4.656">Sed maiora dedit cognomina collibus istis,</TextUnit>
    <TextUnit id="2849" loc="4.657">Poenum qui Latiis revocavit ab arcibus hostem,</TextUnit>
    <TextUnit id="2850" loc="4.658">Scipio. Iam sedes Libyca tellure potito</TextUnit>
    <TextUnit id="2851" loc="4.659">Haec fuit. En, veteris cernis vestigia valli.</TextUnit>
    <TextUnit id="2852" loc="4.660">Romana hos primum tenuit victoria campos.</TextUnit>
    <TextUnit id="2853" loc="4.661">Curio laetatus, tamquam fortuna locorum</TextUnit>
    <TextUnit id="2854" loc="4.662">Bella gerat, servetque ducum sibi fata priorum,</TextUnit>
    <TextUnit id="2855" loc="4.663">Felici non fausta loco tentoria ponens,</TextUnit>
    <TextUnit id="2856" loc="4.664">Indulsit castris, et collibus abstulit omen,</TextUnit>
    <TextUnit id="2857" loc="4.665">Sollicitatque feros non aequis viribus hostes.</TextUnit>
    <TextUnit id="2858" loc="4.666">Omnis Romanis quae cesserat Africa signis,</TextUnit>
    <TextUnit id="2859" loc="4.667">Tunc Vari sub iure fuit: qui, robore quamquam</TextUnit>
    <TextUnit id="2860" loc="4.668">Confisus Latio, regis tamen undique vires</TextUnit>
    <TextUnit id="2861" loc="4.669">Excivit Libycae gentis, extremaque mundi</TextUnit>
    <TextUnit id="2862" loc="4.670">Signa, suum comitata Iubam. Non fusior ulli</TextUnit>
    <TextUnit id="2863" loc="4.671">Terra fuit domino: qua sunt longissima regna,</TextUnit>
    <TextUnit id="2864" loc="4.672">Cardine ab occiduo vicinus Gadibus Atlas</TextUnit>
    <TextUnit id="2865" loc="4.673">Terminat: a medio confinis Syrtibus Hammon:</TextUnit>
    <TextUnit id="2866" loc="4.674">At qua lata iacet vasti plaga fervida regni,</TextUnit>
    <TextUnit id="2867" loc="4.675">Distinet Oceanum, zonaeque exusta calentis</TextUnit>
    <TextUnit id="2868" loc="4.676">Sufficiunt spatio. Populi tot castra sequuntur:</TextUnit>
    <TextUnit id="2869" loc="4.677">Autololes, Numidaeque vagi, semperque paratus</TextUnit>
    <TextUnit id="2870" loc="4.678">Inculto Gaetulus equo: tunc concolor Indo</TextUnit>
    <TextUnit id="2871" loc="4.679">Maurus, inops Nasamon, mixti Garamante perusto</TextUnit>
    <TextUnit id="2872" loc="4.680">Marmaridae volucres, aequaturusque sagittas</TextUnit>
    <TextUnit id="2873" loc="4.681">Medorum,    tremulum cum torsit missile, Mazax:</TextUnit>
    <TextUnit id="2874" loc="4.682">Et gens quae nudo residens Massylia dorso</TextUnit>
    <TextUnit id="2875" loc="4.683">Ora levi flectit frenorum nescia virga:</TextUnit>
    <TextUnit id="2876" loc="4.684">Et solitus vacuis errare mapalibus Afer</TextUnit>
    <TextUnit id="2877" loc="4.685">Venator, ferrique simul fiducia non est,</TextUnit>
    <TextUnit id="2878" loc="4.686">Vestibus iratos laxis operire leones.</TextUnit>
    <TextUnit id="2879" loc="4.687">Nec solum studiis civilibus arma parabat,</TextUnit>
    <TextUnit id="2880" loc="4.688">Privatae sed bella dabat Iuba concitus irae.</TextUnit>
    <TextUnit id="2881" loc="4.689">Hunc quoque, quo superos humanaque polluit anno,</TextUnit>
    <TextUnit id="2882" loc="4.690">Lege tribunicia solio depellere avorum</TextUnit>
    <TextUnit id="2883" loc="4.691">Curio tentarat, Libyamque auferre tyranno,</TextUnit>
    <TextUnit id="2884" loc="4.692">Dum regnum te, Roma, facit. Memor ille doloris</TextUnit>
    <TextUnit id="2885" loc="4.693">Hoc bellum sceptri fructum putat esse retenti.</TextUnit>
    <TextUnit id="2886" loc="4.694">Hac igitur regis trepidat iam Curio fama,</TextUnit>
    <TextUnit id="2887" loc="4.695">Et quod Caesareis numquam devota iuventus</TextUnit>
    <TextUnit id="2888" loc="4.696">Illa nimis castris, nec Rheni miles in undis</TextUnit>
    <TextUnit id="2889" loc="4.697">Exploratus erat, Corfini captus in arce,</TextUnit>
    <TextUnit id="2890" loc="4.698">Infidusque novis ducibus, dubiusque priori,</TextUnit>
    <TextUnit id="2891" loc="4.699">Fas utrumque putat. Sed postquam languida segni</TextUnit>
    <TextUnit id="2892" loc="4.700">Cernit cuncta metu, nocturnaque munia valli</TextUnit>
    <TextUnit id="2893" loc="4.701">Desolata fuga, trepida sic mente profatur:</TextUnit>
    <TextUnit id="2894" loc="4.702">Audendo magnus tegitur timor: arma capessam</TextUnit>
    <TextUnit id="2895" loc="4.703">Ipse prior: campum miles descendat in aequum,</TextUnit>
    <TextUnit id="2896" loc="4.704">Dum meus est: variam semper dant otia mentem.</TextUnit>
    <TextUnit id="2897" loc="4.705">Eripe consilium pugna. Cum dira voluntas</TextUnit>
    <TextUnit id="2898" loc="4.706">Ense subit presso, et galeae texere pudorem,</TextUnit>
    <TextUnit id="2899" loc="4.707">Quis conferre duces meminit? quis pendere caussas?</TextUnit>
    <TextUnit id="2900" loc="4.708">Qua stetit, inde favet: veluti fatalis arenae</TextUnit>
    <TextUnit id="2901" loc="4.709">Muneribus non ira vetus concurrere cogit</TextUnit>
    <TextUnit id="2902" loc="4.710">Productos: odere pares. Sic fatus, apertis</TextUnit>
    <TextUnit id="2903" loc="4.711">Instruxit campis acies: quem blanda futuris</TextUnit>
    <TextUnit id="2904" loc="4.712">Deceptura malis belli fortuna recepit.</TextUnit>
    <TextUnit id="2905" loc="4.713">Nam pepulit Varum campo, nudataque foeda</TextUnit>
    <TextUnit id="2906" loc="4.714">Terga fuga, donec vetuerunt castra, cecidit.</TextUnit>
    <TextUnit id="2907" loc="4.715">Tristia sed postquam superati proelia Vari</TextUnit>
    <TextUnit id="2908" loc="4.716">Sunt audita Iubae: laetus, quod gloria belli</TextUnit>
    <TextUnit id="2909" loc="4.717">Sit rebus servata suis, rapit agmina furtim,</TextUnit>
    <TextUnit id="2910" loc="4.718">Obscuratque suam per iussa silentia famam,</TextUnit>
    <TextUnit id="2911" loc="4.719">Hoc solum metuens, incautus ab hoste timeri.</TextUnit>
    <TextUnit id="2912" loc="4.720">Mittitur, exigua qui proelia prima lacessat</TextUnit>
    <TextUnit id="2913" loc="4.721">Eliciatque manu, Numidis a rege secundus,</TextUnit>
    <TextUnit id="2914" loc="4.722">Ut sibi commissi simulator Sabura belli.</TextUnit>
    <TextUnit id="2915" loc="4.723">Ipse cava regni vires in valle retentat:</TextUnit>
    <TextUnit id="2916" loc="4.724">Aspidas ut Pharias cauda sollertior hostis</TextUnit>
    <TextUnit id="2917" loc="4.725">Ludit, et iratas incerta provocat umbra:</TextUnit>
    <TextUnit id="2918" loc="4.726">Obliquusque caput vanas serpentis in auras</TextUnit>
    <TextUnit id="2919" loc="4.727">Effusae tuto comprendit guttura morsu</TextUnit>
    <TextUnit id="2920" loc="4.728">Letiferam citra saniem: tunc irrita pestis</TextUnit>
    <TextUnit id="2921" loc="4.729">Exprimitur, faucesque fluunt pereunte veneno.</TextUnit>
    <TextUnit id="2922" loc="4.730">Fraudibus eventum dederat fortuna: feroxque,</TextUnit>
    <TextUnit id="2923" loc="4.731">Non exploratis occulti viribus hostis,</TextUnit>
    <TextUnit id="2924" loc="4.732">Curio nocturnum castris erumpere cogit</TextUnit>
    <TextUnit id="2925" loc="4.733">Ignotisque equitem late discurrere campis.</TextUnit>
    <TextUnit id="2926" loc="4.734">Ipse sub aurorae primos excedere motus</TextUnit>
    <TextUnit id="2927" loc="4.735">Signa iubet castris, multum frustraque rogatus</TextUnit>
    <TextUnit id="2928" loc="4.736">Ut Libycas metuat fraudes, infectaque semper</TextUnit>
    <TextUnit id="2929" loc="4.737">Punica bella dolis. Leti fortuna propinqui</TextUnit>
    <TextUnit id="2930" loc="4.738">Tradiderat fatis iuvenem: bellumque trahebat</TextUnit>
    <TextUnit id="2931" loc="4.739">Auctorem civile suum. Super ardua ducit</TextUnit>
    <TextUnit id="2932" loc="4.740">Saxa, super cautes, abrupto limite, signa:</TextUnit>
    <TextUnit id="2933" loc="4.741">Cum procul e summis conspecti collibus hostes</TextUnit>
    <TextUnit id="2934" loc="4.742">Fraude sua cessere parum, dum colle relicto</TextUnit>
    <TextUnit id="2935" loc="4.743">Effusam patulis aciem committeret arvis.</TextUnit>
    <TextUnit id="2936" loc="4.744">Ille, fugam credens, simulatae nescius artis,</TextUnit>
    <TextUnit id="2937" loc="4.745">Ut victor, medios aciem proiecit in agros.</TextUnit>
    <TextUnit id="2938" loc="4.746">tunc primum patuere doli, Numidaeque fugaces</TextUnit>
    <TextUnit id="2939" loc="4.747">Undique completis clauserunt montibus agmen.</TextUnit>
    <TextUnit id="2940" loc="4.748">Obstupuit dux ipse simul, perituraque turba.</TextUnit>
    <TextUnit id="2941" loc="4.749">Non timidi petiere fugam, non proelia fortes:</TextUnit>
    <TextUnit id="2942" loc="4.750">Quippe ubi non sonipes motus clangore tubarum</TextUnit>
    <TextUnit id="2943" loc="4.751">Saxa quatit pulsu, rigidos vexantia frenos</TextUnit>
    <TextUnit id="2944" loc="4.752">Ora terens, spargitque iubas, et subrigit aures,</TextUnit>
    <TextUnit id="2945" loc="4.753">Incertoque pedum pugnat non stare tumultu.</TextUnit>
    <TextUnit id="2946" loc="4.754">Fessa iacet cervix. Fumant sudoribus artus,</TextUnit>
    <TextUnit id="2947" loc="4.755">Oraque proiecta squalent arentia lingua:</TextUnit>
    <TextUnit id="2948" loc="4.756">Pectora rauca gemunt, quae creber anhelitus urguet:</TextUnit>
    <TextUnit id="2949" loc="4.757">Et defecta gravis longe trahit ilia pulsus:</TextUnit>
    <TextUnit id="2950" loc="4.758">Siccaque sanguineis durescit spuma lupatis.</TextUnit>
    <TextUnit id="2951" loc="4.759">Iamque gradum neque verberibus stimulisque coacti,</TextUnit>
    <TextUnit id="2952" loc="4.760">Nec quamvis crebris iussi calcaribus addunt.</TextUnit>
    <TextUnit id="2953" loc="4.761">Vulneribus coguntur equi. Nec profuit ulli</TextUnit>
    <TextUnit id="2954" loc="4.762">Cornipedis rupisse moras: neque enim impetus illis</TextUnit>
    <TextUnit id="2955" loc="4.763">Incursusque fuit: tantum profertur ad hostes,</TextUnit>
    <TextUnit id="2956" loc="4.764">Et spatium iaculis oblato vulnere donat.</TextUnit>
    <TextUnit id="2957" loc="4.765">At vagus Afer equos ut primum emisit in agmen,</TextUnit>
    <TextUnit id="2958" loc="4.766">Tunc campi tremuere sono: terraque soluta,</TextUnit>
    <TextUnit id="2959" loc="4.767">Quantus Bistonio torquetur turbine, pulvis</TextUnit>
    <TextUnit id="2960" loc="4.768">Aera nube sua texit, traxitque tenebras.</TextUnit>
    <TextUnit id="2961" loc="4.769">Ut vero in pedites fatum miserabile belli</TextUnit>
    <TextUnit id="2962" loc="4.770">Incubuit, nullo dubii discrimine Martis</TextUnit>
    <TextUnit id="2963" loc="4.771">Ancipites steterunt casus, sed tempora pugnae</TextUnit>
    <TextUnit id="2964" loc="4.772">Mors tenuit. Neque enim licuit procurrere contra,</TextUnit>
    <TextUnit id="2965" loc="4.773">Et miscere manus. Sic undique septa iuventus</TextUnit>
    <TextUnit id="2966" loc="4.774">Cominus obliquis et rectis eminus hastis</TextUnit>
    <TextUnit id="2967" loc="4.775">Obruitur: non vulneribus  nec sanguine, solum</TextUnit>
    <TextUnit id="2968" loc="4.776">Telorum nimbo peritura, ac pondere ferri.</TextUnit>
    <TextUnit id="2969" loc="4.777">Ergo acies tantae parum spissantur in orbem:</TextUnit>
    <TextUnit id="2970" loc="4.778">Ac, si quis metuens medium  correpsit in agmen,</TextUnit>
    <TextUnit id="2971" loc="4.779">Vix impune suos inter convertitur enses:</TextUnit>
    <TextUnit id="2972" loc="4.780">Densaturque globus, quantum pede prima relato</TextUnit>
    <TextUnit id="2973" loc="4.781">Constrinxit gyros acies. Non arma movendi</TextUnit>
    <TextUnit id="2974" loc="4.782">Iam locus est pressis: stipataque membra teruntur:</TextUnit>
    <TextUnit id="2975" loc="4.783">Frangitur armatum colliso pectore pectus.</TextUnit>
    <TextUnit id="2976" loc="4.784">Non tam laeta tulit victor spectacula Maurus,</TextUnit>
    <TextUnit id="2977" loc="4.785">Quam fortuna dabat: fluvios non ille cruoris,</TextUnit>
    <TextUnit id="2978" loc="4.786">Membrorumque videt lapsum, et ferientia terram</TextUnit>
    <TextUnit id="2979" loc="4.787">Corpora: compressum turba stetit omne cadaver.</TextUnit>
    <TextUnit id="2980" loc="4.788">Excitet invisas dirae Carthaginis umbras</TextUnit>
    <TextUnit id="2981" loc="4.789">Inferiis fortuna novis: ferat ista cruentus</TextUnit>
    <TextUnit id="2982" loc="4.790">Hannibal et Poeni tam dira piacula manes.</TextUnit>
    <TextUnit id="2983" loc="4.791">Romanam, superi, Libyca tellure ruinam</TextUnit>
    <TextUnit id="2984" loc="4.792">Pompeio prodesse nefas, votisque senatus.</TextUnit>
    <TextUnit id="2985" loc="4.793">Africa nos potius vincat sibi. Curio fusas</TextUnit>
    <TextUnit id="2986" loc="4.794">Ut vidit campis acies, et cernere tantas</TextUnit>
    <TextUnit id="2987" loc="4.795">Permisit clades compressus sanguine pulvis,</TextUnit>
    <TextUnit id="2988" loc="4.796">Non tulit adflictis animam producere rebus,</TextUnit>
    <TextUnit id="2989" loc="4.797">Aut sperare fugam: ceciditque in strage suorum,</TextUnit>
    <TextUnit id="2990" loc="4.798">Impiger ad letum, et fortis virtute coacta.</TextUnit>
    <TextUnit id="2991" loc="4.799">Quid nunc rostra tibi prosunt turbata, forumque,</TextUnit>
    <TextUnit id="2992" loc="4.800">Unde tribunicia plebeius signifer arte</TextUnit>
    <TextUnit id="2993" loc="4.801">Arma dabas populis? quid prodita iura senatus.</TextUnit>
    <TextUnit id="2994" loc="4.802">Et gener atque socer bello concurrere iussi?</TextUnit>
    <TextUnit id="2995" loc="4.803">Ante iaces, quam dira duces Pharsalia confert,</TextUnit>
    <TextUnit id="2996" loc="4.804">Spectandumque tibi bellum civile negatum est.</TextUnit>
    <TextUnit id="2997" loc="4.805">Has urbi miserae vestro de sanguine poenas</TextUnit>
    <TextUnit id="2998" loc="4.806">Nempe datis? luitis iugulo sic arma, potentes?</TextUnit>
    <TextUnit id="2999" loc="4.807">Felix Roma quidem, civesque habitura beatos,</TextUnit>
    <TextUnit id="3000" loc="4.808">Si libertatis superis tam cura placeret,</TextUnit>
    <TextUnit id="3001" loc="4.809">Quam vindicta placet. Libycas, en, nobile corpus,</TextUnit>
    <TextUnit id="3002" loc="4.810">Pascit aves nullo contectus Curio busto.</TextUnit>
    <TextUnit id="3003" loc="4.811">At tibi nos (quando non proderit ista silere,</TextUnit>
    <TextUnit id="3004" loc="4.812">A quibus omne aevi senium sua fama repellit,)</TextUnit>
    <TextUnit id="3005" loc="4.813">Digna damus, iuvenis, meritae praeconia vitae.</TextUnit>
    <TextUnit id="3006" loc="4.814">Haud alium tanta civem tulit indole Roma,</TextUnit>
    <TextUnit id="3007" loc="4.815">Aut cui plus leges deberent recta sequenti.</TextUnit>
    <TextUnit id="3008" loc="4.816">Perdita tunc urbi nocuerunt saecula, postquam</TextUnit>
    <TextUnit id="3009" loc="4.817">Ambitus, et luxus, et opum metuenda facultas</TextUnit>
    <TextUnit id="3010" loc="4.818">Transverso mentem dubiam torrente tulerunt:</TextUnit>
    <TextUnit id="3011" loc="4.819">Momentumque fuit mutatus Curio rerum,</TextUnit>
    <TextUnit id="3012" loc="4.820">Gallorum captus spoliis, et Caesaris auro.</TextUnit>
    <TextUnit id="3013" loc="4.821">Ius licet in iugulos nostros sibi fecerit ense</TextUnit>
    <TextUnit id="3014" loc="4.822">Sulla potens, Mariusque ferox, et Cinna cruentus,</TextUnit>
    <TextUnit id="3015" loc="4.823">Caesareaeque domus series: cui tanta potestas</TextUnit>
    <TextUnit id="3016" loc="4.824">Concessa est? Emere omnes, hic vendidit urbem.</TextUnit>
    <TextUnit id="3017" loc="5.1">Sic alterna duces bellorum vulnera passos</TextUnit>
    <TextUnit id="3018" loc="5.2">In Macetum terras, miscens adversa secundis,</TextUnit>
    <TextUnit id="3019" loc="5.3">Servavit fortuna pares. Iam sparserat Aemo</TextUnit>
    <TextUnit id="3020" loc="5.4">Bruma nives, gelidoque cadens Atlantis Olympo:</TextUnit>
    <TextUnit id="3021" loc="5.5">Instabatque dies, qui dat nova nomina fastis,</TextUnit>
    <TextUnit id="3022" loc="5.6">Quique colit primus ducentem tempora Ianum.</TextUnit>
    <TextUnit id="3023" loc="5.7">Dum tamen emeriti remanet pars ultima iuris,</TextUnit>
    <TextUnit id="3024" loc="5.8">Consul uterque vagos belli per munia Patres</TextUnit>
    <TextUnit id="3025" loc="5.9">Elicit Epirum. Peregrina ac sordida sedes</TextUnit>
    <TextUnit id="3026" loc="5.10">Romanos cepit proceres: secretaque rerum</TextUnit>
    <TextUnit id="3027" loc="5.11">Hospes in externis audivit curia tectis.</TextUnit>
    <TextUnit id="3028" loc="5.12">Nam quis castra vocet tot strictas iure secures,</TextUnit>
    <TextUnit id="3029" loc="5.13">Tot fasces? Docuit populos venerabilis ordo,</TextUnit>
    <TextUnit id="3030" loc="5.14">Non Magni partes, sed Magnum in partibus esse.</TextUnit>
    <TextUnit id="3031" loc="5.15">Ut primum moestum tenuere silentia coetum,</TextUnit>
    <TextUnit id="3032" loc="5.16">Lentulus excelsa sublimis sede profatur:</TextUnit>
    <TextUnit id="3033" loc="5.17">Indole si dignum Latia, si sanguine prisco</TextUnit>
    <TextUnit id="3034" loc="5.18">Robur inest animis, non qua tellure coacti,</TextUnit>
    <TextUnit id="3035" loc="5.19">Quamque procul tectis captae sedeamus ab urbis,</TextUnit>
    <TextUnit id="3036" loc="5.20">Cernite: sed vestrae faciem cognoscite turbae:</TextUnit>
    <TextUnit id="3037" loc="5.21">Cunctaque iussuri, primum hoc decernite, Patres,</TextUnit>
    <TextUnit id="3038" loc="5.22">Quod regnis populisque liquet, nos esse senatum.</TextUnit>
    <TextUnit id="3039" loc="5.23">Nam, vel Hyperboreae plaustrum glaciale sub ursae,</TextUnit>
    <TextUnit id="3040" loc="5.24">Vel plaga qua torrens claususque vaporibus axis</TextUnit>
    <TextUnit id="3041" loc="5.25">Nec patitur noctes nec iniquos crescere soles,</TextUnit>
    <TextUnit id="3042" loc="5.26">Si fortuna ferat, rerum nos summa sequetur,</TextUnit>
    <TextUnit id="3043" loc="5.27">Imperiumque comes.   Tarpeia sede perusta</TextUnit>
    <TextUnit id="3044" loc="5.28">Gallorum facibus, Veiosque habitante Camillo,</TextUnit>
    <TextUnit id="3045" loc="5.29">Illic Roma fuit. Non umquam perdidit ordo</TextUnit>
    <TextUnit id="3046" loc="5.30">Mutato sua iura solo.  Moerentia tecta</TextUnit>
    <TextUnit id="3047" loc="5.31">Caesar habet, vacuasque domos, legesque silentes,</TextUnit>
    <TextUnit id="3048" loc="5.32">Clausaque iustitio tristi fora.  Curia solos</TextUnit>
    <TextUnit id="3049" loc="5.33">Illa videt Patres, plena quos urbe fugavit.</TextUnit>
    <TextUnit id="3050" loc="5.34">Ordine de tanto quisquis non exsulat, hic est.</TextUnit>
    <TextUnit id="3051" loc="5.35">Ignaros scelerum, longaque in pace quietos</TextUnit>
    <TextUnit id="3052" loc="5.36">Bellorum primus sparsi furor: omnia rursus</TextUnit>
    <TextUnit id="3053" loc="5.37">Membra loco redeunt.  En, totis viribus orbis</TextUnit>
    <TextUnit id="3054" loc="5.38">Hesperiam pensant superi: iacet hostis in undis</TextUnit>
    <TextUnit id="3055" loc="5.39">Obrutus Illyricis: Libyae squalentibus arvis</TextUnit>
    <TextUnit id="3056" loc="5.40">Curio Caesarei cecidit pars magna senatus.</TextUnit>
    <TextUnit id="3057" loc="5.41">Tollite signa, duces: fatorum impellite cursum:</TextUnit>
    <TextUnit id="3058" loc="5.42">Spem vestram praestate deis fortunaque tantos</TextUnit>
    <TextUnit id="3059" loc="5.43">Det nobis animos, quantos fugientibus hostem</TextUnit>
    <TextUnit id="3060" loc="5.44">Caussa dabat.  Nostrum exhausto ius clauditur anno:</TextUnit>
    <TextUnit id="3061" loc="5.45">Vos, quorum finem  non est sensura potestas,</TextUnit>
    <TextUnit id="3062" loc="5.46">Consulite in medium, Patres, Magnumque iubete</TextUnit>
    <TextUnit id="3063" loc="5.47">Esse ducem. Laeto nomen clamore senatus</TextUnit>
    <TextUnit id="3064" loc="5.48">Excipit: et Magno fatum patriaeque suumque</TextUnit>
    <TextUnit id="3065" loc="5.49">Imposuit. Tunc in reges populosque merentes</TextUnit>
    <TextUnit id="3066" loc="5.50">Sparsus honos, pelagique potens Phoebeia donis</TextUnit>
    <TextUnit id="3067" loc="5.51">Exornata Rhodos, gelidique inculta iuventus</TextUnit>
    <TextUnit id="3068" loc="5.52">Taygeti: fama veteres laudantur Athenae:</TextUnit>
    <TextUnit id="3069" loc="5.53">Massiliaeque suae donatur libera Phocis.</TextUnit>
    <TextUnit id="3070" loc="5.54">Tunc Sadalen, fortemque Cotyn, fidumque per arma</TextUnit>
    <TextUnit id="3071" loc="5.55">Deiotarum, et gelidae dominum Rhasipolin orae</TextUnit>
    <TextUnit id="3072" loc="5.56">Collaudant: Libyamque iubent auctore senatu</TextUnit>
    <TextUnit id="3073" loc="5.57">Sceptrifero parere Iubae. Pro tristia fata!</TextUnit>
    <TextUnit id="3074" loc="5.58">En tibi, non fidae gentis dignissime regno,</TextUnit>
    <TextUnit id="3075" loc="5.59">Fortunae, Ptolemaee, pudor, crimenque deorum,</TextUnit>
    <TextUnit id="3076" loc="5.60">Cingere Pellaeo pressos diademate crines</TextUnit>
    <TextUnit id="3077" loc="5.61">Permissum. Saevum in populos puer accipis ensem:</TextUnit>
    <TextUnit id="3078" loc="5.62">Atque utinam in populos! Donata est regia Lagi;</TextUnit>
    <TextUnit id="3079" loc="5.63">Accessit Magni iugulus: regnumque sorori</TextUnit>
    <TextUnit id="3080" loc="5.64">Ereptum est, soceroque nefas.  Iam turba soluto</TextUnit>
    <TextUnit id="3081" loc="5.65">Arma petit coetu. Quae cum populique ducesque</TextUnit>
    <TextUnit id="3082" loc="5.66">Casibus incertis et caeca sorte pararent,</TextUnit>
    <TextUnit id="3083" loc="5.67">Solus in ancipites metuit descendere Martis</TextUnit>
    <TextUnit id="3084" loc="5.68">Appius eventus: finemque expromere rerum</TextUnit>
    <TextUnit id="3085" loc="5.69">Sollicitat superos, multosque obducta per annos</TextUnit>
    <TextUnit id="3086" loc="5.70">Delphica fatidici reserat penetralia Phoebi.</TextUnit>
    <TextUnit id="3087" loc="5.71">Hesperio tantum, quantum submotus Eoo</TextUnit>
    <TextUnit id="3088" loc="5.72">Cardine, Parnasus gemino petit aethera colle,</TextUnit>
    <TextUnit id="3089" loc="5.73">Mons Phoebo Bromioque sacer cui numine mixto</TextUnit>
    <TextUnit id="3090" loc="5.74">Delphica Thebanae referunt trieterica Bacchae.</TextUnit>
    <TextUnit id="3091" loc="5.75">Hoc solum fluctu terras mergente cacumen</TextUnit>
    <TextUnit id="3092" loc="5.76">Emicuit, pontoque fuit discrimen et astris.</TextUnit>
    <TextUnit id="3093" loc="5.77">Tu quoque vix summam seductus ab aequore rupem</TextUnit>
    <TextUnit id="3094" loc="5.78">Extuleras, unoque iugo, Parnase, latebas.</TextUnit>
    <TextUnit id="3095" loc="5.79">Ultor ibi expulsae, premeret cum viscera partus,</TextUnit>
    <TextUnit id="3096" loc="5.80">Matris, adhuc rudibus Paean Pythona sagittis</TextUnit>
    <TextUnit id="3097" loc="5.81">Explicuit, cum regna Themis tripodasque teneret.</TextUnit>
    <TextUnit id="3098" loc="5.82">Ut vidit Paean vastos telluris hiatus</TextUnit>
    <TextUnit id="3099" loc="5.83">Divinam spirare fidem, ventosque loquaces</TextUnit>
    <TextUnit id="3100" loc="5.84">Exhalare solum, sacris se condidit antris,</TextUnit>
    <TextUnit id="3101" loc="5.85">Incubuitque adyto, vates ibi factus Apollo.</TextUnit>
    <TextUnit id="3102" loc="5.86">Quis latet hic superum? quod numen ab aethere pressum</TextUnit>
    <TextUnit id="3103" loc="5.87">Dignatur caecas inclusum habitare cavernas?</TextUnit>
    <TextUnit id="3104" loc="5.88">Quis terram coeli patitur deus, omnia cursus</TextUnit>
    <TextUnit id="3105" loc="5.89">Aeterni secreta tenens, mundique futuri</TextUnit>
    <TextUnit id="3106" loc="5.90">Conscius, ac populis sese proferre paratus,</TextUnit>
    <TextUnit id="3107" loc="5.91">Contactusque ferens hominum, magnusque potensque,</TextUnit>
    <TextUnit id="3108" loc="5.92">Sive canit fatum, seu, quod iubet ille canendo,</TextUnit>
    <TextUnit id="3109" loc="5.93">Fit fatum?  Forsan terris inserta regendis,</TextUnit>
    <TextUnit id="3110" loc="5.94">Aere libratum vacuo quae sustinet orbem,</TextUnit>
    <TextUnit id="3111" loc="5.95">Totius pars magna Iovis, Cirrhaea per antra</TextUnit>
    <TextUnit id="3112" loc="5.96">Exit, et aetherio trahitur connexa Tonanti.</TextUnit>
    <TextUnit id="3113" loc="5.97">Hoc ubi virgineo conceptum est pectore numen,</TextUnit>
    <TextUnit id="3114" loc="5.98">Humanam feriens animam sonat, oraque vatis</TextUnit>
    <TextUnit id="3115" loc="5.99">Solvit, ceu Siculus flammis urgentibus Aetnam</TextUnit>
    <TextUnit id="3116" loc="5.100">Undat apex: Campana fremens ceu saxa vaporat</TextUnit>
    <TextUnit id="3117" loc="5.101">Conditus Inarimes aeterna mole Typhoeus.</TextUnit>
    <TextUnit id="3118" loc="5.102">Hoc tamen expositum cunctis nullique negatum</TextUnit>
    <TextUnit id="3119" loc="5.103">Numen ab humani solum se labe furoris</TextUnit>
    <TextUnit id="3120" loc="5.104">Vindicat. Haud illic tacito mala vota susurro</TextUnit>
    <TextUnit id="3121" loc="5.105">Concipiunt. Nam, fixa canens mutandaque nulli,</TextUnit>
    <TextUnit id="3122" loc="5.106">Mortales optare vetat: iustisque benignus</TextUnit>
    <TextUnit id="3123" loc="5.107">Saepe dedit sedem totas mutantibus urbes,</TextUnit>
    <TextUnit id="3124" loc="5.108">Ut Tyriis: dedit ille minas impellere belli,</TextUnit>
    <TextUnit id="3125" loc="5.109">Ut Salaminiacum meminit mare: sustulit iras</TextUnit>
    <TextUnit id="3126" loc="5.110">Telluris sterilis, monstrato fine: resolvit</TextUnit>
    <TextUnit id="3127" loc="5.111">Aera tabificum. Non ullo saecula dono</TextUnit>
    <TextUnit id="3128" loc="5.112">Nostra carent maiore deum, quam Delphica sedes</TextUnit>
    <TextUnit id="3129" loc="5.113">Quod siluit, postquam rege timuere futura,</TextUnit>
    <TextUnit id="3130" loc="5.114">Et superos vetuere loqui. Nec, voce negata,</TextUnit>
    <TextUnit id="3131" loc="5.115">Cirrhaeae moerent vates; templique fruuntur</TextUnit>
    <TextUnit id="3132" loc="5.116">Iustitio. Nam si qua deus sub pectora venit,</TextUnit>
    <TextUnit id="3133" loc="5.117">Numinis aut poena est mors immatura recepti,</TextUnit>
    <TextUnit id="3134" loc="5.118">Aut pretium: quippe stimulo fluctuque furoris</TextUnit>
    <TextUnit id="3135" loc="5.119">Compages humana labat, pulsusque deorum</TextUnit>
    <TextUnit id="3136" loc="5.120">Concutiunt fragiles animas. Sic tempore longo</TextUnit>
    <TextUnit id="3137" loc="5.121">Immotos tripodas vastaeque silentia rupis</TextUnit>
    <TextUnit id="3138" loc="5.122">Appius Hesperii scrutator ad ultima fati</TextUnit>
    <TextUnit id="3139" loc="5.123">Sollicitat. Iussus sedes laxare verendas</TextUnit>
    <TextUnit id="3140" loc="5.124">Antistes, pavidamque deis immittere vatem,</TextUnit>
    <TextUnit id="3141" loc="5.125">Castalios circum latices nemorumque recessus</TextUnit>
    <TextUnit id="3142" loc="5.126">Phemonoen errore vagam curisque vacantem</TextUnit>
    <TextUnit id="3143" loc="5.127">Corripuit, cogitque fores irrumpere templi.</TextUnit>
    <TextUnit id="3144" loc="5.128">Limine terrifico metuens consistere Phoebas,</TextUnit>
    <TextUnit id="3145" loc="5.129">Absterrere ducem noscendi ardore futura</TextUnit>
    <TextUnit id="3146" loc="5.130">Cassa fraude parat. Quid spes, ait, improba veri</TextUnit>
    <TextUnit id="3147" loc="5.131">Te, Romane, trahit?   Muto Parnasus hiatu</TextUnit>
    <TextUnit id="3148" loc="5.132">Conticuit, pressitque deum: seu spiritus istas</TextUnit>
    <TextUnit id="3149" loc="5.133">Destitit fauces, mundique in devia versum</TextUnit>
    <TextUnit id="3150" loc="5.134">Duxit iter: seu, barbarica cum lampade Python</TextUnit>
    <TextUnit id="3151" loc="5.135">Arsit, in immensas oneres abiere cavernas,</TextUnit>
    <TextUnit id="3152" loc="5.136">Et Phoebi tenuere viam: seu sponte deorum</TextUnit>
    <TextUnit id="3153" loc="5.137">Cirrha silet, fatique sat est arcana futuri</TextUnit>
    <TextUnit id="3154" loc="5.138">Carmine longaevae vobis commissa Sibyllae:</TextUnit>
    <TextUnit id="3155" loc="5.139">Seu Paean, solitus templis arcere nocentes,</TextUnit>
    <TextUnit id="3156" loc="5.140">Ora quibus solvat, nostro non   invenit aevo.</TextUnit>
    <TextUnit id="3157" loc="5.141">Virginei patuere doli, fecitque negatis</TextUnit>
    <TextUnit id="3158" loc="5.142">Numinibus metus ipse fidem. Tum torta priores</TextUnit>
    <TextUnit id="3159" loc="5.143">Stringit vitta comas, crinesque in terga solutos</TextUnit>
    <TextUnit id="3160" loc="5.144">Candida Phocaica complectitur infula lauro.</TextUnit>
    <TextUnit id="3161" loc="5.145">Haerentem dubiamque premens in templa sacerdos</TextUnit>
    <TextUnit id="3162" loc="5.146">Impulit. Illa, pavens adyti penetrale remoti</TextUnit>
    <TextUnit id="3163" loc="5.147">Fatidicum, prima templorum in parte resistit,</TextUnit>
    <TextUnit id="3164" loc="5.148">Atque, deum simulans, sub pectore ficta quieto</TextUnit>
    <TextUnit id="3165" loc="5.149">Verba refert, nullo confusae murmure vocis</TextUnit>
    <TextUnit id="3166" loc="5.150">Instinctam sacro mentem testata furore,</TextUnit>
    <TextUnit id="3167" loc="5.151">Haud aeque laesura ducem, cui falsa canebat,</TextUnit>
    <TextUnit id="3168" loc="5.152">Quam tripodas, Phoebique fidem. Non rupta trementi</TextUnit>
    <TextUnit id="3169" loc="5.153">Verba sono, nec vox antri complere capacis</TextUnit>
    <TextUnit id="3170" loc="5.154">Sufficiens spatium, nulloque horrore comarum</TextUnit>
    <TextUnit id="3171" loc="5.155">Excussae laurus, immotaque culmina templi,</TextUnit>
    <TextUnit id="3172" loc="5.156">Securumque nemus, veritam se credere Phoebo</TextUnit>
    <TextUnit id="3173" loc="5.157">Prodiderant. Sentit tripodas cessare, furensque</TextUnit>
    <TextUnit id="3174" loc="5.158">Appius: Et nobis meritas dabis, impia, poenas,</TextUnit>
    <TextUnit id="3175" loc="5.159">Et superis, quos fingis, ait, nisi mergeris antris,</TextUnit>
    <TextUnit id="3176" loc="5.160">Deque orbis trepidi tanto consulta tumultu</TextUnit>
    <TextUnit id="3177" loc="5.161">Desinis ipsa loqui. Tandem  conterrita virgo</TextUnit>
    <TextUnit id="3178" loc="5.162">Confugit ad tripodas, vastisque abducta cavernis</TextUnit>
    <TextUnit id="3179" loc="5.163">Haesit, et insueto concepit pectore numen,</TextUnit>
    <TextUnit id="3180" loc="5.164">Quod non exhaustae per tot iam saecula rupis</TextUnit>
    <TextUnit id="3181" loc="5.165">Spiritus ingessit vati: tandemque potitus</TextUnit>
    <TextUnit id="3182" loc="5.166">Pectore Cirrhaeo, non umquam plenior artus</TextUnit>
    <TextUnit id="3183" loc="5.167">Phoebados irrupit Paean: mentemque priorem</TextUnit>
    <TextUnit id="3184" loc="5.168">Expulit, atque hominem toto sibi cedere iussit</TextUnit>
    <TextUnit id="3185" loc="5.169">Pectore. Bacchatur demens aliena per antrum</TextUnit>
    <TextUnit id="3186" loc="5.170">Colla ferens, vittasque dei Phoebeaque serta</TextUnit>
    <TextUnit id="3187" loc="5.171">Erectis discussa comis, per inania templi</TextUnit>
    <TextUnit id="3188" loc="5.172">Ancipiti cervice rotat, spargitque vaganti</TextUnit>
    <TextUnit id="3189" loc="5.173">Obstantes tripodas, magnoque exaestuat igne,</TextUnit>
    <TextUnit id="3190" loc="5.174">Iratum te, Phoebe, ferens. Nec verbere solo</TextUnit>
    <TextUnit id="3191" loc="5.175">Uteris et stimulis, flammasque in viscera mergis:</TextUnit>
    <TextUnit id="3192" loc="5.176">Accipit et fraenos: nec tantum prodere vati,</TextUnit>
    <TextUnit id="3193" loc="5.177">Quantum scire, licet. Venit aetas omnis in unam</TextUnit>
    <TextUnit id="3194" loc="5.178">Congeriem: miserumque premunt tot saecula pectus.</TextUnit>
    <TextUnit id="3195" loc="5.179">Tanta patet rerum series, atque omne futurum</TextUnit>
    <TextUnit id="3196" loc="5.180">Nititur in lucem: vocemque petentia fata</TextUnit>
    <TextUnit id="3197" loc="5.181">Luctantur: non prima dies, non ultima mundi,</TextUnit>
    <TextUnit id="3198" loc="5.182">Non modus Oceani, numerus non deerat arenae.</TextUnit>
    <TextUnit id="3199" loc="5.183">Talis in Euboico vates Cumana recessu,</TextUnit>
    <TextUnit id="3200" loc="5.184">Indignata suum multis servire furorem</TextUnit>
    <TextUnit id="3201" loc="5.185">Gentibus, ex tanta fatorum strage superba</TextUnit>
    <TextUnit id="3202" loc="5.186">Excerpsit Romana manu. Sic plena laborat</TextUnit>
    <TextUnit id="3203" loc="5.187">Phemonoe Phoebo, dum te, consultor operti</TextUnit>
    <TextUnit id="3204" loc="5.188">Castalia tellure dei, vix invenit, Appi,</TextUnit>
    <TextUnit id="3205" loc="5.189">Inter fata diu quaerens tam magna latentem.</TextUnit>
    <TextUnit id="3206" loc="5.190">Spumea tunc primum rabies vesana per ora</TextUnit>
    <TextUnit id="3207" loc="5.191">Effluit, et gemitus, et anhelo clara meatu</TextUnit>
    <TextUnit id="3208" loc="5.192">Murmura: tunc moestus vastis ululatus in antris,</TextUnit>
    <TextUnit id="3209" loc="5.193">Extremaeque sonant, domita iam virgine, voces:</TextUnit>
    <TextUnit id="3210" loc="5.194">Effugis ingentes, tanti discriminis expers,</TextUnit>
    <TextUnit id="3211" loc="5.195">Bellorum, o Romane, minas: solusque quietem</TextUnit>
    <TextUnit id="3212" loc="5.196">Euboici vasta lateris convalle tenebis.</TextUnit>
    <TextUnit id="3213" loc="5.197">Caetera suppressit, faucesque obstruxit Apollo.</TextUnit>
    <TextUnit id="3214" loc="5.198">Custodes tripodes fatorum, arcanaque mundi,</TextUnit>
    <TextUnit id="3215" loc="5.199">Tuque potens veri Paean, nullumque futuri</TextUnit>
    <TextUnit id="3216" loc="5.200">A superis celate diem, suprema ruentis</TextUnit>
    <TextUnit id="3217" loc="5.201">Imperii, caesosque duces, et funera regum,</TextUnit>
    <TextUnit id="3218" loc="5.202">Et tot in Hesperio collapsas sanguine gentes</TextUnit>
    <TextUnit id="3219" loc="5.203">Cur aperire times?  An nondum numina tantum</TextUnit>
    <TextUnit id="3220" loc="5.204">Decrevere nefas? et adhuc dubitantibus astris</TextUnit>
    <TextUnit id="3221" loc="5.205">Pompeii damnare caput, tot fata tenentur?</TextUnit>
    <TextUnit id="3222" loc="5.206">Vindicis an gladii facinus, poenasque furoris,</TextUnit>
    <TextUnit id="3223" loc="5.207">Regnaque ad ultores iterum redeuntia Brutos,</TextUnit>
    <TextUnit id="3224" loc="5.208">Ut peragat fortuna, taces?   Tunc pectore vatis</TextUnit>
    <TextUnit id="3225" loc="5.209">Impactae cessere fores, expulsaque templis</TextUnit>
    <TextUnit id="3226" loc="5.210">Prosiluit. Perstat rabies; nec cuncta locutae,</TextUnit>
    <TextUnit id="3227" loc="5.211">Quem  non emisit, superest deus. Illa feroces</TextUnit>
    <TextUnit id="3228" loc="5.212">Torquet adhuc oculos, totoque vagantia coelo</TextUnit>
    <TextUnit id="3229" loc="5.213">Lumina, nunc vultu pavido, nunc torva minaci:</TextUnit>
    <TextUnit id="3230" loc="5.214">Stat numquam facies: rubor igneus inficit ora,</TextUnit>
    <TextUnit id="3231" loc="5.215">Liventesque genas: nec, qui solet esse timenti,</TextUnit>
    <TextUnit id="3232" loc="5.216">Terribilis sed pallor inest: nec fessa quiescunt</TextUnit>
    <TextUnit id="3233" loc="5.217">Corda; sed, ut tumidus Boreae post flamina pontus</TextUnit>
    <TextUnit id="3234" loc="5.218">Rauca gemit, sic muta levant suspiria vatem.</TextUnit>
    <TextUnit id="3235" loc="5.219">Dumque a luce sacra, qua vidit fata, refertur</TextUnit>
    <TextUnit id="3236" loc="5.220">Ad vulgare iubar, mediae venere tenebrae.</TextUnit>
    <TextUnit id="3237" loc="5.221">Immisit Stygiam Paean in viscera Lethen,</TextUnit>
    <TextUnit id="3238" loc="5.222">Quae raperet secreta deum. Tunc pectore verum</TextUnit>
    <TextUnit id="3239" loc="5.223">Fugit, et ad Phoebi tripodas rediere futura:</TextUnit>
    <TextUnit id="3240" loc="5.224">Vixque refecta cadit.   Nec te vicinia leti</TextUnit>
    <TextUnit id="3241" loc="5.225">Territat, ambiguis frustratum sortibus, Appi:</TextUnit>
    <TextUnit id="3242" loc="5.226">Iure sed incerto mundi, subsidere regnum</TextUnit>
    <TextUnit id="3243" loc="5.227">Chalcidos Euboicae, vana spe rapte, parabas.</TextUnit>
    <TextUnit id="3244" loc="5.228">Heu demens, nullum belli sentire fragorem,</TextUnit>
    <TextUnit id="3245" loc="5.229">Tot mundi caruisse malis, praestare deorum</TextUnit>
    <TextUnit id="3246" loc="5.230">Excepta quis morte potest? Secreta tenebis</TextUnit>
    <TextUnit id="3247" loc="5.231">Litoris Euboici, memorando condite busto,</TextUnit>
    <TextUnit id="3248" loc="5.232">Qua maris angustat fauces saxosa Carystos,</TextUnit>
    <TextUnit id="3249" loc="5.233">Et tumidis infesta colit qua numina Rhamnus,</TextUnit>
    <TextUnit id="3250" loc="5.234">Arctatus rapida fervet qua gurgite pontus,</TextUnit>
    <TextUnit id="3251" loc="5.235">Euripusque trahit, cursum mutantibus undis,</TextUnit>
    <TextUnit id="3252" loc="5.236">Chalcidicas puppes ad iniquam classibus Aulim.</TextUnit>
    <TextUnit id="3253" loc="5.237">Interea domitis Caesar remeabat Iberis,</TextUnit>
    <TextUnit id="3254" loc="5.238">Victrices aquilas alium laturus in orbem:</TextUnit>
    <TextUnit id="3255" loc="5.239">Cum prope fatorum tantos per prospera cursus</TextUnit>
    <TextUnit id="3256" loc="5.240">Avertere dei. Nullo nam Marte subactus,</TextUnit>
    <TextUnit id="3257" loc="5.241">Intra castrorum timuit tentoria ductor</TextUnit>
    <TextUnit id="3258" loc="5.242">Perdere successus scelerum: cum paene fideles</TextUnit>
    <TextUnit id="3259" loc="5.243">Per tot bella manus, satiatae sanguine, tandem</TextUnit>
    <TextUnit id="3260" loc="5.244">Destituere ducem: seu moesto classica paullum</TextUnit>
    <TextUnit id="3261" loc="5.245">Intermissa sono, claususque et frigidus ensis</TextUnit>
    <TextUnit id="3262" loc="5.246">Expulerat belli furias: seu praemia miles</TextUnit>
    <TextUnit id="3263" loc="5.247">Dum maiora petit, damnat caussamque ducemque,</TextUnit>
    <TextUnit id="3264" loc="5.248">Et scelere imbutos etiamnunc venditat enses.</TextUnit>
    <TextUnit id="3265" loc="5.249">Haud magis expertus discrimine Caesar in ullo est,</TextUnit>
    <TextUnit id="3266" loc="5.250">Quam non e stabili, tremulo sed culmine cuncta</TextUnit>
    <TextUnit id="3267" loc="5.251">Despiceret, staretque super titubantia fultus:</TextUnit>
    <TextUnit id="3268" loc="5.252">Tot raptis truncus manibus, gladioque relictus</TextUnit>
    <TextUnit id="3269" loc="5.253">Paene suo, qui tot gentes in bella trahebat,</TextUnit>
    <TextUnit id="3270" loc="5.254">Scit non esse ducis strictos, sed militis, enses.</TextUnit>
    <TextUnit id="3271" loc="5.255">Non pavidum iam murmur erat, nec pectore tecto</TextUnit>
    <TextUnit id="3272" loc="5.256">Ira latens: nam quae dubias constringere mentes</TextUnit>
    <TextUnit id="3273" loc="5.257">Caussa solet, dum quisque pavet, quibus ipse timori est,</TextUnit>
    <TextUnit id="3274" loc="5.258">Seque putat solum regnorum iniusta gravari,</TextUnit>
    <TextUnit id="3275" loc="5.259">Haud retinet. Quippe ipsa metus exsolverat audax</TextUnit>
    <TextUnit id="3276" loc="5.260">Turba suos. Quidquid multis peccatur, inultum est.</TextUnit>
    <TextUnit id="3277" loc="5.261">Effudere minas: Liceat discedere, Caesar,</TextUnit>
    <TextUnit id="3278" loc="5.262">A rabie scelerum. Quaeris terraque marique</TextUnit>
    <TextUnit id="3279" loc="5.263">His ferrum iugulis, animasque effundere viles</TextUnit>
    <TextUnit id="3280" loc="5.264">Quolibet hoste paras. Partem tibi Gallia nostri</TextUnit>
    <TextUnit id="3281" loc="5.265">Eripuit: partem duris Hispania bellis:</TextUnit>
    <TextUnit id="3282" loc="5.266">Pars iacet Hesperia: totoque exercitus orbe</TextUnit>
    <TextUnit id="3283" loc="5.267">Te vincente perit. Terris fudisse cruorem</TextUnit>
    <TextUnit id="3284" loc="5.268">Quid iuvat Arctois, Rhodano Rhenoque subactis?</TextUnit>
    <TextUnit id="3285" loc="5.269">Tot mihi pro bellis bellum civile dedisti.</TextUnit>
    <TextUnit id="3286" loc="5.270">Cepimus expulso patriae cum tecta senatu,</TextUnit>
    <TextUnit id="3287" loc="5.271">Quos hominum, vel quos licuit spoliare deorum?</TextUnit>
    <TextUnit id="3288" loc="5.272">Imus in omne nefas, manibus ferroque nocentes,</TextUnit>
    <TextUnit id="3289" loc="5.273">Paupertate pii. Finis quis quaeritur armis?</TextUnit>
    <TextUnit id="3290" loc="5.274">Quid satis est, si Roma parum?  Iam respice canos,</TextUnit>
    <TextUnit id="3291" loc="5.275">Invalidasque manus, et inanes cerne lacertos.</TextUnit>
    <TextUnit id="3292" loc="5.276">Usus abit vitae, bellis consumsimus aevum:</TextUnit>
    <TextUnit id="3293" loc="5.277">Ad mortem dimitte senes. En, improba vota!</TextUnit>
    <TextUnit id="3294" loc="5.278">Non duro liceat morientia cespite membra</TextUnit>
    <TextUnit id="3295" loc="5.279">Ponere, non anima glebam fugiente ferire,</TextUnit>
    <TextUnit id="3296" loc="5.280">Atque oculos morti clausuram quaerere dextram</TextUnit>
    <TextUnit id="3297" loc="5.281">Coniugis illabi lacrimis, unique paratum</TextUnit>
    <TextUnit id="3298" loc="5.282">Scire rogum. Liceat morbis finire senectam.</TextUnit>
    <TextUnit id="3299" loc="5.283">Sit praeter gladios aliquod sub Caesare fatum.</TextUnit>
    <TextUnit id="3300" loc="5.284">Quid, velut ignaros ad quae portenta paremur,</TextUnit>
    <TextUnit id="3301" loc="5.285">Spe trahis?  Usque adeo soli civilibus armis</TextUnit>
    <TextUnit id="3302" loc="5.286">Nescimus cuius sceleris sit maxima merces?</TextUnit>
    <TextUnit id="3303" loc="5.287">Nil actum est bellis, si nondum comperit, istas</TextUnit>
    <TextUnit id="3304" loc="5.288">Omnia posse manus. Nec fas nec vincula iuris</TextUnit>
    <TextUnit id="3305" loc="5.289">Hoc audere vetant. Rheni mihi Caesar in undis</TextUnit>
    <TextUnit id="3306" loc="5.290">Dux erat, hic socius. Facinus quos inquinat, aequat.</TextUnit>
    <TextUnit id="3307" loc="5.291">Adde, quod ingrato meritorum iudice virtus</TextUnit>
    <TextUnit id="3308" loc="5.292">Nostra perit. Quidquid gerimus, fortuna vocatur.</TextUnit>
    <TextUnit id="3309" loc="5.293">Nos fatum sciat esse suum. Licet omne  deorum</TextUnit>
    <TextUnit id="3310" loc="5.294">Obsequium speres: irato milite, Caesar,</TextUnit>
    <TextUnit id="3311" loc="5.295">Pax erit. Haec fatus, totis discurrere castris</TextUnit>
    <TextUnit id="3312" loc="5.296">Coeperat, infestoque ducem deposcere vultu.</TextUnit>
    <TextUnit id="3313" loc="5.297">Sic eat, o superi! quando pietasque fidesque</TextUnit>
    <TextUnit id="3314" loc="5.298">Destituunt, moresque malos sperare relictum est,</TextUnit>
    <TextUnit id="3315" loc="5.299">Finem civili faciat discordia bello.</TextUnit>
    <TextUnit id="3316" loc="5.300">Quem non ille ducem potuit terrere tumultus?</TextUnit>
    <TextUnit id="3317" loc="5.301">Fata sed in praeceps solitus demittere Caesar,</TextUnit>
    <TextUnit id="3318" loc="5.302">Fortunamque suam per summa pericula gaudens</TextUnit>
    <TextUnit id="3319" loc="5.303">Exercere, venit: nec, dum desaeviat ira,</TextUnit>
    <TextUnit id="3320" loc="5.304">Expectat; medios properat tentare furores.</TextUnit>
    <TextUnit id="3321" loc="5.305">Non illis urbes spoliandaque templa negasset,</TextUnit>
    <TextUnit id="3322" loc="5.306">Tarpeiamque Iovis sedem, matresque senatus,</TextUnit>
    <TextUnit id="3323" loc="5.307">Passurasque infanda nurus. Vult omnia certe</TextUnit>
    <TextUnit id="3324" loc="5.308">A se saeva peti, vult praemia Martis amari:</TextUnit>
    <TextUnit id="3325" loc="5.309">Militia indomiti tantum mens sana timetur.</TextUnit>
    <TextUnit id="3326" loc="5.310">Non pudet heu, Caesar, soli tibi bella placere</TextUnit>
    <TextUnit id="3327" loc="5.311">Iam manibus damnata tuis? hos ante pigebit</TextUnit>
    <TextUnit id="3328" loc="5.312">Sanguinis? his ferri grave ins erit ipse per omne</TextUnit>
    <TextUnit id="3329" loc="5.313">Fasque nefasque rues   Lassare, et disce sine armis</TextUnit>
    <TextUnit id="3330" loc="5.314">Posse pati: liceat scelerum tibi ponere finem.</TextUnit>
    <TextUnit id="3331" loc="5.315">Saeve, quid insequeris  quid iam nolentibus instas?</TextUnit>
    <TextUnit id="3332" loc="5.316">Bellum te civile fugit. Stetit aggere fulti</TextUnit>
    <TextUnit id="3333" loc="5.317">Cespitis, intrepidus vultu, meruitque timeri</TextUnit>
    <TextUnit id="3334" loc="5.318">Non metuens: atque haec ira dictante profatur:</TextUnit>
    <TextUnit id="3335" loc="5.319">Qui modo in absentem vultu dextraque furebas,</TextUnit>
    <TextUnit id="3336" loc="5.320">Miles, habes nudum promtumque ad vulnera pectus.</TextUnit>
    <TextUnit id="3337" loc="5.321">Hic fuge, si belli finis placet, ense relicto.</TextUnit>
    <TextUnit id="3338" loc="5.322">Detegit imbelles animos nil fortiter ausa</TextUnit>
    <TextUnit id="3339" loc="5.323">Seditio, tantumque fugam meditata iuventus,</TextUnit>
    <TextUnit id="3340" loc="5.324">Ac ducis invicti rebus lassata secundis.</TextUnit>
    <TextUnit id="3341" loc="5.325">Vadite, meque meis ad bella relinquite fatis:</TextUnit>
    <TextUnit id="3342" loc="5.326">Invenient haec arma manus, vobisque repulsis</TextUnit>
    <TextUnit id="3343" loc="5.327">Tot reddet Fortuna viros, quot tela vacabunt.</TextUnit>
    <TextUnit id="3344" loc="5.328">Anne fugam Magni tanta cum classe sequuntur</TextUnit>
    <TextUnit id="3345" loc="5.329">Hesperiae gentes, nobis victoria turbam</TextUnit>
    <TextUnit id="3346" loc="5.330">Non dabit, impulsi tantum quae praemia belli</TextUnit>
    <TextUnit id="3347" loc="5.331">Auferat et, vestri rapta mercede laboris,</TextUnit>
    <TextUnit id="3348" loc="5.332">Lauriferos nullo comitetur vulnere currus?</TextUnit>
    <TextUnit id="3349" loc="5.333">Vos despecta, senes, exhaustaque sanguine turba</TextUnit>
    <TextUnit id="3350" loc="5.334">Cernetis nostros iam plebs Romana triumphos.</TextUnit>
    <TextUnit id="3351" loc="5.335">Caesaris an cursus vestrae sentire putatis</TextUnit>
    <TextUnit id="3352" loc="5.336">Damnum posse fugae? veluti, si cuncta minentur</TextUnit>
    <TextUnit id="3353" loc="5.337">Flumina, quos miscent pelago, subducere fontes,</TextUnit>
    <TextUnit id="3354" loc="5.338">Non magis ablatis umquam descenderet aequor,</TextUnit>
    <TextUnit id="3355" loc="5.339">Quam nunc crescit, aquis. An vos momenta putatis</TextUnit>
    <TextUnit id="3356" loc="5.340">Ulla dedisse mihi?  Numquam sic cura deorum</TextUnit>
    <TextUnit id="3357" loc="5.341">Se premit, ut vestrae morti vestraeque saluti</TextUnit>
    <TextUnit id="3358" loc="5.342">Fata vacent. Procerum motus haec cuncta sequuntur.</TextUnit>
    <TextUnit id="3359" loc="5.343">Humanum paucis vivit genus. Orbis Iberi</TextUnit>
    <TextUnit id="3360" loc="5.344">Horror et Arctoi nostro sub nomine miles,</TextUnit>
    <TextUnit id="3361" loc="5.345">Pompeio certe fugeres duce. Fortis in armis</TextUnit>
    <TextUnit id="3362" loc="5.346">Caesareis Labienus erat: nunc, transfuga vilis,</TextUnit>
    <TextUnit id="3363" loc="5.347">Cum duce praelato terras atque aequora lustrat.</TextUnit>
    <TextUnit id="3364" loc="5.348">Nec melior mihi vestra fides, si bella nec hoste</TextUnit>
    <TextUnit id="3365" loc="5.349">Nec duce me geritis. Quisquis mea signa relinquit,</TextUnit>
    <TextUnit id="3366" loc="5.350">Nec Pompeianis tradit sua partibus arma,</TextUnit>
    <TextUnit id="3367" loc="5.351">Hic numquam vult esse meus. Sunt ista profecto</TextUnit>
    <TextUnit id="3368" loc="5.352">Curae castra deis, qui me committere tantis</TextUnit>
    <TextUnit id="3369" loc="5.353">Non nisi mutato voluerunt milite bellis.</TextUnit>
    <TextUnit id="3370" loc="5.354">Heu, quantum Fortuna humeris iam pondera fessis</TextUnit>
    <TextUnit id="3371" loc="5.355">Amolitur onus! sperantes omnia dextras</TextUnit>
    <TextUnit id="3372" loc="5.356">Exarmare datur, quibus hic non sufficit orbis.</TextUnit>
    <TextUnit id="3373" loc="5.357">Iam certe mihi bella geram: discedite castris,</TextUnit>
    <TextUnit id="3374" loc="5.358">Tradite nostra viris ignavi signa Quirites.</TextUnit>
    <TextUnit id="3375" loc="5.359">At paucos, quibus haec rabies auctoribus arsit,</TextUnit>
    <TextUnit id="3376" loc="5.360">Non Caesar, sed poena tenet. Procumbite terra,</TextUnit>
    <TextUnit id="3377" loc="5.361">Infidumque caput feriendaque tendite colla.</TextUnit>
    <TextUnit id="3378" loc="5.362">Et tu, quo solo stabunt iam robore castra,</TextUnit>
    <TextUnit id="3379" loc="5.363">Tiro rudis, specta poenas, et disce ferire,</TextUnit>
    <TextUnit id="3380" loc="5.364">Disce mori. Tremuit saeva sub voce minantis</TextUnit>
    <TextUnit id="3381" loc="5.365">Vulgus iners: unumque caput tam magna iuventus</TextUnit>
    <TextUnit id="3382" loc="5.366">Privatum factura timet: velut ensibus ipsis</TextUnit>
    <TextUnit id="3383" loc="5.367">Imperet, invito moturus milite ferrum.</TextUnit>
    <TextUnit id="3384" loc="5.368">Ipse pavet, ne tela sibi dextraeque negentur</TextUnit>
    <TextUnit id="3385" loc="5.369">Ad scelus hoc Caesar: vicit patientia saevi</TextUnit>
    <TextUnit id="3386" loc="5.370">Spem ducis, et iugulos, non tantum praestitit enses.</TextUnit>
    <TextUnit id="3387" loc="5.371">Nil magis, adsuetas sceleri quam perdere mentes,</TextUnit>
    <TextUnit id="3388" loc="5.372">Atque perire timet; tam diro foederis ictu</TextUnit>
    <TextUnit id="3389" loc="5.373">Parta quies, poenaque redit placata iuventus.</TextUnit>
    <TextUnit id="3390" loc="5.374">Brundusium decimis iubet hanc adtingere castris,</TextUnit>
    <TextUnit id="3391" loc="5.375">Et cunctas revocare rates, quas avius Hydrus,</TextUnit>
    <TextUnit id="3392" loc="5.376">Antiquusque Taras, secretaque litora Leucae,</TextUnit>
    <TextUnit id="3393" loc="5.377">Quas recipit Salapina palus, et subdita Sipus</TextUnit>
    <TextUnit id="3394" loc="5.378">Montibus: Ausoniam qua torquens frugifer oram,</TextUnit>
    <TextUnit id="3395" loc="5.379">Dalmatico Boreae, Calabroque obnoxius Austro</TextUnit>
    <TextUnit id="3396" loc="5.380">Appulus Hadriacas exit Garganus in undas.</TextUnit>
    <TextUnit id="3397" loc="5.381">Ipse petit trepidam tutus sine milite Romam,</TextUnit>
    <TextUnit id="3398" loc="5.382">Iam doctam servire togae: populoque precanti</TextUnit>
    <TextUnit id="3399" loc="5.383">Scilicet indulgens, summum dictator honorem</TextUnit>
    <TextUnit id="3400" loc="5.384">Contigit, et laetos fecit se console fastos.</TextUnit>
    <TextUnit id="3401" loc="5.385">Namque omnes voces, per quas iam tempore tanto</TextUnit>
    <TextUnit id="3402" loc="5.386">Mentimur dominis, haec primum reperit aetas,</TextUnit>
    <TextUnit id="3403" loc="5.387">Qua sibi ne ferri ius ullum Caesar abesset,</TextUnit>
    <TextUnit id="3404" loc="5.388">Ausonias voluit gladiis miscere secures.</TextUnit>
    <TextUnit id="3405" loc="5.389">Addidit et fasces aquilis, et nomen inane</TextUnit>
    <TextUnit id="3406" loc="5.390">Imperii rapiens, signavit tempora digna</TextUnit>
    <TextUnit id="3407" loc="5.391">Moesta nota. Nam quo melius Pharsalicus annus</TextUnit>
    <TextUnit id="3408" loc="5.392">Consule notus erit? Fingit solemnis Campus,</TextUnit>
    <TextUnit id="3409" loc="5.393">Et non admissae dirimit suffragia plebis,</TextUnit>
    <TextUnit id="3410" loc="5.394">Decantatque tribus, et vana versat in urna.</TextUnit>
    <TextUnit id="3411" loc="5.395">Nec coelum servare licet: tonat augure surdo,</TextUnit>
    <TextUnit id="3412" loc="5.396">Et laetae iurantur aves, bubone sinistro.</TextUnit>
    <TextUnit id="3413" loc="5.397">Inde perit primum quondam veneranda potestas</TextUnit>
    <TextUnit id="3414" loc="5.398">Iuris inops: careat tantum ne nomine tempus,</TextUnit>
    <TextUnit id="3415" loc="5.399">Menstruus in fastos distinguit saecula consul.</TextUnit>
    <TextUnit id="3416" loc="5.400">Nec non Iliacae numen quod praesidet Albae,</TextUnit>
    <TextUnit id="3417" loc="5.401">Haud meritum Latio sollemnia sacra subacto,</TextUnit>
    <TextUnit id="3418" loc="5.402">Vidit flammifera confectas nocte Latinas.</TextUnit>
    <TextUnit id="3419" loc="5.403">Inde rapit cursus, et, quae piger Appulus arva</TextUnit>
    <TextUnit id="3420" loc="5.404">Deseruit rastris, et inerti tradidit herbae,</TextUnit>
    <TextUnit id="3421" loc="5.405">Ocior et coeli flammis et tigride foeta</TextUnit>
    <TextUnit id="3422" loc="5.406">Transcurrit; curvique tenens Minoia tecta</TextUnit>
    <TextUnit id="3423" loc="5.407">Brundusii, clausas ventis brumalibus undas</TextUnit>
    <TextUnit id="3424" loc="5.408">Invenit, et pavidas hiberno sidere classes.</TextUnit>
    <TextUnit id="3425" loc="5.409">Turpe duci visum, rapiendi tempora belli</TextUnit>
    <TextUnit id="3426" loc="5.410">In segnes exisse moras, portuque teneri,</TextUnit>
    <TextUnit id="3427" loc="5.411">Dum pateat tutum vel non felicibus aequor.</TextUnit>
    <TextUnit id="3428" loc="5.412">Expertes animos pelagi sic robore complet:</TextUnit>
    <TextUnit id="3429" loc="5.413">Fortius hiberni flatus, coelumque fretumque</TextUnit>
    <TextUnit id="3430" loc="5.414">Cum cepere, tenent, quam quos incumbere certos</TextUnit>
    <TextUnit id="3431" loc="5.415">Perfida nubiferi vetat inconstantia veris.</TextUnit>
    <TextUnit id="3432" loc="5.416">Nec maris anfractus lustrandaque litora nobis,</TextUnit>
    <TextUnit id="3433" loc="5.417">Sed recti fluctus soloque Aquilone secandi.</TextUnit>
    <TextUnit id="3434" loc="5.418">Hic utinam summi curvet carchesia mali,</TextUnit>
    <TextUnit id="3435" loc="5.419">Incumbatque furens, et Graia ad moenia perflet,</TextUnit>
    <TextUnit id="3436" loc="5.420">Ne Pompeiani Phaeacum e litore toto</TextUnit>
    <TextUnit id="3437" loc="5.421">Languida iactatis comprendant carbasa remis:</TextUnit>
    <TextUnit id="3438" loc="5.422">Rumpite, quae retinent felices vincula proras.</TextUnit>
    <TextUnit id="3439" loc="5.423">Iamdudum nubes et saevas perdimus undas.</TextUnit>
    <TextUnit id="3440" loc="5.424">Sidera prima poli, Phoebo labente sub undas,</TextUnit>
    <TextUnit id="3441" loc="5.425">Exierant, et luna suas iam fecerat umbras,</TextUnit>
    <TextUnit id="3442" loc="5.426">Cum pariter solvere rates, totosque rudentes</TextUnit>
    <TextUnit id="3443" loc="5.427">Laxavere sinus: et flexo navita cornu</TextUnit>
    <TextUnit id="3444" loc="5.428">Obliquat laevo pede carbasa, summaque pandens</TextUnit>
    <TextUnit id="3445" loc="5.429">Suppara velorum perituras colligit auras.</TextUnit>
    <TextUnit id="3446" loc="5.430">Ut primum levior propellere lintea ventus</TextUnit>
    <TextUnit id="3447" loc="5.431">Incipit, exiguumque tument, mox reddita malo</TextUnit>
    <TextUnit id="3448" loc="5.432">In mediam cecidere ratem: terraque relicta,</TextUnit>
    <TextUnit id="3449" loc="5.433">Non valet ipsa sequi puppes, quae vexerat aura.</TextUnit>
    <TextUnit id="3450" loc="5.434">Aequora lenta iacent, alto torpore ligata.</TextUnit>
    <TextUnit id="3451" loc="5.435">Pigrius immotis haesere paludibus undae.</TextUnit>
    <TextUnit id="3452" loc="5.436">Sic stat iners Scythicas adstringens Bosporus undas,</TextUnit>
    <TextUnit id="3453" loc="5.437">Cum, glacie retinente, fretum non impulit Ister,</TextUnit>
    <TextUnit id="3454" loc="5.438">Immensumque gelu tegitur mare: comprimit unda,</TextUnit>
    <TextUnit id="3455" loc="5.439">Deprendit quascunque rates: nec pervia velis</TextUnit>
    <TextUnit id="3456" loc="5.440">Aequora frangit eques, fluctuque latente sonantem</TextUnit>
    <TextUnit id="3457" loc="5.441">Orbita migrantis scindit Maeotida Bessi.</TextUnit>
    <TextUnit id="3458" loc="5.442">Saeva quies pelagi, moestoque ignava profundo</TextUnit>
    <TextUnit id="3459" loc="5.443">Stagna iacentis aquae: veluti deserta rigente</TextUnit>
    <TextUnit id="3460" loc="5.444">Aequora natura cessant, pontusque vetustas</TextUnit>
    <TextUnit id="3461" loc="5.445">Oblitus servare vices, non commeat aestu,</TextUnit>
    <TextUnit id="3462" loc="5.446">Non horrore tremit, non solis imagine vibrat</TextUnit>
    <TextUnit id="3463" loc="5.447">Casibus innumeris fixae patuere carinae,</TextUnit>
    <TextUnit id="3464" loc="5.448">Illinc infestae classes et inertia tonsis</TextUnit>
    <TextUnit id="3465" loc="5.449">Aequora moturae; gravis hinc languore profundi</TextUnit>
    <TextUnit id="3466" loc="5.450">Obsessis ventura fames. Nova vota timori</TextUnit>
    <TextUnit id="3467" loc="5.451">Sunt inventa novo, fluctus nimiasque precari</TextUnit>
    <TextUnit id="3468" loc="5.452">Ventorum vires, dum se torpentibus unda</TextUnit>
    <TextUnit id="3469" loc="5.453">Excutiat stagnis, et sit mare. Nubila nusquam</TextUnit>
    <TextUnit id="3470" loc="5.454">Undarumque minae: coelo languente fretoque,</TextUnit>
    <TextUnit id="3471" loc="5.455">Naufragii spes omnis abit. Sed nocte fugata,</TextUnit>
    <TextUnit id="3472" loc="5.456">Laesum nube dies iubar extulit, imaque sensim</TextUnit>
    <TextUnit id="3473" loc="5.457">Concussit pelagi, movitque Ceraunia nautis.</TextUnit>
    <TextUnit id="3474" loc="5.458">Inde rapi coepere rates, atque aequora classem</TextUnit>
    <TextUnit id="3475" loc="5.459">Curva sequi, quae iam vento fluctuque secundo</TextUnit>
    <TextUnit id="3476" loc="5.460">Lapsa Palaestinas uncis confixit arenas.</TextUnit>
    <TextUnit id="3477" loc="5.461">Prima duces vidit iunctis consistere castris</TextUnit>
    <TextUnit id="3478" loc="5.462">Tellus, quam volucer Genusus, quam mollior Apsus</TextUnit>
    <TextUnit id="3479" loc="5.463">Circueunt ripis. Apso gestare carinas</TextUnit>
    <TextUnit id="3480" loc="5.464">Caussa palus, leni quam fallens egerit unda.</TextUnit>
    <TextUnit id="3481" loc="5.465">At Genusum nunc sole   nives, nunc imbre solutae</TextUnit>
    <TextUnit id="3482" loc="5.466">Praecipitant: neuter longo se gurgite lassat,</TextUnit>
    <TextUnit id="3483" loc="5.467">Sed minimum terrae, vicino litore, novit.</TextUnit>
    <TextUnit id="3484" loc="5.468">Hoc fortuna loco tantae duo nomina famae</TextUnit>
    <TextUnit id="3485" loc="5.469">Composuit: miserique fuit spes irrita mundi</TextUnit>
    <TextUnit id="3486" loc="5.470">Posse duces parva campi statione diremtos</TextUnit>
    <TextUnit id="3487" loc="5.471">Admotum damnare nefas. Nam cernere vultus</TextUnit>
    <TextUnit id="3488" loc="5.472">Et voces audire datur: multosque per annos</TextUnit>
    <TextUnit id="3489" loc="5.473">Dilectus tibi, Magne, socer, post pignera tanta</TextUnit>
    <TextUnit id="3490" loc="5.474">Sanguinis, infausti sobolem mortemque nepotis,</TextUnit>
    <TextUnit id="3491" loc="5.475">Te nisi Niliaca propias non vidit arena.</TextUnit>
    <TextUnit id="3492" loc="5.476">Caesaris adtonitam  miscenda ad proelia mentem</TextUnit>
    <TextUnit id="3493" loc="5.477">Ferre moras scelerum partes iussere relictae.</TextUnit>
    <TextUnit id="3494" loc="5.478">Ductor erat cunctis audax Antonius armis,</TextUnit>
    <TextUnit id="3495" loc="5.479">Iam tunc civili meditatus Leucada bello.</TextUnit>
    <TextUnit id="3496" loc="5.480">Illum saepe minis Caesar precibusque morantem</TextUnit>
    <TextUnit id="3497" loc="5.481">Evocat: O mundi tantorum caussa malorum,</TextUnit>
    <TextUnit id="3498" loc="5.482">Quid superos et fata tenes?  Sunt cetera cursu</TextUnit>
    <TextUnit id="3499" loc="5.483">Acta meo: summam rapti per prospera belli</TextUnit>
    <TextUnit id="3500" loc="5.484">Te poscit Fortuna manum. Num rupta vadosis</TextUnit>
    <TextUnit id="3501" loc="5.485">Syrtibus incerto Libye nos dividit aestu?</TextUnit>
    <TextUnit id="3502" loc="5.486">Numquid inexperto tua credimus arma profundo,</TextUnit>
    <TextUnit id="3503" loc="5.487">Inque novos traheris casus?  Ignave, venire</TextUnit>
    <TextUnit id="3504" loc="5.488">Te Caesar, non ire, iubet. Prior ipse per hostes</TextUnit>
    <TextUnit id="3505" loc="5.489">Percussi medias alieni iuris arenas.</TextUnit>
    <TextUnit id="3506" loc="5.490">Tui mea castra times?  Pereuntia tempora fati</TextUnit>
    <TextUnit id="3507" loc="5.491">Conqueror: in ventos impendo vota, fretumque.</TextUnit>
    <TextUnit id="3508" loc="5.492">Ne retine dubium cupientes ire per aequor:</TextUnit>
    <TextUnit id="3509" loc="5.493">Si bene nota mihi est, ad Caesaris arma iuventus</TextUnit>
    <TextUnit id="3510" loc="5.494">Naufragio venisse volet. Iam voce doloris</TextUnit>
    <TextUnit id="3511" loc="5.495">Utendum est: non ex aequo divisimus orbem.</TextUnit>
    <TextUnit id="3512" loc="5.496">Epirum Caesarque tenet totusque senatus:</TextUnit>
    <TextUnit id="3513" loc="5.497">Ausoniam tu solus habes. His terque quaterque</TextUnit>
    <TextUnit id="3514" loc="5.498">Vocibus excitum postquam cessare videbat,</TextUnit>
    <TextUnit id="3515" loc="5.499">Dum se deesse deis, ac non sibi numina, credit,</TextUnit>
    <TextUnit id="3516" loc="5.500">Sponte per incautas audet tentare tenebras,</TextUnit>
    <TextUnit id="3517" loc="5.501">Quod iussi timuere, fretum, temeraria prono</TextUnit>
    <TextUnit id="3518" loc="5.502">Expertus cessisse deo: fluctusque verendos</TextUnit>
    <TextUnit id="3519" loc="5.503">Classibus, exigua sperat superare carina.</TextUnit>
    <TextUnit id="3520" loc="5.504">Solverat armorum fessas nox languida curas:</TextUnit>
    <TextUnit id="3521" loc="5.505">Parta quies miseris, in quorum pectora somno</TextUnit>
    <TextUnit id="3522" loc="5.506">Dat vires fortuna minor. Iam castra silebant;</TextUnit>
    <TextUnit id="3523" loc="5.507">Tertia iam vigiles commoverat hora secundos:</TextUnit>
    <TextUnit id="3524" loc="5.508">Caesar sollicito per vasta silentia gressu</TextUnit>
    <TextUnit id="3525" loc="5.509">Vix famulis audenda parat: cunctisque relictis,</TextUnit>
    <TextUnit id="3526" loc="5.510">Sola placet Fortuna comes. Tentoria postquam</TextUnit>
    <TextUnit id="3527" loc="5.511">Egressus, vigilum somno cedentis membra</TextUnit>
    <TextUnit id="3528" loc="5.512">Transsiluit, questus tacite quod fallere posset.</TextUnit>
    <TextUnit id="3529" loc="5.513">Litora curva legit, primisque invenit in undis</TextUnit>
    <TextUnit id="3530" loc="5.514">Rupibus exesis haerentem fune carinam.</TextUnit>
    <TextUnit id="3531" loc="5.515">Rectorem dominumque ratis secura tenebat</TextUnit>
    <TextUnit id="3532" loc="5.516">Haud procul inde domus, non ullo robore fulta,</TextUnit>
    <TextUnit id="3533" loc="5.517">Sed sterili iunco cannaque intexta palustri,</TextUnit>
    <TextUnit id="3534" loc="5.518">Et latus inversa nudum munita phaselo.</TextUnit>
    <TextUnit id="3535" loc="5.519">Haec Caesar bis terque manu quassantia tectum</TextUnit>
    <TextUnit id="3536" loc="5.520">Limina commovit. Molli consurgit Amyclas,</TextUnit>
    <TextUnit id="3537" loc="5.521">Quem dabat alga, toro. Quisnam mea nafragus, inquit,</TextUnit>
    <TextUnit id="3538" loc="5.522">Tecta petit? aut quem nostrae Fortuna coegit</TextUnit>
    <TextUnit id="3539" loc="5.523">Auxilium sperare casae?  Sic fatus, ab alto</TextUnit>
    <TextUnit id="3540" loc="5.524">Aggere iam tepidae sublato fune favillae,</TextUnit>
    <TextUnit id="3541" loc="5.525">Scintillam tenuem commotos pavit in ignes;</TextUnit>
    <TextUnit id="3542" loc="5.526">Securus belli: praedam civilibus armis</TextUnit>
    <TextUnit id="3543" loc="5.527">Scit non esse casas. O vitae tuta facultas</TextUnit>
    <TextUnit id="3544" loc="5.528">Pauperis, angustique lares! o munera nondum</TextUnit>
    <TextUnit id="3545" loc="5.529">Intellecta deum! quibus hoc contingere templis</TextUnit>
    <TextUnit id="3546" loc="5.530">Aut potuit muris, nullo trepidare tumultu,</TextUnit>
    <TextUnit id="3547" loc="5.531">Caesarea pulsante manu? Tum poste recluso,</TextUnit>
    <TextUnit id="3548" loc="5.532">Dux ait: Exspecta votis maiora modestis,</TextUnit>
    <TextUnit id="3549" loc="5.533">Spesque tuas laxa, iuvenis. Si iussa secutus</TextUnit>
    <TextUnit id="3550" loc="5.534">Me vehis Hesperiam, non ultra cuncta carinae</TextUnit>
    <TextUnit id="3551" loc="5.535">Debebis, manibusque inopem duxisse senectam.</TextUnit>
    <TextUnit id="3552" loc="5.536">Ne cessa praebere deo tua fata, volenti</TextUnit>
    <TextUnit id="3553" loc="5.537">Angustos opibus subitis implere Penates.</TextUnit>
    <TextUnit id="3554" loc="5.538">Sic fatur: quamquam plebeio tectus amictu,</TextUnit>
    <TextUnit id="3555" loc="5.539">Indocilis privata loqui. Tum pauper Amyclas:</TextUnit>
    <TextUnit id="3556" loc="5.540">Multa quidem prohibent nocturno credere ponto.</TextUnit>
    <TextUnit id="3557" loc="5.541">Nam sol non rutilas deduxit in aequora nubes</TextUnit>
    <TextUnit id="3558" loc="5.542">Concordesque tulit radios: Noton altera Phoebi,</TextUnit>
    <TextUnit id="3559" loc="5.543">Altera pars Borean diducta luce vocabat.</TextUnit>
    <TextUnit id="3560" loc="5.544">Orbe quoque exhaustus medio languensque recessit,</TextUnit>
    <TextUnit id="3561" loc="5.545">Spectantes oculos infirmo lumine passus.</TextUnit>
    <TextUnit id="3562" loc="5.546">Lunaque non gracili surrexit lucida cornu,</TextUnit>
    <TextUnit id="3563" loc="5.547">Aut orbis medii puros exesa recessus:</TextUnit>
    <TextUnit id="3564" loc="5.548">Nec duxit recto tenuata cacumina cornu,</TextUnit>
    <TextUnit id="3565" loc="5.549">Ventorumque nota rubuit: tum lurida pallens</TextUnit>
    <TextUnit id="3566" loc="5.550">Ora tulit, vultu sub nubem tristis ituro.</TextUnit>
    <TextUnit id="3567" loc="5.551">Sed mihi nec motus nemorum, nec litoris ictus,</TextUnit>
    <TextUnit id="3568" loc="5.552">Nec placet incertus, qui provocat aequora, Delphin:</TextUnit>
    <TextUnit id="3569" loc="5.553">Aut siccum quod mergus amat: quodque ausa volare</TextUnit>
    <TextUnit id="3570" loc="5.554">Ardea sublimis pennae confisa natanti:</TextUnit>
    <TextUnit id="3571" loc="5.555">Quodque caput spargens undis, velut occupet imbrem,</TextUnit>
    <TextUnit id="3572" loc="5.556">Instabili gressu metitur litora cornix.</TextUnit>
    <TextUnit id="3573" loc="5.557">Sed si magnarum poscunt discrimina rerum,</TextUnit>
    <TextUnit id="3574" loc="5.558">Haud dubitem praebere manus.    Vel litora tangam</TextUnit>
    <TextUnit id="3575" loc="5.559">Iussa, vel hoc potius pelagus flatusque negabunt.</TextUnit>
    <TextUnit id="3576" loc="5.560">Haec fatus, solvensque ratem, dat carbasa ventis:</TextUnit>
    <TextUnit id="3577" loc="5.561">Ad quorum motus non solum lapsa per altum</TextUnit>
    <TextUnit id="3578" loc="5.562">Aera dispersos traxere cadentia sulcos</TextUnit>
    <TextUnit id="3579" loc="5.563">Sidera: sed summis etiam quae fixa tenentur</TextUnit>
    <TextUnit id="3580" loc="5.564">Astra polis, sunt visa quati. Niger inficit horror</TextUnit>
    <TextUnit id="3581" loc="5.565">Terga maris: longo per multa volumina tractu</TextUnit>
    <TextUnit id="3582" loc="5.566">Aestuat unda minax, flatusque incerta futuri:</TextUnit>
    <TextUnit id="3583" loc="5.567">Turbida testantur conceptos aequora ventos.</TextUnit>
    <TextUnit id="3584" loc="5.568">Tunc rector trepidae fatur ratis: Adspice, saevum</TextUnit>
    <TextUnit id="3585" loc="5.569">Quanta paret pelagus. Zephyros intendat, an Euros,</TextUnit>
    <TextUnit id="3586" loc="5.570">Incertum est. Puppim dubius ferit undique pontus.</TextUnit>
    <TextUnit id="3587" loc="5.571">Nubibus et coelo Notus est: si murmura ponti</TextUnit>
    <TextUnit id="3588" loc="5.572">Consulimus, Cori verrunt mare. Gurgite tanto,</TextUnit>
    <TextUnit id="3589" loc="5.573">Nec ratis Hesperias tanget, nec naufragus oras.</TextUnit>
    <TextUnit id="3590" loc="5.574">Desperare viam et vetitos convertere cursus,</TextUnit>
    <TextUnit id="3591" loc="5.575">Sola salus. Liceat vexata litora puppe</TextUnit>
    <TextUnit id="3592" loc="5.576">Prendere, ne longe nimium sit proxima tellus.</TextUnit>
    <TextUnit id="3593" loc="5.577">Fisus cuncta sibi cessura pericula Caesar,</TextUnit>
    <TextUnit id="3594" loc="5.578">Sperne minas, inquit, pelagi, ventoque furenti</TextUnit>
    <TextUnit id="3595" loc="5.579">Trade sinum. Italiam si coelo auctore recusas,</TextUnit>
    <TextUnit id="3596" loc="5.580">Me pete. Sola tibi caussa haec est iusta timoris,</TextUnit>
    <TextUnit id="3597" loc="5.581">Vectorem non nosse tuum; quem numina numquam</TextUnit>
    <TextUnit id="3598" loc="5.582">Destituunt, de quo male tunc Fortuna meretur,</TextUnit>
    <TextUnit id="3599" loc="5.583">Cum post vota venit. Medias perrumpe procellas,</TextUnit>
    <TextUnit id="3600" loc="5.584">Tutela secure mea. Coeli iste fretique,</TextUnit>
    <TextUnit id="3601" loc="5.585">Non puppis nostrae labor est: hanc Caesare pressam</TextUnit>
    <TextUnit id="3602" loc="5.586">A fluctu defendet onus. Ne longa furori</TextUnit>
    <TextUnit id="3603" loc="5.587">Ventorum saevo dubitur mora: proderit undis</TextUnit>
    <TextUnit id="3604" loc="5.588">Ista ratis. Ne flecte manus: fuge proxima velis</TextUnit>
    <TextUnit id="3605" loc="5.589">Litora: tum Calabro portu te crede potitum,</TextUnit>
    <TextUnit id="3606" loc="5.590">Cum iam non poterit puppi nostraeque saluti</TextUnit>
    <TextUnit id="3607" loc="5.591">Altera terra dari  Quid tanta strage paretur,</TextUnit>
    <TextUnit id="3608" loc="5.592">Ignoras?  Quaerit pelagi coelique tumultu</TextUnit>
    <TextUnit id="3609" loc="5.593">Quid praestet Fortuna mihi.</TextUnit>
    <TextUnit id="3610" loc="5.594">Non plura locuto,</TextUnit>
    <TextUnit id="3611" loc="5.595">Avulsit laceros, percussa puppe, rudentes</TextUnit>
    <TextUnit id="3612" loc="5.595">Turbo rapax, fragilemque super volitantia malum</TextUnit>
    <TextUnit id="3613" loc="5.596">Vela tulit: sonuit victis compagibus alnus.</TextUnit>
    <TextUnit id="3614" loc="5.597">Inde ruunt toto congesta pericula mundo.</TextUnit>
    <TextUnit id="3615" loc="5.598">Primus ab Oceano caput exeris Atlanteo,</TextUnit>
    <TextUnit id="3616" loc="5.599">Core, movens aestus: iam te tollente furebat</TextUnit>
    <TextUnit id="3617" loc="5.600">Pontus, et in scopulos totas erexerat undas.</TextUnit>
    <TextUnit id="3618" loc="5.601">Occurrit gelidus Boreas, pelagusque retundit:</TextUnit>
    <TextUnit id="3619" loc="5.602">Et dubium pendet, vento cui pareat, aequor.</TextUnit>
    <TextUnit id="3620" loc="5.603">Sed Scythici vicit rabies Aquilonis, et undas</TextUnit>
    <TextUnit id="3621" loc="5.604">Torsit, et abstrusas penitus vada fecit arenas.</TextUnit>
    <TextUnit id="3622" loc="5.605">Nec perfert pontum Boreas ad saxa, suumque</TextUnit>
    <TextUnit id="3623" loc="5.606">In fluctus Cori frangit mare: motaque possunt</TextUnit>
    <TextUnit id="3624" loc="5.607">Aequora subductis etiam concurrere ventis.</TextUnit>
    <TextUnit id="3625" loc="5.608">Non Euri cessasse minas, non imbribus atrum</TextUnit>
    <TextUnit id="3626" loc="5.609">Aeolii iacuisse Notum sub carcere saxi</TextUnit>
    <TextUnit id="3627" loc="5.610">Crediderim: cunctos solita de parte ruentes</TextUnit>
    <TextUnit id="3628" loc="5.611">Defendisse suas violento turbine terras;</TextUnit>
    <TextUnit id="3629" loc="5.612">Sic pelagus mansisse loco. Non parva procellis</TextUnit>
    <TextUnit id="3630" loc="5.613">Aequora rapta ferunt: Aegeas transit in undas</TextUnit>
    <TextUnit id="3631" loc="5.614">Tyrrhenum: sonat Ionio vagus Hadria ponto.</TextUnit>
    <TextUnit id="3632" loc="5.615">Ah quoties frustra pulsatos aequore montes</TextUnit>
    <TextUnit id="3633" loc="5.616">Obruit illa dies! quam celsa cacumina pessum</TextUnit>
    <TextUnit id="3634" loc="5.617">Tellus victa dedit! Non illo litore surgunt</TextUnit>
    <TextUnit id="3635" loc="5.618">Tam validi fluctus, alioque ex orbe voluti</TextUnit>
    <TextUnit id="3636" loc="5.619">A magno venere mari, mundumque coercens</TextUnit>
    <TextUnit id="3637" loc="5.620">Monstriferos agit unda sinus. Sic rector Olympi</TextUnit>
    <TextUnit id="3638" loc="5.621">Cuspide fraterna lassatum in saecula fulmen</TextUnit>
    <TextUnit id="3639" loc="5.622">Adiuvit, regnoque accessit terra secundo,</TextUnit>
    <TextUnit id="3640" loc="5.623">Cum mare convolvit gentes, cum litora Tethys</TextUnit>
    <TextUnit id="3641" loc="5.624">Noluit ulla pati, coelo contenta teneri.</TextUnit>
    <TextUnit id="3642" loc="5.625">Nunc quoque tanta maris moles crevisset in astra,</TextUnit>
    <TextUnit id="3643" loc="5.626">Ni superum rector pressisset nubibus undas.</TextUnit>
    <TextUnit id="3644" loc="5.627">Non coeli nox illa fuit: latet obsitus aer</TextUnit>
    <TextUnit id="3645" loc="5.628">Infernae pallore domus, nimbisque gravatus</TextUnit>
    <TextUnit id="3646" loc="5.629">Deprimitur, fluctusque in nubibus accipit imbrem.</TextUnit>
    <TextUnit id="3647" loc="5.630">Lux etiam metuenda perit, nec fulgura currunt</TextUnit>
    <TextUnit id="3648" loc="5.631">Clara, sed obscurum nimbosus dissilit aer.</TextUnit>
    <TextUnit id="3649" loc="5.632">Tunc superum convexa fremunt, atque arduus axis</TextUnit>
    <TextUnit id="3650" loc="5.633">Insonuit, motaque poli compage laborant</TextUnit>
    <TextUnit id="3651" loc="5.634">Extimuit natura chaos: rupisse videntur</TextUnit>
    <TextUnit id="3652" loc="5.635">Concordes elementa moras, rursusque redire</TextUnit>
    <TextUnit id="3653" loc="5.636">Nox manes mixtura deis. Spes una salutis,</TextUnit>
    <TextUnit id="3654" loc="5.637">Quod tanta mundi nondum periere ruina.</TextUnit>
    <TextUnit id="3655" loc="5.638">Quantum Leucadio placidus de vertice pontus</TextUnit>
    <TextUnit id="3656" loc="5.639">Despicitum; tantum nautae videre trementes</TextUnit>
    <TextUnit id="3657" loc="5.640">Fluctibus e summis praeceps mare: quumque tumentes</TextUnit>
    <TextUnit id="3658" loc="5.641">Rursus hiant undae, vix eminet aequore malus.</TextUnit>
    <TextUnit id="3659" loc="5.642">Nubila tanguntur velis, et terra carina.</TextUnit>
    <TextUnit id="3660" loc="5.643">Nam pelagus, qua parte sedet, non celat arenas:</TextUnit>
    <TextUnit id="3661" loc="5.644">Exhaustum in tumulos, omnisque in fluctibus unda est.</TextUnit>
    <TextUnit id="3662" loc="5.645">Artis opem vicere metus: nescitque magister,</TextUnit>
    <TextUnit id="3663" loc="5.646">Quam frangat, cui cedat aquae. Discordia ponti</TextUnit>
    <TextUnit id="3664" loc="5.647">Succurrit miseris, fluctusque evertere puppim</TextUnit>
    <TextUnit id="3665" loc="5.648">Non valet in fluctus: victum latus unda repellens</TextUnit>
    <TextUnit id="3666" loc="5.649">Erigit, atque omni surgit ratis ardua vento.</TextUnit>
    <TextUnit id="3667" loc="5.650">Non humilem Sasona vadis, non litora curvae</TextUnit>
    <TextUnit id="3668" loc="5.651">Thessaliae saxosa pavent, oraeque malignos</TextUnit>
    <TextUnit id="3669" loc="5.652">Ambraciae portus: scopulosa Ceraunia nautae</TextUnit>
    <TextUnit id="3670" loc="5.653">Summa timent. Credit iam digna pericula Caesar</TextUnit>
    <TextUnit id="3671" loc="5.654">Fatis esse suis.  Tantusne evertere, dixit,</TextUnit>
    <TextUnit id="3672" loc="5.655">Me superis labor est: parva quem puppe sedentem</TextUnit>
    <TextUnit id="3673" loc="5.656">Tam magno petiere mari?   Si gloria leti</TextUnit>
    <TextUnit id="3674" loc="5.657">Est pelago donata mei, bellisque negamur;</TextUnit>
    <TextUnit id="3675" loc="5.658">Intrepidus, quamcunque datis mihi numina, mortem</TextUnit>
    <TextUnit id="3676" loc="5.659">Accipiam. Licet ingentes abruperit actus</TextUnit>
    <TextUnit id="3677" loc="5.660">Festinata dies fatis; sat magna peregi.</TextUnit>
    <TextUnit id="3678" loc="5.661">Arctoas domui gentes: inimica subegi</TextUnit>
    <TextUnit id="3679" loc="5.662">Arma metu: vidit Magnum mihi Roma secundum.</TextUnit>
    <TextUnit id="3680" loc="5.663">Iussa plebe tuli fasces per bella negatos.</TextUnit>
    <TextUnit id="3681" loc="5.664">Nulla meis aberit titulis Romana potestas.</TextUnit>
    <TextUnit id="3682" loc="5.665">Nesciet hoc quisquam, nisi tu, quae sola meorum</TextUnit>
    <TextUnit id="3683" loc="5.666">Conscia votorum es, me, quamvis plenus honorum</TextUnit>
    <TextUnit id="3684" loc="5.667">Et dictator eam Stygias et consul ad umbras,</TextUnit>
    <TextUnit id="3685" loc="5.668">Privatum, Fortuna, mori. Mihi funere nullo</TextUnit>
    <TextUnit id="3686" loc="5.669">Est opus, o superi: lacerum retinete cadaver</TextUnit>
    <TextUnit id="3687" loc="5.670">Fluctibus in mediis: desint mihi busta rogusque,</TextUnit>
    <TextUnit id="3688" loc="5.671">Dum metuar semper, terraque exspecter ab omni.</TextUnit>
    <TextUnit id="3689" loc="5.672">Haec fatum decimus, dictu mirabile, fluctus</TextUnit>
    <TextUnit id="3690" loc="5.673">Invalida cum puppe levat: nec rursus ab alto</TextUnit>
    <TextUnit id="3691" loc="5.674">Aggere deiecit pelagi, sed pertulit unda,</TextUnit>
    <TextUnit id="3692" loc="5.675">Scruposisque angusta vacant ubi litora saxis,</TextUnit>
    <TextUnit id="3693" loc="5.676">Imposuit terrae. Pariter tot regna, tot urbes</TextUnit>
    <TextUnit id="3694" loc="5.677">Fortunamque suam, tacta tellure, recepit.</TextUnit>
    <TextUnit id="3695" loc="5.678">Sed non tam remeans Caesar iam luce propinqua,</TextUnit>
    <TextUnit id="3696" loc="5.679">Quam tacita sua castra fuga comitesque fefellit.</TextUnit>
    <TextUnit id="3697" loc="5.680">Circumfusa duci flevit, gemituque suorum</TextUnit>
    <TextUnit id="3698" loc="5.681">Et non ingratis incessit turba querelis:</TextUnit>
    <TextUnit id="3699" loc="5.682">Quo te, dure, tulit virtus temeraria, Caesar?</TextUnit>
    <TextUnit id="3700" loc="5.683">Aut quae nos viles animas in fata relinquens,</TextUnit>
    <TextUnit id="3701" loc="5.684">Invitis spargenda dabas tua membra procellis?</TextUnit>
    <TextUnit id="3702" loc="5.685">Cum tot in hac anima populorum vita salusque</TextUnit>
    <TextUnit id="3703" loc="5.686">Pendeat, et tantus caput hoc sibi fecerit orbis,</TextUnit>
    <TextUnit id="3704" loc="5.687">Saevitia est voluisse mori. Nullusne  tuorum</TextUnit>
    <TextUnit id="3705" loc="5.688">Emeruit comitum, fatis non posse superstes</TextUnit>
    <TextUnit id="3706" loc="5.689">Esse tuis?  Cum te raperet mare, corpora segnis</TextUnit>
    <TextUnit id="3707" loc="5.690">Nostra sopor tenuit. Pudet, heu! Tibi caussa petendae</TextUnit>
    <TextUnit id="3708" loc="5.691">Haec fuit Hesperiae: visum est, committere quemquam</TextUnit>
    <TextUnit id="3709" loc="5.692">Tam saevo, crudele, mari. Sors ultima rerum</TextUnit>
    <TextUnit id="3710" loc="5.693">In dubios casus et prona pericula mortis</TextUnit>
    <TextUnit id="3711" loc="5.694">Praecipitare solet. Mundi iam summa tenentem</TextUnit>
    <TextUnit id="3712" loc="5.695">Permisisse mari!  Tantum quid numina lassas?</TextUnit>
    <TextUnit id="3713" loc="5.696">Sufficit ad belli summam favor iste laborque</TextUnit>
    <TextUnit id="3714" loc="5.697">Fortunae, quod te nostris impegit arenis?</TextUnit>
    <TextUnit id="3715" loc="5.698">Hine usus placuere deum, non rector ut orbis,</TextUnit>
    <TextUnit id="3716" loc="5.699">Nec dominus rerum, sed felix naufragus esses?</TextUnit>
    <TextUnit id="3717" loc="5.700">Talia iactantes, discussa nocte serenus</TextUnit>
    <TextUnit id="3718" loc="5.701">Oppressit cum sole dies, fessumque tumentes</TextUnit>
    <TextUnit id="3719" loc="5.702">Composuit pelagus, ventis patientibus, undas.</TextUnit>
    <TextUnit id="3720" loc="5.703">Nec non Hesperii lassatum fluctibus aequor</TextUnit>
    <TextUnit id="3721" loc="5.704">Ut videre duces, purumque insurgere coelo</TextUnit>
    <TextUnit id="3722" loc="5.705">Fracturum pelagus Borean, solvere carinas,</TextUnit>
    <TextUnit id="3723" loc="5.706">Quas ventus ductaeque pari moderamine dextrae</TextUnit>
    <TextUnit id="3724" loc="5.707">Permixtas habuere diu: latumque per aequor,</TextUnit>
    <TextUnit id="3725" loc="5.708">Ut terrestre, coit, consertis puppibus, agmen.</TextUnit>
    <TextUnit id="3726" loc="5.709">Sed nox saeva modum venti velique tenorem</TextUnit>
    <TextUnit id="3727" loc="5.710">Eripuit nautis, excussitque ordine puppes.</TextUnit>
    <TextUnit id="3728" loc="5.711">Strymona sic gelidum, bruma pellente, relinquunt</TextUnit>
    <TextUnit id="3729" loc="5.712">Poturae te, Nile, grues, primoque volatu</TextUnit>
    <TextUnit id="3730" loc="5.713">Effingunt varias, casu monstrante, figuras.</TextUnit>
    <TextUnit id="3731" loc="5.714">Mox ubi percussit tensas Notus altior alas,</TextUnit>
    <TextUnit id="3732" loc="5.715">Confusos temere immixtae glomerantur in orbes,</TextUnit>
    <TextUnit id="3733" loc="5.716">Et turbata perit dispersis littera pennis.</TextUnit>
    <TextUnit id="3734" loc="5.717">Cum primum redeunte die violentior aer</TextUnit>
    <TextUnit id="3735" loc="5.718">Puppibus incubuit, Phoebeo concitus ortu,</TextUnit>
    <TextUnit id="3736" loc="5.719">Praetereunt frustra tentati litora Lissi,</TextUnit>
    <TextUnit id="3737" loc="5.720">Nymphaeumque tenent. Nudas Aquilonibus undas</TextUnit>
    <TextUnit id="3738" loc="5.721">Succedens Boreae iam portum fecerat Auster.</TextUnit>
    <TextUnit id="3739" loc="5.722">Undique collatis in robur Caesaris armis,</TextUnit>
    <TextUnit id="3740" loc="5.723">Summa videns duri Magnus discrimina Martis</TextUnit>
    <TextUnit id="3741" loc="5.724">Iam castris instare suis, seponere tutum</TextUnit>
    <TextUnit id="3742" loc="5.725">Coniugii decrevit onus, Lesboque remotam</TextUnit>
    <TextUnit id="3743" loc="5.726">Te procul a saevi strepitu, Cornelia, belli</TextUnit>
    <TextUnit id="3744" loc="5.727">Occulere. Heu quantum mentes dominatur in aequas</TextUnit>
    <TextUnit id="3745" loc="5.728">Iusta Venus! Dubium trepidumque ad proelia, Magne,</TextUnit>
    <TextUnit id="3746" loc="5.729">Te quoque fecit amor: quod nolles stare sub ictu</TextUnit>
    <TextUnit id="3747" loc="5.730">Fortunae, quo mundus erat Romanaque fata,</TextUnit>
    <TextUnit id="3748" loc="5.731">Coniux sola fuit. Mentem iam verba paratam</TextUnit>
    <TextUnit id="3749" loc="5.732">Destituunt, blandaeque iuvat ventura trahentem</TextUnit>
    <TextUnit id="3750" loc="5.733">Indulgere morae, et tempus subducere fatis.</TextUnit>
    <TextUnit id="3751" loc="5.734">Nocte sub extrema, pulso torpore quietis,</TextUnit>
    <TextUnit id="3752" loc="5.735">Dum fovet amplexu gravidum Cornelia curis</TextUnit>
    <TextUnit id="3753" loc="5.736">Pectus, et aversi petit oscula grata mariti:</TextUnit>
    <TextUnit id="3754" loc="5.737">Humentes mirata genas, percussaque caeco</TextUnit>
    <TextUnit id="3755" loc="5.738">Vulnere, non audet flentem deprendere Magnum.</TextUnit>
    <TextUnit id="3756" loc="5.739">Ille gemens: Vita non nunc mihi dulcior, inquit,</TextUnit>
    <TextUnit id="3757" loc="5.740">Cum taedet vitae, laeto sed tempore, coniux,</TextUnit>
    <TextUnit id="3758" loc="5.741">Venit moesta dies, et quam nimiumque parumque</TextUnit>
    <TextUnit id="3759" loc="5.742">Distulimus: iam totus adest in proelia Caesar.</TextUnit>
    <TextUnit id="3760" loc="5.743">Cedendum est bellis: quorum tibi tuta latebra</TextUnit>
    <TextUnit id="3761" loc="5.744">Lesbos erit. Desiste preces tentare: negavi</TextUnit>
    <TextUnit id="3762" loc="5.745">Iam mihi: non longos a me patiere recessus.</TextUnit>
    <TextUnit id="3763" loc="5.746">Pracipites aderunt casus: properante ruina,</TextUnit>
    <TextUnit id="3764" loc="5.747">Summa cadunt. Satis est audisse pericula Magni:</TextUnit>
    <TextUnit id="3765" loc="5.748">Meque tuus decepit amor, civilia bella</TextUnit>
    <TextUnit id="3766" loc="5.749">Si spectare potes.  Nam me iam, Marte parato,</TextUnit>
    <TextUnit id="3767" loc="5.750">Securos cepisse pudet cum coniuge somnos,</TextUnit>
    <TextUnit id="3768" loc="5.751">Eque tuo, miserum quatiunt cum classica mundun,</TextUnit>
    <TextUnit id="3769" loc="5.752">Surrexisse sint.  Vereor civilibus armis</TextUnit>
    <TextUnit id="3770" loc="5.753">Pompeium nullo tristem committere damno.</TextUnit>
    <TextUnit id="3771" loc="5.754">Tutior interea populis, et tutior omni</TextUnit>
    <TextUnit id="3772" loc="5.755">Rege, late, positamque procul fortuna mariti</TextUnit>
    <TextUnit id="3773" loc="5.756">Non tota te mole premat. Si numina nostras</TextUnit>
    <TextUnit id="3774" loc="5.757">Impulerint acies, maneat pars optima nostri;</TextUnit>
    <TextUnit id="3775" loc="5.758">Sitque mihi, si fata premant victorque cruentus</TextUnit>
    <TextUnit id="3776" loc="5.759">Quo fugisse velim. Vix tantum infirma dolorem</TextUnit>
    <TextUnit id="3777" loc="5.760">Cepit, et adtonito cessere e pectore sensus.</TextUnit>
    <TextUnit id="3778" loc="5.761">Tandem vix moestas potuit proferre querelas:</TextUnit>
    <TextUnit id="3779" loc="5.762">Nil mihi de fatis thalami superisque relictum est,</TextUnit>
    <TextUnit id="3780" loc="5.763">Magne, queri: nostros non rumpit funus amores,</TextUnit>
    <TextUnit id="3781" loc="5.764">Nec diri fax summa rogi: sed sorte frequenti</TextUnit>
    <TextUnit id="3782" loc="5.765">Plebeiaque nimis careo dimissa marito.</TextUnit>
    <TextUnit id="3783" loc="5.766">Hostis  ad  adventuum rumpamus foedera tedae:</TextUnit>
    <TextUnit id="3784" loc="5.767">Placemus socerum. Sic est tibi cognita, Magne,</TextUnit>
    <TextUnit id="3785" loc="5.768">Nostra fide? credisne aliquid mihi tutius esse,</TextUnit>
    <TextUnit id="3786" loc="5.769">Quam tibi? non olim casu pendemus ab uno?</TextUnit>
    <TextUnit id="3787" loc="5.770">Fulminibus me, saeve, iubes tantaeque ruinae</TextUnit>
    <TextUnit id="3788" loc="5.771">Absentem praestare caput? secura videtur</TextUnit>
    <TextUnit id="3789" loc="5.772">Sors tibi, cum facias etiam  nunc vota, perisse?</TextUnit>
    <TextUnit id="3790" loc="5.773">Ut nolim servire malis, sed morte parata</TextUnit>
    <TextUnit id="3791" loc="5.774">Te sequar ad manes; feriat dum moesta remotas</TextUnit>
    <TextUnit id="3792" loc="5.775">Fama procul terras, vivam tibi nempe superstes.</TextUnit>
    <TextUnit id="3793" loc="5.776">Adde, quod adsuescis fatis, tantumque dolorem</TextUnit>
    <TextUnit id="3794" loc="5.777">Crudelis me ferre doces. Ignosce fatenti:</TextUnit>
    <TextUnit id="3795" loc="5.778">Posse pati, timeo. Quodsi sunt vota, deisque</TextUnit>
    <TextUnit id="3796" loc="5.779">Audior, eventus rerum sciet ultima coniux.</TextUnit>
    <TextUnit id="3797" loc="5.780">Sollicitam rupes, iam te victore, tenebunt:</TextUnit>
    <TextUnit id="3798" loc="5.781">Et puppim, quae fata ferat tam laeta, timebo.</TextUnit>
    <TextUnit id="3799" loc="5.782">Nec solvent audita metus mihi prospera belli,</TextUnit>
    <TextUnit id="3800" loc="5.783">Cum, vacuis proiecta locis, a Caesare possim</TextUnit>
    <TextUnit id="3801" loc="5.784">Vel fugiente capi. Notescent litora clari</TextUnit>
    <TextUnit id="3802" loc="5.785">Nominis exsilio, positaque ibi coniuge Magni,</TextUnit>
    <TextUnit id="3803" loc="5.786">Quis Mitylenaeas poterit nescire latebras?</TextUnit>
    <TextUnit id="3804" loc="5.787">Hoc precor extremum, si nil tibi victa relinquent</TextUnit>
    <TextUnit id="3805" loc="5.788">Tutius arma fuga, cum te commiseris undis,</TextUnit>
    <TextUnit id="3806" loc="5.789">Quolibet infaustam potius deflecte carinam:</TextUnit>
    <TextUnit id="3807" loc="5.790">Litoribus quaerere meis. Sic fata, relictis</TextUnit>
    <TextUnit id="3808" loc="5.791">Exsiluit stratis amens, tormentaque nulla</TextUnit>
    <TextUnit id="3809" loc="5.792">Vult differre mora. Non moesti pectora Magni</TextUnit>
    <TextUnit id="3810" loc="5.793">Sustinet amplexu dulci, non colla tenere:</TextUnit>
    <TextUnit id="3811" loc="5.794">Extremusque perit tam longi fructus amoris:</TextUnit>
    <TextUnit id="3812" loc="5.795">Praecipitantque suos luctus, [neuterque recedens</TextUnit>
    <TextUnit id="3813" loc="5.796">Sustinuit dixisse, vale] vitamque per omnem</TextUnit>
    <TextUnit id="3814" loc="5.797">Nulla fuit tam moesta dies. Nam cetera damna</TextUnit>
    <TextUnit id="3815" loc="5.798">Durata iam mente malis firmaque tulerunt.</TextUnit>
    <TextUnit id="3816" loc="5.799">Labitur infelix, manibusque excepta suorum</TextUnit>
    <TextUnit id="3817" loc="5.800">Fertur ad aequoreas, ac se prosternit, arenas,</TextUnit>
    <TextUnit id="3818" loc="5.801">Litoraque ipsa tenet, tandemque illata carinae est.</TextUnit>
    <TextUnit id="3819" loc="5.802">Non sic infelix patiam portusque reliquit</TextUnit>
    <TextUnit id="3820" loc="5.803">Hesperios, saevi premerent cum Caesaris arma.</TextUnit>
    <TextUnit id="3821" loc="5.804">Fida comes Magni vadit duce sola relicto,</TextUnit>
    <TextUnit id="3822" loc="5.805">Pompeiumque fugit. Quae nox sibi proxima venit,</TextUnit>
    <TextUnit id="3823" loc="5.806">Insomnis. Viduo tum primum frigida lecto</TextUnit>
    <TextUnit id="3824" loc="5.807">Atque insueta quies uni, nudumque marito</TextUnit>
    <TextUnit id="3825" loc="5.808">Non haerente latus. Somno quam saepe gravata</TextUnit>
    <TextUnit id="3826" loc="5.809">Deceptis vacuum manibus complexa cubile est,</TextUnit>
    <TextUnit id="3827" loc="5.810">Atque oblita fugae quaesivit nocte maritum</TextUnit>
    <TextUnit id="3828" loc="5.811">Nam, flamma quamvis tacitas urgente medullas,</TextUnit>
    <TextUnit id="3829" loc="5.812">Non iuvat in toto corpus iactare cubili:</TextUnit>
    <TextUnit id="3830" loc="5.813">Servatur pars illa tori. Caruisse timebat</TextUnit>
    <TextUnit id="3831" loc="5.814">Pompeio: sed non superi tam laeta parabant.</TextUnit>
    <TextUnit id="3832" loc="5.815">Instabat, miserae Magnum quae redderet hora.</TextUnit>
    <TextUnit id="3833" loc="6.1">Postquam castra duces, pugnae iam mente propinqui,</TextUnit>
    <TextUnit id="3834" loc="6.2">Imposuere iugis, admotaque cominus arma,</TextUnit>
    <TextUnit id="3835" loc="6.3">Parque suum videri dei, capere omnia Caesar</TextUnit>
    <TextUnit id="3836" loc="6.4">Moenia Graiorum spernit, Martemque secundum</TextUnit>
    <TextUnit id="3837" loc="6.5">Iam nisi de genero fatis debere recusat.</TextUnit>
    <TextUnit id="3838" loc="6.6">Funestam mundo votis petit omnibus horam,</TextUnit>
    <TextUnit id="3839" loc="6.7">In casum quae cuncta ferat. Placet alea fati</TextUnit>
    <TextUnit id="3840" loc="6.8">Alterutrum mersura caput. Ter collibus omnes</TextUnit>
    <TextUnit id="3841" loc="6.9">Explicuit turmas et signa minantia pugnam,</TextUnit>
    <TextUnit id="3842" loc="6.10">Testatus numquam Latiae se deesse ruinae.</TextUnit>
    <TextUnit id="3843" loc="6.11">Ut videt ad nullos exciri posse tumultus</TextUnit>
    <TextUnit id="3844" loc="6.12">In pugnam generum, sed clauso fidere vallo,</TextUnit>
    <TextUnit id="3845" loc="6.13">Signa movet, tectusque via dumosa per arva</TextUnit>
    <TextUnit id="3846" loc="6.14">Dyrrhachii praeceps rapiendas tendit ad arces.</TextUnit>
    <TextUnit id="3847" loc="6.15">Hoc iter aequoreo praecepit limite Magnus,</TextUnit>
    <TextUnit id="3848" loc="6.16">Quemque vocat collem Taulantius incola Petram,</TextUnit>
    <TextUnit id="3849" loc="6.17">Insedit castris, Ephyraeaque moenia servat,</TextUnit>
    <TextUnit id="3850" loc="6.18">Defendens tutam vel solis turribus urbem.</TextUnit>
    <TextUnit id="3851" loc="6.19">Non opus hanc veterum nec moles structa tuetur</TextUnit>
    <TextUnit id="3852" loc="6.20">Humanusque labor, facilis, licet ardua tollat,</TextUnit>
    <TextUnit id="3853" loc="6.21">Cedere vel bellis, vel cuncta moventibus annis:</TextUnit>
    <TextUnit id="3854" loc="6.22">Sed munimen habet, nullo quassabile ferro,</TextUnit>
    <TextUnit id="3855" loc="6.23">Naturam sedemque loci. Nam clausa profundo</TextUnit>
    <TextUnit id="3856" loc="6.24">Undique praecipiti scopulisque vomentibus aequor,</TextUnit>
    <TextUnit id="3857" loc="6.25">Exiguo debet, quod non est insula, colli.</TextUnit>
    <TextUnit id="3858" loc="6.26">Terribiles ratibus sustentant moenia cautes,</TextUnit>
    <TextUnit id="3859" loc="6.27">Ioniumque furens rapido cum tollitur Austro,</TextUnit>
    <TextUnit id="3860" loc="6.28">Templa domosque quatit, spumatque in culmina pontus.</TextUnit>
    <TextUnit id="3861" loc="6.29">Huc avidam belli rapuit spes improba mentem</TextUnit>
    <TextUnit id="3862" loc="6.30">Caesaris, ut vastis diffusum collibus hostem</TextUnit>
    <TextUnit id="3863" loc="6.31">Cingeret ignarum, ducto procul aggere valli.</TextUnit>
    <TextUnit id="3864" loc="6.32">Metitur terras oculis: nec cespite tantum</TextUnit>
    <TextUnit id="3865" loc="6.33">Contentus fragili subitos adtollere muros,</TextUnit>
    <TextUnit id="3866" loc="6.34">Ingentes cautes, avulsaque saxa metallis,</TextUnit>
    <TextUnit id="3867" loc="6.35">Graiorumque domos, direptaque moenia transfert.</TextUnit>
    <TextUnit id="3868" loc="6.36">Exstruitur, quod non aries impellere saevus,</TextUnit>
    <TextUnit id="3869" loc="6.37">Quod non ulla queat violenti machina belli.</TextUnit>
    <TextUnit id="3870" loc="6.38">Franguntur montes, planumque per ardua Caesar</TextUnit>
    <TextUnit id="3871" loc="6.39">Ducit opus: pandit fossas, turritaque summis</TextUnit>
    <TextUnit id="3872" loc="6.40">Disponit castella iugis, magnoque recursu</TextUnit>
    <TextUnit id="3873" loc="6.41">Amplexus fines, saltus, nemorosaque tesqua,</TextUnit>
    <TextUnit id="3874" loc="6.42">Et silvas, vastaque feras indagine claudit.</TextUnit>
    <TextUnit id="3875" loc="6.43">Non desunt campi, non desunt pabula Magno,</TextUnit>
    <TextUnit id="3876" loc="6.44">Castraque Caesareo circumdatus aggere mutat.</TextUnit>
    <TextUnit id="3877" loc="6.45">Flumina tot cursus illic exorta fatigant,</TextUnit>
    <TextUnit id="3878" loc="6.46">Illic mersa suos: operumque ut summa revisat,</TextUnit>
    <TextUnit id="3879" loc="6.47">Defessus Caesar mediis intermanet agris.</TextUnit>
    <TextUnit id="3880" loc="6.48">Nunc vetus Iliacos adtollat fabula muros,</TextUnit>
    <TextUnit id="3881" loc="6.49">Adscribatque deis: fragili circumdata testa</TextUnit>
    <TextUnit id="3882" loc="6.50">Moenia mirentur refugi Babylonia Parthi.</TextUnit>
    <TextUnit id="3883" loc="6.51">En, quantum Tigris, quantum celer ambit Orontes,</TextUnit>
    <TextUnit id="3884" loc="6.52">Assyriis quantum populis telluris Eoae</TextUnit>
    <TextUnit id="3885" loc="6.53">Sufficit in regnum, subitum bellique tumultu</TextUnit>
    <TextUnit id="3886" loc="6.54">Raptum clausit opus. Tanti periere labores.</TextUnit>
    <TextUnit id="3887" loc="6.55">Tot potuere manus adiungere Seston Abydo,</TextUnit>
    <TextUnit id="3888" loc="6.56">Ingestoque solo Phryxeum elidere pontum,</TextUnit>
    <TextUnit id="3889" loc="6.57">Aut Pelopis latis Ephyren abrumpere regnis,</TextUnit>
    <TextUnit id="3890" loc="6.58">Et ratibus longae flexus donare Maleae,</TextUnit>
    <TextUnit id="3891" loc="6.59">Aut aliquem mundi, quamvis natura negasset,</TextUnit>
    <TextUnit id="3892" loc="6.60">In melius mutare locum. Coit area belli:</TextUnit>
    <TextUnit id="3893" loc="6.61">Hic alitur sanguis terras fluxurus in omnes,</TextUnit>
    <TextUnit id="3894" loc="6.62">Hic et Thessalicae clades, Libycaeque tenentur.</TextUnit>
    <TextUnit id="3895" loc="6.63">Aestuat angusta rabies civilis arena.</TextUnit>
    <TextUnit id="3896" loc="6.64">Prima quidem surgens operum structura fefellit</TextUnit>
    <TextUnit id="3897" loc="6.65">Pompeium: veluti mediae qui tutus in arvis</TextUnit>
    <TextUnit id="3898" loc="6.66">Sicaniae rabidum nescit latrare Pelorum:</TextUnit>
    <TextUnit id="3899" loc="6.67">Aut vaga cum Tethys Rutupinaque litora fervent,</TextUnit>
    <TextUnit id="3900" loc="6.68">Unda Caledonios fallit turbata Britannos.</TextUnit>
    <TextUnit id="3901" loc="6.69">Ut primum vasto septas videt aggere terras,</TextUnit>
    <TextUnit id="3902" loc="6.70">Ipse quoque a tuta deducens agmina Petra</TextUnit>
    <TextUnit id="3903" loc="6.71">Diversis spargit tumulis, ut Caesaris arma</TextUnit>
    <TextUnit id="3904" loc="6.72">Laxet, et effuso claudentem milite tendat:</TextUnit>
    <TextUnit id="3905" loc="6.73">Ac tantum septi vallo sibi vindicat agri,</TextUnit>
    <TextUnit id="3906" loc="6.74">Parva Mycenaeae quantum sacrata Dianae</TextUnit>
    <TextUnit id="3907" loc="6.75">Distat ab excelsa nemoralis Aricia Roma:</TextUnit>
    <TextUnit id="3908" loc="6.76">Quoque modo Romae praelapsus moenia Tibris</TextUnit>
    <TextUnit id="3909" loc="6.77">In mare descendit, si nusquam torqueat amnem.</TextUnit>
    <TextUnit id="3910" loc="6.78">Classica nulla sonant, iniussaque tela vagantur:</TextUnit>
    <TextUnit id="3911" loc="6.79">Et fit saepe nefas, iaculum tentante lacerto.</TextUnit>
    <TextUnit id="3912" loc="6.80">Maior cura duces miscendis abstrahit armis.</TextUnit>
    <TextUnit id="3913" loc="6.81">Pompeium exhaustae praebenda ad pabula terrae,</TextUnit>
    <TextUnit id="3914" loc="6.82">Quae currens obtrivit eques, gradibusque citatis</TextUnit>
    <TextUnit id="3915" loc="6.83">Ungula frondentem discussit cornea campum.</TextUnit>
    <TextUnit id="3916" loc="6.84">Belliger adtonsis sonipes defessus in arvis,</TextUnit>
    <TextUnit id="3917" loc="6.85">Advectos cum plena ferant praesepia culmos,</TextUnit>
    <TextUnit id="3918" loc="6.86">Ore novas poscens moribundus labitur herbas,</TextUnit>
    <TextUnit id="3919" loc="6.87">Et tremulo medios abrumpit poplite gyros.</TextUnit>
    <TextUnit id="3920" loc="6.88">Corpora dum solvit tabes, et digerit artus,</TextUnit>
    <TextUnit id="3921" loc="6.89">Traxit iners coelum fluidae contagia pestis</TextUnit>
    <TextUnit id="3922" loc="6.90">Obscuram in nubem. Tali spiramine Nesis</TextUnit>
    <TextUnit id="3923" loc="6.91">Emittit stygium nebulosis aera saxis,</TextUnit>
    <TextUnit id="3924" loc="6.92">Antraque letiferi rabiem Typhonis anhelant.</TextUnit>
    <TextUnit id="3925" loc="6.93">Inde labant populi, coeloque paratior unda</TextUnit>
    <TextUnit id="3926" loc="6.94">Omne pati virus duravit viscera coeno.</TextUnit>
    <TextUnit id="3927" loc="6.95">Iam riget atra cutis, distentaque lumina rumpit:</TextUnit>
    <TextUnit id="3928" loc="6.96">Igneaque in vultus, et sacro fervida morbo</TextUnit>
    <TextUnit id="3929" loc="6.97">Pestis abit, fessumque caput se ferre recusat.</TextUnit>
    <TextUnit id="3930" loc="6.98">Iam magis atque magis praeceps agit omnia fatum:</TextUnit>
    <TextUnit id="3931" loc="6.99">Nec medii dirimunt morbi vitamque necemque,</TextUnit>
    <TextUnit id="3932" loc="6.100">Sed languor cum morte venit: turbaque cadentum</TextUnit>
    <TextUnit id="3933" loc="6.101">Aucta lues, dum mixta iacent incondita vivis</TextUnit>
    <TextUnit id="3934" loc="6.102">Corpora. Nam miseros ultra tentoria cives</TextUnit>
    <TextUnit id="3935" loc="6.103">Spargere funus erat. Tamen hos minuere labores</TextUnit>
    <TextUnit id="3936" loc="6.104">A tergo pelagus, pulsusque Aquilonibus aer,</TextUnit>
    <TextUnit id="3937" loc="6.105">Litoraque, et plenae peregrina messe carinae.</TextUnit>
    <TextUnit id="3938" loc="6.106">At liber terrae spatiosis collibus hostis</TextUnit>
    <TextUnit id="3939" loc="6.107">Aere non pigro, nec inertibus angitur undis:</TextUnit>
    <TextUnit id="3940" loc="6.108">Sed patitur saevam, veluti circumdatus arcta</TextUnit>
    <TextUnit id="3941" loc="6.109">Obsidione, famem. Nondum surgentibus altam</TextUnit>
    <TextUnit id="3942" loc="6.110">In segetem culmis, cernit miserabile vulgus</TextUnit>
    <TextUnit id="3943" loc="6.111">In pecudum cecidisse cibos, et carpere dumos,</TextUnit>
    <TextUnit id="3944" loc="6.112">Et foliis spoliare nemus, letumque minantes</TextUnit>
    <TextUnit id="3945" loc="6.113">Vellere ab ignotis dubias radicibus herbas.</TextUnit>
    <TextUnit id="3946" loc="6.114">Quae mollire queunt flamma, quae frangere morsu,</TextUnit>
    <TextUnit id="3947" loc="6.115">Quaeque per abrasas utero demittere fauces,</TextUnit>
    <TextUnit id="3948" loc="6.116">Plurimaque humanis ante hoc incognita mensis</TextUnit>
    <TextUnit id="3949" loc="6.117">Diripiens miles, saturum tamen obsidet hostem.</TextUnit>
    <TextUnit id="3950" loc="6.118">Ut primum libuit ruptis evadere claustris</TextUnit>
    <TextUnit id="3951" loc="6.119">Pompeio, cunctasque sibi permittere terras:</TextUnit>
    <TextUnit id="3952" loc="6.120">Non obscura petit latebrosae tempora noctis,</TextUnit>
    <TextUnit id="3953" loc="6.121">Et raptum furto, soceri cessantibus armis,</TextUnit>
    <TextUnit id="3954" loc="6.122">Dedignatur iter: latis exire ruinis</TextUnit>
    <TextUnit id="3955" loc="6.123">Quaerit, et impulso turres confringere vallo,</TextUnit>
    <TextUnit id="3956" loc="6.124">Perque omnes gladios, et qua via caede paranda est.</TextUnit>
    <TextUnit id="3957" loc="6.125">Opportuna tamen valli pars visa propinqui,</TextUnit>
    <TextUnit id="3958" loc="6.126">Quam Minuci castella vocant, et confraga densis</TextUnit>
    <TextUnit id="3959" loc="6.127">Arboribus dumeta tegunt. Huc pulvere nullo</TextUnit>
    <TextUnit id="3960" loc="6.128">Proditus agmen agit, subitusque ad moenia venit.</TextUnit>
    <TextUnit id="3961" loc="6.129">Tot simul e campis Latiae fulsere volucres:</TextUnit>
    <TextUnit id="3962" loc="6.130">Tot cecinere tubae. Ne quid victoria ferro</TextUnit>
    <TextUnit id="3963" loc="6.131">Deberet, pavor adtonitos confecerat hostes.</TextUnit>
    <TextUnit id="3964" loc="6.132">Quod solum valuit virtus, iacuere peremti,</TextUnit>
    <TextUnit id="3965" loc="6.133">Debuerant quo stare loco: qui vulnera ferrent</TextUnit>
    <TextUnit id="3966" loc="6.134">Iam deerant, nimbusque ferens tot tela peribat.</TextUnit>
    <TextUnit id="3967" loc="6.135">Tum piceos volvunt immissae lampades ignes:</TextUnit>
    <TextUnit id="3968" loc="6.136">Tum quassae nutant turres, lapsumque minantur:</TextUnit>
    <TextUnit id="3969" loc="6.137">Roboris impacti crebros gemit agger ad ictus.</TextUnit>
    <TextUnit id="3970" loc="6.138">Iam Pompeianae celsi super ardua valli</TextUnit>
    <TextUnit id="3971" loc="6.139">Exierant aquilae: iam mundi iura patebant.</TextUnit>
    <TextUnit id="3972" loc="6.140">Quem non mille simul turmis, nec Caesare toto</TextUnit>
    <TextUnit id="3973" loc="6.141">Auferret Fortuna locum, victoribus unus</TextUnit>
    <TextUnit id="3974" loc="6.142">Eripuit, vetuitque capi: seque arma tenente,</TextUnit>
    <TextUnit id="3975" loc="6.143">Ac nondum strato, Magnum vicisse negavit.</TextUnit>
    <TextUnit id="3976" loc="6.144">Scaeva viro nomen: castrorum in plebe merebat</TextUnit>
    <TextUnit id="3977" loc="6.145">Ante feras Rhodani gentes: ibi sanguine multo</TextUnit>
    <TextUnit id="3978" loc="6.146">Promotus Latiam longo gerit ordine vitem:</TextUnit>
    <TextUnit id="3979" loc="6.147">Pronus ad omne nefas, et qui nesciret, in armis</TextUnit>
    <TextUnit id="3980" loc="6.148">Quam magnum virtus crimen civilibus esset.</TextUnit>
    <TextUnit id="3981" loc="6.149">Hic ubi quaerentes socios iam Marte relicto</TextUnit>
    <TextUnit id="3982" loc="6.150">Tota fugae cernit, Quo vos pavor, inquit, abegit</TextUnit>
    <TextUnit id="3983" loc="6.151">Impius et cunctis ignotus Caesaris armis?</TextUnit>
    <TextUnit id="3984" loc="6.152">[O famuli turpes, servum pecus, absque cruore]</TextUnit>
    <TextUnit id="3985" loc="6.153">Terga datis morti?  Cumulo vos deesse virorum</TextUnit>
    <TextUnit id="3986" loc="6.154">Non pudet et bustis interque cadavera quaeri?</TextUnit>
    <TextUnit id="3987" loc="6.155">Non ira saltem iuvenes, pietate remota,</TextUnit>
    <TextUnit id="3988" loc="6.156">Stabitis?  E cunctis, per quos erumperet hostis,</TextUnit>
    <TextUnit id="3989" loc="6.157">Nos sumus electi. Non parvo sanguine Magni</TextUnit>
    <TextUnit id="3990" loc="6.158">Ista dies ierit. Peterem felicior umbras</TextUnit>
    <TextUnit id="3991" loc="6.159">Caesaris in vultu.  Testem hunc Fortuna negavit:</TextUnit>
    <TextUnit id="3992" loc="6.160">Pompeio laudante, cadam. Confringite tela</TextUnit>
    <TextUnit id="3993" loc="6.161">Pectoris incursu, iugulisque retundite ferrum.</TextUnit>
    <TextUnit id="3994" loc="6.162">Iam longinqua petit pulvis, sonitusque ruinae,</TextUnit>
    <TextUnit id="3995" loc="6.163">Securasque fragor concussit Caesaris aures.</TextUnit>
    <TextUnit id="3996" loc="6.164">Vincimus, o socii; veniet, qui vindicet arces,</TextUnit>
    <TextUnit id="3997" loc="6.165">Dum morimur. Movit tantum vox illa furorem,</TextUnit>
    <TextUnit id="3998" loc="6.166">Quantum non primo succendunt classica cantu:</TextUnit>
    <TextUnit id="3999" loc="6.167">Mirantesque virum, atque avidi spectare, sequuntur</TextUnit>
    <TextUnit id="4000" loc="6.168">Scituri iuvenes, numero deprensa locoque</TextUnit>
    <TextUnit id="4001" loc="6.169">An plus quam mortem virtus daret. Ille ruenti</TextUnit>
    <TextUnit id="4002" loc="6.170">Aggere consistit, primumque cadavera plenis</TextUnit>
    <TextUnit id="4003" loc="6.171">Turribus evolvit, subeuntesque obruit hostes</TextUnit>
    <TextUnit id="4004" loc="6.172">Corporibus: totaeque viro dant tela ruinae:</TextUnit>
    <TextUnit id="4005" loc="6.173">Roboraque et moles hosti seque ipse minatur.</TextUnit>
    <TextUnit id="4006" loc="6.174">Nunc sude, nunc duro contraria pectora conto</TextUnit>
    <TextUnit id="4007" loc="6.175">Detrudit muris, et valli summa tenentes</TextUnit>
    <TextUnit id="4008" loc="6.176">Amputat ense manus: caput obterit ossaque saxo,</TextUnit>
    <TextUnit id="4009" loc="6.177">Ac male defensum fragili compage cerebrum</TextUnit>
    <TextUnit id="4010" loc="6.178">Dissipat: alterius flamma crinesque genasque</TextUnit>
    <TextUnit id="4011" loc="6.179">Succendit; strident oculis ardentibus ignes.</TextUnit>
    <TextUnit id="4012" loc="6.180">Ut primum, cumulo crescente, cadavera murum</TextUnit>
    <TextUnit id="4013" loc="6.181">Admovere solo: non segnior extulit illum</TextUnit>
    <TextUnit id="4014" loc="6.182">Saltus, et in medias iecit super arma catervas,</TextUnit>
    <TextUnit id="4015" loc="6.183">Quam per summa rapit celerem venabula pardum.</TextUnit>
    <TextUnit id="4016" loc="6.184">Tunc densos inter cuneos compressus et omni</TextUnit>
    <TextUnit id="4017" loc="6.185">Vallatus bello vincit, quem respicit, hostem.</TextUnit>
    <TextUnit id="4018" loc="6.186">Iamque hebes et crasso non asper sanguine mucro</TextUnit>
    <TextUnit id="4019" loc="6.187">[Percussum Scaevae frangit, non vulnerat, hostem.]</TextUnit>
    <TextUnit id="4020" loc="6.188">Perdidit ensis opus, frangit sine vulnere membra.</TextUnit>
    <TextUnit id="4021" loc="6.189">Illum tota petit moles, illum omnia tela:</TextUnit>
    <TextUnit id="4022" loc="6.190">Nulla fuit non certa manus, non lancea felix,</TextUnit>
    <TextUnit id="4023" loc="6.191">Parque novum Fortuna videt concurrere, bellum</TextUnit>
    <TextUnit id="4024" loc="6.192">Atque virum. Fortis crebris sonat ictibus umbo,</TextUnit>
    <TextUnit id="4025" loc="6.193">Et galeae fragmenta cavae compressa perurunt</TextUnit>
    <TextUnit id="4026" loc="6.194">Tempora: nec quidquam nudis vitalibus obstat</TextUnit>
    <TextUnit id="4027" loc="6.195">Iam, praeter stantes in summis ossibus hastas.</TextUnit>
    <TextUnit id="4028" loc="6.196">Quid nunc, vesani, iaculis levibusque sagittis</TextUnit>
    <TextUnit id="4029" loc="6.197">Perditis haesuros numquam vitalibus ictus?</TextUnit>
    <TextUnit id="4030" loc="6.198">Hunc aut tortilibus vibrata phalarica nervis</TextUnit>
    <TextUnit id="4031" loc="6.199">Obruat, aut vasti muralia pondera saxi:</TextUnit>
    <TextUnit id="4032" loc="6.200">Hunc aries ferro ballistaque limine portae</TextUnit>
    <TextUnit id="4033" loc="6.201">Summoveat. Stat non fragilis pro Caesare murus,</TextUnit>
    <TextUnit id="4034" loc="6.202">Pompeiumque tenet. Iam pectora non tegit armis,</TextUnit>
    <TextUnit id="4035" loc="6.203">Ac veritus credi clypeo, laevaque vacasse,</TextUnit>
    <TextUnit id="4036" loc="6.204">Aut culpa vixisse sua, tot vulnera belli</TextUnit>
    <TextUnit id="4037" loc="6.205">Solus obit, densamque ferens in pectore silvam,</TextUnit>
    <TextUnit id="4038" loc="6.206">Iam gradibus fessis, in quem cadat, eligit hostem.</TextUnit>
    <TextUnit id="4039" loc="6.207">[Par pelagi monstris. Libycae sic bellua terrae,]</TextUnit>
    <TextUnit id="4040" loc="6.208">Sic Libycus densis elephas oppressus ab armis</TextUnit>
    <TextUnit id="4041" loc="6.209">Omne repercussum squalenti missile tergo</TextUnit>
    <TextUnit id="4042" loc="6.210">Frangit, et haerentes mota cute discutit hastas:</TextUnit>
    <TextUnit id="4043" loc="6.211">Viscera tuta latent penitus, citraque cruorem</TextUnit>
    <TextUnit id="4044" loc="6.212">Confixae stant tela ferae: tot facta sagittis,</TextUnit>
    <TextUnit id="4045" loc="6.213">Tot iaculis, unam non explent vulnera mortem.</TextUnit>
    <TextUnit id="4046" loc="6.214">Dictaea procul ecce manu Gortynis arundo</TextUnit>
    <TextUnit id="4047" loc="6.215">Tenditur in Scaevam, quae voto certior omni</TextUnit>
    <TextUnit id="4048" loc="6.216">In caput atque oculi laevum descendit in orbem.</TextUnit>
    <TextUnit id="4049" loc="6.217">Ille moras ferri, nervorum et vincula rumpit,</TextUnit>
    <TextUnit id="4050" loc="6.218">Adfixam vellens oculo pendente sagittam</TextUnit>
    <TextUnit id="4051" loc="6.219">Intrepidus, telumque suo cum lumine calcat.</TextUnit>
    <TextUnit id="4052" loc="6.220">Pannonis haud aliter post ictum saevior ursa,</TextUnit>
    <TextUnit id="4053" loc="6.221">Cum iaculum parva Libys amentavit habena,</TextUnit>
    <TextUnit id="4054" loc="6.222">Se rotat in vulnus: telumque irata receptum</TextUnit>
    <TextUnit id="4055" loc="6.223">Impetit, et secum fugientem circuit hastam.</TextUnit>
    <TextUnit id="4056" loc="6.224">Perdiderat vultum rabies: stetit imbre cruento</TextUnit>
    <TextUnit id="4057" loc="6.225">Informis facies: laetus fragor aethera pulsat</TextUnit>
    <TextUnit id="4058" loc="6.226">Victorum: maiora viris e sanguine parvo</TextUnit>
    <TextUnit id="4059" loc="6.227">Gaudia non faceret conspectum in Caesare vulnus.</TextUnit>
    <TextUnit id="4060" loc="6.228">Ille, tegens alta suppressum mente dolorem,</TextUnit>
    <TextUnit id="4061" loc="6.229">Mitis et a vultu penitus virtute remota,</TextUnit>
    <TextUnit id="4062" loc="6.230">Parcite, ait, cives: procul hinc avertite bellum.</TextUnit>
    <TextUnit id="4063" loc="6.231">Collatura meae nil sunt iam vulnera morti:</TextUnit>
    <TextUnit id="4064" loc="6.232">Non eget ingestis, sed vulsis pectore telis.</TextUnit>
    <TextUnit id="4065" loc="6.233">Tollite et in Magni viventem ponite castris:</TextUnit>
    <TextUnit id="4066" loc="6.234">Hoc vestro praestate duci: sit Scaeva relicti</TextUnit>
    <TextUnit id="4067" loc="6.235">Caesaris exemplum potius, quam mortis honestae.</TextUnit>
    <TextUnit id="4068" loc="6.236">Credidit infelix simulatis vocibus Aulus,</TextUnit>
    <TextUnit id="4069" loc="6.237">Nec vidit recto gladium mucrone tenentem;</TextUnit>
    <TextUnit id="4070" loc="6.238">Membraque captivi pariter laturus, et arma,</TextUnit>
    <TextUnit id="4071" loc="6.239">Fulmineum mediis excepit faucibus ensem.</TextUnit>
    <TextUnit id="4072" loc="6.240">Incaluit virtus: atque una caede refectus</TextUnit>
    <TextUnit id="4073" loc="6.241">Solvat, ait, poenas, Scaevam quicumque subactum</TextUnit>
    <TextUnit id="4074" loc="6.242">Speravit: pacem gladio si quaerit ab isto</TextUnit>
    <TextUnit id="4075" loc="6.243">Magnus, adorato submittat Caesare signa.</TextUnit>
    <TextUnit id="4076" loc="6.244">An similem vestri, segnemque ad fata putastis?</TextUnit>
    <TextUnit id="4077" loc="6.245">Pompeii vobis minor est caussaeque senatus</TextUnit>
    <TextUnit id="4078" loc="6.246">Quam mihi mortis amor. Simul haec effatur, et altus</TextUnit>
    <TextUnit id="4079" loc="6.247">Caesareas pulvis testatur adesse cohortes.</TextUnit>
    <TextUnit id="4080" loc="6.248">Dedecus hic belli Magno crimenque remisit,</TextUnit>
    <TextUnit id="4081" loc="6.249">Ne solum totae fugerent te, Scaeva, catervae:</TextUnit>
    <TextUnit id="4082" loc="6.250">Subducto qui Marte ruis: nam sanguine fuso</TextUnit>
    <TextUnit id="4083" loc="6.251">Vires pugna dabat. Labentem turba suorum</TextUnit>
    <TextUnit id="4084" loc="6.252">Excipit, atque humeris defectum imponere gaudet:</TextUnit>
    <TextUnit id="4085" loc="6.253">Ac veluti inclusum perfosso in pectore numen</TextUnit>
    <TextUnit id="4086" loc="6.254">Et vivam magnae speciem virtutis adorant:</TextUnit>
    <TextUnit id="4087" loc="6.255">Telaque confixis certant evellere membris,</TextUnit>
    <TextUnit id="4088" loc="6.256">Exornantque deos, ac nudum pectore Martem</TextUnit>
    <TextUnit id="4089" loc="6.257">Armis, Scaeva, tuis: felix hoc nomine famae,</TextUnit>
    <TextUnit id="4090" loc="6.258">Si tibi durus Iber, aut si tibi terga dedisset</TextUnit>
    <TextUnit id="4091" loc="6.259">Cantaber exiguis, aut longis Teutonus armis.</TextUnit>
    <TextUnit id="4092" loc="6.260">Non tu bellorum spoliis ornare Tonantis</TextUnit>
    <TextUnit id="4093" loc="6.261">Templa potes, non tu laetis ululare triumphis.</TextUnit>
    <TextUnit id="4094" loc="6.262">Infelix, quanta dominum virtute parasti!</TextUnit>
    <TextUnit id="4095" loc="6.263">Nec magis hac Magnus castrorum parte repulsus</TextUnit>
    <TextUnit id="4096" loc="6.264">Intra claustra piger, dilato Marte, quievit,</TextUnit>
    <TextUnit id="4097" loc="6.265">Quam mare lassatur, cum se tollentibus Euris</TextUnit>
    <TextUnit id="4098" loc="6.266">Frangentem fluctus scopulum ferit, aut latus alti</TextUnit>
    <TextUnit id="4099" loc="6.267">Montis adest, seramque sibi parat unda ruinam.</TextUnit>
    <TextUnit id="4100" loc="6.268">Hinc vicina petens placido castella profundo</TextUnit>
    <TextUnit id="4101" loc="6.269">Incursu gemini Martis rapit: armaque late</TextUnit>
    <TextUnit id="4102" loc="6.270">Spargit, et effuso laxat tentoria campo:</TextUnit>
    <TextUnit id="4103" loc="6.271">Mutandaeque iuvat permissa licentia terrae.</TextUnit>
    <TextUnit id="4104" loc="6.272">Sic pleno Padus ore tumens super aggere tutas</TextUnit>
    <TextUnit id="4105" loc="6.273">Excurrit ripas, et totos concutit agros:</TextUnit>
    <TextUnit id="4106" loc="6.274">Succubuit si qua tellus, cumulumque furentem</TextUnit>
    <TextUnit id="4107" loc="6.275">Undarum non passa ruit, tum flumine toto</TextUnit>
    <TextUnit id="4108" loc="6.276">Transit, et ignotos aperit sibi gurgite campos.</TextUnit>
    <TextUnit id="4109" loc="6.277">Illos terra fugit dominos: his rura colonis</TextUnit>
    <TextUnit id="4110" loc="6.278">Accedunt, donante Pado. Vix proelia Caesar</TextUnit>
    <TextUnit id="4111" loc="6.279">Senserat, elatus specula quae prodidit ignis.</TextUnit>
    <TextUnit id="4112" loc="6.280">Invenit impulsos presso iam pulvere muros:</TextUnit>
    <TextUnit id="4113" loc="6.281">Frigidaque ut veteris deprendit signa ruinae,</TextUnit>
    <TextUnit id="4114" loc="6.282">Accendit pax ipsa loci, movitque furorem</TextUnit>
    <TextUnit id="4115" loc="6.283">Pompeiana quies et, victo Caesare, somnus.</TextUnit>
    <TextUnit id="4116" loc="6.284">Ire vel in clades properat, dum gaudia turbet.</TextUnit>
    <TextUnit id="4117" loc="6.285">Torquato ruit inde minax: qui Caesaris arma</TextUnit>
    <TextUnit id="4118" loc="6.286">Segnius haud vidit, quam malo nauta tremente</TextUnit>
    <TextUnit id="4119" loc="6.287">Omnia Circaeae subducit vela procellae:</TextUnit>
    <TextUnit id="4120" loc="6.288">Agminaque interius muro breviore recepit,</TextUnit>
    <TextUnit id="4121" loc="6.289">Densius ut parva disponeret arma corona.</TextUnit>
    <TextUnit id="4122" loc="6.290">Transierat primi Caesar munimina valli,</TextUnit>
    <TextUnit id="4123" loc="6.291">Cum super e totis emisit collibus agmen,</TextUnit>
    <TextUnit id="4124" loc="6.292">Effuditque acies obseptum Magnus in hostem.</TextUnit>
    <TextUnit id="4125" loc="6.293">Non sic Aetnaeis habitans in vallibus horret</TextUnit>
    <TextUnit id="4126" loc="6.294">Enceladum, spirante Noto, cum tota cavernas</TextUnit>
    <TextUnit id="4127" loc="6.295">Egerit, et torrens in campos defluit Aetna:</TextUnit>
    <TextUnit id="4128" loc="6.296">Caesaris ut miles glomerato pulvere victus</TextUnit>
    <TextUnit id="4129" loc="6.297">Ante aciem, caeci trepidus sub nube timoris</TextUnit>
    <TextUnit id="4130" loc="6.298">Hostilius occurrit fugiens, inque ipsa pavendo</TextUnit>
    <TextUnit id="4131" loc="6.299">Fata ruit. Totus mitti civilibus armis</TextUnit>
    <TextUnit id="4132" loc="6.300">Usque vel in pacem potuit cruor: ipse furentes</TextUnit>
    <TextUnit id="4133" loc="6.301">Dux tenuit gladios. Felix ac libera legum,</TextUnit>
    <TextUnit id="4134" loc="6.302">Roma, fores iurisque tui, vicisset in illo</TextUnit>
    <TextUnit id="4135" loc="6.303">Si tibi Sulla loco. Dolet heu semperque dolebit,</TextUnit>
    <TextUnit id="4136" loc="6.304">Quod scelerum, Caesar, prodest tibi summa tuorum,</TextUnit>
    <TextUnit id="4137" loc="6.305">Cum genero pugnasse pio. Pro tristia fata!</TextUnit>
    <TextUnit id="4138" loc="6.306">Non  Uticae Libye clades, Hispania Mundae</TextUnit>
    <TextUnit id="4139" loc="6.307">Flesset, et infando pollutus sanguine Nilus</TextUnit>
    <TextUnit id="4140" loc="6.308">Nobilius Phario gestasset rege cadaver:</TextUnit>
    <TextUnit id="4141" loc="6.309">Nec Iuba Marmaricas nudus pressisset arenas,</TextUnit>
    <TextUnit id="4142" loc="6.310">Poenorumque umbras placasset sanguine fuso</TextUnit>
    <TextUnit id="4143" loc="6.311">Scipio: nec sancto caruisset via Catone.</TextUnit>
    <TextUnit id="4144" loc="6.312">Ultimus esse dies potuit tibi, Roma, malorum:</TextUnit>
    <TextUnit id="4145" loc="6.313">Exire e mediis potuit Pharsalia fatis.</TextUnit>
    <TextUnit id="4146" loc="6.314">Deserit adverso possessam numine sedem</TextUnit>
    <TextUnit id="4147" loc="6.315">Caesar, et Emathias lacero petit agmine terras.</TextUnit>
    <TextUnit id="4148" loc="6.316">Arma secuturum soceri, quacumque fugasset,</TextUnit>
    <TextUnit id="4149" loc="6.317">Tentavere suo comites divertere Magnum</TextUnit>
    <TextUnit id="4150" loc="6.318">Hortatu: patrias sedes atque hoste carentem</TextUnit>
    <TextUnit id="4151" loc="6.319">Ausoniam peteret. Numquam me Caesaris, inquit,</TextUnit>
    <TextUnit id="4152" loc="6.320">Exemplo reddam patriae, numquamque videbit</TextUnit>
    <TextUnit id="4153" loc="6.321">Me nisi dimisso redeuntem, milite Roma.</TextUnit>
    <TextUnit id="4154" loc="6.322">Hesperiam potui, motu surgente, tenere,</TextUnit>
    <TextUnit id="4155" loc="6.323">Si vellem patriis aciem committere templis,</TextUnit>
    <TextUnit id="4156" loc="6.324">Ac medio pugnare foro. Dum bella relegem,</TextUnit>
    <TextUnit id="4157" loc="6.325">Extremum Scythici transcendam frigoris orbem,</TextUnit>
    <TextUnit id="4158" loc="6.326">Ardentesque plagas.  Victor tibi, Roma, quietem</TextUnit>
    <TextUnit id="4159" loc="6.327">Eripiam, qui, ne premerent te proelia, fugi?</TextUnit>
    <TextUnit id="4160" loc="6.328">Ah potius, bello ne quid patiaris in isto,</TextUnit>
    <TextUnit id="4161" loc="6.329">Te Caesar putet esse suam. Sic fatus, in ortus</TextUnit>
    <TextUnit id="4162" loc="6.330">Phoebeos convertit iter, terraeque secutus</TextUnit>
    <TextUnit id="4163" loc="6.331">Devia, qua vastos aperit Candavia saltus,</TextUnit>
    <TextUnit id="4164" loc="6.332">Contigit Emathiam, bello quam fata parabant.</TextUnit>
    <TextUnit id="4165" loc="6.333">Thessaliam, qua parte diem brumalibus horis</TextUnit>
    <TextUnit id="4166" loc="6.334">Adtollit Titan, rupes Ossaea coercet.</TextUnit>
    <TextUnit id="4167" loc="6.335">Cum per summa poli Phoebum trahit altior aestas</TextUnit>
    <TextUnit id="4168" loc="6.336">Pelion opponit radiis nascentibus umbras.</TextUnit>
    <TextUnit id="4169" loc="6.337">At medios ignes coeli, rabidique Leonis</TextUnit>
    <TextUnit id="4170" loc="6.338">Solstitiale caput nemorosus submovet Othrys.</TextUnit>
    <TextUnit id="4171" loc="6.339">Excipit adversos Zephyros et Iapyga Pindus</TextUnit>
    <TextUnit id="4172" loc="6.340">Et maturato praecidit vespere lucem.</TextUnit>
    <TextUnit id="4173" loc="6.341">Nec metuens imi Borean habitator Olympi</TextUnit>
    <TextUnit id="4174" loc="6.342">Lucentem totis ignorat noctibus Arcton.</TextUnit>
    <TextUnit id="4175" loc="6.343">Hos inter montes, media qui valle premuntur,</TextUnit>
    <TextUnit id="4176" loc="6.344">Perpetuis quondam latuere paludibus agri,</TextUnit>
    <TextUnit id="4177" loc="6.345">Flumina dum campi retinent, nec pervia Tempe</TextUnit>
    <TextUnit id="4178" loc="6.346">Dant aditus pelagi; stagnumque implentibus unum</TextUnit>
    <TextUnit id="4179" loc="6.347">Crescere cursus erat. Postquam discessit Olympo</TextUnit>
    <TextUnit id="4180" loc="6.348">Herculea gravis Ossa manu, subitaeque ruinam</TextUnit>
    <TextUnit id="4181" loc="6.349">Sensit aquae Nereus: melius mansura sub undis,</TextUnit>
    <TextUnit id="4182" loc="6.350">Emathis aequorei regnum Pharsalos Achillis</TextUnit>
    <TextUnit id="4183" loc="6.351">Eminet, et, prima Rhoeteia litora pinu</TextUnit>
    <TextUnit id="4184" loc="6.352">Quae tetigit, Phylace, Pteleosque, et Dorion ira</TextUnit>
    <TextUnit id="4185" loc="6.353">Flebile Pieridum; Trachin, pretioque nefandae</TextUnit>
    <TextUnit id="4186" loc="6.354">Lampados Herculeis fortis Meliboea pharetris:</TextUnit>
    <TextUnit id="4187" loc="6.355">Atque olim Larissa potens: ubi nobile quondam</TextUnit>
    <TextUnit id="4188" loc="6.356">Nunc super Argos arant: veteres ubi fabula Thebas</TextUnit>
    <TextUnit id="4189" loc="6.357">Monstrat Echionias: ubi quondam Pentheos exsul</TextUnit>
    <TextUnit id="4190" loc="6.358">Colla caputque ferens supremo tradidit igni,</TextUnit>
    <TextUnit id="4191" loc="6.359">Questa, quod hoc solum nato rapuisset, Agave.</TextUnit>
    <TextUnit id="4192" loc="6.360">Ergo abrupta palus multos discessit in amnes.</TextUnit>
    <TextUnit id="4193" loc="6.361">Purus in occasus, parvi sed gurgitis, Aeas</TextUnit>
    <TextUnit id="4194" loc="6.362">Ionio fluit inde mari nec fortior undis</TextUnit>
    <TextUnit id="4195" loc="6.363">Labitur avectae pater Isidis, et tuus, Oeneu,</TextUnit>
    <TextUnit id="4196" loc="6.364">Paene gener crassis oblimat Echinadas undis</TextUnit>
    <TextUnit id="4197" loc="6.365">Et Meleagream maculatus sanguine Nessi</TextUnit>
    <TextUnit id="4198" loc="6.366">Euenos Calydona secat. Ferit amne citato</TextUnit>
    <TextUnit id="4199" loc="6.367">Maliacas Sperchios aquas: et flumine puro</TextUnit>
    <TextUnit id="4200" loc="6.368">Irrigat Amphrysos famulantis pascua Phoebi;</TextUnit>
    <TextUnit id="4201" loc="6.369">Quique nec humentes nebulas, nec rore madentem</TextUnit>
    <TextUnit id="4202" loc="6.370">Aera, nec tenues ventos suspirat, Anauros;</TextUnit>
    <TextUnit id="4203" loc="6.371">Et quisquis pelago per se non cogntus amnis</TextUnit>
    <TextUnit id="4204" loc="6.372">Peneo donavit aquas: it gurgite rapto</TextUnit>
    <TextUnit id="4205" loc="6.373">Apidanos: nunquamque celer, nisi mixtus, Enipeus.</TextUnit>
    <TextUnit id="4206" loc="6.374">Accipit Asopos cursus, Phoenixque, Melasque.</TextUnit>
    <TextUnit id="4207" loc="6.375">Solus in alterius nomen cum   venerit undae,</TextUnit>
    <TextUnit id="4208" loc="6.376">Defendit Titaresos aquas, lapsusque superne</TextUnit>
    <TextUnit id="4209" loc="6.377">Gurgite Penei pro siccis utitur arvis.</TextUnit>
    <TextUnit id="4210" loc="6.378">Hunc fama est Stygiis manare paludibus amnem,</TextUnit>
    <TextUnit id="4211" loc="6.379">Et, capitis memorem, fluvii contagia vilis</TextUnit>
    <TextUnit id="4212" loc="6.380">Nolle pati, superumque sibi servare timorem.</TextUnit>
    <TextUnit id="4213" loc="6.381">Ut primum emissis patuerunt amnibus arva,</TextUnit>
    <TextUnit id="4214" loc="6.382">Pinguis Boebicio discessit vomere sulcus:</TextUnit>
    <TextUnit id="4215" loc="6.383">Mox Lelegum dextra pressum descendit aratrum.</TextUnit>
    <TextUnit id="4216" loc="6.384">Aeolidae Dolopesque solum fregere coloni,</TextUnit>
    <TextUnit id="4217" loc="6.385">Et Magnetes equis, Minyae gens cognita remis.</TextUnit>
    <TextUnit id="4218" loc="6.386">Illic semiferos Ixionidas Centauros</TextUnit>
    <TextUnit id="4219" loc="6.387">Foeta Pelethroniis nubes effudit in antris:</TextUnit>
    <TextUnit id="4220" loc="6.388">Aspera te Pholoes frangentem, Monyche, saxa,</TextUnit>
    <TextUnit id="4221" loc="6.389">Teque sub Oetaeo torquentem vertice vulsas,</TextUnit>
    <TextUnit id="4222" loc="6.390">Rhoete ferox, quas vix Boreas inverteret, ornos:</TextUnit>
    <TextUnit id="4223" loc="6.391">Hospes et Alcidae magni, Phole: teque per amnem</TextUnit>
    <TextUnit id="4224" loc="6.392">Improbe Lernaeas vector passure sagittas:</TextUnit>
    <TextUnit id="4225" loc="6.393">Teque senex Chiron, gelido qui sidere fulgens</TextUnit>
    <TextUnit id="4226" loc="6.394">Impetis Aemonio maiorem Scorpion arcu.</TextUnit>
    <TextUnit id="4227" loc="6.395">Hac tellure feri micuerunt semina Martis.</TextUnit>
    <TextUnit id="4228" loc="6.396">Primus ab aequorea percussis cuspide saxis</TextUnit>
    <TextUnit id="4229" loc="6.397">Thessalicus sonipes bellis feralibus omen</TextUnit>
    <TextUnit id="4230" loc="6.398">Exsiluit; primus chalybem  fraenosque momordit,</TextUnit>
    <TextUnit id="4231" loc="6.399">Spumavitque novis Lapithae domitoris habenis.</TextUnit>
    <TextUnit id="4232" loc="6.400">Prima fretum scindens Pagasaeo litore pinus</TextUnit>
    <TextUnit id="4233" loc="6.401">Terrenum ignotas hominem proiecit in undas.</TextUnit>
    <TextUnit id="4234" loc="6.402">Primus Thessalicae rector telluris Itonos</TextUnit>
    <TextUnit id="4235" loc="6.403">In formam calidae percussit pondera massae,</TextUnit>
    <TextUnit id="4236" loc="6.404">Fudit et argentum flammis, aurumque moneta</TextUnit>
    <TextUnit id="4237" loc="6.405">Fregit et immensis coxit fornacibus aera.</TextUnit>
    <TextUnit id="4238" loc="6.406">Illic, quod populos scelerata impegit in arma,</TextUnit>
    <TextUnit id="4239" loc="6.407">Divitias numerare datum est. Hinc maxima serpens</TextUnit>
    <TextUnit id="4240" loc="6.408">Descendit Python, Cyrrhaeaque fluxit in arva:</TextUnit>
    <TextUnit id="4241" loc="6.409">Unde et Thessalicae veniunt ad Pythia laurus.</TextUnit>
    <TextUnit id="4242" loc="6.410">Impius hinc prolem superis immisit Aloeus,</TextUnit>
    <TextUnit id="4243" loc="6.411">Inseruit celsis prope se cum Pelion astris,</TextUnit>
    <TextUnit id="4244" loc="6.412">Sideribusque vias incurrens abstulit Ossa.</TextUnit>
    <TextUnit id="4245" loc="6.413">Hac ubi damnata fatis tellure locarunt</TextUnit>
    <TextUnit id="4246" loc="6.414">Castra duces, cunctos belli praesaga futuri</TextUnit>
    <TextUnit id="4247" loc="6.415">Mens agitat, summique gravem discriminis horam</TextUnit>
    <TextUnit id="4248" loc="6.416">Adventare palam est. Propius iam fata moveri,</TextUnit>
    <TextUnit id="4249" loc="6.417">Degeneres trepidant animi, peioraque versant,</TextUnit>
    <TextUnit id="4250" loc="6.418">Ad dubios pauci, praesumto robore, casus</TextUnit>
    <TextUnit id="4251" loc="6.419">Spemque metumque ferunt. Turbae sed mixtus inerti</TextUnit>
    <TextUnit id="4252" loc="6.420">Sextus erat, Magno proles indigna parente,</TextUnit>
    <TextUnit id="4253" loc="6.421">Qui mox, Scyllaeis exsul grassatus in undis,</TextUnit>
    <TextUnit id="4254" loc="6.422">Polluit aequoreos Siculus pirata triumphos.</TextUnit>
    <TextUnit id="4255" loc="6.423">Qui stimulante metu fati praenoscere cursus,</TextUnit>
    <TextUnit id="4256" loc="6.424">Impatiensque morae, venturisque omnibus aeger,</TextUnit>
    <TextUnit id="4257" loc="6.425">Non tripodas Deli, non Pythia consulit antra,</TextUnit>
    <TextUnit id="4258" loc="6.426">Nec quaesisse libet, primis quid frugibus altrix</TextUnit>
    <TextUnit id="4259" loc="6.427">Aere Iovis Dodona sonet, quis noscere fibra</TextUnit>
    <TextUnit id="4260" loc="6.428">Fata queat, quis prodat aves, quis fulgura coeli</TextUnit>
    <TextUnit id="4261" loc="6.429">Servet, et Assyria scrutetur sidera cura,</TextUnit>
    <TextUnit id="4262" loc="6.430">Aut si quid tacitum, sed fas, erat. Ille superuis</TextUnit>
    <TextUnit id="4263" loc="6.431">Detestanda deis saevorum arcana magorum</TextUnit>
    <TextUnit id="4264" loc="6.432">Noverat, et tristes sacris feralibus aras,</TextUnit>
    <TextUnit id="4265" loc="6.433">Umbrarum Ditisque fidem: miseroque liquebat,</TextUnit>
    <TextUnit id="4266" loc="6.434">Scire parum superos. Vanum   saevumque furorem</TextUnit>
    <TextUnit id="4267" loc="6.435">Adiuvat ipse locus, vicinaque moenia castris</TextUnit>
    <TextUnit id="4268" loc="6.436">Haemonidum, ficti quas nulla licentia monstri</TextUnit>
    <TextUnit id="4269" loc="6.437">Transierit, quarum, quidquid non creditur, ars est.</TextUnit>
    <TextUnit id="4270" loc="6.438">Thessala quin etiam tellus herbasque nocentes</TextUnit>
    <TextUnit id="4271" loc="6.439">Rupibus ingenuit, sensuraque saxa canentes</TextUnit>
    <TextUnit id="4272" loc="6.440">Arcanum ferale Magos. Ibi plurima surgunt</TextUnit>
    <TextUnit id="4273" loc="6.441">Vim factura deis: et terris hospita Colchis</TextUnit>
    <TextUnit id="4274" loc="6.442">Legit in Haemoniis, quas non advexerat, herbas.</TextUnit>
    <TextUnit id="4275" loc="6.443">Impia tot populis, tot surdas gentibus aures</TextUnit>
    <TextUnit id="4276" loc="6.444">Coelicolum dirae convertunt carmina gentis.</TextUnit>
    <TextUnit id="4277" loc="6.445">Una per aethereos exit vox illa recessus,</TextUnit>
    <TextUnit id="4278" loc="6.446">Verbaque ad invitum perfert cogentia numen,</TextUnit>
    <TextUnit id="4279" loc="6.447">Quod non cura poli coelique volubilis umquam</TextUnit>
    <TextUnit id="4280" loc="6.448">Avocat. Infandum tetigit cum sidera murmur,</TextUnit>
    <TextUnit id="4281" loc="6.449">Tunc, Babylon Persea licet secretaque Memphis</TextUnit>
    <TextUnit id="4282" loc="6.450">Omne vetustorum solvat penetrale Magorum,</TextUnit>
    <TextUnit id="4283" loc="6.451">Abducit superos alienis Thessalis aris.</TextUnit>
    <TextUnit id="4284" loc="6.452">Carmine Thessalidum dura in praecordia fluxit</TextUnit>
    <TextUnit id="4285" loc="6.453">Non fatis adductus amor: flammisque severi</TextUnit>
    <TextUnit id="4286" loc="6.454">Illicitis arsere senes. Nec noxia tantum</TextUnit>
    <TextUnit id="4287" loc="6.455">Pocula proficiunt aut cum turgentia succo</TextUnit>
    <TextUnit id="4288" loc="6.456">Frontis amaturae subducunt pignora fetae.</TextUnit>
    <TextUnit id="4289" loc="6.457">Mens hausti nulla sanie polluta veneni</TextUnit>
    <TextUnit id="4290" loc="6.458">Excantata perit. Quos non concordia mixti</TextUnit>
    <TextUnit id="4291" loc="6.459">Adligat ulla tori, blandaque potentia formae,</TextUnit>
    <TextUnit id="4292" loc="6.460">Traxerunt torti magica vertigine fili.</TextUnit>
    <TextUnit id="4293" loc="6.461">Cessavere vices rerum: dilataque longa</TextUnit>
    <TextUnit id="4294" loc="6.462">Haesit nocte dies. Legi non paruit aether:</TextUnit>
    <TextUnit id="4295" loc="6.463">Torpuit et praeceps audito carmine mundus:</TextUnit>
    <TextUnit id="4296" loc="6.464">Axibus et rapidis impulsos Iuppiter urgens</TextUnit>
    <TextUnit id="4297" loc="6.465">Miratur non ire polos. Nunc omnia complent</TextUnit>
    <TextUnit id="4298" loc="6.466">Imbribus, et calido producunt nubila Phoebo:</TextUnit>
    <TextUnit id="4299" loc="6.467">Et tonat ignaro coelum Iove. Vocibus isdem</TextUnit>
    <TextUnit id="4300" loc="6.468">Humentes late nebulas nimbosque solutis</TextUnit>
    <TextUnit id="4301" loc="6.469">Excussere comis.  Ventis cessantibus, aequor</TextUnit>
    <TextUnit id="4302" loc="6.470">Intumuit: rursus vetitum sentire procellas</TextUnit>
    <TextUnit id="4303" loc="6.471">Conticuit, turbante Noto: puppimque ferentes</TextUnit>
    <TextUnit id="4304" loc="6.472">In ventum tumuere sinus. De rupe pependit</TextUnit>
    <TextUnit id="4305" loc="6.473">Abscisa fixus torrens: amnisque cucurrit</TextUnit>
    <TextUnit id="4306" loc="6.474">Non qua pronus erat. Nilum non extulit aestas:</TextUnit>
    <TextUnit id="4307" loc="6.475">Maeander direxit aquas: Rhodatumque morantem</TextUnit>
    <TextUnit id="4308" loc="6.476">Praecipitavit Arar: submitso verice montes</TextUnit>
    <TextUnit id="4309" loc="6.477">Explicuere iugum. Nubes suspexit Olympus:</TextUnit>
    <TextUnit id="4310" loc="6.478">Solibus et nullis Scythicae, cum bruma rigeret,</TextUnit>
    <TextUnit id="4311" loc="6.479">Dimaduere nives. Impulsam sidere Tethyn</TextUnit>
    <TextUnit id="4312" loc="6.480">Repulit Haemonidum, defenso litore, carmen.</TextUnit>
    <TextUnit id="4313" loc="6.481">Terra quoque immoti concussit ponderis axem,</TextUnit>
    <TextUnit id="4314" loc="6.482">Et medium vergens nisu titubavit in orbem.</TextUnit>
    <TextUnit id="4315" loc="6.483">Tantae molis onus percussum voce recessit,</TextUnit>
    <TextUnit id="4316" loc="6.484">Prospectumque dedit circumlabentis Olympi.</TextUnit>
    <TextUnit id="4317" loc="6.485">Omne potens animal leti, genitumque nocere,</TextUnit>
    <TextUnit id="4318" loc="6.486">Et pavet Haemonias, et mortibus instruit artes.</TextUnit>
    <TextUnit id="4319" loc="6.487">Has avidae tigres et nobilis ira leonum</TextUnit>
    <TextUnit id="4320" loc="6.488">Ore fovent blando: gelidos his explicat orbes,</TextUnit>
    <TextUnit id="4321" loc="6.489">Inque pruinoso coluber distenditur arvo.</TextUnit>
    <TextUnit id="4322" loc="6.490">Viperei coeunt, abrupto corpore, nodi:</TextUnit>
    <TextUnit id="4323" loc="6.491">Humanoque cadit serpens adflata veneno.</TextUnit>
    <TextUnit id="4324" loc="6.492">Quis labor hic superis, cantus herbasque sequendi,</TextUnit>
    <TextUnit id="4325" loc="6.493">Spernendique timor? cuius commercia pacti</TextUnit>
    <TextUnit id="4326" loc="6.494">Obstrictos habuere deos? Parere necesse est,</TextUnit>
    <TextUnit id="4327" loc="6.495">An iuvat? Ignota tantum pietate merentur,</TextUnit>
    <TextUnit id="4328" loc="6.496">An tacitis valuere minis? Hoc iuris in omnes</TextUnit>
    <TextUnit id="4329" loc="6.497">Est illis superos, an habent haec carmina certum</TextUnit>
    <TextUnit id="4330" loc="6.498">Imperiosa deum, qui mundum cogere, quidquid</TextUnit>
    <TextUnit id="4331" loc="6.499">Cogitur ipse, potest?  Illic et sidera primum</TextUnit>
    <TextUnit id="4332" loc="6.500">Praecipiti deducta polo: Phoebeque serena</TextUnit>
    <TextUnit id="4333" loc="6.501">Non aliter, diris verborum obsessa venenis,</TextUnit>
    <TextUnit id="4334" loc="6.502">Palluit, et nigris terrenisque ignibus arsit,</TextUnit>
    <TextUnit id="4335" loc="6.503">Quam si fraterna prohiberet imagine tellus,</TextUnit>
    <TextUnit id="4336" loc="6.504">Insereretque suas flammis coelestibus umbras:</TextUnit>
    <TextUnit id="4337" loc="6.505">Et patitur tantos cantu deprensa labores,</TextUnit>
    <TextUnit id="4338" loc="6.506">Donec suppositas propior despumet in herbas.</TextUnit>
    <TextUnit id="4339" loc="6.507">Hos scelerum ritus, haec dirae carmina gentis</TextUnit>
    <TextUnit id="4340" loc="6.508">Effera damnarat nimiae pietatis Erichtho,</TextUnit>
    <TextUnit id="4341" loc="6.509">Inque novos ritus pollutam duxerat artem.</TextUnit>
    <TextUnit id="4342" loc="6.510">Illi namque nefas urbis submittere tecto</TextUnit>
    <TextUnit id="4343" loc="6.511">Aut laribus ferale caput: desertaque busta</TextUnit>
    <TextUnit id="4344" loc="6.512">Incolit, et tumulos expulsis obtinet umbris,</TextUnit>
    <TextUnit id="4345" loc="6.513">Grata deis erebi. Coetus audire silentum,</TextUnit>
    <TextUnit id="4346" loc="6.514">Nosse domos Stygias arcanaque Ditis operti,</TextUnit>
    <TextUnit id="4347" loc="6.515">Non superi, non vita vetat. Tenet ora profanae</TextUnit>
    <TextUnit id="4348" loc="6.516">Foeda situ macies, coeloque ignota sereno</TextUnit>
    <TextUnit id="4349" loc="6.517">Terribilis Stygio facies pallore gravatur,</TextUnit>
    <TextUnit id="4350" loc="6.518">Impexis onerata comis. Si nimbus et atrae</TextUnit>
    <TextUnit id="4351" loc="6.519">Sidera subducunt nubes, tunc Thessala nudis</TextUnit>
    <TextUnit id="4352" loc="6.520">Egreditur bustis, nocturnaque fulgura captat.</TextUnit>
    <TextUnit id="4353" loc="6.521">Semina foecundae segetis calcata perussit,</TextUnit>
    <TextUnit id="4354" loc="6.522">Et non letiferas spirando perdidit auras.</TextUnit>
    <TextUnit id="4355" loc="6.523">Nec superos orat, nec cantu supplice numen</TextUnit>
    <TextUnit id="4356" loc="6.524">Auxiliare vocat, nec fibras illa litantes</TextUnit>
    <TextUnit id="4357" loc="6.525">Novit: funereas aris imponere flammas</TextUnit>
    <TextUnit id="4358" loc="6.526">Gaudet, et accenso rapuit quae tura sepulcro.</TextUnit>
    <TextUnit id="4359" loc="6.527">Omne nefas superi prima iam voce precantis</TextUnit>
    <TextUnit id="4360" loc="6.528">Concedunt, carmenque timent audire secundum.</TextUnit>
    <TextUnit id="4361" loc="6.529">Viventes animas, et adhuc sua membra regentes,</TextUnit>
    <TextUnit id="4362" loc="6.530">Infodit busto: fatis debentibus annos</TextUnit>
    <TextUnit id="4363" loc="6.531">Mors invita subit: perversa funera pompa</TextUnit>
    <TextUnit id="4364" loc="6.532">Retulit a tumulis: fugere cadavera letum.</TextUnit>
    <TextUnit id="4365" loc="6.533">Fumantes iuvenum cineres, ardentiaque ossa</TextUnit>
    <TextUnit id="4366" loc="6.534">E mediis rapit illa rogis, ipsamque, parentes</TextUnit>
    <TextUnit id="4367" loc="6.535">Quam tenuere, facem: nigroque volantia fumo</TextUnit>
    <TextUnit id="4368" loc="6.536">Feralis fragmenta tori, vestesque fluentes</TextUnit>
    <TextUnit id="4369" loc="6.537">Colligit in cineres et olentes membra favillas.</TextUnit>
    <TextUnit id="4370" loc="6.538">Ast ubi servantur saxis, quibus intimus humor</TextUnit>
    <TextUnit id="4371" loc="6.539">Ducitur, et tracta durescunt tabe medullae</TextUnit>
    <TextUnit id="4372" loc="6.540">Corpora; tunc omnes avide desaevit in artus,</TextUnit>
    <TextUnit id="4373" loc="6.541">Immersitque manus oculis, gaudetque gelatos</TextUnit>
    <TextUnit id="4374" loc="6.542">Effodisse orbes, et siccae pallida rodit</TextUnit>
    <TextUnit id="4375" loc="6.543">Excrementa manus: laqueum nodosque nocentes</TextUnit>
    <TextUnit id="4376" loc="6.544">Ore suo rupit: pendentia corpora carpsit,</TextUnit>
    <TextUnit id="4377" loc="6.545">Abrasitque cruces: percussaque viscera nimbis</TextUnit>
    <TextUnit id="4378" loc="6.546">Vulsit, et incoctas admisso sole medullas.</TextUnit>
    <TextUnit id="4379" loc="6.547">Insertum manibus chalybem, nigramque per artus</TextUnit>
    <TextUnit id="4380" loc="6.548">Stillantis tabi saniem, virusque coactum</TextUnit>
    <TextUnit id="4381" loc="6.549">Sustulit, et nervo morsus retinente pependit.</TextUnit>
    <TextUnit id="4382" loc="6.550">Et quodcumque iacet nuda tellure cadaver,</TextUnit>
    <TextUnit id="4383" loc="6.551">Ante feras volucresque sedet: nec carpere membra</TextUnit>
    <TextUnit id="4384" loc="6.552">Vult ferro manibusque suis, morsusque luporum</TextUnit>
    <TextUnit id="4385" loc="6.553">Exspectat, siccis raptura a faucibus artus.</TextUnit>
    <TextUnit id="4386" loc="6.554">[Nec cessant a caede manus, si sanguine vivo</TextUnit>
    <TextUnit id="4387" loc="6.555">Est opus, erumpat iugulo qui primus aperto.]</TextUnit>
    <TextUnit id="4388" loc="6.556">Nec refugit caedes, vivum  si sacra cruorem,</TextUnit>
    <TextUnit id="4389" loc="6.557">Extaque funereae poscunt trepidantia mensae.</TextUnit>
    <TextUnit id="4390" loc="6.558">Vulnere sic ventris, non, qua natura vocabat,</TextUnit>
    <TextUnit id="4391" loc="6.559">Extrahitur partus, calidis ponendus in aris.</TextUnit>
    <TextUnit id="4392" loc="6.560">Et quoties saevis opus est ac fortibus umbris,</TextUnit>
    <TextUnit id="4393" loc="6.561">Ipsa facit manes: hominum mors omnis in usu est.</TextUnit>
    <TextUnit id="4394" loc="6.562">Illa genae florem primaevo corpore vulsit,</TextUnit>
    <TextUnit id="4395" loc="6.563">Illa comam laeva morienti abscidit ephebo.</TextUnit>
    <TextUnit id="4396" loc="6.564">Saepe etiam caris cognato in funere dira</TextUnit>
    <TextUnit id="4397" loc="6.565">Thessalis incubuit membris: atque oscula figens,</TextUnit>
    <TextUnit id="4398" loc="6.566">Truncavitque caput, compressaque dentibus ora</TextUnit>
    <TextUnit id="4399" loc="6.567">Laxavit: siccoque haerentem gutture linguam</TextUnit>
    <TextUnit id="4400" loc="6.568">Praemordens, gelidis infudit murmura labris,</TextUnit>
    <TextUnit id="4401" loc="6.569">Arcanumque nefas Stygias mandavit ad umbras.</TextUnit>
    <TextUnit id="4402" loc="6.570">Hanc ut fama loci Pompeio prodidit: alta</TextUnit>
    <TextUnit id="4403" loc="6.571">Nocte poli, Titan medium quo tempore ducit</TextUnit>
    <TextUnit id="4404" loc="6.572">Sub nostra tellure diem, deserta per arva</TextUnit>
    <TextUnit id="4405" loc="6.573">Carpit iter. Fidi scelerum suetique ministri,</TextUnit>
    <TextUnit id="4406" loc="6.574">Effractos circum tumulos ac busta vagati,</TextUnit>
    <TextUnit id="4407" loc="6.575">Conspexere procul praerupta in caute sedentem,</TextUnit>
    <TextUnit id="4408" loc="6.576">Qua iuga devexus Pharsalica porrigit Aemus.</TextUnit>
    <TextUnit id="4409" loc="6.577">Ilia magis magicisque deis incognita verba</TextUnit>
    <TextUnit id="4410" loc="6.578">Tentabat, carmenque novos fingebat in usus.</TextUnit>
    <TextUnit id="4411" loc="6.579">Namque, timens, ne Mars alium vagus iret in orbem,</TextUnit>
    <TextUnit id="4412" loc="6.580">Emathis et tellus tam multa caede careret,</TextUnit>
    <TextUnit id="4413" loc="6.581">Pollutos cantu dirisque venefica succis</TextUnit>
    <TextUnit id="4414" loc="6.582">Conspersos vetuit transmittere bella Philippos,</TextUnit>
    <TextUnit id="4415" loc="6.583">Tot mortes habitura suas, usuraque mundi</TextUnit>
    <TextUnit id="4416" loc="6.584">Sanguine: caesorum truncare cadavera regum</TextUnit>
    <TextUnit id="4417" loc="6.585">Sperat, et Hesperiae cineres avertere gentis,</TextUnit>
    <TextUnit id="4418" loc="6.586">Ossaque nobilium, tantosque adquirere manes.</TextUnit>
    <TextUnit id="4419" loc="6.587">Hic ardor, solusque labor, quid corpore Magni</TextUnit>
    <TextUnit id="4420" loc="6.588">Proiecto rapiat, quos Caesaris involet artus.</TextUnit>
    <TextUnit id="4421" loc="6.589">Quam prior adfatur Pompeii ignava propago:</TextUnit>
    <TextUnit id="4422" loc="6.590">O decus Haemonidum, populis quae pandere fata,</TextUnit>
    <TextUnit id="4423" loc="6.591">Quaeque suo ventura potes divertere cursu,</TextUnit>
    <TextUnit id="4424" loc="6.592">Te precor, ut certum liceat mihi noscere finem,</TextUnit>
    <TextUnit id="4425" loc="6.593">Quem belli Fortuna paret. Non ultima turbae</TextUnit>
    <TextUnit id="4426" loc="6.594">Pars ego Romanae: Magni clarissima proles,</TextUnit>
    <TextUnit id="4427" loc="6.595">Vel dominus rerum, vel tanti funeris heres.</TextUnit>
    <TextUnit id="4428" loc="6.596">Mens dubiis percussa pavet, rursusque parata est</TextUnit>
    <TextUnit id="4429" loc="6.597">Certos ferre metus. Hoc casibus eripe iuris,</TextUnit>
    <TextUnit id="4430" loc="6.598">Ne subiti caecique ruant: vel numina torque,</TextUnit>
    <TextUnit id="4431" loc="6.599">Vel tu parce deis, et Manibus exprime verum</TextUnit>
    <TextUnit id="4432" loc="6.600">Elysias resera sedes, ipsamque vocatam,</TextUnit>
    <TextUnit id="4433" loc="6.601">Quos petat e nobis, Mortem tibi coge fateri.</TextUnit>
    <TextUnit id="4434" loc="6.602">Non humilis labor est: dignum, quod quaerere cures,</TextUnit>
    <TextUnit id="4435" loc="6.603">Vel tibi, quo tanti praeponderet alea fati.</TextUnit>
    <TextUnit id="4436" loc="6.604">Impia vulgatae laetatur nomine famae</TextUnit>
    <TextUnit id="4437" loc="6.605">Thessalis, et contra: Si fata minora moveres,</TextUnit>
    <TextUnit id="4438" loc="6.606">Pronum erat, o iuvenis, quos velles, inquit, in actus</TextUnit>
    <TextUnit id="4439" loc="6.607">Invitos praebere deos. Conceditur arti,</TextUnit>
    <TextUnit id="4440" loc="6.608">Unam cum radiis presserunt sidera mortem,</TextUnit>
    <TextUnit id="4441" loc="6.609">Inseruisse moras: et, quamvis fecerit omnis</TextUnit>
    <TextUnit id="4442" loc="6.610">Stella senem, medios herbis abrumpimus annos.</TextUnit>
    <TextUnit id="4443" loc="6.611">At simul a prima descendit origine mundi</TextUnit>
    <TextUnit id="4444" loc="6.612">Caussarum series, atque omnia fata laborant,</TextUnit>
    <TextUnit id="4445" loc="6.613">Si quidquam mutare velis, unoque sub ictu</TextUnit>
    <TextUnit id="4446" loc="6.614">Stat genus humanum tunc, Thessala turba fatemur,</TextUnit>
    <TextUnit id="4447" loc="6.615">Plus fortuna potest. Sed si praenoscere casus</TextUnit>
    <TextUnit id="4448" loc="6.616">Contentus, facilesque aditus multique patebunt</TextUnit>
    <TextUnit id="4449" loc="6.617">Ad verum: tellus  nobis, aetherque, chaosque,</TextUnit>
    <TextUnit id="4450" loc="6.618">Aequoraque, et campi, Rhodopaeaque saxa loquentur.</TextUnit>
    <TextUnit id="4451" loc="6.619">Sed pronum, cum tanta novae sit copia mortis,</TextUnit>
    <TextUnit id="4452" loc="6.620">Emathiis  unum campis adtollere corpus,</TextUnit>
    <TextUnit id="4453" loc="6.621">Ut modo defuncti tepidique cadaveris ora</TextUnit>
    <TextUnit id="4454" loc="6.622">Plena voce sonent  nec, membris sole perustis,</TextUnit>
    <TextUnit id="4455" loc="6.623">Auribus incertum feralis strideat umbra.</TextUnit>
    <TextUnit id="4456" loc="6.624">Dixerat: et noctis geminatis arte tenebris,</TextUnit>
    <TextUnit id="4457" loc="6.625">Moestum tecta caput squalenti nube, pererrat</TextUnit>
    <TextUnit id="4458" loc="6.626">Corpora caesorum, tumuli proiecta negatis.</TextUnit>
    <TextUnit id="4459" loc="6.627">Continuo fugere lupi, fugere revulsis</TextUnit>
    <TextUnit id="4460" loc="6.628">Unguibus impastae volucres, dum Thessala vatem</TextUnit>
    <TextUnit id="4461" loc="6.629">Eligilt et gelidas leto scrutata medullas</TextUnit>
    <TextUnit id="4462" loc="6.630">Pulmonis rigidi stantes sine vulnere fibras</TextUnit>
    <TextUnit id="4463" loc="6.631">Invenit, et vocem defuncto in corpore quaerit.</TextUnit>
    <TextUnit id="4464" loc="6.632">Fata peremptorum pendent iam multa virorum,</TextUnit>
    <TextUnit id="4465" loc="6.633">Quem superis revocasse velit. Si tollere totas</TextUnit>
    <TextUnit id="4466" loc="6.634">Tentasset campis acies, et reddere bello,</TextUnit>
    <TextUnit id="4467" loc="6.635">Cessissent leges Erebis monstroque potenti</TextUnit>
    <TextUnit id="4468" loc="6.636">Extrartus Stygio populus pugnasset Averno.</TextUnit>
    <TextUnit id="4469" loc="6.637">Electum  tandem traiecto gutture corpus</TextUnit>
    <TextUnit id="4470" loc="6.638">Ducit, et inserto laqueis feralibus unco,</TextUnit>
    <TextUnit id="4471" loc="6.639">Per scopolus miserum trahitur per saxa cadaver</TextUnit>
    <TextUnit id="4472" loc="6.640">Victurum: montisque cavi, quem tristis Erichtho</TextUnit>
    <TextUnit id="4473" loc="6.641">Damnarat sacris, alta sub rupe locatur.</TextUnit>
    <TextUnit id="4474" loc="6.642">Haud procul a Ditis caecis depressa cavernis</TextUnit>
    <TextUnit id="4475" loc="6.643">In praeceps subsedit humus: quam pallida pronis</TextUnit>
    <TextUnit id="4476" loc="6.644">Urget silva comis, et nullo vertice coelum</TextUnit>
    <TextUnit id="4477" loc="6.645">Suspiciens, Phoebo non pervia taxus opacat.</TextUnit>
    <TextUnit id="4478" loc="6.646">Marcentes intus tenebrae, pallensque sub antris</TextUnit>
    <TextUnit id="4479" loc="6.647">Longa nocte situs; numquam, nisi carmine factum,</TextUnit>
    <TextUnit id="4480" loc="6.648">Lumen habet. Non Taenareis sic faucibus aer</TextUnit>
    <TextUnit id="4481" loc="6.649">Sedit iners, moestum mundi confine latentis,</TextUnit>
    <TextUnit id="4482" loc="6.650">Ac nostri: quo non metuant emittere manes</TextUnit>
    <TextUnit id="4483" loc="6.651">Tartarei reges, Nam quamvis Thessala vates</TextUnit>
    <TextUnit id="4484" loc="6.652">Vim faciat fatis, dubium est, quod traxerit illuc</TextUnit>
    <TextUnit id="4485" loc="6.653">Adspiciat Stygias, an quod descenderit, umbras.</TextUnit>
    <TextUnit id="4486" loc="6.654">Discolor et vario furialis cultus amictu</TextUnit>
    <TextUnit id="4487" loc="6.655">Induitur, vultusque aperitur, crine remoto,</TextUnit>
    <TextUnit id="4488" loc="6.656">Et coma vipereis substringitur horrida sertis.</TextUnit>
    <TextUnit id="4489" loc="6.657">Ut pavidos iuvenis comites, ipsumque trememtem</TextUnit>
    <TextUnit id="4490" loc="6.658">Conspicit, exanimi defixum lumina vultu:</TextUnit>
    <TextUnit id="4491" loc="6.659">Ponite, ait, trepida conceptos   mente timores:</TextUnit>
    <TextUnit id="4492" loc="6.660">Iam nova, iam vera reddetur  vita figura,</TextUnit>
    <TextUnit id="4493" loc="6.661">Ut quamvis pavidi possint audire loquentem.</TextUnit>
    <TextUnit id="4494" loc="6.662">Si vero Stygiosque lacus, ripamque sonantem</TextUnit>
    <TextUnit id="4495" loc="6.663">Ignibus ostendam, si me praesente videri</TextUnit>
    <TextUnit id="4496" loc="6.664">Eumenides possent, villosaque colla colubris</TextUnit>
    <TextUnit id="4497" loc="6.665">Cerberus excutiens, et vincti terga Gigantes,</TextUnit>
    <TextUnit id="4498" loc="6.666">Quis timor, ignavi, metuentes cernere manes?</TextUnit>
    <TextUnit id="4499" loc="6.667">Pectora tunc primum ferventi sanguine supplet</TextUnit>
    <TextUnit id="4500" loc="6.668">Vulneribus laxata Iovis: taboque medullas</TextUnit>
    <TextUnit id="4501" loc="6.669">Abluit: et virus large lunare ministrat,</TextUnit>
    <TextUnit id="4502" loc="6.670">Huc quidquid fetu genuit natura sinistro</TextUnit>
    <TextUnit id="4503" loc="6.671">Miscetur. Non spuma canum, quibus unda timori est,</TextUnit>
    <TextUnit id="4504" loc="6.672">Viscera non lyncis, non dirae nodus hyaenae</TextUnit>
    <TextUnit id="4505" loc="6.673">Defuit, et cervi pasti serpente medulla:</TextUnit>
    <TextUnit id="4506" loc="6.674">Non puppim retinens, Euro tendente rudentes,</TextUnit>
    <TextUnit id="4507" loc="6.675">In mediis echeneis aquis, oculique draconum,</TextUnit>
    <TextUnit id="4508" loc="6.676">Quaeque sonant feta tepefacta sub alite saxa:</TextUnit>
    <TextUnit id="4509" loc="6.677">Non Arabum volucer serpens, innataque rubris</TextUnit>
    <TextUnit id="4510" loc="6.678">Aequoribus custos pretiosae vipera conchae:</TextUnit>
    <TextUnit id="4511" loc="6.679">Aut viventis adhuc Libyci membrana cerastae,</TextUnit>
    <TextUnit id="4512" loc="6.680">Aut cinis Eoa positi Phoenicia in ara.</TextUnit>
    <TextUnit id="4513" loc="6.681">Quo postquam viles, nec habentes nomina pestes</TextUnit>
    <TextUnit id="4514" loc="6.682">Contulit: infando saturatas carmine frandes,</TextUnit>
    <TextUnit id="4515" loc="6.683">Et, quibus os dirum nascentibus inspuit, herbas</TextUnit>
    <TextUnit id="4516" loc="6.684">Addidit, et quidquid mundo dedit ipsa veneni:</TextUnit>
    <TextUnit id="4517" loc="6.685">Tunc vox, Lethaeos cunctis pollentior herbis</TextUnit>
    <TextUnit id="4518" loc="6.686">Excantare deos, confudit murmura primum</TextUnit>
    <TextUnit id="4519" loc="6.687">Dissona, et humanae multum discordia linguae.</TextUnit>
    <TextUnit id="4520" loc="6.688">Latratus habet illa canum, gemitumque luporum:</TextUnit>
    <TextUnit id="4521" loc="6.689">Quod trepidus bubo, quod strix nocturna queruntur,</TextUnit>
    <TextUnit id="4522" loc="6.690">Quod stridunt ululantque ferae, quod sibilat anguis,</TextUnit>
    <TextUnit id="4523" loc="6.691">Exprimit, et planctus illisae cautibus undae;</TextUnit>
    <TextUnit id="4524" loc="6.692">Silvarumque sonum, fractaeque tonitrua nubis.</TextUnit>
    <TextUnit id="4525" loc="6.693">Tot rerum vox una fuit. Mox cetera cantu</TextUnit>
    <TextUnit id="4526" loc="6.694">Explicat Haemonio, penetratque in Tartara lingua:</TextUnit>
    <TextUnit id="4527" loc="6.695">Eumenides, Stygiumque nefas, poenaeque nocentum:</TextUnit>
    <TextUnit id="4528" loc="6.696">Et Chaos innumeros avidum confundere mundos:</TextUnit>
    <TextUnit id="4529" loc="6.697">Et rector terrae, quem longa in saecula torquet</TextUnit>
    <TextUnit id="4530" loc="6.698">Mors dilata deum: Styx, et, quos nulla meretur</TextUnit>
    <TextUnit id="4531" loc="6.699">Thessalis Elysios: coelum matremque perosa</TextUnit>
    <TextUnit id="4532" loc="6.700">Persephone, nostraeque Hecates pars ultima, per quam</TextUnit>
    <TextUnit id="4533" loc="6.701">Manibus et mihi sunt tacitae commercia linguae:</TextUnit>
    <TextUnit id="4534" loc="6.702">Ianitor et sedis laxae, qui viscera saevo</TextUnit>
    <TextUnit id="4535" loc="6.703">Spargis nostra cani: repetitaque fila sorores</TextUnit>
    <TextUnit id="4536" loc="6.704">Tracturae: tuque o flagrantis portitor undae,</TextUnit>
    <TextUnit id="4537" loc="6.705">Iam lassate senex ad me redeuntibus umbris:</TextUnit>
    <TextUnit id="4538" loc="6.706">Exaudite preces, si vos satis ore nefando</TextUnit>
    <TextUnit id="4539" loc="6.707">Pollutoque voco, si numquam haec carmina fibris</TextUnit>
    <TextUnit id="4540" loc="6.708">Humanis ieiuna cano, si pectora plena</TextUnit>
    <TextUnit id="4541" loc="6.709">Saepe dedi, et lavi calido prosecta cerebro;</TextUnit>
    <TextUnit id="4542" loc="6.710">Si quis, cum vestris caput extaque lancibus, infans,</TextUnit>
    <TextUnit id="4543" loc="6.711">Imposui, victurus erat: parete precanti.</TextUnit>
    <TextUnit id="4544" loc="6.712">Non in Tartareo latitantem poscimus antro,</TextUnit>
    <TextUnit id="4545" loc="6.713">Adsuetamque dia tenebris, modo luce fugata</TextUnit>
    <TextUnit id="4546" loc="6.714">Descendentem animam: primo pallentis hiatu</TextUnit>
    <TextUnit id="4547" loc="6.715">Haeret adhuc Orci. Licet has exaudiat herbas</TextUnit>
    <TextUnit id="4548" loc="6.716">Ad manes ventura semel. Ducis omina nato</TextUnit>
    <TextUnit id="4549" loc="6.717">Pompeiana canat nostri modo militis umbra,</TextUnit>
    <TextUnit id="4550" loc="6.718">Si bene de vobis civilia bella merentur.</TextUnit>
    <TextUnit id="4551" loc="6.719">Haec ubi fata caput spumantiaque ora levavit,</TextUnit>
    <TextUnit id="4552" loc="6.720">Adspicit adstantem proiecti corporis umbram,</TextUnit>
    <TextUnit id="4553" loc="6.721">Exanimes artus invisaque claustra timentem</TextUnit>
    <TextUnit id="4554" loc="6.722">Carceris antiqui. Pavet ire in pectus apertum</TextUnit>
    <TextUnit id="4555" loc="6.723">Visceraque, et ruptas letali volnere fibras.</TextUnit>
    <TextUnit id="4556" loc="6.724">Ah miser, extremum cui mortis munus inique</TextUnit>
    <TextUnit id="4557" loc="6.725">Eripitur, non posse mori. Miratur Erichtho</TextUnit>
    <TextUnit id="4558" loc="6.726">Has fatis licuisse moras, irataque morti</TextUnit>
    <TextUnit id="4559" loc="6.727">Verberat immotum vivo serpente cadaver:</TextUnit>
    <TextUnit id="4560" loc="6.728">Perque cavas terrae, quas egit carmine, rimas</TextUnit>
    <TextUnit id="4561" loc="6.729">Manibus illatrat, regnique silentia rupit:</TextUnit>
    <TextUnit id="4562" loc="6.730">Tisiphone, vocisque meae secura Megaera,</TextUnit>
    <TextUnit id="4563" loc="6.731">Non agitis saevis Erebi  per inane flagellis</TextUnit>
    <TextUnit id="4564" loc="6.732">Infelicem animam?   Iam vos ego nomine vero</TextUnit>
    <TextUnit id="4565" loc="6.733">Eliciam, Stygiasque canes in luce superna</TextUnit>
    <TextUnit id="4566" loc="6.734">Destituam: per busta sequar, per funera custos;</TextUnit>
    <TextUnit id="4567" loc="6.735">Expellam tumulis, abigam vos omnibus urnis.</TextUnit>
    <TextUnit id="4568" loc="6.736">Teque deis, ad quos alio procedure vultu</TextUnit>
    <TextUnit id="4569" loc="6.737">Ficta soles, Hecate, pallenti tabida forma</TextUnit>
    <TextUnit id="4570" loc="6.738">Ostendam, faciemque Erebi mutare vetabo.</TextUnit>
    <TextUnit id="4571" loc="6.739">Eloquar, immenso terrae sub pondere quae te</TextUnit>
    <TextUnit id="4572" loc="6.740">Contineant, Ennaea, dapes, qua foedere moestum</TextUnit>
    <TextUnit id="4573" loc="6.741">Regem noctis ames, quae te contagia passam</TextUnit>
    <TextUnit id="4574" loc="6.742">Noluerit revocare parens. Tibi, pessime mundi</TextUnit>
    <TextUnit id="4575" loc="6.743">Arbiter, immittam ruptis Titana cavernis,</TextUnit>
    <TextUnit id="4576" loc="6.744">Et subito feriere die. Paretis? an ille</TextUnit>
    <TextUnit id="4577" loc="6.745">Compellandus erit, quo numquam terra vocato</TextUnit>
    <TextUnit id="4578" loc="6.746">Non concussa tremit, qui Gorgona cernit apertam,</TextUnit>
    <TextUnit id="4579" loc="6.747">Verberibusque suis trepidam  castigat Erinnyn,</TextUnit>
    <TextUnit id="4580" loc="6.748">Indespecta tenet vobis qui Tartara; cuius</TextUnit>
    <TextUnit id="4581" loc="6.749">Vos estis, superi; Stygias qui peierat undas?</TextUnit>
    <TextUnit id="4582" loc="6.750">Protinus adstrictus caluit cruor, atraque fovit</TextUnit>
    <TextUnit id="4583" loc="6.751">Vulnera, et in venas extremaque membra cucurrit.</TextUnit>
    <TextUnit id="4584" loc="6.752">Percussae gelido trepidant sub pectore fibrae:</TextUnit>
    <TextUnit id="4585" loc="6.753">Et nova desuetis subrepens vita medullis</TextUnit>
    <TextUnit id="4586" loc="6.754">Miscetur morti. Tunc omnis palpitat artus:</TextUnit>
    <TextUnit id="4587" loc="6.755">Tenduntur nervi: nec se tellure cadaver</TextUnit>
    <TextUnit id="4588" loc="6.756">Paulatim per membra levat, terraque repulsum est,</TextUnit>
    <TextUnit id="4589" loc="6.757">Erectumque simul. Distento lumina rictu</TextUnit>
    <TextUnit id="4590" loc="6.758">Nudantur. Nondum facies viventis in illo,</TextUnit>
    <TextUnit id="4591" loc="6.759">Iam morientis erat. Remanent pallorque rigorque;</TextUnit>
    <TextUnit id="4592" loc="6.760">Et stupet illatus mundo. Sed murmure nullo</TextUnit>
    <TextUnit id="4593" loc="6.761">Ora adstricta sonant. Vox illi linguaque tantum</TextUnit>
    <TextUnit id="4594" loc="6.762">Responsura datur. Dic, inquit Thessala, magna,</TextUnit>
    <TextUnit id="4595" loc="6.763">Quod iubeo, mercede mihi: nam vera locutum</TextUnit>
    <TextUnit id="4596" loc="6.764">Immunem toto mundi praestabimus aevo</TextUnit>
    <TextUnit id="4597" loc="6.765">Artibus Haemoniis: tali tua membra sepulcro,</TextUnit>
    <TextUnit id="4598" loc="6.766">Talibus exuram Stygio cum carmine silvis,</TextUnit>
    <TextUnit id="4599" loc="6.767">Ut nullos cantata magos exaudiat umbra.</TextUnit>
    <TextUnit id="4600" loc="6.768">Sit tanti, vixisse iterum: nec verba, nec herbae</TextUnit>
    <TextUnit id="4601" loc="6.769">Audebunt longae somnum tibi solvere Lethes,</TextUnit>
    <TextUnit id="4602" loc="6.770">A me morte data. Tripodas vatesque deorum</TextUnit>
    <TextUnit id="4603" loc="6.771">Sors obscura decet; certus discedat, ab umbris</TextUnit>
    <TextUnit id="4604" loc="6.772">Quisquis vera petit duraeque oracula mortis</TextUnit>
    <TextUnit id="4605" loc="6.773">Fortis adit.  Ne parce, precor. Da nomina rebus,</TextUnit>
    <TextUnit id="4606" loc="6.774">Da loca, da vocem, qua mecum fata loquantur.</TextUnit>
    <TextUnit id="4607" loc="6.775">Addidit et carmen, quo, quidquid consulit, umbram</TextUnit>
    <TextUnit id="4608" loc="6.776">Scire dedit. Moestum, fletu manante, cadaver,</TextUnit>
    <TextUnit id="4609" loc="6.777">Tristia non equidem Parcarum stamina, dixit,</TextUnit>
    <TextUnit id="4610" loc="6.778">Respexi, tacitae revocatus ab aggere ripae:</TextUnit>
    <TextUnit id="4611" loc="6.779">Quod tamen e cunctis mihi noscere contigit umbris,</TextUnit>
    <TextUnit id="4612" loc="6.780">Effera Romanos agitat discordia manes,</TextUnit>
    <TextUnit id="4613" loc="6.781">Impiaque infernam ruperunt arma quietem.</TextUnit>
    <TextUnit id="4614" loc="6.782">Elysias alii sedes, ac Tartara moesta</TextUnit>
    <TextUnit id="4615" loc="6.783">Diversi liquere duces: quid fata pararent,</TextUnit>
    <TextUnit id="4616" loc="6.784">Hi fecere palam.  Tristis felicibus umbris</TextUnit>
    <TextUnit id="4617" loc="6.785">Vultus erat.  Vidi Decios, natumque patremque,</TextUnit>
    <TextUnit id="4618" loc="6.786">Lustrales bellis animas, flentemque Camillum,</TextUnit>
    <TextUnit id="4619" loc="6.787">Et Curios; Sullam de te, Fortuna, querentem.</TextUnit>
    <TextUnit id="4620" loc="6.788">Deplorat Libycis perituram Scipio terris</TextUnit>
    <TextUnit id="4621" loc="6.789">Infaustam sobolem. Maior, Carthaginis hostis,</TextUnit>
    <TextUnit id="4622" loc="6.790">Non servituri moeret Cato fata nepotis.</TextUnit>
    <TextUnit id="4623" loc="6.791">Solum te Consul depulsis prime tyrannis</TextUnit>
    <TextUnit id="4624" loc="6.792">Brute pias inter gaudentem vidimus umbras.</TextUnit>
    <TextUnit id="4625" loc="6.793">Abruptis Catilina minax fractisque catenis</TextUnit>
    <TextUnit id="4626" loc="6.794">Exsulat, Mariique truces, nudique Cethegi.</TextUnit>
    <TextUnit id="4627" loc="6.795">Vidi ego laetantes, popularia nomina, Drusos;</TextUnit>
    <TextUnit id="4628" loc="6.796">Legibus immodicos, ausosque ingentia Gracchos.</TextUnit>
    <TextUnit id="4629" loc="6.797">Aeternis chalybum nodis, et carcere Ditis</TextUnit>
    <TextUnit id="4630" loc="6.798">Constrictae plausere manus, camposque piorum</TextUnit>
    <TextUnit id="4631" loc="6.799">Poscit turba nocens. Regni possessor inertia</TextUnit>
    <TextUnit id="4632" loc="6.800">Pallentes aperit sedes, abruptaque saxa</TextUnit>
    <TextUnit id="4633" loc="6.801">Asperat, et durum vinclis adamanta, paratque</TextUnit>
    <TextUnit id="4634" loc="6.802">Poenam victori. Refer haec solatia tecum,</TextUnit>
    <TextUnit id="4635" loc="6.803">O iuvenis, placido Manes patremque domumque</TextUnit>
    <TextUnit id="4636" loc="6.804">Exspectare sinu, regnique in parte serena</TextUnit>
    <TextUnit id="4637" loc="6.805">Pompeio servare locum. Nec gloria parvae</TextUnit>
    <TextUnit id="4638" loc="6.806">Sollicitet vitae: veniet, quae misceat omnes</TextUnit>
    <TextUnit id="4639" loc="6.807">Hora duces. Properate mori, magnoque superbi</TextUnit>
    <TextUnit id="4640" loc="6.808">Quamvis e parvis animo descendite bustis,</TextUnit>
    <TextUnit id="4641" loc="6.809">Et Romanorum manes calcate deorum.</TextUnit>
    <TextUnit id="4642" loc="6.810">Quem tumulum   Nili, quem Tybridis adluat unda,</TextUnit>
    <TextUnit id="4643" loc="6.811">Quaeritur, et ducibus tantum de funere pugna est.</TextUnit>
    <TextUnit id="4644" loc="6.812">Tu fatur  ne quaere tuum cognoscere: Parcae,</TextUnit>
    <TextUnit id="4645" loc="6.813">Me reticente, dabunt: tibi certior omnia vates</TextUnit>
    <TextUnit id="4646" loc="6.814">Ipse canet Siculis genitor Pompeius in arvis:</TextUnit>
    <TextUnit id="4647" loc="6.815">Ille quoque incertus, quo te vocet, unde repellat,</TextUnit>
    <TextUnit id="4648" loc="6.816">Quas iubeat vitare plagas, quae sidera mundi.</TextUnit>
    <TextUnit id="4649" loc="6.817">Europam miseri, Libyamque Asiamque timete:</TextUnit>
    <TextUnit id="4650" loc="6.818">Distribuit tumulos vestris Fortuna triumphis.</TextUnit>
    <TextUnit id="4651" loc="6.819">O miseranda domus, toto nihil orbe videbis</TextUnit>
    <TextUnit id="4652" loc="6.820">Tutius Emathia. Sic postquam fata peregit,</TextUnit>
    <TextUnit id="4653" loc="6.821">Stat vultu moestus tacito, mortemque reposcit.</TextUnit>
    <TextUnit id="4654" loc="6.822">Carminibus magicis opus est, herbisque, cadaver</TextUnit>
    <TextUnit id="4655" loc="6.823">Ut cadat, et nequeunt animam sibi reddere fata,</TextUnit>
    <TextUnit id="4656" loc="6.824">Consumto iam iure semel. Tum robore multo</TextUnit>
    <TextUnit id="4657" loc="6.825">Exstruit illa rogum: venit defunctus ad ignes;</TextUnit>
    <TextUnit id="4658" loc="6.826">Accensa iuvenem positum strue liquit Erichtho,</TextUnit>
    <TextUnit id="4659" loc="6.827">Tandem  passa mori: Sextoque ad castra parentis</TextUnit>
    <TextUnit id="4660" loc="6.828">It comes: et coelo lucis ducente colorem,</TextUnit>
    <TextUnit id="4661" loc="6.829">Dum ferrent tutos intra tentoria gressus,</TextUnit>
    <TextUnit id="4662" loc="6.830">Iussa tenere diem densas nox praestitit umbras.</TextUnit>
    <TextUnit id="4663" loc="7.1">Segnior Oceano, quam lex aeterna vocabat,</TextUnit>
    <TextUnit id="4664" loc="7.2">Luctificus Titan numquam magis aethera contra</TextUnit>
    <TextUnit id="4665" loc="7.3">Egit equos, currumque, polo rapiente, retorsit:</TextUnit>
    <TextUnit id="4666" loc="7.4">Defectusque pati voluit, raptaeque labores</TextUnit>
    <TextUnit id="4667" loc="7.5">Lucis: et adtraxit nubes, non pabula flammis,</TextUnit>
    <TextUnit id="4668" loc="7.6">Sed ne Thessalico purus luceret in orbe.</TextUnit>
    <TextUnit id="4669" loc="7.7">At nox, felicis Magno pars ultima vitae,</TextUnit>
    <TextUnit id="4670" loc="7.8">Sollicitos vana decepit imagine somnos</TextUnit>
    <TextUnit id="4671" loc="7.9">Nam Pompeiani visus sibi sede theatri</TextUnit>
    <TextUnit id="4672" loc="7.10">Innumeram effigiem Romanae cernere plebis,</TextUnit>
    <TextUnit id="4673" loc="7.11">Adtollique suum laetis ad sidera nomen</TextUnit>
    <TextUnit id="4674" loc="7.12">Vocibus, et plausu cuneos certare sonantes.</TextUnit>
    <TextUnit id="4675" loc="7.13">Qualis erat populi facies clamorque faventis,</TextUnit>
    <TextUnit id="4676" loc="7.14">Olim cum iuvenis primique aetate triumphi</TextUnit>
    <TextUnit id="4677" loc="7.15">Post domitas gentes, quas torrens ambit Iberus,</TextUnit>
    <TextUnit id="4678" loc="7.16">Et quaecumque fugax Sertorius impulit arma,</TextUnit>
    <TextUnit id="4679" loc="7.17">Vespere pacato, pura venerabilis aeque</TextUnit>
    <TextUnit id="4680" loc="7.18">Quam currus ornante toga, plaudente senatu,</TextUnit>
    <TextUnit id="4681" loc="7.19">Sedit adhuc Romanus eques. Seu fine bonorum</TextUnit>
    <TextUnit id="4682" loc="7.20">Anxia venturis ad tempora laeta refugit,</TextUnit>
    <TextUnit id="4683" loc="7.21">Sive per ambages solitas contraria visis</TextUnit>
    <TextUnit id="4684" loc="7.22">Vaticinata quies, magni tulit omina planctus.</TextUnit>
    <TextUnit id="4685" loc="7.23">Seu vetito patrias ultra tibi cernere sedes,</TextUnit>
    <TextUnit id="4686" loc="7.24">Sic Romam Fortuna dedit. Ne rumpite somnos,</TextUnit>
    <TextUnit id="4687" loc="7.25">Castrorum vigiles; nullas tuba verberet aura</TextUnit>
    <TextUnit id="4688" loc="7.26">Crastina dira quies, et imagine moesta diurna</TextUnit>
    <TextUnit id="4689" loc="7.27">Undique funestas acies feret, undique bellum.</TextUnit>
    <TextUnit id="4690" loc="7.28">Unde pares somnos populi, noctemque beatam?</TextUnit>
    <TextUnit id="4691" loc="7.29">O felix, si te vel sic tua Roma videret.</TextUnit>
    <TextUnit id="4692" loc="7.30">Donassent utinam superi patriaeque tibique</TextUnit>
    <TextUnit id="4693" loc="7.31">Unum, Magne, diem, quo  fati certus uterque</TextUnit>
    <TextUnit id="4694" loc="7.32">Extremum tanti fructum  caperetis amoris.</TextUnit>
    <TextUnit id="4695" loc="7.33">Tu velut Ausonia vadis moriturus in urbe;</TextUnit>
    <TextUnit id="4696" loc="7.34">Illa, rati semper de te sibi conscia voti,</TextUnit>
    <TextUnit id="4697" loc="7.35">Hoc scelus haud umquam fatis haerere putavit,</TextUnit>
    <TextUnit id="4698" loc="7.36">Sic se dilecti tumulum quoque perdere Magni.</TextUnit>
    <TextUnit id="4699" loc="7.37">Te mixto flesset luctu iuvenisque senexque,</TextUnit>
    <TextUnit id="4700" loc="7.38">Iniussusque puer: lacerasset, crine soluto,</TextUnit>
    <TextUnit id="4701" loc="7.39">Pectora femineum, ceu Bruti funere, vulgus.</TextUnit>
    <TextUnit id="4702" loc="7.40">Nunc quoque, tela licet paveant victoris iniqui,</TextUnit>
    <TextUnit id="4703" loc="7.41">Nuntiet ipse licet Caesar tua funera, flebunt:</TextUnit>
    <TextUnit id="4704" loc="7.42">Sed dum tura ferunt, dum laurea serta Tonanti</TextUnit>
    <TextUnit id="4705" loc="7.43">O miseri, quorum gemitus edere dolorem,</TextUnit>
    <TextUnit id="4706" loc="7.44">Qui te non pleno pariter planxere theatro!</TextUnit>
    <TextUnit id="4707" loc="7.45">Vicerat astra iubar, cum mixto murmure turba</TextUnit>
    <TextUnit id="4708" loc="7.46">Castrorum fremuit, fatisque trahentibus orbem,</TextUnit>
    <TextUnit id="4709" loc="7.47">Signa petit pugnae. Miseri pars maxima vulgi,</TextUnit>
    <TextUnit id="4710" loc="7.48">Non totum visura diem, tentoria circum</TextUnit>
    <TextUnit id="4711" loc="7.49">Ipsa ducis queritur, magnoque accensa tumultu</TextUnit>
    <TextUnit id="4712" loc="7.50">Mortis vicinae properantes admovet horas.</TextUnit>
    <TextUnit id="4713" loc="7.51">Dira subit rabies: sua quisque ac publica fata</TextUnit>
    <TextUnit id="4714" loc="7.52">Praecipitare cupit: segnis pavidusque vocatur,</TextUnit>
    <TextUnit id="4715" loc="7.53">Ac nimium patiens soceri Pompeius, et orbis</TextUnit>
    <TextUnit id="4716" loc="7.54">Indulgens regno, qui tot simul undique gentes</TextUnit>
    <TextUnit id="4717" loc="7.55">Iuris habere sui vellet, pacemque timeret.</TextUnit>
    <TextUnit id="4718" loc="7.56">Nec non et reges populique queruntur Eoi</TextUnit>
    <TextUnit id="4719" loc="7.57">Bella trahi, patriaque procul tellure teneri</TextUnit>
    <TextUnit id="4720" loc="7.58">Hoc placet, o superi, cum vobis vertere cuncta</TextUnit>
    <TextUnit id="4721" loc="7.59">Propositum, nostris erroribus addere crimen?</TextUnit>
    <TextUnit id="4722" loc="7.60">Cladibus irruimus, nocituraque poscimus arma:</TextUnit>
    <TextUnit id="4723" loc="7.61">In Pompeianis votum est Pharsalia castris.</TextUnit>
    <TextUnit id="4724" loc="7.62">Cunctorum voces Romani maximus auctor</TextUnit>
    <TextUnit id="4725" loc="7.63">Tullius eloquii, cuius sub iure togaque</TextUnit>
    <TextUnit id="4726" loc="7.64">Pacificas saevus tremuit Catilina secures,</TextUnit>
    <TextUnit id="4727" loc="7.65">Pertulit, iratus bellis, cum rostra forumque</TextUnit>
    <TextUnit id="4728" loc="7.66">Optaret, passus tam longa silentia miles.</TextUnit>
    <TextUnit id="4729" loc="7.67">Addidit invalidae robur facundia caussae:</TextUnit>
    <TextUnit id="4730" loc="7.68">Hoc pro tot meritis solum te, Magne, precatur,</TextUnit>
    <TextUnit id="4731" loc="7.69">Uti se Fortuna velis: proceresque tuorum</TextUnit>
    <TextUnit id="4732" loc="7.70">Castrorum, regesque tui cum supplice mundo</TextUnit>
    <TextUnit id="4733" loc="7.71">Adfusi, vinci socerum patiare, rogamus.</TextUnit>
    <TextUnit id="4734" loc="7.72">Humano generi tam   longo tempore bellum</TextUnit>
    <TextUnit id="4735" loc="7.73">Caesar erit?  Merito, Pompeium vincere lente,</TextUnit>
    <TextUnit id="4736" loc="7.74">Gentibus indignum est a transcurrente subactis.</TextUnit>
    <TextUnit id="4737" loc="7.75">Quo tibi fervor abit? aut quo fiducia fati?</TextUnit>
    <TextUnit id="4738" loc="7.76">De superis, ingrate, times? caussamque senatus</TextUnit>
    <TextUnit id="4739" loc="7.77">Credere dis dubitas?  Ipsae tua signa revellent,</TextUnit>
    <TextUnit id="4740" loc="7.78">Prosilientque acies. Pudeat vicisse coactum.</TextUnit>
    <TextUnit id="4741" loc="7.79">Si duce te iusso, si nobis bella geruntur,</TextUnit>
    <TextUnit id="4742" loc="7.80">Sit iuris, quocumque velint concurrere campo.</TextUnit>
    <TextUnit id="4743" loc="7.81">Quid mundi gladios a sanguine Caesaris arces?</TextUnit>
    <TextUnit id="4744" loc="7.82">Vibrant tela manus: vix signa morantia quisquam</TextUnit>
    <TextUnit id="4745" loc="7.83">Exspectat: propera, ne te tua classica linquant.</TextUnit>
    <TextUnit id="4746" loc="7.84">Scire senatus avet, miles te, Magne, sequatur,</TextUnit>
    <TextUnit id="4747" loc="7.85">An comes. Ingemuit rector, sensitque deorum</TextUnit>
    <TextUnit id="4748" loc="7.86">Esse dolos, et fata suae contraria menti.</TextUnit>
    <TextUnit id="4749" loc="7.87">Si placet hoc, inquit, cunctis, si milite Magno,</TextUnit>
    <TextUnit id="4750" loc="7.88">Non duce, tempus eget, nil ultra fata morabor.</TextUnit>
    <TextUnit id="4751" loc="7.89">Involvat populos una Fortuna ruina,</TextUnit>
    <TextUnit id="4752" loc="7.90">Sitque hominum magnae lux ista novissima parti.</TextUnit>
    <TextUnit id="4753" loc="7.91">Testor, Roma, tamen: Magnum, quo cuncta perirent,</TextUnit>
    <TextUnit id="4754" loc="7.92">Accepisse diem. Potuit tibi vulnere nullo</TextUnit>
    <TextUnit id="4755" loc="7.93">Stare labor belli: potuit sine caede subactum,</TextUnit>
    <TextUnit id="4756" loc="7.94">Captivumque ducem violatae tradere paci.</TextUnit>
    <TextUnit id="4757" loc="7.95">Quis furor, o caeci, scelerum? Civilia bella</TextUnit>
    <TextUnit id="4758" loc="7.96">Gesturi metuunt, ne non cum sanguine vincant?</TextUnit>
    <TextUnit id="4759" loc="7.97">Abstulimus terras, exclusimus aequore toto,</TextUnit>
    <TextUnit id="4760" loc="7.98">Ad praematuras segetum ieiuna rapinas</TextUnit>
    <TextUnit id="4761" loc="7.99">Agmina compulimus, votumque effecimus hosti,</TextUnit>
    <TextUnit id="4762" loc="7.100">Ut mallet sterni gladiis, mortesque suorum</TextUnit>
    <TextUnit id="4763" loc="7.101">Permiscere meis. Belli pars magna peracta est</TextUnit>
    <TextUnit id="4764" loc="7.102">His, quibus effectum est, ne pugnam tiro paveret:</TextUnit>
    <TextUnit id="4765" loc="7.103">Si modo virtutis stimulis iraeque calore</TextUnit>
    <TextUnit id="4766" loc="7.104">Signa petunt. Multos in summa pericula misit</TextUnit>
    <TextUnit id="4767" loc="7.105">Venturi timor ipse mali. Fortissimus ille est,</TextUnit>
    <TextUnit id="4768" loc="7.106">Qui, promptus metuenda pati, si cominus instent,</TextUnit>
    <TextUnit id="4769" loc="7.107">Et differre potest.  Placet haec tam prospera rerum</TextUnit>
    <TextUnit id="4770" loc="7.108">Tradere Fortunae? gladio permittere mundi</TextUnit>
    <TextUnit id="4771" loc="7.109">Discrimen?  Pugnare ducem   quam vincere, malunt.</TextUnit>
    <TextUnit id="4772" loc="7.110">Res mihi Romanas dederas, Fortuna, regendas:</TextUnit>
    <TextUnit id="4773" loc="7.111">Accipe maiores, et caeco in Marte tuere.</TextUnit>
    <TextUnit id="4774" loc="7.112">Pompeii nec crimen erit nec gloria bellum.</TextUnit>
    <TextUnit id="4775" loc="7.113">Vincis apud superos votis me, Caesar, iniquis:</TextUnit>
    <TextUnit id="4776" loc="7.114">Pugnatur.  Quantum scelerum, quantumque malorum</TextUnit>
    <TextUnit id="4777" loc="7.115">In populos lux ista feret! quot regna iacebunt!</TextUnit>
    <TextUnit id="4778" loc="7.116">Sanguine Romano quam turbidus ibit Enipeus!</TextUnit>
    <TextUnit id="4779" loc="7.117">Prima velim caput hoc funesti lancea belli,</TextUnit>
    <TextUnit id="4780" loc="7.118">Si sine momento rerum partisque ruina</TextUnit>
    <TextUnit id="4781" loc="7.119">Casurum est, feriat: neque enim victoria Magno</TextUnit>
    <TextUnit id="4782" loc="7.120">Laetior. Aut populis invisum, hac clade peracta,</TextUnit>
    <TextUnit id="4783" loc="7.121">Aut hodie Pompeius erit miserabile nomen.</TextUnit>
    <TextUnit id="4784" loc="7.122">Omne malum victi, quod sors feret ultima rerum,</TextUnit>
    <TextUnit id="4785" loc="7.123">Omne nefas victoris erit. Sic fatur, et arma</TextUnit>
    <TextUnit id="4786" loc="7.124">Permittit populis, frenosque furentibus ira</TextUnit>
    <TextUnit id="4787" loc="7.125">Laxat: et ut victus violento navita Coro</TextUnit>
    <TextUnit id="4788" loc="7.126">Dat regimen ventis, ignavumque arte relicta</TextUnit>
    <TextUnit id="4789" loc="7.127">Puppis onus trahitur.  Trepido confusa tumultu</TextUnit>
    <TextUnit id="4790" loc="7.128">Castra fremunt, animique truces sua pectora pulsant</TextUnit>
    <TextUnit id="4791" loc="7.129">Ictibus incertis. Multorum pallor in ore</TextUnit>
    <TextUnit id="4792" loc="7.130">Mortis venturae est, faciesque simillima fato.</TextUnit>
    <TextUnit id="4793" loc="7.131">Advenisse diem, qui fatum rebus in aevum</TextUnit>
    <TextUnit id="4794" loc="7.132">Conderet humanis, et quaeri, Roma quid esset,</TextUnit>
    <TextUnit id="4795" loc="7.133">Illo Marte, palam est. Sua quisque pericula nescit,</TextUnit>
    <TextUnit id="4796" loc="7.134">Adtonitus maiore metu. Quis litora ponto</TextUnit>
    <TextUnit id="4797" loc="7.135">Obruta, quis summis cernens in montibus aequor,</TextUnit>
    <TextUnit id="4798" loc="7.136">Aetheraque in terras, deiecto sole, cadentem,</TextUnit>
    <TextUnit id="4799" loc="7.137">Tot rerum finem, timeat sibi? Non vacat ullos</TextUnit>
    <TextUnit id="4800" loc="7.138">Pro se ferre metus: urbi Magnoque timetur.</TextUnit>
    <TextUnit id="4801" loc="7.139">Nec gladiis habuere fidem, nisi cautibus asper</TextUnit>
    <TextUnit id="4802" loc="7.140">Exarsit mucro. Tunc omnis lancea saxo</TextUnit>
    <TextUnit id="4803" loc="7.141">Erigitur: tendant nervis melioribus arcus:</TextUnit>
    <TextUnit id="4804" loc="7.142">Cura fuit lectis pharetras implere sagittis.</TextUnit>
    <TextUnit id="4805" loc="7.143">Auget eques stimulos, frenorumque aptat habenas.</TextUnit>
    <TextUnit id="4806" loc="7.144">Si liceat superis hominum conferre labores,</TextUnit>
    <TextUnit id="4807" loc="7.145">Non aliter, Phlegra rabidos tollente Gigantas,</TextUnit>
    <TextUnit id="4808" loc="7.146">Martius incaluit Siculis incudibus ensis:</TextUnit>
    <TextUnit id="4809" loc="7.147">Et rubuit flammis iterum Neptunia cuspis,</TextUnit>
    <TextUnit id="4810" loc="7.148">Spiculaque extenso Paean Pythone recoxit,</TextUnit>
    <TextUnit id="4811" loc="7.149">Pallas Gorgoneos diffudit in aegida crines,</TextUnit>
    <TextUnit id="4812" loc="7.150">Pallenaea Iovi mutavit fulmina Cyclops.</TextUnit>
    <TextUnit id="4813" loc="7.151">Non tamen abstinuit venturos prodere casus</TextUnit>
    <TextUnit id="4814" loc="7.152">Per varias Fortuna notas. Nam Thessala rura</TextUnit>
    <TextUnit id="4815" loc="7.153">Cum peterent, totus venientibus obstitit aether:</TextUnit>
    <TextUnit id="4816" loc="7.154">[Inque oculis hominum fregerunt fulmina nubes:]</TextUnit>
    <TextUnit id="4817" loc="7.155">Adversasque faces, immensoque igne columnas,</TextUnit>
    <TextUnit id="4818" loc="7.156">Et trabibus mixtis avidos Pythonas aquarum</TextUnit>
    <TextUnit id="4819" loc="7.157">Detulit, atque oculos, ingesto fulgure, clausit.</TextUnit>
    <TextUnit id="4820" loc="7.158">Excussit cristas galeis capulosque solutis</TextUnit>
    <TextUnit id="4821" loc="7.159">Perfudit gladiis, ereptaque pila liquavit,</TextUnit>
    <TextUnit id="4822" loc="7.160">Aethereoque nocens fumavit sulfure ferrum.</TextUnit>
    <TextUnit id="4823" loc="7.161">Nec non innumero cooperta examine signa,</TextUnit>
    <TextUnit id="4824" loc="7.162">Vixque revulsa solo, maiori pondere pressum</TextUnit>
    <TextUnit id="4825" loc="7.163">Signiferi mersere caput, rorantia fletu,</TextUnit>
    <TextUnit id="4826" loc="7.164">Usque ad Thessaliam Romana et publica, signa-</TextUnit>
    <TextUnit id="4827" loc="7.165">Admotus superis discussa fugit ab ara</TextUnit>
    <TextUnit id="4828" loc="7.166">Taurus, et Emathios praeceps se iecit in agros;</TextUnit>
    <TextUnit id="4829" loc="7.167">Nullaque funestis inventa est victima sacris.</TextUnit>
    <TextUnit id="4830" loc="7.168">At tu, quos scelerum superos, quas rite vocasti</TextUnit>
    <TextUnit id="4831" loc="7.169">Eumenidas, Caesar?   Stygii quae numina regni,</TextUnit>
    <TextUnit id="4832" loc="7.170">Infernumque nefas, et mersos nocte furores?</TextUnit>
    <TextUnit id="4833" loc="7.171">Impia tam saeve gesturus bella litasti.</TextUnit>
    <TextUnit id="4834" loc="7.172">Iam (dubium, monstrisne deum, nimione pavori</TextUnit>
    <TextUnit id="4835" loc="7.173">Crediderint) multis concurrere visus Olympo</TextUnit>
    <TextUnit id="4836" loc="7.174">Pindus, et abruptis mergi convallibus Aemus,</TextUnit>
    <TextUnit id="4837" loc="7.175">Edere nocturnas belli Pharsalia voces,</TextUnit>
    <TextUnit id="4838" loc="7.176">Ire per Ossaeam rapidus Boebeida sanguis:</TextUnit>
    <TextUnit id="4839" loc="7.177">Inque vicem vultus tenebris mirantur opertos,</TextUnit>
    <TextUnit id="4840" loc="7.178">Et pallere diem, galeisque incumbere noctem,</TextUnit>
    <TextUnit id="4841" loc="7.179">Defunctosque patres et cunctas sanguinis umbras</TextUnit>
    <TextUnit id="4842" loc="7.180">Ante oculos volitare suos. Sed mentibus unum</TextUnit>
    <TextUnit id="4843" loc="7.181">Hoc solamen erat, quod voti turba nefandi</TextUnit>
    <TextUnit id="4844" loc="7.182">Conscia, quae patrum iugulos, quae pectora fratrum</TextUnit>
    <TextUnit id="4845" loc="7.183">Sperabat, gaudet monstris mentisque tumultu,</TextUnit>
    <TextUnit id="4846" loc="7.184">Atque omen scelerum subitos putat esse furores.</TextUnit>
    <TextUnit id="4847" loc="7.185">Quid mirum, populos, quos lux extrema manebat,</TextUnit>
    <TextUnit id="4848" loc="7.186">Lymphato trepidasse metu, praesaga malorum</TextUnit>
    <TextUnit id="4849" loc="7.187">Si data mens homini est? Tyriis qui Gadibus hospes</TextUnit>
    <TextUnit id="4850" loc="7.188">Adiacet, Armeniumque bibit Romanus Araxen:</TextUnit>
    <TextUnit id="4851" loc="7.189">Sub quocumque die, quocumque est sidere mundi,</TextUnit>
    <TextUnit id="4852" loc="7.190">Moeret, et ignorat caussas, animumque dolentem</TextUnit>
    <TextUnit id="4853" loc="7.191">Corripit; Emathiis quid perdat nescit in arvis.</TextUnit>
    <TextUnit id="4854" loc="7.192">Euganeo, si vera fides memorantibus, augur</TextUnit>
    <TextUnit id="4855" loc="7.193">Colle sedens, Aponus terris ubi fumifer exit,</TextUnit>
    <TextUnit id="4856" loc="7.194">Atque Antenorei dispergitur unda Timavi,</TextUnit>
    <TextUnit id="4857" loc="7.195">Venit summa dies, geritur res maxima, dixit:</TextUnit>
    <TextUnit id="4858" loc="7.196">Impia concurrunt Pompeii et Caesaris arma;</TextUnit>
    <TextUnit id="4859" loc="7.197">Seu tonitrus ac tela Iovis praesaga notavit,</TextUnit>
    <TextUnit id="4860" loc="7.198">Aethera seu totum discordi obsistere coelo</TextUnit>
    <TextUnit id="4861" loc="7.199">Prospexitque polos: seu lumen in aethere moestum</TextUnit>
    <TextUnit id="4862" loc="7.200">Solis in obscuro pugnam pallore notavit.</TextUnit>
    <TextUnit id="4863" loc="7.201">Dissimilem certe cunctis, quos explicat, egit</TextUnit>
    <TextUnit id="4864" loc="7.202">Thessalicum natura diem: si cuncta perito</TextUnit>
    <TextUnit id="4865" loc="7.203">Augure mens hominum coeli nova signa notasset,</TextUnit>
    <TextUnit id="4866" loc="7.204">Spectari e toto potuit Pharsalia mundo.</TextUnit>
    <TextUnit id="4867" loc="7.205">O summos hominum, quorum Fortuna per orbem</TextUnit>
    <TextUnit id="4868" loc="7.206">Signa dedit, quorum fatis coelum omne vacavit!</TextUnit>
    <TextUnit id="4869" loc="7.207">Haec et apud seras gentes populosque nepotum,</TextUnit>
    <TextUnit id="4870" loc="7.208">Sive sua tantum venient in saecula fama,</TextUnit>
    <TextUnit id="4871" loc="7.209">Sive aliquid magnis nostri quoque cura laboris</TextUnit>
    <TextUnit id="4872" loc="7.210">Nominibus prodesse potest, cum bella legentur,</TextUnit>
    <TextUnit id="4873" loc="7.211">Spesque metusque simul, perituraque vota movebunt:</TextUnit>
    <TextUnit id="4874" loc="7.212">Adtonitique omnes veluti venientia fata,</TextUnit>
    <TextUnit id="4875" loc="7.213">Non transmissa, legent, et adhuc tibi, Magne, favebunt.</TextUnit>
    <TextUnit id="4876" loc="7.214">Miles ut adverso Phoebi radiatus ab ictu</TextUnit>
    <TextUnit id="4877" loc="7.215">Descendens totos perfudit lumine colles,</TextUnit>
    <TextUnit id="4878" loc="7.216">Non temere immissus campis; stetit ordine certo</TextUnit>
    <TextUnit id="4879" loc="7.217">Infelix acies. Cornus tibi cura sinistri,</TextUnit>
    <TextUnit id="4880" loc="7.218">Lentule, cum prima, quae tum fuit optima bello,</TextUnit>
    <TextUnit id="4881" loc="7.219">Et quarta legione datur: tibi, numine pugnax</TextUnit>
    <TextUnit id="4882" loc="7.220">Adverso Domiti, dextri frons tradita Martis.</TextUnit>
    <TextUnit id="4883" loc="7.221">At medii robur belli fortissima densant</TextUnit>
    <TextUnit id="4884" loc="7.222">Agmina, quae Cilicum terris deducta tenebat</TextUnit>
    <TextUnit id="4885" loc="7.223">Scipio, miles in hoc, Libyco dux primus in orbe.</TextUnit>
    <TextUnit id="4886" loc="7.224">At iuxta fluvios et stagna undantis Enipei</TextUnit>
    <TextUnit id="4887" loc="7.225">Cappadocum montana cohors, et largus habenae</TextUnit>
    <TextUnit id="4888" loc="7.226">Ponticus ibat eques. Sicci sed plurima campi</TextUnit>
    <TextUnit id="4889" loc="7.227">Tetrarchae regesque tenent magnique tyranni,</TextUnit>
    <TextUnit id="4890" loc="7.228">Atque omnis Latio quae servit purpura ferro.</TextUnit>
    <TextUnit id="4891" loc="7.229">Illuc et Libye Numidas, et Creta Cydonas</TextUnit>
    <TextUnit id="4892" loc="7.230">Misit: Ituraeis cursus fuit inde sagittis:</TextUnit>
    <TextUnit id="4893" loc="7.231">Inde, truces Galli, solitum prodistis in hostem:</TextUnit>
    <TextUnit id="4894" loc="7.232">Illic pugnaces commovit Iberia cetras.</TextUnit>
    <TextUnit id="4895" loc="7.233">Eripe victori gentes, et sanguine mundi</TextUnit>
    <TextUnit id="4896" loc="7.234">Fuso, Magne, semel, totos consume triumphos.</TextUnit>
    <TextUnit id="4897" loc="7.235">Illo forte die Caesar, statione relicta,</TextUnit>
    <TextUnit id="4898" loc="7.236">Ad segetum raptus moturus signa, repente</TextUnit>
    <TextUnit id="4899" loc="7.237">Conspicit in planos hostem descendere campos,</TextUnit>
    <TextUnit id="4900" loc="7.238">Oblatumque videt votis sibi mille petitum</TextUnit>
    <TextUnit id="4901" loc="7.239">Tempus, in extremos quo mitteret omnia casus.</TextUnit>
    <TextUnit id="4902" loc="7.240">Aeger quippe morae, flagransque cupidine regni</TextUnit>
    <TextUnit id="4903" loc="7.241">Coeperat exiguo tractu civilia bella</TextUnit>
    <TextUnit id="4904" loc="7.242">Ut lentum damnare nefas.  Discrimina postquam</TextUnit>
    <TextUnit id="4905" loc="7.243">Adventare ducum, supremaque proelia vidit,</TextUnit>
    <TextUnit id="4906" loc="7.244">Casuram et fati sensit nutare ruinam,</TextUnit>
    <TextUnit id="4907" loc="7.245">Illa quoque in ferrum rabies promptissima paullum</TextUnit>
    <TextUnit id="4908" loc="7.246">Languit, et casus audax spondere secundos</TextUnit>
    <TextUnit id="4909" loc="7.247">Mens stetit in dubio, quam nec sua fata timere,</TextUnit>
    <TextUnit id="4910" loc="7.248">Nec Magni sperare sinunt. Formidine mersa,</TextUnit>
    <TextUnit id="4911" loc="7.249">Prosilit hortando melior fiducia vulgo:</TextUnit>
    <TextUnit id="4912" loc="7.250">O domitor mundi, rerum fortuna mearum,</TextUnit>
    <TextUnit id="4913" loc="7.251">Miles, adest toties optatae copia pugnae.</TextUnit>
    <TextUnit id="4914" loc="7.252">Nil opus est votis: iam fatum  accersite ferro.</TextUnit>
    <TextUnit id="4915" loc="7.253">In manibus vestris, quantus sit Caesar, habetis.</TextUnit>
    <TextUnit id="4916" loc="7.254">Haec est illa dies, mihi quam Rubiconis ad undas</TextUnit>
    <TextUnit id="4917" loc="7.255">Promissam memini, cuius spe movimus arma,</TextUnit>
    <TextUnit id="4918" loc="7.256">In quam distulimus vetitos remeare triumphos.</TextUnit>
    <TextUnit id="4919" loc="7.257">[Haec eadem est, hodie quae pignora, quaeque penates</TextUnit>
    <TextUnit id="4920" loc="7.258">Reddat, et emerito faciat vos Marto colonos.]</TextUnit>
    <TextUnit id="4921" loc="7.259">Haec, fato quae teste probet, quis iustius arma</TextUnit>
    <TextUnit id="4922" loc="7.260">Sumserit: haec acies victum factura nocentem est.</TextUnit>
    <TextUnit id="4923" loc="7.261">Si pro me patriam ferro flammisque petistis,</TextUnit>
    <TextUnit id="4924" loc="7.262">Nunc pugnate truces, gladiosque exsolvite culpa.</TextUnit>
    <TextUnit id="4925" loc="7.263">Nulla manus, belli mutato iudice, pura est</TextUnit>
    <TextUnit id="4926" loc="7.264">Non mihi res agitur, sed vos ut libera sitis</TextUnit>
    <TextUnit id="4927" loc="7.265">Turba, precor, gentes ut ius habeatis in omnes.</TextUnit>
    <TextUnit id="4928" loc="7.266">Ipse ego, privatae cupidus me reddere vitae,</TextUnit>
    <TextUnit id="4929" loc="7.267">Plebeiaque toga modicum componere civem,</TextUnit>
    <TextUnit id="4930" loc="7.268">Omnia dum vobis liceant, nihil esse recuso.</TextUnit>
    <TextUnit id="4931" loc="7.269">Invidia regnate mea. Nec sanguine multo</TextUnit>
    <TextUnit id="4932" loc="7.270">Spem mundi petitis: Graiis delecta iuventus</TextUnit>
    <TextUnit id="4933" loc="7.271">Gymnasiis aderit, studioque ignava palaestrae,</TextUnit>
    <TextUnit id="4934" loc="7.272">Et vix arma ferens, et mixtae dissona  turbae</TextUnit>
    <TextUnit id="4935" loc="7.273">Barbaries; non illa tubas, non agmine moto</TextUnit>
    <TextUnit id="4936" loc="7.274">Clamorem latura suam. Civilia paucae</TextUnit>
    <TextUnit id="4937" loc="7.275">Bella manus facient: pugnae pars magna levabit</TextUnit>
    <TextUnit id="4938" loc="7.276">His orbem populis, Romanumque obteret hostem.</TextUnit>
    <TextUnit id="4939" loc="7.277">Ite per ignavas gentes, famosaque regna,</TextUnit>
    <TextUnit id="4940" loc="7.278">Et primo ferri motu prosternite mundum:</TextUnit>
    <TextUnit id="4941" loc="7.279">Sitque palam, quas tot duxit Pompeius in urbem</TextUnit>
    <TextUnit id="4942" loc="7.280">Curribus, unius gentes non esse triumphi.</TextUnit>
    <TextUnit id="4943" loc="7.281">Armeniosne movet, Romana potentia cuius</TextUnit>
    <TextUnit id="4944" loc="7.282">Sit ducis? aut emptum minimo vult sanguine quisquam</TextUnit>
    <TextUnit id="4945" loc="7.283">Barbarus, Hesperiis Magnum praeponere rebus?</TextUnit>
    <TextUnit id="4946" loc="7.284">Romanos odere omnes, dominosque gravantur,</TextUnit>
    <TextUnit id="4947" loc="7.285">Quos novere, magis. Sed me Fortuna meorum</TextUnit>
    <TextUnit id="4948" loc="7.286">Commisit manibus, quorum me Gallia testem</TextUnit>
    <TextUnit id="4949" loc="7.287">Tot fecit bellis. Cuius non militis ensem</TextUnit>
    <TextUnit id="4950" loc="7.288">Agnoscam? coelumque tremens cum lancea transit,</TextUnit>
    <TextUnit id="4951" loc="7.289">Dicere non fallar, quo sit vibrata lacerto.</TextUnit>
    <TextUnit id="4952" loc="7.290">Quodsi signa ducem numquam fallentia vestrum</TextUnit>
    <TextUnit id="4953" loc="7.291">Conspicio, faciesque truces, oculosque minaces:</TextUnit>
    <TextUnit id="4954" loc="7.292">Vicistis. Videor fluvios spectare cruoris,</TextUnit>
    <TextUnit id="4955" loc="7.293">Calcatosque simul reges, sparsumque senatus</TextUnit>
    <TextUnit id="4956" loc="7.294">Corpus, et immensa populos in caede natantes</TextUnit>
    <TextUnit id="4957" loc="7.295">Sed mea fata moror, qui vos in tela ruentes</TextUnit>
    <TextUnit id="4958" loc="7.296">Vocibus his teneo.  Veniam date bella trahenti:</TextUnit>
    <TextUnit id="4959" loc="7.297">Spe trepido: haud umquam vidi tam magna daturos,</TextUnit>
    <TextUnit id="4960" loc="7.298">Tam prope me superos: camporum limite parvo</TextUnit>
    <TextUnit id="4961" loc="7.299">Absumus a votis. Ego sum, cui Marte peracto,</TextUnit>
    <TextUnit id="4962" loc="7.300">Quae populi regesque tenent, donare licebit.</TextUnit>
    <TextUnit id="4963" loc="7.301">Quone poli motu, quo coeli sidere verso,</TextUnit>
    <TextUnit id="4964" loc="7.302">Thessalicae tantum, superi, permittitis orae?</TextUnit>
    <TextUnit id="4965" loc="7.303">Aut merces hodie bellorum, aut poena paratur.</TextUnit>
    <TextUnit id="4966" loc="7.304">Caesareas spectate cruces, spectate catenas,</TextUnit>
    <TextUnit id="4967" loc="7.305">Et caput hoc positum rostris, effusaque membra,</TextUnit>
    <TextUnit id="4968" loc="7.306">Septorumque nefas, et clausi proelia Campi.</TextUnit>
    <TextUnit id="4969" loc="7.307">Cum duce Sullano gerimus civilia bella.</TextUnit>
    <TextUnit id="4970" loc="7.308">Vestri cura movet. Nam me secura manebit</TextUnit>
    <TextUnit id="4971" loc="7.309">Sors quaesita manu: fodientem viscera cernet</TextUnit>
    <TextUnit id="4972" loc="7.310">Me mea, qui nondum victo respexerit hoste.</TextUnit>
    <TextUnit id="4973" loc="7.311">Di, quorum curas abduxit ab aethere tellus</TextUnit>
    <TextUnit id="4974" loc="7.312">Romanusque labor, vincat, quicumque necesse</TextUnit>
    <TextUnit id="4975" loc="7.313">Non putat in victos saevum destringere ferrum,</TextUnit>
    <TextUnit id="4976" loc="7.314">Quique suos cives, quod signa adversa tulerunt,</TextUnit>
    <TextUnit id="4977" loc="7.315">Non credit fecisse nefas. Pompeius in arcto</TextUnit>
    <TextUnit id="4978" loc="7.316">Agmina vestra loco, vetita virtute moveri,</TextUnit>
    <TextUnit id="4979" loc="7.317">Cum tenuit, quanto satiavit sanguine ferrum!</TextUnit>
    <TextUnit id="4980" loc="7.318">Vos tamen hoc oro, iuvenes, ne caedere quisquam</TextUnit>
    <TextUnit id="4981" loc="7.319">Hostis terga velit: civis, qui fugerit, esto.</TextUnit>
    <TextUnit id="4982" loc="7.320">Sed dum tela micant, non vos pietatis imago</TextUnit>
    <TextUnit id="4983" loc="7.321">Ulla, nec adversa conspecti fronte parentes</TextUnit>
    <TextUnit id="4984" loc="7.322">Commoveant: vultus gladio turbate verendos.</TextUnit>
    <TextUnit id="4985" loc="7.323">Sive quis infesto cognata in pectora ferro</TextUnit>
    <TextUnit id="4986" loc="7.324">Ibit, seu nullum violabit vulnere pignus,</TextUnit>
    <TextUnit id="4987" loc="7.325">Ignoti iugulum tamquam scelus impetat hostis.</TextUnit>
    <TextUnit id="4988" loc="7.326">Sternit iam vallum, fossasque implete ruina,</TextUnit>
    <TextUnit id="4989" loc="7.327">Exeat    ut plenis acies non sparsa maniplis.</TextUnit>
    <TextUnit id="4990" loc="7.328">Parcite ne castris: vallo tendetis in illo,</TextUnit>
    <TextUnit id="4991" loc="7.329">Unde acies peritura venit. Vix cuncta locuto</TextUnit>
    <TextUnit id="4992" loc="7.330">Caesare, quemque suum munus trahit, armaque raptim</TextUnit>
    <TextUnit id="4993" loc="7.331">Sumpta viris. Celeres capiunt praesagia belli,</TextUnit>
    <TextUnit id="4994" loc="7.332">Calcatisque ruunt castris: stant ordine nullo,</TextUnit>
    <TextUnit id="4995" loc="7.333">Arte ducis nulla; permittunt omnia fatis.</TextUnit>
    <TextUnit id="4996" loc="7.334">Si totidem Magni soceros, totidemque petentes</TextUnit>
    <TextUnit id="4997" loc="7.335">Urbis regna suae funesto in Marte locasses,</TextUnit>
    <TextUnit id="4998" loc="7.336">Non tam praecipiti ruerent in proelia cursu.</TextUnit>
    <TextUnit id="4999" loc="7.337">Vidit ut hostiles in rectum exire catervas</TextUnit>
    <TextUnit id="5000" loc="7.338">Pompeius, nullasque moras permittere bello,</TextUnit>
    <TextUnit id="5001" loc="7.339">Sed superis placuisse diem: stat corde gelato</TextUnit>
    <TextUnit id="5002" loc="7.340">Adtonitus: tantoque duci sic arma timere</TextUnit>
    <TextUnit id="5003" loc="7.341">Omen erat. Premit inde metus, totumque per agmen</TextUnit>
    <TextUnit id="5004" loc="7.342">Sublimi provectus equo: Quem flagitat, inquit,</TextUnit>
    <TextUnit id="5005" loc="7.343">Vestra diem virtus, finis civilibus armis,</TextUnit>
    <TextUnit id="5006" loc="7.344">Quem quaesistis, adest. Totas effundite vires;</TextUnit>
    <TextUnit id="5007" loc="7.345">Extremum ferri superest opus, unaque gentes</TextUnit>
    <TextUnit id="5008" loc="7.346">Hora trahit.  Quisquis  patriam carosque penates,</TextUnit>
    <TextUnit id="5009" loc="7.347">Qui sobolem ac thalamos desertaque pignora quaerit,</TextUnit>
    <TextUnit id="5010" loc="7.348">Ense petat: medio posuit deus omnia campo.</TextUnit>
    <TextUnit id="5011" loc="7.349">Caussa iubet medior superos sperare secundos:</TextUnit>
    <TextUnit id="5012" loc="7.350">Ipsi tela regent per viscera Caesaris, ipsi</TextUnit>
    <TextUnit id="5013" loc="7.351">Romanas sancire volent hoc sanguine leges.</TextUnit>
    <TextUnit id="5014" loc="7.352">Si socero dare regna meo mandumque pararent,</TextUnit>
    <TextUnit id="5015" loc="7.353">Praecipitare meam fatis potuere senectam.</TextUnit>
    <TextUnit id="5016" loc="7.354">Non iratorum populis urbique deorum est,</TextUnit>
    <TextUnit id="5017" loc="7.355">Pompeium servare ducem. Quae vincere possent,</TextUnit>
    <TextUnit id="5018" loc="7.356">Omnia contulimus. Subiere pericula clari</TextUnit>
    <TextUnit id="5019" loc="7.357">Sponte viri, sacraque antiquus imagine miles.</TextUnit>
    <TextUnit id="5020" loc="7.358">Si Curios his fata darent reducesque Camillos</TextUnit>
    <TextUnit id="5021" loc="7.359">Temporibus, Deciosque caput fatale voventes,</TextUnit>
    <TextUnit id="5022" loc="7.360">Hinc starent. Primo gentes Oriente coactae</TextUnit>
    <TextUnit id="5023" loc="7.361">Innumeraeque urbes, quantas in proelia numquam</TextUnit>
    <TextUnit id="5024" loc="7.362">Excivere manus.   Toto simul utimur orbe.</TextUnit>
    <TextUnit id="5025" loc="7.363">Quidquid signferi comprensum limite coeli</TextUnit>
    <TextUnit id="5026" loc="7.364">Sub Noton et Borean hominum sumus, arma movemus.</TextUnit>
    <TextUnit id="5027" loc="7.365">Nonne superfusis collectum cornibus hostem</TextUnit>
    <TextUnit id="5028" loc="7.366">In medium dabimus?  Paucas victoria dextras</TextUnit>
    <TextUnit id="5029" loc="7.367">Exigit: at plures tantum clamore catervae</TextUnit>
    <TextUnit id="5030" loc="7.368">Bella gerent. Caesar nostris non sufficit armis.</TextUnit>
    <TextUnit id="5031" loc="7.369">Credite pendentes e summis moenibus urbis</TextUnit>
    <TextUnit id="5032" loc="7.370">Crinibus effusis hortari in proelia matres.</TextUnit>
    <TextUnit id="5033" loc="7.371">Credite, grandaevum, vetitumque aetate senatum</TextUnit>
    <TextUnit id="5034" loc="7.372">Arma sequi, sacros pedibus prosternere canos:</TextUnit>
    <TextUnit id="5035" loc="7.373">Atque   ipsam domini metuentem occurrere Romam.</TextUnit>
    <TextUnit id="5036" loc="7.374">Credite, qui nunc est populus, populumque futurum</TextUnit>
    <TextUnit id="5037" loc="7.375">Permixtas adferre preces. Haec libera nasci,</TextUnit>
    <TextUnit id="5038" loc="7.376">Haec vult turba mori. Si quis post pignora tanta</TextUnit>
    <TextUnit id="5039" loc="7.377">Pompeio locus est, cum prole et coniuge supplex.</TextUnit>
    <TextUnit id="5040" loc="7.378">Imperii salva si maiestate liceret,</TextUnit>
    <TextUnit id="5041" loc="7.379">Volverer ante pedes. Magnus, nisi vincitis, exsul,</TextUnit>
    <TextUnit id="5042" loc="7.380">Ludibrium soceri, vester pudor, ultima fata</TextUnit>
    <TextUnit id="5043" loc="7.381">Deprecor, ac turpes extremi cardinis annos,</TextUnit>
    <TextUnit id="5044" loc="7.382">Ne discam servire senex. Tam moesta locuti</TextUnit>
    <TextUnit id="5045" loc="7.383">Voce ducis flagrant animi, Romanaque virtus</TextUnit>
    <TextUnit id="5046" loc="7.384">Erigitur; placuitque mori, si vera timeret.</TextUnit>
    <TextUnit id="5047" loc="7.385">Ergo utrimque pari concurrunt agmina motu</TextUnit>
    <TextUnit id="5048" loc="7.386">Irarum: metus hos regni, spes excitat illos.</TextUnit>
    <TextUnit id="5049" loc="7.387">Hae facient dextrae, quidquid non expleat aetas</TextUnit>
    <TextUnit id="5050" loc="7.388">Ulla, nec humanum reparet genus omnibus annis,</TextUnit>
    <TextUnit id="5051" loc="7.389">Ut vacet a ferro. Gentes Mars iste futuras</TextUnit>
    <TextUnit id="5052" loc="7.390">Obruet, et populos aevi venientis in orbem</TextUnit>
    <TextUnit id="5053" loc="7.391">Erepto natale feret. Tunc omne Latinum</TextUnit>
    <TextUnit id="5054" loc="7.392">Fabula nomen erit: Gabios Veiosque Coramque</TextUnit>
    <TextUnit id="5055" loc="7.393">Pulvere vix tectae poterunt monstrare ruinae,</TextUnit>
    <TextUnit id="5056" loc="7.394">Albanosque lares Laurentinosque penates</TextUnit>
    <TextUnit id="5057" loc="7.395">Rus vacuum, quod non habitet, nisi nocte coacta,</TextUnit>
    <TextUnit id="5058" loc="7.396">Invitus, questusque Numam iussisse, senator.</TextUnit>
    <TextUnit id="5059" loc="7.397">Non aetas haec carpsit edax, monimentaque rerum</TextUnit>
    <TextUnit id="5060" loc="7.398">Putria destituit: crimen civile videmus,</TextUnit>
    <TextUnit id="5061" loc="7.399">Tot vacuas urbes   Generis quo turba redacta est</TextUnit>
    <TextUnit id="5062" loc="7.400">Humani?  Toto populi qui nascimur orbe,</TextUnit>
    <TextUnit id="5063" loc="7.401">Nec muros implore viris, nec possumus agros.</TextUnit>
    <TextUnit id="5064" loc="7.402">Urbs nos una capit: vincto fossore coluntur</TextUnit>
    <TextUnit id="5065" loc="7.403">Hesperiae segetes: stat tectis putris avitis</TextUnit>
    <TextUnit id="5066" loc="7.404">In nullos ruitura domus: nulloque frequentem</TextUnit>
    <TextUnit id="5067" loc="7.405">Cive suo Romam, sed mundi faece repletam,</TextUnit>
    <TextUnit id="5068" loc="7.406">Cladis eo dedimus, ne tanto in tempore bellum</TextUnit>
    <TextUnit id="5069" loc="7.407">Iam posset civile geri. Pharsalia tanti</TextUnit>
    <TextUnit id="5070" loc="7.408">Caussa mali. Cedant feralia nomina Cannae,</TextUnit>
    <TextUnit id="5071" loc="7.409">Et damnata diu Romanis Allia fastis.</TextUnit>
    <TextUnit id="5072" loc="7.410">Tempora signavit leviorum Roma malorum;</TextUnit>
    <TextUnit id="5073" loc="7.411">Hunc voluit nescire diem. Pro tristia fata!</TextUnit>
    <TextUnit id="5074" loc="7.412">Aera pestiferum tractu, morbosque fluentes,</TextUnit>
    <TextUnit id="5075" loc="7.413">Insanamque famem, permissasque ignibus urbes,</TextUnit>
    <TextUnit id="5076" loc="7.414">Moeniaque in praeceps laturos plena tremores</TextUnit>
    <TextUnit id="5077" loc="7.415">Hi possent explere viri, quos undique traxit</TextUnit>
    <TextUnit id="5078" loc="7.416">In miseram Fortuna necem, dum munera longi</TextUnit>
    <TextUnit id="5079" loc="7.417">Explicat eripiens aevi, populosque ducesque</TextUnit>
    <TextUnit id="5080" loc="7.418">Constituit campis: per quos tibi, Roma, ruenti</TextUnit>
    <TextUnit id="5081" loc="7.419">Ostendat, quam magna cadas. Quo latius orbem</TextUnit>
    <TextUnit id="5082" loc="7.420">Possedit, citius per prospera fata cucurrit.</TextUnit>
    <TextUnit id="5083" loc="7.421">Omne tibi bellum gentes dedit omnibus annis:</TextUnit>
    <TextUnit id="5084" loc="7.422">Te geminum Titan procedere vidit in axem.</TextUnit>
    <TextUnit id="5085" loc="7.423">Haud multum terrae spatium restabat Eoae,</TextUnit>
    <TextUnit id="5086" loc="7.424">Ut tibi nox, tibi tota dies, tibi curreret aether,</TextUnit>
    <TextUnit id="5087" loc="7.425">Omniaque errantes stellae Romana viderent.</TextUnit>
    <TextUnit id="5088" loc="7.426">Sed retro tua fata tulit, par omnibus annis,</TextUnit>
    <TextUnit id="5089" loc="7.427">Emathiae funesta dies. Hac luce cruenta</TextUnit>
    <TextUnit id="5090" loc="7.428">Effectum, ut Latios non horreat India fasces,</TextUnit>
    <TextUnit id="5091" loc="7.429">Nec vetitos errare Dahas in moenia ducat,</TextUnit>
    <TextUnit id="5092" loc="7.430">Sarmaticumque premat succinctus consul aratrum.</TextUnit>
    <TextUnit id="5093" loc="7.431">Quod semper saevas debet tibi Parthia poenas,</TextUnit>
    <TextUnit id="5094" loc="7.432">Quod, fugiens civile nefas redituraque numquam,</TextUnit>
    <TextUnit id="5095" loc="7.433">Libertas ultra Tigrim Rhenumque recessit,</TextUnit>
    <TextUnit id="5096" loc="7.434">Ac, toties nobis iugulo quaesita, vagatur,</TextUnit>
    <TextUnit id="5097" loc="7.435">Germanum Scythicumque bonum, nec respicit ultra</TextUnit>
    <TextUnit id="5098" loc="7.436">Ausoniam: vellem, populis incognita nostris,</TextUnit>
    <TextUnit id="5099" loc="7.437">Vulturis ut primum laevo fundata volatu</TextUnit>
    <TextUnit id="5100" loc="7.438">Romulus infami complevit moenia luco,</TextUnit>
    <TextUnit id="5101" loc="7.439">Usque ad Thessalicas servisses, Roma, ruinas.</TextUnit>
    <TextUnit id="5102" loc="7.440">De Brutis, Fortuna, queror. Quid tempora legum</TextUnit>
    <TextUnit id="5103" loc="7.441">Egimus, aut annos a consule nomen habentes?</TextUnit>
    <TextUnit id="5104" loc="7.442">Felices Arabes, Medique, Eoaque tellus,</TextUnit>
    <TextUnit id="5105" loc="7.443">Quam sub perpetuis tenuerunt fata tyrannis.</TextUnit>
    <TextUnit id="5106" loc="7.444">Ex populis, qui regna ferunt, sors ultima nostra est,</TextUnit>
    <TextUnit id="5107" loc="7.445">Quos servire pudet. Sunt nobis nulla profecto</TextUnit>
    <TextUnit id="5108" loc="7.446">Numina: cum caeco rapiantur secula casu,</TextUnit>
    <TextUnit id="5109" loc="7.447">Mentimur regnare Iovem. Spectabit ab alto</TextUnit>
    <TextUnit id="5110" loc="7.448">Aethere Thessalicas, teneat cum fulmina, caedes?</TextUnit>
    <TextUnit id="5111" loc="7.449">Scilicet ipse petet Pholoen, petet ignibus Oeten,</TextUnit>
    <TextUnit id="5112" loc="7.450">Immeritaeque nemus Rhodopes, pinusque Mimantis:</TextUnit>
    <TextUnit id="5113" loc="7.451">Cassius hoc potius feriet caput? Astra Thyestae</TextUnit>
    <TextUnit id="5114" loc="7.452">Impulit, et subitis damnavit noctibus Argos:</TextUnit>
    <TextUnit id="5115" loc="7.453">Tot similes fratrum gladios patrumque gerenti</TextUnit>
    <TextUnit id="5116" loc="7.454">Thessaliae dabit ille diem?  Mortalia nulli</TextUnit>
    <TextUnit id="5117" loc="7.455">Sunt curata deo. Cladis tamen huius habemus</TextUnit>
    <TextUnit id="5118" loc="7.456">Vindictam, quantam terris dare numina fas est.</TextUnit>
    <TextUnit id="5119" loc="7.457">Bella pares superis facient civilia divos:</TextUnit>
    <TextUnit id="5120" loc="7.458">Fulminibus manes, radiisque ornabit, et astris,</TextUnit>
    <TextUnit id="5121" loc="7.459">Inque deum templis iurabit Roma per umbras.</TextUnit>
    <TextUnit id="5122" loc="7.460">Ut rapido cursu fati suprema morantem</TextUnit>
    <TextUnit id="5123" loc="7.461">Consumsere locum: parva tellure diremti,</TextUnit>
    <TextUnit id="5124" loc="7.462">Inde manus spectant, vultusque agnoscere quaerunt,</TextUnit>
    <TextUnit id="5125" loc="7.463">Quo sua pila cadant, aut quae sibi fata minentur,</TextUnit>
    <TextUnit id="5126" loc="7.464">Facturi quae monstra forent. Videre parentes</TextUnit>
    <TextUnit id="5127" loc="7.465">Frontibus adversis, fraternaque cominus arma,</TextUnit>
    <TextUnit id="5128" loc="7.466">Nec libuit mutare locum. Tamen omnia torpor</TextUnit>
    <TextUnit id="5129" loc="7.467">Pectora constrinxit: gelidusque in viscera sanguis</TextUnit>
    <TextUnit id="5130" loc="7.468">Perculsa pietate coit: totaeque cohortes</TextUnit>
    <TextUnit id="5131" loc="7.469">Pila parata diu tensis tenuere lacertis.</TextUnit>
    <TextUnit id="5132" loc="7.470">Di tibi non mortem, quae cunctis poena paratur,</TextUnit>
    <TextUnit id="5133" loc="7.471">Sed sensum post fata tuae dent, Crastine, morti,</TextUnit>
    <TextUnit id="5134" loc="7.472">Cuius torta manu commisit lancea bellum,</TextUnit>
    <TextUnit id="5135" loc="7.473">Primaque Thessaliam Romano sanguine tinxit.</TextUnit>
    <TextUnit id="5136" loc="7.474">O praeceps rabies, cum Caesar tela teneret,</TextUnit>
    <TextUnit id="5137" loc="7.475">Inventa est prior ulla manus! Tunc stridulus aer</TextUnit>
    <TextUnit id="5138" loc="7.476">Elisus lituis, conceptaque classica cornu:</TextUnit>
    <TextUnit id="5139" loc="7.477">Tunc ausae dare signa tubae: tunc aethera tendit,</TextUnit>
    <TextUnit id="5140" loc="7.478">Extremique fragor convexa irrupit Olympi,</TextUnit>
    <TextUnit id="5141" loc="7.479">Unde procul nubes, quo nulla tonitrua durant.</TextUnit>
    <TextUnit id="5142" loc="7.480">Excepit resonis clamorem vallibus Aemus,</TextUnit>
    <TextUnit id="5143" loc="7.481">Peliacisque dedit rursus geminare cavernis:</TextUnit>
    <TextUnit id="5144" loc="7.482">Pindus agit fremitus, Pangaeaque saxa resultant,</TextUnit>
    <TextUnit id="5145" loc="7.483">Oetaeaeque gemunt rupes: vocesque furoris</TextUnit>
    <TextUnit id="5146" loc="7.484">Expavere sui tota tellure relatas.</TextUnit>
    <TextUnit id="5147" loc="7.485">Spargitur innumerum diversis missile votis.</TextUnit>
    <TextUnit id="5148" loc="7.486">Vulnera pars optat, pars terrae figere tela,</TextUnit>
    <TextUnit id="5149" loc="7.487">Ac puras servare manus. Rapit omnia casus,</TextUnit>
    <TextUnit id="5150" loc="7.488">Atque incerta facit, quos vult, Fortuna nocentes.</TextUnit>
    <TextUnit id="5151" loc="7.489">Sed quota pars cladis iaculis ferroque volanti</TextUnit>
    <TextUnit id="5152" loc="7.490">Exacta est?  Odiis solus civilibus ensis</TextUnit>
    <TextUnit id="5153" loc="7.491">Sufficit, et dextras Romana in viscera ducit.</TextUnit>
    <TextUnit id="5154" loc="7.492">Pompeii densis acies stipata catervis,</TextUnit>
    <TextUnit id="5155" loc="7.493">Iunxerat in seriem nexis umbonibus arma:</TextUnit>
    <TextUnit id="5156" loc="7.494">Vixque habitura locum dextras ac tela movendi,</TextUnit>
    <TextUnit id="5157" loc="7.495">Constiterat, gladiosque suos compressa tenebat.</TextUnit>
    <TextUnit id="5158" loc="7.496">Praecipiti cursu vesanum Caesaris agmen</TextUnit>
    <TextUnit id="5159" loc="7.497">In densos agitur cuneos: perque arma, per hostem</TextUnit>
    <TextUnit id="5160" loc="7.498">Quaerit iter. Qua torta graves lorica catenas</TextUnit>
    <TextUnit id="5161" loc="7.499">Opponit, tutoque latet sub tegmine pectus,</TextUnit>
    <TextUnit id="5162" loc="7.500">Hac quoque perventum est ad viscera: totque per arma</TextUnit>
    <TextUnit id="5163" loc="7.501">Extremum est, quod quisque ferit. Civilia bella</TextUnit>
    <TextUnit id="5164" loc="7.502">Una acies patitur, gerit altera: frigidus inde</TextUnit>
    <TextUnit id="5165" loc="7.503">Stat gladius; calet omne nocens a Caesare ferrum.</TextUnit>
    <TextUnit id="5166" loc="7.504">Nec Fortuna diu, rerum tot pondera vertens,</TextUnit>
    <TextUnit id="5167" loc="7.505">Abstulit ingentes, fato torrente, ruinas.</TextUnit>
    <TextUnit id="5168" loc="7.506">Ut primum toto diduxit cornua campo</TextUnit>
    <TextUnit id="5169" loc="7.507">Pompeianus eques, bellique per ultima fudit:</TextUnit>
    <TextUnit id="5170" loc="7.508">Sparsa per extremos levis armatura maniplos</TextUnit>
    <TextUnit id="5171" loc="7.509">Insequitur, saevasque manus immittit in hostem.</TextUnit>
    <TextUnit id="5172" loc="7.510">Illic, quaeque suo miscet gens proelia telo,</TextUnit>
    <TextUnit id="5173" loc="7.511">Romanus cunctis petitur cruor. Inde sagittae,</TextUnit>
    <TextUnit id="5174" loc="7.512">Inde faces et saxa volant, spatioque solutae</TextUnit>
    <TextUnit id="5175" loc="7.513">Aeris et calido liquefactae pondere glandes.</TextUnit>
    <TextUnit id="5176" loc="7.514">Tunc et Ituraei, Medique Arabesque, soluto</TextUnit>
    <TextUnit id="5177" loc="7.515">Arcu turba minax, nusquam rexere sagittas,</TextUnit>
    <TextUnit id="5178" loc="7.516">Sed petitur solus, qui campis imminet, aer:</TextUnit>
    <TextUnit id="5179" loc="7.517">Inde cadunt mortes. Sceleris sed crimine nullo</TextUnit>
    <TextUnit id="5180" loc="7.518">Externum maculant chalybem; stetit omne coactum</TextUnit>
    <TextUnit id="5181" loc="7.519">Circa pila nefas. Ferro subtexitur aether,</TextUnit>
    <TextUnit id="5182" loc="7.520">Noxque super campos telis conserta pependit.</TextUnit>
    <TextUnit id="5183" loc="7.521">Tum Caesar, metuens, ne frons sibi prima labaret</TextUnit>
    <TextUnit id="5184" loc="7.522">Incursu, tenet obliquas post signa cohortes:</TextUnit>
    <TextUnit id="5185" loc="7.523">Inque latus belli, qua se vagus hostis agebat,</TextUnit>
    <TextUnit id="5186" loc="7.524">Immittit subitum non motis cornibus agmen.</TextUnit>
    <TextUnit id="5187" loc="7.525">Immemores pugnae, nulloque pudore timendi</TextUnit>
    <TextUnit id="5188" loc="7.526">Praecipites fecere palam, civilia bella</TextUnit>
    <TextUnit id="5189" loc="7.527">Non bene barbaricis umquam commissa catervis.</TextUnit>
    <TextUnit id="5190" loc="7.528">Ut primum sonipes transfixus pectora ferro</TextUnit>
    <TextUnit id="5191" loc="7.529">In caput effusi calcavit membra regentis;</TextUnit>
    <TextUnit id="5192" loc="7.530">Omnis eques cessit campis, glomerataque pubes</TextUnit>
    <TextUnit id="5193" loc="7.531">In sua conversis praeceps ruit agmina frenis.</TextUnit>
    <TextUnit id="5194" loc="7.532">Perdidit inde modum caedes, ac nulla secuta est</TextUnit>
    <TextUnit id="5195" loc="7.533">Pugna, sed hinc iugulis, hinc ferro bella geruntur:</TextUnit>
    <TextUnit id="5196" loc="7.534">Nec valet haec acies tantum prosternere, quantum</TextUnit>
    <TextUnit id="5197" loc="7.535">Inde perire potest. Utinam, Pharsalia, campis</TextUnit>
    <TextUnit id="5198" loc="7.536">Sufficiat cruor iste tuis, quem barbara fundunt</TextUnit>
    <TextUnit id="5199" loc="7.537">Pectora; non alio mutentur sanguine fontes;</TextUnit>
    <TextUnit id="5200" loc="7.538">Hic numerus totos tibi vestiat ossibus agros:</TextUnit>
    <TextUnit id="5201" loc="7.539">Aut si Romano compleri sanguine mavis,</TextUnit>
    <TextUnit id="5202" loc="7.540">Istis parce precor: vivant Galataeque Syrique,</TextUnit>
    <TextUnit id="5203" loc="7.541">Cappadoces, Gallique, extremique orbis Iberi,</TextUnit>
    <TextUnit id="5204" loc="7.542">Armenii, Cilices: nam post civilia bella</TextUnit>
    <TextUnit id="5205" loc="7.543">Hic populus Romanus erit. Semel ortus in omnes</TextUnit>
    <TextUnit id="5206" loc="7.544">It timor, et fatis datus est pro Caesare cursus.</TextUnit>
    <TextUnit id="5207" loc="7.545">Ventum  erat ad robur Magni, mediasque catervas.</TextUnit>
    <TextUnit id="5208" loc="7.546">Quod totos errore vago perfuderat agros,</TextUnit>
    <TextUnit id="5209" loc="7.547">Constitit hic bellum, fortunaque Caesaris haesit.</TextUnit>
    <TextUnit id="5210" loc="7.548">Illic non regum auxiliis collecta iuventus</TextUnit>
    <TextUnit id="5211" loc="7.549">Bella gerit, ferrumque manus movere rogatae:</TextUnit>
    <TextUnit id="5212" loc="7.550">Ille locus fratres habuit, locus ille parentes.</TextUnit>
    <TextUnit id="5213" loc="7.551">Hic furor, hic rabies, hic sunt tua crimina, Caesar.</TextUnit>
    <TextUnit id="5214" loc="7.552">Hanc fuge, mens, belli partem, tenebrisque relinque,</TextUnit>
    <TextUnit id="5215" loc="7.553">Nullaque tantorum discat me vate malorum,</TextUnit>
    <TextUnit id="5216" loc="7.554">Quam multum bellis liceat civilibus, aetas.</TextUnit>
    <TextUnit id="5217" loc="7.555">Hae potius pereant lacrimae, pereantque querelae.</TextUnit>
    <TextUnit id="5218" loc="7.556">Quidquid in hac acie gessisti, Roma, tacebo.</TextUnit>
    <TextUnit id="5219" loc="7.557">Hic Caesar, rabies populis, stimulusque furorum,</TextUnit>
    <TextUnit id="5220" loc="7.558">Ne qua parte sui pereat scelus, agmina circum</TextUnit>
    <TextUnit id="5221" loc="7.559">It vagus, atque animis ignes flagrantibus addit:</TextUnit>
    <TextUnit id="5222" loc="7.560">Inspicit et gladios, qui toti sanguine manent,</TextUnit>
    <TextUnit id="5223" loc="7.561">Qui niteant primo tantum mucrone cruenti,</TextUnit>
    <TextUnit id="5224" loc="7.562">Quae presso tremat ense manus, quis languida tela,</TextUnit>
    <TextUnit id="5225" loc="7.563">Quis contenta ferat, quis praestet bella iubenti,</TextUnit>
    <TextUnit id="5226" loc="7.564">Quem pugnare iuvet, quis vultum cive peremto</TextUnit>
    <TextUnit id="5227" loc="7.565">Mutet: obit latis proiecta cadavera campis:</TextUnit>
    <TextUnit id="5228" loc="7.566">Vulnera multorum, totum fusura cruorem,</TextUnit>
    <TextUnit id="5229" loc="7.567">Opposita premit ipse manu. Quacumque vagatur,</TextUnit>
    <TextUnit id="5230" loc="7.568">Sanguineum veluti quatiens Bellone flagellum,</TextUnit>
    <TextUnit id="5231" loc="7.569">Bistonas aut Mavors agitans, si verbere saevo</TextUnit>
    <TextUnit id="5232" loc="7.570">Palladia stimulet turbatos aegide currus,</TextUnit>
    <TextUnit id="5233" loc="7.571">Nox ingens scelerum, et caedes oriuntur, et instar</TextUnit>
    <TextUnit id="5234" loc="7.572">Immensae vocis gemitus, et pondere lapsi</TextUnit>
    <TextUnit id="5235" loc="7.573">Pectoris arma sonant, confractique ensibus enses.</TextUnit>
    <TextUnit id="5236" loc="7.574">Ipse manu subicit gladios, ac tela ministrat,</TextUnit>
    <TextUnit id="5237" loc="7.575">Adversosque iubet ferro confundere vultus.</TextUnit>
    <TextUnit id="5238" loc="7.576">Promovet ipse acies: impellit terga suorum:</TextUnit>
    <TextUnit id="5239" loc="7.577">Verbere conversae cessantes excitat hastae.</TextUnit>
    <TextUnit id="5240" loc="7.578">In plebem vetat ire manus, monstratque senatum.</TextUnit>
    <TextUnit id="5241" loc="7.579">Scit, cruor imperii qui sit, quae viscera rerum:</TextUnit>
    <TextUnit id="5242" loc="7.580">Unde petat Romam, libertas ultima mundi</TextUnit>
    <TextUnit id="5243" loc="7.581">Quo steterit ferienda loco. Permixta secundo</TextUnit>
    <TextUnit id="5244" loc="7.582">Ordine nobilitas, venerandaque corpora ferro</TextUnit>
    <TextUnit id="5245" loc="7.583">Urgentur: caedunt Lepidos, caeduntque Metellos,</TextUnit>
    <TextUnit id="5246" loc="7.584">Corvinosque simul, Torquataque nomina, regum</TextUnit>
    <TextUnit id="5247" loc="7.585">Saepe duces, summosque hominum, te, Magne, remoto.</TextUnit>
    <TextUnit id="5248" loc="7.586">Illic, plebeia contectus casside vultus,</TextUnit>
    <TextUnit id="5249" loc="7.587">Ignotusque hosti, quod ferrum, Brute, tenebas!</TextUnit>
    <TextUnit id="5250" loc="7.588">O decus imperii, spes o suprema senatus,</TextUnit>
    <TextUnit id="5251" loc="7.589">Extremum tanti generis per saecula nomen.</TextUnit>
    <TextUnit id="5252" loc="7.590">Ne rue per medios nimium temerarius hostes,</TextUnit>
    <TextUnit id="5253" loc="7.591">Nec tibi fatales admoveris ante Philippos,</TextUnit>
    <TextUnit id="5254" loc="7.592">Thessalia periture tua. Nil proficis istic</TextUnit>
    <TextUnit id="5255" loc="7.593">Caesaris intentus iugulo: nondum attigit arcem</TextUnit>
    <TextUnit id="5256" loc="7.594">Iuris, et, humanum culmen, quo cuncta premuntur,</TextUnit>
    <TextUnit id="5257" loc="7.595">Egressus, meruit fatis tam nobile letum.</TextUnit>
    <TextUnit id="5258" loc="7.596">Vivat, et, ut Bruti procumbat victima, regnet.</TextUnit>
    <TextUnit id="5259" loc="7.597">Hic patriae perit omne decus: iacet aggere magno</TextUnit>
    <TextUnit id="5260" loc="7.598">Patricium campis non mixta plebe cadaver.</TextUnit>
    <TextUnit id="5261" loc="7.599">Mors tamen eminuit clarorum in strage virorum</TextUnit>
    <TextUnit id="5262" loc="7.600">Pugnacis Domiti, quem clades fata per omnes</TextUnit>
    <TextUnit id="5263" loc="7.601">Ducebant. Nusquam Magni Fortuna sine illo</TextUnit>
    <TextUnit id="5264" loc="7.602">Succubuit: victus toties a Caesare, salva</TextUnit>
    <TextUnit id="5265" loc="7.603">Libertate perit. Tunc mille in vulnera laetus</TextUnit>
    <TextUnit id="5266" loc="7.604">Labitur, ac venia gaudet caruisse secunda.</TextUnit>
    <TextUnit id="5267" loc="7.605">Viderat in crasso volventem sanguine membra</TextUnit>
    <TextUnit id="5268" loc="7.606">Caesar, et increpitans; Iam Magni deseris arma,</TextUnit>
    <TextUnit id="5269" loc="7.607">Successor Domiti; sine te iam bella geruntur.</TextUnit>
    <TextUnit id="5270" loc="7.608">Dixerat: ast illi suffecit pectora pulsans</TextUnit>
    <TextUnit id="5271" loc="7.609">Spiritus in vocem, morientiaque ora resolvit:</TextUnit>
    <TextUnit id="5272" loc="7.610">Non te funesta scelerum mercede potitum,</TextUnit>
    <TextUnit id="5273" loc="7.611">Sed dubium fati, Caesar, generoque minorem</TextUnit>
    <TextUnit id="5274" loc="7.612">Adspicens, Stygias Magno duce liber ad umbras</TextUnit>
    <TextUnit id="5275" loc="7.613">Et securus eo: te saevo Marte subactum,</TextUnit>
    <TextUnit id="5276" loc="7.614">Pompeioque graves poenas nobisque daturum,</TextUnit>
    <TextUnit id="5277" loc="7.615">Cum morior, sperare licet. Non plura locutum</TextUnit>
    <TextUnit id="5278" loc="7.616">Vita fugit, densaeque oculos pressere tenebrae.</TextUnit>
    <TextUnit id="5279" loc="7.617">Impendisse pudet lacrimas in funere mundi</TextUnit>
    <TextUnit id="5280" loc="7.618">Mortibus innumeris, ac singula fata sequentem</TextUnit>
    <TextUnit id="5281" loc="7.619">Quaerere, letiferum per cuius viscera vulnus</TextUnit>
    <TextUnit id="5282" loc="7.620">Exierit; quis fusa solo vitalia calcet;</TextUnit>
    <TextUnit id="5283" loc="7.621">Ore quis adverso demisso faucibus ense</TextUnit>
    <TextUnit id="5284" loc="7.622">Expulerit moriens animam; quis corruat ictu,</TextUnit>
    <TextUnit id="5285" loc="7.623">Quis steterit, dum membra cadunt: quis pectore tela</TextUnit>
    <TextUnit id="5286" loc="7.624">Transmittat, vel quos campis adfixerit hasta:</TextUnit>
    <TextUnit id="5287" loc="7.625">Quis cruor emissis perruperit aera venis,</TextUnit>
    <TextUnit id="5288" loc="7.626">Inque hostis cadat arma sui: quis pectora fratris</TextUnit>
    <TextUnit id="5289" loc="7.627">Caedat, et, ut notum possit spoliare cadaver,</TextUnit>
    <TextUnit id="5290" loc="7.628">Abscisum longe mittat caput: ora parentis</TextUnit>
    <TextUnit id="5291" loc="7.629">Quis laceret, nimiaque probet spectantibus ira,</TextUnit>
    <TextUnit id="5292" loc="7.630">Quem iugulat, non esse patrem. Mors nulla querela</TextUnit>
    <TextUnit id="5293" loc="7.631">Digna sua est, nullosque hominum lugere vacamus.</TextUnit>
    <TextUnit id="5294" loc="7.632">Non istas habuit pugnae Pharsalia partes,</TextUnit>
    <TextUnit id="5295" loc="7.633">Quas aliae clades: illic per fata virorum,</TextUnit>
    <TextUnit id="5296" loc="7.634">Per populos hic Roma perit: quae militia illic,</TextUnit>
    <TextUnit id="5297" loc="7.635">Mors hic gentis erat: sanguis ibi fluxit Achaeus,</TextUnit>
    <TextUnit id="5298" loc="7.636">Ponticus, Assyrius: cunctos haerere cruores</TextUnit>
    <TextUnit id="5299" loc="7.637">Romanus campisque vetat consistere torrens.</TextUnit>
    <TextUnit id="5300" loc="7.638">Maius ab hac acie, quam quod sua saecula ferrent,</TextUnit>
    <TextUnit id="5301" loc="7.639">Vulnus habent populi: plus est quam vita salusque,</TextUnit>
    <TextUnit id="5302" loc="7.640">Quod perit: in totum mundi prosternimur aevum:</TextUnit>
    <TextUnit id="5303" loc="7.641">Vincitur his gladiis omnis, quae serviet, aetas.</TextUnit>
    <TextUnit id="5304" loc="7.642">Proxima quid suboles, aut quid meruere nepotes</TextUnit>
    <TextUnit id="5305" loc="7.643">In regnum nasci? Pavidi num gessimus arma?</TextUnit>
    <TextUnit id="5306" loc="7.644">Teximus aut iugulos?  Alieni poena timoris</TextUnit>
    <TextUnit id="5307" loc="7.645">In nostra cervice sedet. Post proelia natis</TextUnit>
    <TextUnit id="5308" loc="7.646">Si dominum, Fortuna, dabas, et bella dedisses.</TextUnit>
    <TextUnit id="5309" loc="7.647">Iam Magnus transisse deos Romanaque fata</TextUnit>
    <TextUnit id="5310" loc="7.648">Senserat infelix; tota vix clade coactus</TextUnit>
    <TextUnit id="5311" loc="7.649">Fortunam damnare suam. Stetit aggere campi</TextUnit>
    <TextUnit id="5312" loc="7.650">Eminus, unde omnes sparsas per Thessala rura</TextUnit>
    <TextUnit id="5313" loc="7.651">Adspiceret clades, quae bello obstante latebant.</TextUnit>
    <TextUnit id="5314" loc="7.652">Tot telis sua fata peti, tot corpora fusa,</TextUnit>
    <TextUnit id="5315" loc="7.653">Ac se tam multo pereuntem sanguine vidit.</TextUnit>
    <TextUnit id="5316" loc="7.654">Nec, sicut mos est miseris, trahere omnia secum</TextUnit>
    <TextUnit id="5317" loc="7.655">Mersa iuvat, gentesque suae miscere ruinae:</TextUnit>
    <TextUnit id="5318" loc="7.656">Ut Latiae post se vivat pars maxima turbae,</TextUnit>
    <TextUnit id="5319" loc="7.657">Sustinuit dignos etiam nunc credere votis</TextUnit>
    <TextUnit id="5320" loc="7.658">Coelicolas, volvitque sui solatia casus:</TextUnit>
    <TextUnit id="5321" loc="7.659">Parcite; ait, superi, cunctas prosternere gentes:</TextUnit>
    <TextUnit id="5322" loc="7.660">Stante potest mundo, Romaque superstite, Magnus</TextUnit>
    <TextUnit id="5323" loc="7.661">Esse miser. Si plura iuvant mea vulnera, coniux</TextUnit>
    <TextUnit id="5324" loc="7.662">Est mihi, sunt nati; dedimus tot pignora fatis.</TextUnit>
    <TextUnit id="5325" loc="7.663">Civiline parum est bello si meque  meosque</TextUnit>
    <TextUnit id="5326" loc="7.664">Obruis? exiguae clades sumus, orbe remoto?</TextUnit>
    <TextUnit id="5327" loc="7.665">Omnia quid laceras, quid perdere cuncta laboras?</TextUnit>
    <TextUnit id="5328" loc="7.666">Iam nihil est, Fortuna, meum. Sic fatur: et arma</TextUnit>
    <TextUnit id="5329" loc="7.667">Signaque et adflictas omni iam parte catervas</TextUnit>
    <TextUnit id="5330" loc="7.668">Circuit, et revocat matura in fata ruentes,</TextUnit>
    <TextUnit id="5331" loc="7.669">Seque negat tanti. Nec deerat robur in enses</TextUnit>
    <TextUnit id="5332" loc="7.670">Ire duci, iuguloque pati vel pectore letum:</TextUnit>
    <TextUnit id="5333" loc="7.671">Sed timuit, strato miles ne corpore Magni</TextUnit>
    <TextUnit id="5334" loc="7.672">Non fugeret, supraque ducem procumberet orbis:</TextUnit>
    <TextUnit id="5335" loc="7.673">Caesaris aut oculis voluit subducere mortem.</TextUnit>
    <TextUnit id="5336" loc="7.674">Nequidquam. Infelix, socero spectare volenti</TextUnit>
    <TextUnit id="5337" loc="7.675">Praestandum est ubicumque capit.   Sed tu quoque, coniux</TextUnit>
    <TextUnit id="5338" loc="7.676">Caussa fugae, vultusque tui: fatisque probatum est</TextUnit>
    <TextUnit id="5339" loc="7.677">Te praesente mori. Tunc Magnum concitus aufert</TextUnit>
    <TextUnit id="5340" loc="7.678">A bello sonipes, non tergo tela paventem,</TextUnit>
    <TextUnit id="5341" loc="7.679">Ingentesque animos extrema in fata ferentem.</TextUnit>
    <TextUnit id="5342" loc="7.680">Non gemitus, non fletus erat, salvaque verendus</TextUnit>
    <TextUnit id="5343" loc="7.681">Maiestate dolor, qualem te, Magne, decebat</TextUnit>
    <TextUnit id="5344" loc="7.682">Romanis praestare malis. Non impare vultu</TextUnit>
    <TextUnit id="5345" loc="7.683">Adspicis Emathiam:  nec te videre superbum</TextUnit>
    <TextUnit id="5346" loc="7.684">Prospera bellorum, nec fractum adversa videbunt:</TextUnit>
    <TextUnit id="5347" loc="7.685">Quamque fuit laeto per tres infida triumphos,</TextUnit>
    <TextUnit id="5348" loc="7.686">Tam misero Fortuna minor. Iam pondere fati</TextUnit>
    <TextUnit id="5349" loc="7.687">Deposito securus abis: nunc tempora laeta</TextUnit>
    <TextUnit id="5350" loc="7.688">Respexisse vacat: spes numquam implenda recessit:</TextUnit>
    <TextUnit id="5351" loc="7.689">Quid fueris, nunc scire licet. Fuge proelia dire,</TextUnit>
    <TextUnit id="5352" loc="7.690">Ac testare deos, nullum, qui perstet in armis,</TextUnit>
    <TextUnit id="5353" loc="7.691">Iam tibi, Magne, mori: ceu flebilis Africa damni,</TextUnit>
    <TextUnit id="5354" loc="7.692">Et ceu Munda nocens, Pharioque a gurgite cladess,</TextUnit>
    <TextUnit id="5355" loc="7.693">Sic et Thessalicae post te pars maxima pugnae.</TextUnit>
    <TextUnit id="5356" loc="7.694">Non iam Pompeii nomen populare per orbem,</TextUnit>
    <TextUnit id="5357" loc="7.695">Nec studium belli: sed par, quod semper habemus,</TextUnit>
    <TextUnit id="5358" loc="7.696">Libertas et Caesar erunt: teque inde fugato</TextUnit>
    <TextUnit id="5359" loc="7.697">Ostendit moriens, sibi se pugnasse, senatus.</TextUnit>
    <TextUnit id="5360" loc="7.698">Nonne iuvat pulsum bellis cessisse, nec istud</TextUnit>
    <TextUnit id="5361" loc="7.699">Prospectasse nefas, spumantes caede catervas?</TextUnit>
    <TextUnit id="5362" loc="7.700">Respice turbatos incursu sanguinis amnes,</TextUnit>
    <TextUnit id="5363" loc="7.701">Et soceri miserere tui. Quo pectore Romam</TextUnit>
    <TextUnit id="5364" loc="7.702">Intrabit factus campis felicior istis?</TextUnit>
    <TextUnit id="5365" loc="7.703">Quidquid in ignotis solus regionibus exsul,</TextUnit>
    <TextUnit id="5366" loc="7.704">Quidquid sub Phario positus patiere tyranno;</TextUnit>
    <TextUnit id="5367" loc="7.705">Crede deis, longo fatorum crede favori,</TextUnit>
    <TextUnit id="5368" loc="7.706">Vincere peius erat. Prohibe lamenta sonare,</TextUnit>
    <TextUnit id="5369" loc="7.707">Flere veta populos: lacrimas luctusque remitte.</TextUnit>
    <TextUnit id="5370" loc="7.708">Tam mala Pompeii, quam prospera, mundus adoret.</TextUnit>
    <TextUnit id="5371" loc="7.709">Adspice securus vultu non supplice reges:</TextUnit>
    <TextUnit id="5372" loc="7.710">Adspice possessas urbes, donataque regna,</TextUnit>
    <TextUnit id="5373" loc="7.711">Aegyptum Libyamque: et terras elige morti.</TextUnit>
    <TextUnit id="5374" loc="7.712">Vidit prima tuae testis Larissa ruinae</TextUnit>
    <TextUnit id="5375" loc="7.713">Nobile, nec victum fatis caput. Omnibus illa</TextUnit>
    <TextUnit id="5376" loc="7.714">Civibus effudit totas per moenia vires:</TextUnit>
    <TextUnit id="5377" loc="7.715">Obvia, ceu laeto, praemittunt munera flentes:</TextUnit>
    <TextUnit id="5378" loc="7.716">Pandunt templa, domos: socios se cladibus optant.</TextUnit>
    <TextUnit id="5379" loc="7.717">Scilicet immenso superest ex nomine multum:</TextUnit>
    <TextUnit id="5380" loc="7.718">Teque minor solo, cunctas impellere gentes</TextUnit>
    <TextUnit id="5381" loc="7.719">Rursus in arma potes, rursusque in fata redire.</TextUnit>
    <TextUnit id="5382" loc="7.720">Sed, quid opus victo populis aut urbibus? inquit:</TextUnit>
    <TextUnit id="5383" loc="7.721">Victori praestate fidem. Tu, Caesar, in alto</TextUnit>
    <TextUnit id="5384" loc="7.722">Caedis adhuc cumulo patriae per viscera vadis:</TextUnit>
    <TextUnit id="5385" loc="7.723">At tibi iam populos donat gener. Avehit inde</TextUnit>
    <TextUnit id="5386" loc="7.724">Pompeium sonipes: gemitus lacrimaeque sequuntur;</TextUnit>
    <TextUnit id="5387" loc="7.725">Plurimaque in saevos populi convicia divos.</TextUnit>
    <TextUnit id="5388" loc="7.726">Nunc tibi vera fides quaesiti, Magne, favoris</TextUnit>
    <TextUnit id="5389" loc="7.727">Contigit, ac fructus. Felix se nescit amari.</TextUnit>
    <TextUnit id="5390" loc="7.728">Caesar ut Hesperio vidit satis arva natare</TextUnit>
    <TextUnit id="5391" loc="7.729">Sanguine, parcendum ferro manibusque suorum</TextUnit>
    <TextUnit id="5392" loc="7.730">Iam ratus, ut viles animas perituraque frustra</TextUnit>
    <TextUnit id="5393" loc="7.731">Agmina permisit vitae. Sed castra fugatos</TextUnit>
    <TextUnit id="5394" loc="7.732">Ne revocent, pellatque quies nocturna pavorem,</TextUnit>
    <TextUnit id="5395" loc="7.733">Protinus hostili statuit succedere vallo,</TextUnit>
    <TextUnit id="5396" loc="7.734">Dum Fortuna calet, dum conficit omnia terror,</TextUnit>
    <TextUnit id="5397" loc="7.735">Non veritus, grave ne fessis ac Marte subactis</TextUnit>
    <TextUnit id="5398" loc="7.736">Hoc foret imperium. Non magno hortamine miles</TextUnit>
    <TextUnit id="5399" loc="7.737">In praedam ducendus erat: Victoria nobis</TextUnit>
    <TextUnit id="5400" loc="7.738">Plena, viri, dixit: superest pro sanguine merces,</TextUnit>
    <TextUnit id="5401" loc="7.739">Quam monstrare meum est: neque enim     donare vocabo,</TextUnit>
    <TextUnit id="5402" loc="7.740">Quod sibi quisque dabit.  Cunctis en plena metallis</TextUnit>
    <TextUnit id="5403" loc="7.741">Castra patent: raptum Hesperiis e gentibus aurum</TextUnit>
    <TextUnit id="5404" loc="7.742">Hic iacet, Eoasque premunt tentoria gazas.</TextUnit>
    <TextUnit id="5405" loc="7.743">Tot regum fortuna simul Magnique coacta</TextUnit>
    <TextUnit id="5406" loc="7.744">Exspectat dominos: propera praecedere, miles,</TextUnit>
    <TextUnit id="5407" loc="7.745">Quos sequeris: quascumque tuas Pharsalia fecit,</TextUnit>
    <TextUnit id="5408" loc="7.746">A victis rapiantur opes. Nec plura locutus,</TextUnit>
    <TextUnit id="5409" loc="7.747">Impulit amentes aurique cupidine caecos,</TextUnit>
    <TextUnit id="5410" loc="7.748">Ire super gladios supraque cadavera patrum,</TextUnit>
    <TextUnit id="5411" loc="7.749">Et caesos calcare duces. Quae fossa, quis agger</TextUnit>
    <TextUnit id="5412" loc="7.750">Sustineat pretium belli scelerumque petentes!</TextUnit>
    <TextUnit id="5413" loc="7.751">Scire volant, quanta fuerint mercede nocentes.</TextUnit>
    <TextUnit id="5414" loc="7.752">Invenere quidem spoliato plurima mundo</TextUnit>
    <TextUnit id="5415" loc="7.753">Bellorum in sumtus congestae pondera massae:</TextUnit>
    <TextUnit id="5416" loc="7.754">Sed non implevit cupientes omnia mentes.</TextUnit>
    <TextUnit id="5417" loc="7.755">Quidquid fodit Iber, quidquid Tagus extulit auri,</TextUnit>
    <TextUnit id="5418" loc="7.756">Quod legit dives summis Arimaspus arenis</TextUnit>
    <TextUnit id="5419" loc="7.757">Ut rapiant, parvo scelus hoc venisse putabunt.</TextUnit>
    <TextUnit id="5420" loc="7.758">Cum sibi Tarpeias victor desponderit arces,</TextUnit>
    <TextUnit id="5421" loc="7.759">Cum spe Romanae promiserit omnia praedae:</TextUnit>
    <TextUnit id="5422" loc="7.760">Decipitur, quod castra rapit. Capit impia plebes</TextUnit>
    <TextUnit id="5423" loc="7.761">Cespite patricio somnos: vacuumque cubile</TextUnit>
    <TextUnit id="5424" loc="7.762">Regibus infandus miles premit: inque parentum,</TextUnit>
    <TextUnit id="5425" loc="7.763">Inque toris fratrum posuerunt membra nocentes:</TextUnit>
    <TextUnit id="5426" loc="7.764">Quos agitat vesana quies, somnique furentes:</TextUnit>
    <TextUnit id="5427" loc="7.765">Thessalicam miseri versant in pectore pugnam.</TextUnit>
    <TextUnit id="5428" loc="7.766">Invigilat cunctis saevum scelus, armaque tota</TextUnit>
    <TextUnit id="5429" loc="7.767">Mente agitant, caputoque manus absente moventur,</TextUnit>
    <TextUnit id="5430" loc="7.768">Ingemuisse putes campos, terramque nocentem</TextUnit>
    <TextUnit id="5431" loc="7.769">Inspirasse animas, iniectumque aera totum</TextUnit>
    <TextUnit id="5432" loc="7.770">Manibus, et superam Stygia formidine noctem.</TextUnit>
    <TextUnit id="5433" loc="7.771">Exigit a miseris tristes victoria poenas,</TextUnit>
    <TextUnit id="5434" loc="7.772">Sibilaque et flammas infert sopor: umbra peremti</TextUnit>
    <TextUnit id="5435" loc="7.773">Civis adest: sua quemque premit terroris imago.</TextUnit>
    <TextUnit id="5436" loc="7.774">Ille senum vultus, iuvenum videt ille figuras:</TextUnit>
    <TextUnit id="5437" loc="7.775">Hunc agitant totis fraterna cadavera somnis:</TextUnit>
    <TextUnit id="5438" loc="7.776">Pectore in hoc pater est: omnes in Caesare manes.</TextUnit>
    <TextUnit id="5439" loc="7.777">Haud alios, nondum Scythica purgatus in ara,</TextUnit>
    <TextUnit id="5440" loc="7.778">Eumenidum vidit vultus Pelopeius Orestes:</TextUnit>
    <TextUnit id="5441" loc="7.779">Nec magis adtonitos animi sensere tumultus,</TextUnit>
    <TextUnit id="5442" loc="7.780">Cum fureret, Pentheus, aut cum desisset, Agave.</TextUnit>
    <TextUnit id="5443" loc="7.781">Hunc omnes gladii, quos aut Pharsalia vidit,</TextUnit>
    <TextUnit id="5444" loc="7.782">Aut ultrix visura dies, stringente senatu,</TextUnit>
    <TextUnit id="5445" loc="7.783">Illa nocte premunt: hunc infera monstra flagellant.</TextUnit>
    <TextUnit id="5446" loc="7.784">Heu quantum poenae misero mens conscia donat,</TextUnit>
    <TextUnit id="5447" loc="7.785">Quod Styga, quod manes, ingestaque Tartara somnis</TextUnit>
    <TextUnit id="5448" loc="7.786">Pompeio vivente videt! Tamen omnia passo</TextUnit>
    <TextUnit id="5449" loc="7.787">Postquam clara dies Pharsalica damna retexit,</TextUnit>
    <TextUnit id="5450" loc="7.788">Nulla loci facies revocat feralibus arvis</TextUnit>
    <TextUnit id="5451" loc="7.789">Haerentes oculos. Cernit propulsa cruore</TextUnit>
    <TextUnit id="5452" loc="7.790">Flumina, et excelsos cumulis aequantia colles</TextUnit>
    <TextUnit id="5453" loc="7.791">Corpora, depressos in tabem spectat acervos,</TextUnit>
    <TextUnit id="5454" loc="7.792">Et Magni numerat populos: epulisque paratur</TextUnit>
    <TextUnit id="5455" loc="7.793">Ille locus, vultus ex quo faciesque iacentum</TextUnit>
    <TextUnit id="5456" loc="7.794">Agnoscat. Iuvat Emathiam non cernere terram,</TextUnit>
    <TextUnit id="5457" loc="7.795">Et lustrare oculis campos sub clade latentes:</TextUnit>
    <TextUnit id="5458" loc="7.796">Fortunam superosque suos in sanguine cernit.</TextUnit>
    <TextUnit id="5459" loc="7.797">Ac ne laeta furens scelerum spectacula perdat,</TextUnit>
    <TextUnit id="5460" loc="7.798">Invidet igne rogi miseris, coeloque nocenti</TextUnit>
    <TextUnit id="5461" loc="7.799">Ingerit Emathiam. Non illum Poenus humator</TextUnit>
    <TextUnit id="5462" loc="7.800">Consulis, et Libyca succensae lampade Cannae</TextUnit>
    <TextUnit id="5463" loc="7.801">Compellunt, hominum ritus ut servet in hostes:</TextUnit>
    <TextUnit id="5464" loc="7.802">Sed meminit, nondum satiata caedibus ira,</TextUnit>
    <TextUnit id="5465" loc="7.803">Cives esse suos. Petimus non singula busta,</TextUnit>
    <TextUnit id="5466" loc="7.804">Discretosque rogos: unum da gentibus ignem:</TextUnit>
    <TextUnit id="5467" loc="7.805">Non interpositis urantur corpora flammis.</TextUnit>
    <TextUnit id="5468" loc="7.806">Aut, generi si poena iuvat, nemus exstrue Pindi:</TextUnit>
    <TextUnit id="5469" loc="7.807">Erige congestas Oetaeo robore silvas,</TextUnit>
    <TextUnit id="5470" loc="7.808">Thessalicam videat Pompeius ab aequore flammam.</TextUnit>
    <TextUnit id="5471" loc="7.809">Nil agis hac ira: tabesne cadavera solvat,</TextUnit>
    <TextUnit id="5472" loc="7.810">An rogus, haud refert: placido natura receptat</TextUnit>
    <TextUnit id="5473" loc="7.811">Cuncta sinu, finemque sui sibi corpora debent.</TextUnit>
    <TextUnit id="5474" loc="7.812">Hos, Caesar, populos si nunc non usserit ignis,</TextUnit>
    <TextUnit id="5475" loc="7.813">Uret cum terris, uret cum gurgite ponti.</TextUnit>
    <TextUnit id="5476" loc="7.814">Communis mundo superest rogus, ossibus astra</TextUnit>
    <TextUnit id="5477" loc="7.815">Mixturus. Quocumque tuam Fortuna vocabit,</TextUnit>
    <TextUnit id="5478" loc="7.816">Hae quoque eunt animae. Non altius ibis in auras,</TextUnit>
    <TextUnit id="5479" loc="7.817">Non meliore loco Stygia sub nocte iacebis.</TextUnit>
    <TextUnit id="5480" loc="7.818">Libera Fortunae mors est: capit omnia tellus</TextUnit>
    <TextUnit id="5481" loc="7.819">Quae genuit: coelo tegitur, qui non habet urnam.</TextUnit>
    <TextUnit id="5482" loc="7.820">Tu, cui dant poenas inhumato funere gentes,</TextUnit>
    <TextUnit id="5483" loc="7.821">Quid fugis hanc cladem? quid olentes deseris agros?</TextUnit>
    <TextUnit id="5484" loc="7.822">Has trahe, Caesar, aquas: hoc, si potes, utere coelo.</TextUnit>
    <TextUnit id="5485" loc="7.823">Sed tibi tabentes populi Pharsalica rura</TextUnit>
    <TextUnit id="5486" loc="7.824">Eripiunt, camposque tenent victore fugato.</TextUnit>
    <TextUnit id="5487" loc="7.825">Non solum Haemonii, funesta ad pabula belli</TextUnit>
    <TextUnit id="5488" loc="7.826">Bistonii venere lupi, tabemque cruentae</TextUnit>
    <TextUnit id="5489" loc="7.827">Caedis odorati Pholoen liquere leones.</TextUnit>
    <TextUnit id="5490" loc="7.828">Tunc ursi latebras, obscoeni tecta domosque</TextUnit>
    <TextUnit id="5491" loc="7.829">Deseruere canes, et quidquid nare sagaci</TextUnit>
    <TextUnit id="5492" loc="7.830">Aera non sanum motumque cadavere sensit.</TextUnit>
    <TextUnit id="5493" loc="7.831">Iamque diu volucres civilia castra secutae</TextUnit>
    <TextUnit id="5494" loc="7.832">Conveniunt. Vos, quae Nilo mutare soletis</TextUnit>
    <TextUnit id="5495" loc="7.833">Threicias hiemes, ad mollem serius austrum</TextUnit>
    <TextUnit id="5496" loc="7.834">Istis, aves. Numquam tanto se vulture coelum</TextUnit>
    <TextUnit id="5497" loc="7.835">Induit, aut plures presserunt aera pennae.</TextUnit>
    <TextUnit id="5498" loc="7.836">Omne nemus misit volucres, omnisque cruenta</TextUnit>
    <TextUnit id="5499" loc="7.837">Alite sanguineis stillavit roribus arbor.</TextUnit>
    <TextUnit id="5500" loc="7.838">Saepe super vultus victoris et impia signa</TextUnit>
    <TextUnit id="5501" loc="7.839">Aut cruor aut alto defluxit ab aethere tabes,</TextUnit>
    <TextUnit id="5502" loc="7.840">Membraque deiecit iam lassis unguibus ales.</TextUnit>
    <TextUnit id="5503" loc="7.841">Sic quoque non omnis populus pervenit ad ossa,</TextUnit>
    <TextUnit id="5504" loc="7.842">Inque feras discerptus abit: non intima curant</TextUnit>
    <TextUnit id="5505" loc="7.843">Viscera, nec totas avidae sorbere medullas:</TextUnit>
    <TextUnit id="5506" loc="7.844">Degustant artus. Latiae pars maxima turbae</TextUnit>
    <TextUnit id="5507" loc="7.845">Fastidita iacet; quam sol nimbique diesque</TextUnit>
    <TextUnit id="5508" loc="7.846">Longior Emathiis resolutam miscuit arvis.</TextUnit>
    <TextUnit id="5509" loc="7.847">Thessalia, infelix, quo tanto crimine, tellus,</TextUnit>
    <TextUnit id="5510" loc="7.848">Laesisti superos, ut te tot mortibus unam,</TextUnit>
    <TextUnit id="5511" loc="7.849">Tot scelerum fatis premerent?  Quod sufficit aevum,</TextUnit>
    <TextUnit id="5512" loc="7.850">Immemor ut donet belli tibi damna vetustas?</TextUnit>
    <TextUnit id="5513" loc="7.851">Quae seges infecta surget non decolor herba?</TextUnit>
    <TextUnit id="5514" loc="7.852">Quo non Romanos violabis vomere manes?</TextUnit>
    <TextUnit id="5515" loc="7.853">Ante novae venient acies, scelerique secundo</TextUnit>
    <TextUnit id="5516" loc="7.854">Praestabis nondum siccos hoc sanguine campos.</TextUnit>
    <TextUnit id="5517" loc="7.865">Omnia maiorum vertamus busta licebit,</TextUnit>
    <TextUnit id="5518" loc="7.866">Et stantes tumulos, et qui radice vetusta</TextUnit>
    <TextUnit id="5519" loc="7.867">Effudere suas, victis compagibus, urnas:</TextUnit>
    <TextUnit id="5520" loc="7.868">Plus cinerum Haemoniae sulcis telluris aratur,</TextUnit>
    <TextUnit id="5521" loc="7.869">Pluraque ruricolis feriuntur dentibus ossa.</TextUnit>
    <TextUnit id="5522" loc="7.860">Nullus ab Emathio religasset litore funem</TextUnit>
    <TextUnit id="5523" loc="7.861">Navita, nec terram quisquam movisset arator,</TextUnit>
    <TextUnit id="5524" loc="7.862">Romani bustum populi: fugerentque coloni</TextUnit>
    <TextUnit id="5525" loc="7.863">Umbrarum campos: gregibus dumeta carerent:</TextUnit>
    <TextUnit id="5526" loc="7.864">Nullusque auderet pecori permittere pastor</TextUnit>
    <TextUnit id="5527" loc="7.865">Vellere surgentem de nostris ossibus herbam;</TextUnit>
    <TextUnit id="5528" loc="7.866">Ac, velut impatiens hominum vel solis iniqui</TextUnit>
    <TextUnit id="5529" loc="7.867">Limite vel glacie, nuda atque ignota iaceres,</TextUnit>
    <TextUnit id="5530" loc="7.868">Si non prima nefas belli, sed sola, tulisses.</TextUnit>
    <TextUnit id="5531" loc="7.869">O superi, liceat terras odisse nocentes.</TextUnit>
    <TextUnit id="5532" loc="7.870">Quid totum premitis, quid totum solvitis orbem?</TextUnit>
    <TextUnit id="5533" loc="7.871">Hesperiae clades, et flebilis unda Pachyni,</TextUnit>
    <TextUnit id="5534" loc="7.872">Et Mutina, et Leucas puros fecere Philippos.</TextUnit>
    <TextUnit id="5535" loc="8.1">Iam super Herculeas fauces nemorosaque Tempe,</TextUnit>
    <TextUnit id="5536" loc="8.2">Haemoniae deserta petens dispendia silvae,</TextUnit>
    <TextUnit id="5537" loc="8.3">Cornipedem exhaustum cursu stimulisque negantem</TextUnit>
    <TextUnit id="5538" loc="8.4">Magnus agens, incerta fugae vestigia turbat,</TextUnit>
    <TextUnit id="5539" loc="8.5">Implicitasque errore vias.  Pavet ille fragorem</TextUnit>
    <TextUnit id="5540" loc="8.6">Motorum ventis nemorum; comitumque suorum,</TextUnit>
    <TextUnit id="5541" loc="8.7">Qui post terga ferit, trepidum laterique timentem</TextUnit>
    <TextUnit id="5542" loc="8.8">Exanimat. Quamvis summo de culmine lapsus,</TextUnit>
    <TextUnit id="5543" loc="8.9">Nondum vile sui pretium scit sanguinis esse,</TextUnit>
    <TextUnit id="5544" loc="8.10">Seque memor fati tantae mercedis habere</TextUnit>
    <TextUnit id="5545" loc="8.11">Credit adhuc iugulum, quantum pro Caesaris ipse</TextUnit>
    <TextUnit id="5546" loc="8.12">Avulsa cervice daret. Deserta sequentem</TextUnit>
    <TextUnit id="5547" loc="8.13">Non patitur tutis fatum celare latebris</TextUnit>
    <TextUnit id="5548" loc="8.14">Clara viri facies. Multi, Pharsalica castra</TextUnit>
    <TextUnit id="5549" loc="8.15">Cum peterent, nondum fama prodente ruinas,</TextUnit>
    <TextUnit id="5550" loc="8.16">Occursu stupuere ducis, vertigine rerum</TextUnit>
    <TextUnit id="5551" loc="8.17">Adtoniti: cladisque suae vix ipse fidelis</TextUnit>
    <TextUnit id="5552" loc="8.18">Auctor erat. Gravis est Magno, quicumque malorum</TextUnit>
    <TextUnit id="5553" loc="8.19">Testis adest. Cunctis ignotus gentibus esse</TextUnit>
    <TextUnit id="5554" loc="8.20">Mallet, et obscuro tutus transire per orbem</TextUnit>
    <TextUnit id="5555" loc="8.21">Nomine; sed longi poenas Fortuna favoris</TextUnit>
    <TextUnit id="5556" loc="8.22">Exigit a misero, quae tanto pondere famae</TextUnit>
    <TextUnit id="5557" loc="8.23">Res premit adversas, fatisque prioribus urget.</TextUnit>
    <TextUnit id="5558" loc="8.24">Nunc festinatos nimium sibi sentit honores,</TextUnit>
    <TextUnit id="5559" loc="8.25">Actaque lauriferae damnat Sullana iuventae.</TextUnit>
    <TextUnit id="5560" loc="8.26">Nunc et Corycias classes, et Pontica signa</TextUnit>
    <TextUnit id="5561" loc="8.27">Deiectum meminisse piget. Sic longius aevum</TextUnit>
    <TextUnit id="5562" loc="8.28">Destruit ingentes animos, et vita superstes</TextUnit>
    <TextUnit id="5563" loc="8.29">Imperio. Nisi summa dies cum fine bonorum</TextUnit>
    <TextUnit id="5564" loc="8.30">Adfuit, et celeri praevertit tristia leto,</TextUnit>
    <TextUnit id="5565" loc="8.31">Dedecori est fortuna prior. Quisquamne secundis</TextUnit>
    <TextUnit id="5566" loc="8.32">Tradere se fatis audet, nisi morte parata?</TextUnit>
    <TextUnit id="5567" loc="8.33">Litora contigerat, per quae Peneius amnis</TextUnit>
    <TextUnit id="5568" loc="8.34">Emathia iam clade rubens exibat in aequor.</TextUnit>
    <TextUnit id="5569" loc="8.35">Inde ratis trepidum, ventis et fluctibus impar,</TextUnit>
    <TextUnit id="5570" loc="8.36">Flumineis vix tuta vadis, evexit in altum.</TextUnit>
    <TextUnit id="5571" loc="8.37">Cuius adhuc remis quatitur Corcyra sinusque</TextUnit>
    <TextUnit id="5572" loc="8.38">Leucadii, Cilicum dominus terraeque Liburnae,</TextUnit>
    <TextUnit id="5573" loc="8.39">Exiguam vector pavidus correpsit in alnum.</TextUnit>
    <TextUnit id="5574" loc="8.40">Conscia curarum, secreta in litora Lesbi</TextUnit>
    <TextUnit id="5575" loc="8.41">Flectere vela iubes, qua tunc tellure latebas,</TextUnit>
    <TextUnit id="5576" loc="8.42">Moestior, in mediis quam si, Cornelia, campis</TextUnit>
    <TextUnit id="5577" loc="8.43">Emathiae stares. Tristes praesagia curas</TextUnit>
    <TextUnit id="5578" loc="8.44">Exagitant: trepida quatitur formidine somnus:</TextUnit>
    <TextUnit id="5579" loc="8.45">Thessaliam nox omnis habet: tenebrisque remotis</TextUnit>
    <TextUnit id="5580" loc="8.46">Rupis in abruptae scopulos extremaque curris</TextUnit>
    <TextUnit id="5581" loc="8.47">Litora, prospiciens fluctus: nutantia longe</TextUnit>
    <TextUnit id="5582" loc="8.48">Semper prima vides venientis vela carinae,</TextUnit>
    <TextUnit id="5583" loc="8.49">Quaerere nec quidquam  de fato coniugis audes.</TextUnit>
    <TextUnit id="5584" loc="8.50">En ratis, ad vestros quae tendit carbasa portus,</TextUnit>
    <TextUnit id="5585" loc="8.51">Quid ferat ignoras: et nunc tibi summa pavoris,</TextUnit>
    <TextUnit id="5586" loc="8.52">Nuntius armorum tristis, rumorque sinister.</TextUnit>
    <TextUnit id="5587" loc="8.53">Victus adest coniux. Quid perdis tempora luctus?</TextUnit>
    <TextUnit id="5588" loc="8.54">Cum possis iam flere, times. Tunc puppe propinqua</TextUnit>
    <TextUnit id="5589" loc="8.55">Prosiluit, crimenque deum crudele notavit,</TextUnit>
    <TextUnit id="5590" loc="8.56">Deformem pallore ducem, vultusque prementem</TextUnit>
    <TextUnit id="5591" loc="8.57">Canitie, atque atro squalentes pulvere vestes.</TextUnit>
    <TextUnit id="5592" loc="8.58">Obvia nox miserae coelum lucemque tenebris</TextUnit>
    <TextUnit id="5593" loc="8.59">Abstulit, atque animam clausit dolor: omnia nervis</TextUnit>
    <TextUnit id="5594" loc="8.60">Membra relicta labant: riguerunt corda, diuque</TextUnit>
    <TextUnit id="5595" loc="8.61">Spe mortis decepta iacet. Iam fune ligato</TextUnit>
    <TextUnit id="5596" loc="8.62">Litoribus, lustrat vacuas Pompeius arenas.</TextUnit>
    <TextUnit id="5597" loc="8.63">Quem postquam propius famulae videre fideles,</TextUnit>
    <TextUnit id="5598" loc="8.64">Non ultra gemitus tacitos incessere fata</TextUnit>
    <TextUnit id="5599" loc="8.65">Permisere sibi, frustraque adtollere terra</TextUnit>
    <TextUnit id="5600" loc="8.66">Semianimem conantur heram: quam pectore Magnus</TextUnit>
    <TextUnit id="5601" loc="8.67">Ambit, et adstrictos refovet complexibus artus.</TextUnit>
    <TextUnit id="5602" loc="8.68">Coeperat in summum revocato sanguine corpus</TextUnit>
    <TextUnit id="5603" loc="8.69">Pompeii sentire manus, moestamque mariti</TextUnit>
    <TextUnit id="5604" loc="8.70">Posse pati faciem: prohibet succumbere fatis</TextUnit>
    <TextUnit id="5605" loc="8.71">Magnus, et immodicos castigat voce dolores:</TextUnit>
    <TextUnit id="5606" loc="8.72">Nobile cur robur Fortunae vulnere primo,</TextUnit>
    <TextUnit id="5607" loc="8.73">Femina, tantorum titulis insignis avorum,</TextUnit>
    <TextUnit id="5608" loc="8.74">Frangis?  Habes aditum mansurae in saecula famae.</TextUnit>
    <TextUnit id="5609" loc="8.75">Laudis in hoc sexu, non legum iura, nec arma,</TextUnit>
    <TextUnit id="5610" loc="8.76">Unica materia est coniux miser.  Erige mentem,</TextUnit>
    <TextUnit id="5611" loc="8.77">Et tua cum fatis pietas decertet, et ipsum,</TextUnit>
    <TextUnit id="5612" loc="8.78">Quod sum vicus, ama. Nunc sum tibi gloria maior,</TextUnit>
    <TextUnit id="5613" loc="8.79">A me quod fasces, et quod pia turba senatus,</TextUnit>
    <TextUnit id="5614" loc="8.80">Tantaque discessit regum manus. Incipe Magnum</TextUnit>
    <TextUnit id="5615" loc="8.81">Sola sequi. Deformis, adhuc vivente marito,</TextUnit>
    <TextUnit id="5616" loc="8.82">Summus et augeri vetitus dolor. Ultima debet</TextUnit>
    <TextUnit id="5617" loc="8.83">Esse fides, lugere virum.  Tu nulla tulisti</TextUnit>
    <TextUnit id="5618" loc="8.84">Bello damna meo. Vivit post proelia Magnus,</TextUnit>
    <TextUnit id="5619" loc="8.85">Sed Fortuna perit: quod defles, illud amasti</TextUnit>
    <TextUnit id="5620" loc="8.86">Vocibus his correpta viri, vix aegra levavit</TextUnit>
    <TextUnit id="5621" loc="8.87">Membra solo, tales gemitu rumpente querelas:</TextUnit>
    <TextUnit id="5622" loc="8.88">O utinam in thalamos invisi Caesaris issem</TextUnit>
    <TextUnit id="5623" loc="8.89">Infelix coniux , et nulli laeta marito!</TextUnit>
    <TextUnit id="5624" loc="8.90">Bis nocui mundo: me pronuba ducit Erinnys</TextUnit>
    <TextUnit id="5625" loc="8.91">Crassorumque umbrae; devotaque manibus illis</TextUnit>
    <TextUnit id="5626" loc="8.92">Assyrios in castra tuli civilia casus,</TextUnit>
    <TextUnit id="5627" loc="8.93">Praecipitesque dedi populos, cunctosque fugavi</TextUnit>
    <TextUnit id="5628" loc="8.94">A caussa meliore deos.  O maxime coniux,</TextUnit>
    <TextUnit id="5629" loc="8.95">O thalamis indigne meis, hoc iuris habebat</TextUnit>
    <TextUnit id="5630" loc="8.96">In tantum Fortuna caput! Cur impia nupsi,</TextUnit>
    <TextUnit id="5631" loc="8.97">Si miserum factura fui?  Nunc accipe poenas,</TextUnit>
    <TextUnit id="5632" loc="8.98">Sed quas sponte luam. Quo sit tibi mollius aequor,</TextUnit>
    <TextUnit id="5633" loc="8.99">Certa fides regum, totusque paratior orbis,</TextUnit>
    <TextUnit id="5634" loc="8.100">Sparge mari comitem. Mallem felicibus armis</TextUnit>
    <TextUnit id="5635" loc="8.101">Dependisse caput: nunc clades denique lustra,</TextUnit>
    <TextUnit id="5636" loc="8.102">Magne, tuas.   Ubicumque iaces, civilibus armis</TextUnit>
    <TextUnit id="5637" loc="8.103">Nostros ulta toros, ades huc atque exige poenas,</TextUnit>
    <TextUnit id="5638" loc="8.104">Iulia crudelis, placataque pellice caesa,</TextUnit>
    <TextUnit id="5639" loc="8.105">Magno parce tuo. Sic fata, iterumque refusa</TextUnit>
    <TextUnit id="5640" loc="8.106">Coniugis in gremium, cunctorum lumina solvit</TextUnit>
    <TextUnit id="5641" loc="8.107">In lacrimas. Duri flectuntur pectora Magni,</TextUnit>
    <TextUnit id="5642" loc="8.108">Siccaque Thessalia confundit lumina Lesbos.</TextUnit>
    <TextUnit id="5643" loc="8.109">Tunc Mitylenaeum  pleno iam litore vulgus</TextUnit>
    <TextUnit id="5644" loc="8.110">Adfatur Magnum: Si maxima gloria nobis</TextUnit>
    <TextUnit id="5645" loc="8.111">Semper erit, tanti pignus servasse mariti,</TextUnit>
    <TextUnit id="5646" loc="8.112">Tu quoque devotos  sacro tibi foedere muros,</TextUnit>
    <TextUnit id="5647" loc="8.113">Oramus, sociosque lares dignare vel una</TextUnit>
    <TextUnit id="5648" loc="8.114">Nocte tua: fac, Magne, locum, quem cuncta revisant</TextUnit>
    <TextUnit id="5649" loc="8.115">Saecula, quem veniens hospes Romanus adoret.</TextUnit>
    <TextUnit id="5650" loc="8.116">Nulla tibi subeunda magis  sunt moenia victo.</TextUnit>
    <TextUnit id="5651" loc="8.117">Omnia victoris possunt sperare favorem:</TextUnit>
    <TextUnit id="5652" loc="8.118">Haec iam crimen habet. Quid, quod iacet insula ponto,</TextUnit>
    <TextUnit id="5653" loc="8.119">Caesar eget ratibus?  Procerum pars magna coibit,</TextUnit>
    <TextUnit id="5654" loc="8.120">Certa loci. Noto reparandum est litore bellum</TextUnit>
    <TextUnit id="5655" loc="8.121">Accipe templorum cultus, aurumque deorum:</TextUnit>
    <TextUnit id="5656" loc="8.122">Accipe, si terris, si puppibus ista iuventus</TextUnit>
    <TextUnit id="5657" loc="8.123">Aptior est: tota, quantum valet, utere Lesbo.</TextUnit>
    <TextUnit id="5658" loc="8.124">[Accipe: ne Caesar rapiat, tu victus habeto.]</TextUnit>
    <TextUnit id="5659" loc="8.125">Hoc solum crimen meritae bene detrahe terrae,</TextUnit>
    <TextUnit id="5660" loc="8.126">Ne nostram videare fidem felixque secutus,</TextUnit>
    <TextUnit id="5661" loc="8.127">Et damnasse miser.  Tali pietate virorum</TextUnit>
    <TextUnit id="5662" loc="8.128">Laetus in adversis, et mundi nomine gaudens</TextUnit>
    <TextUnit id="5663" loc="8.129">Esse fidem, Nullum toto mihi,  dixit, in orbe</TextUnit>
    <TextUnit id="5664" loc="8.130">Gratius esse solum, non parvo pignore vobis</TextUnit>
    <TextUnit id="5665" loc="8.131">Ostendi.  Tenuit nostros hac obside Lesbos</TextUnit>
    <TextUnit id="5666" loc="8.132">Adfectus: hic sacra domus carique penates,</TextUnit>
    <TextUnit id="5667" loc="8.133">Hic mihi Roma fuit.   Non ulla in litora puppim</TextUnit>
    <TextUnit id="5668" loc="8.134">Ante dedi fugiens, saevi cum Caesaris iram</TextUnit>
    <TextUnit id="5669" loc="8.135">Iam scirem meritam, servata coniuge, Lesbon,</TextUnit>
    <TextUnit id="5670" loc="8.136">Non veritus tantam  veniae committere vobis</TextUnit>
    <TextUnit id="5671" loc="8.137">Materiem.  Sed iam satis est fecisse nocentes:</TextUnit>
    <TextUnit id="5672" loc="8.138">Fata mihi totum mea sunt agitanda per orbem.</TextUnit>
    <TextUnit id="5673" loc="8.139">Heu nimium felix aeterno nomine Lesbos,</TextUnit>
    <TextUnit id="5674" loc="8.140">Sive doces populos regesque admittere Magnum,</TextUnit>
    <TextUnit id="5675" loc="8.141">Seu praestas mihi sola fidem.  Nam quaerere certum   est.</TextUnit>
    <TextUnit id="5676" loc="8.142">Fas quibus in terris, ubi sit scelus. Accipe, numen,</TextUnit>
    <TextUnit id="5677" loc="8.143">Si quod adhuc mecum es, votorum   extrema meorum:</TextUnit>
    <TextUnit id="5678" loc="8.144">Da similes Lesbo populos, qui Marte subactum</TextUnit>
    <TextUnit id="5679" loc="8.145">Non intrare suos, infesto Caesare, portus,</TextUnit>
    <TextUnit id="5680" loc="8.146">Non exire vetent.  Dixit, moestamque carinae</TextUnit>
    <TextUnit id="5681" loc="8.147">Imposuit comitem. Cunctos mutare putares</TextUnit>
    <TextUnit id="5682" loc="8.148">Tellurem patriumque solum: sic litore toto</TextUnit>
    <TextUnit id="5683" loc="8.149">Plangitur: infestae tenduntur in aethera dextrae:</TextUnit>
    <TextUnit id="5684" loc="8.150">Pompeiumque minus, cuius Fortuna dolorem</TextUnit>
    <TextUnit id="5685" loc="8.151">Moverat, ast illam, quam toto tempore belli</TextUnit>
    <TextUnit id="5686" loc="8.152">Ut civem videre suam, discedere cernens</TextUnit>
    <TextUnit id="5687" loc="8.153">Ingemuit populus: quam vix, si castra mariti</TextUnit>
    <TextUnit id="5688" loc="8.154">Victoris peteret, siccis dimittere matres</TextUnit>
    <TextUnit id="5689" loc="8.155">Iam poterant oculis: tanto devinxit amore</TextUnit>
    <TextUnit id="5690" loc="8.156">Hos pudor, hos probitas, castique modestia vultus,</TextUnit>
    <TextUnit id="5691" loc="8.157">Quod, submissa nimis, nulli gravis hospita turbae,</TextUnit>
    <TextUnit id="5692" loc="8.158">Stantis adhuc fati vixit, quasi coniuge victo.</TextUnit>
    <TextUnit id="5693" loc="8.159">Iam pelago medios Titan demissus ad ignes,</TextUnit>
    <TextUnit id="5694" loc="8.160">Nec quibus abscondit, nec si quibus exerit orbem,</TextUnit>
    <TextUnit id="5695" loc="8.161">Totus erat: vigiles Pompeii in pectore curae</TextUnit>
    <TextUnit id="5696" loc="8.162">Nunc socias adeunt Romani foederis urbes,</TextUnit>
    <TextUnit id="5697" loc="8.163">Et varias regum  mentes, nunc invia mundi</TextUnit>
    <TextUnit id="5698" loc="8.164">Arva super nimios soles Austrumque iacentes.</TextUnit>
    <TextUnit id="5699" loc="8.165">Saepe labor moestus curarum odiumque futuri</TextUnit>
    <TextUnit id="5700" loc="8.166">Proiecit fessos incerti pectoris aestus,</TextUnit>
    <TextUnit id="5701" loc="8.167">Rectoremque ratis de cunctis consulit astris:</TextUnit>
    <TextUnit id="5702" loc="8.168">Unde notet terras; quae sit mensura secandi</TextUnit>
    <TextUnit id="5703" loc="8.169">Aequoris in coelo; Syriam quo sidere servet:</TextUnit>
    <TextUnit id="5704" loc="8.170">Aut quotus in plaustro Libyam bene dirigat ignis.</TextUnit>
    <TextUnit id="5705" loc="8.171">Doctus ad haec fatur taciti servator Olympi:</TextUnit>
    <TextUnit id="5706" loc="8.172">Signifero quaecumque fluunt labentia coelo,</TextUnit>
    <TextUnit id="5707" loc="8.173">Numquam stante polo, miseros fallentia nautas</TextUnit>
    <TextUnit id="5708" loc="8.174">Sidera non sequimur: sed qui non mergitur undis</TextUnit>
    <TextUnit id="5709" loc="8.175">Axis inocciduus, gemina clarissimus Arcto,</TextUnit>
    <TextUnit id="5710" loc="8.176">Ille regit puppes. Hic cum mihi semper in altum</TextUnit>
    <TextUnit id="5711" loc="8.177">Surget et instabit summis minor Ursa ceruchis;</TextUnit>
    <TextUnit id="5712" loc="8.178">Bosporon et Scythiae curvantem litora pontum</TextUnit>
    <TextUnit id="5713" loc="8.179">Spectamus.  Quidquid descendit ab arbore summa</TextUnit>
    <TextUnit id="5714" loc="8.180">Arctophylax, propiorque mari Cynosura feretur,</TextUnit>
    <TextUnit id="5715" loc="8.181">In Syriae portus tendit ratis. Inde Canopos</TextUnit>
    <TextUnit id="5716" loc="8.182">Excipit, Australi coelo contenta vagari</TextUnit>
    <TextUnit id="5717" loc="8.183">Stella, timens Borean: illa quoque perge sinistra,</TextUnit>
    <TextUnit id="5718" loc="8.184">Trans Pharon, in medio tanget ratis aequore Syrtes.</TextUnit>
    <TextUnit id="5719" loc="8.185">Sed quo vela dari, quo nunc pede carbasa tendi</TextUnit>
    <TextUnit id="5720" loc="8.186">Nostra iubes?  Dubio contra cui pectore Magnus,</TextUnit>
    <TextUnit id="5721" loc="8.187">Hoc solum toto, respondit, in aequore serva,</TextUnit>
    <TextUnit id="5722" loc="8.188">Ut sit ab Emathiis semper tua longius oris</TextUnit>
    <TextUnit id="5723" loc="8.189">Puppis, et Hesperiam pelago coeloque relinquas:</TextUnit>
    <TextUnit id="5724" loc="8.190">Cetera da ventis. Comitem pignusque recepi</TextUnit>
    <TextUnit id="5725" loc="8.191">Depositum: tunc certus eram, quae litora vellem;</TextUnit>
    <TextUnit id="5726" loc="8.192">Nunc portum Fortuna dabit. Sic fatur: at ille</TextUnit>
    <TextUnit id="5727" loc="8.193">Iusto vela modo pendentia cornibus aequis</TextUnit>
    <TextUnit id="5728" loc="8.194">Torsit, et in laevum puppim dedit, utque secaret,</TextUnit>
    <TextUnit id="5729" loc="8.195">Quas Samiae cautes et quas Chios asperat, undas,</TextUnit>
    <TextUnit id="5730" loc="8.196">Hos dedit in proram, tenet hos in puppe rudentes.</TextUnit>
    <TextUnit id="5731" loc="8.197">Aequora senserunt motus, aliterque secante</TextUnit>
    <TextUnit id="5732" loc="8.198">Iam pelagus rostro, nec idem spectante carina,</TextUnit>
    <TextUnit id="5733" loc="8.199">Mutavere sonum. Non sic moderator equorum,</TextUnit>
    <TextUnit id="5734" loc="8.200">Dexteriore rota laevum cum circuit axem,</TextUnit>
    <TextUnit id="5735" loc="8.201">Cogit inoffensae currus accedere metae.</TextUnit>
    <TextUnit id="5736" loc="8.202">Ostendit terras Titan, et sidera texit.</TextUnit>
    <TextUnit id="5737" loc="8.203">Sparsus ab Emathia fugit quicumque procella,</TextUnit>
    <TextUnit id="5738" loc="8.204">Adsequitur Magnum: primusque a litore Lesbi</TextUnit>
    <TextUnit id="5739" loc="8.205">Occurrit natus, procerum mox turba fidelis.</TextUnit>
    <TextUnit id="5740" loc="8.206">Nam neque deiecto fatis, acieque fugato</TextUnit>
    <TextUnit id="5741" loc="8.207">Abstulerat Magno reges Fortuna ministros:</TextUnit>
    <TextUnit id="5742" loc="8.208">Terrarum dominos et sceptra Eoa tenentes</TextUnit>
    <TextUnit id="5743" loc="8.209">Exsul habet comites. Iubet ire in devia mundi</TextUnit>
    <TextUnit id="5744" loc="8.210">Deiotarum, qui sparsa ducis vestigia legit.</TextUnit>
    <TextUnit id="5745" loc="8.211">Quando, ait, Emathiis amissus cladibus orbis</TextUnit>
    <TextUnit id="5746" loc="8.212">Qua Romanus erat, superest, fidissime regum,</TextUnit>
    <TextUnit id="5747" loc="8.213">Eoam tentare fidem, populosque bibentes</TextUnit>
    <TextUnit id="5748" loc="8.214">Euphraten, et adhuc securum a Caesare Tigrim.</TextUnit>
    <TextUnit id="5749" loc="8.215">Ne pigeat Magno quaerentem fata remotas</TextUnit>
    <TextUnit id="5750" loc="8.216">Medorum penetrare domos, Sythicosque recessus,</TextUnit>
    <TextUnit id="5751" loc="8.217">Et totum mutare diem, vocesque superbo</TextUnit>
    <TextUnit id="5752" loc="8.218">Arsacidae perferre meas: Si foedera nobis</TextUnit>
    <TextUnit id="5753" loc="8.219">Prisca manent, mihi per Latium iurata Tonantem,</TextUnit>
    <TextUnit id="5754" loc="8.220">Per vestros obstricta magos, implete pharetras,</TextUnit>
    <TextUnit id="5755" loc="8.221">Armeniosque arcus Geticis intendite nervis:</TextUnit>
    <TextUnit id="5756" loc="8.222">Si vos, o Parthi, peterem cum  Caspia claustra,</TextUnit>
    <TextUnit id="5757" loc="8.223">Et sequerer duros aeterni Martis Alanos,</TextUnit>
    <TextUnit id="5758" loc="8.224">Passus Achaemeniis late discurrere campis,</TextUnit>
    <TextUnit id="5759" loc="8.225">In tutam trepidos numquam  Babylona coegi.</TextUnit>
    <TextUnit id="5760" loc="8.226">Arva super Cyri, Chaldaeique ultima regni</TextUnit>
    <TextUnit id="5761" loc="8.227">Qua rapidus Ganges et qua Nysaeus  Hydaspes</TextUnit>
    <TextUnit id="5762" loc="8.228">Accedunt pelago, Phoebi surgentis ab igne</TextUnit>
    <TextUnit id="5763" loc="8.229">Iam propior, quam Persis, eram: tamen omnia vincens</TextUnit>
    <TextUnit id="5764" loc="8.230">Sustinui nostris vos tantum deesse triumphis:</TextUnit>
    <TextUnit id="5765" loc="8.231">Solus et e numero regum telluris Eoae</TextUnit>
    <TextUnit id="5766" loc="8.232">Ex aequo me Parthus adit. Nec munere Magni</TextUnit>
    <TextUnit id="5767" loc="8.233">Stant semel Arsacidae. Quis enim post vulnera cladis</TextUnit>
    <TextUnit id="5768" loc="8.234">Assyriae iustas Latii compescuit iras?</TextUnit>
    <TextUnit id="5769" loc="8.235">Tot meritis obstricta meis, nunc Parthia ruptis</TextUnit>
    <TextUnit id="5770" loc="8.236">Excedat claustris vetitam per saecula ripam,</TextUnit>
    <TextUnit id="5771" loc="8.237">Zeugmaque Pellaeum. Pompeio vincite, Parthi;</TextUnit>
    <TextUnit id="5772" loc="8.238">Vinci Roma volet. Regem parere iubenti</TextUnit>
    <TextUnit id="5773" loc="8.239">Ardua non piguit, positisque insignibus aulae</TextUnit>
    <TextUnit id="5774" loc="8.240">Egreditur, famuli raptos indutus amictus.</TextUnit>
    <TextUnit id="5775" loc="8.241">In dubiis tutum est inopem simulare tyranno.</TextUnit>
    <TextUnit id="5776" loc="8.242">Quanto igitur mundi dominis securius aevum</TextUnit>
    <TextUnit id="5777" loc="8.243">Verus pauper agit!  Dimisso in litora rege,</TextUnit>
    <TextUnit id="5778" loc="8.244">Ipse per Icariae scopulos, Ephesumque relinquens,</TextUnit>
    <TextUnit id="5779" loc="8.245">Et placidi Colophona maris, spumantia parvae</TextUnit>
    <TextUnit id="5780" loc="8.246">Radit saxa Sami: spirat de litore Coo</TextUnit>
    <TextUnit id="5781" loc="8.247">Aura fluens: Gnidon inde fugit, claramque relinquit</TextUnit>
    <TextUnit id="5782" loc="8.248">Sole Rhodon, magnosque sinus Telmessidos undae</TextUnit>
    <TextUnit id="5783" loc="8.249">Compensat medio pelago. Pamphylia puppi</TextUnit>
    <TextUnit id="5784" loc="8.250">Occurrit tellus: nec se committere muris</TextUnit>
    <TextUnit id="5785" loc="8.251">Ausus adhuc ullis, te primum, parva Phaseli,</TextUnit>
    <TextUnit id="5786" loc="8.252">Magnus adit. Nam te metui vetat incola rarus.</TextUnit>
    <TextUnit id="5787" loc="8.253">Exhaustaeque domus populis; maiorque carinae,</TextUnit>
    <TextUnit id="5788" loc="8.254">Quam tua, turba fuit. Tendens hinc carbasa rursus</TextUnit>
    <TextUnit id="5789" loc="8.255">Iam Taurum, Tauroque videt Dipsunta cadentem.</TextUnit>
    <TextUnit id="5790" loc="8.256">Crederet hoc Magnus, pacem cum praestitit undis</TextUnit>
    <TextUnit id="5791" loc="8.257">Et sibi consultum.  Cilicum per litora tutus</TextUnit>
    <TextUnit id="5792" loc="8.258">Parva puppe fugit: sequitur pars magna senatus</TextUnit>
    <TextUnit id="5793" loc="8.259">Ad profugum collecta ducem: parvisque Celendris,</TextUnit>
    <TextUnit id="5794" loc="8.260">Qua portu mittitque rates recipitque Selinus,</TextUnit>
    <TextUnit id="5795" loc="8.261">In Procerum coetu tandem moesta ora resolvit</TextUnit>
    <TextUnit id="5796" loc="8.262">Vocibus his Magnus: Comites bellique fugaeque,</TextUnit>
    <TextUnit id="5797" loc="8.263">Atque instar patriae, quamvis in litore nudo,</TextUnit>
    <TextUnit id="5798" loc="8.264">In Cilicum terra, nullis circumdatus armis</TextUnit>
    <TextUnit id="5799" loc="8.265">Consultem, rebusque novis exordia quaeram,</TextUnit>
    <TextUnit id="5800" loc="8.266">Ingentes praestate animos: non omnis in arvis</TextUnit>
    <TextUnit id="5801" loc="8.267">Emathiis cecidi, nec sic mea fata premuntur,</TextUnit>
    <TextUnit id="5802" loc="8.268">Ut nequeam relevare caput, cladesque receptas</TextUnit>
    <TextUnit id="5803" loc="8.269">Excutere. An Libyae Marium potuere ruinae</TextUnit>
    <TextUnit id="5804" loc="8.270">Erigere in fasces, plenis et reddere fastis:</TextUnit>
    <TextUnit id="5805" loc="8.271">Me pressum leviore manu Fortuna tenebit?</TextUnit>
    <TextUnit id="5806" loc="8.272">Mille meae Graio volvuntur in aequore puppes,</TextUnit>
    <TextUnit id="5807" loc="8.273">Mille duces: sparsit potius Pharsalia nostras,</TextUnit>
    <TextUnit id="5808" loc="8.274">Quam subvertit, opes. Sed me vel sola tueri</TextUnit>
    <TextUnit id="5809" loc="8.275">Fama potest rerum, toto quas gessimus orbe,</TextUnit>
    <TextUnit id="5810" loc="8.276">Et nomen, quod mundus amat.    Vos pendite regna</TextUnit>
    <TextUnit id="5811" loc="8.277">Viribus atque fide, Libyen, Parthosque, Pharonque,</TextUnit>
    <TextUnit id="5812" loc="8.278">Quaenam Romanis deceat succurrere rebus.</TextUnit>
    <TextUnit id="5813" loc="8.279">Ast ego curarum, proceres, arcana mearum</TextUnit>
    <TextUnit id="5814" loc="8.280">Expromam, mentisque meae quo pondera vergant.</TextUnit>
    <TextUnit id="5815" loc="8.281">Aetas Niliaci nobis suspecta tyranni est:</TextUnit>
    <TextUnit id="5816" loc="8.282">Ardua quippe fides robustos exigit annos.</TextUnit>
    <TextUnit id="5817" loc="8.283">Hinc anceps dubii terret sollertia Mauri:</TextUnit>
    <TextUnit id="5818" loc="8.284">Namque memor generis Carthaginis impia proles</TextUnit>
    <TextUnit id="5819" loc="8.285">Imminet Hesperiae, multusque in pectore vano est</TextUnit>
    <TextUnit id="5820" loc="8.286">Hannibal; obliquo maculat qui sanguine regnum,</TextUnit>
    <TextUnit id="5821" loc="8.287">Et Numidas contingit avos, iam supplice Varo</TextUnit>
    <TextUnit id="5822" loc="8.288">Intumuit, viditque loco Romana secundo.</TextUnit>
    <TextUnit id="5823" loc="8.289">Quare agite, Eoum, comites, properemus in orbem.</TextUnit>
    <TextUnit id="5824" loc="8.290">Dividit Euphrates ingentem gurgite mundum,</TextUnit>
    <TextUnit id="5825" loc="8.291">Caspiaque immensos seducunt claustra recessus,</TextUnit>
    <TextUnit id="5826" loc="8.292">Et polus Assyrias alter noctesque diesque</TextUnit>
    <TextUnit id="5827" loc="8.293">Vertit, et abruptum est nostro mare discolor unda,</TextUnit>
    <TextUnit id="5828" loc="8.294">Oceanusque suus. Regnandi sola voluntas.</TextUnit>
    <TextUnit id="5829" loc="8.295">Celsior in campis sonipes, et fortior arcus;</TextUnit>
    <TextUnit id="5830" loc="8.296">Nec puer aut senior letales tendere nervos</TextUnit>
    <TextUnit id="5831" loc="8.297">Segnis, et a nulla mors est incerta sagitta.</TextUnit>
    <TextUnit id="5832" loc="8.298">Primi Pellaeas arcu fregere sarissas,</TextUnit>
    <TextUnit id="5833" loc="8.299">Bactraque Medorum sedem, murisque superbam</TextUnit>
    <TextUnit id="5834" loc="8.300">Assyrias Babylona domos.  Nec pila timentur</TextUnit>
    <TextUnit id="5835" loc="8.301">Nostra nimis Parthis, audentque in bella venire,</TextUnit>
    <TextUnit id="5836" loc="8.302">Experti Scythicas, Crasso pereunte, sagittas.</TextUnit>
    <TextUnit id="5837" loc="8.303">Spicula nec solo spargunt fidentia ferro;</TextUnit>
    <TextUnit id="5838" loc="8.304">Stridula sed multo saturantur tela veneno.</TextUnit>
    <TextUnit id="5839" loc="8.305">Vulnera parva nocent, fatumque in sanguine summo est</TextUnit>
    <TextUnit id="5840" loc="8.306">O utinam non tanta mihi fiducia saeviis</TextUnit>
    <TextUnit id="5841" loc="8.307">Esset in Arsacidis! Fatis nimis aemula nostris</TextUnit>
    <TextUnit id="5842" loc="8.308">Fata movent Medos, multumque in gente deorum est</TextUnit>
    <TextUnit id="5843" loc="8.309">Effundam populos alia tellure revulsos,</TextUnit>
    <TextUnit id="5844" loc="8.310">Excitosque suis immittam sedibus ortus.</TextUnit>
    <TextUnit id="5845" loc="8.311">Quodsi nos Eoa fides et barbara fallunt</TextUnit>
    <TextUnit id="5846" loc="8.312">Foedera, vulgati supra commercia mundi</TextUnit>
    <TextUnit id="5847" loc="8.313">Naufragium Fortuna ferat.   Non regna precabor,</TextUnit>
    <TextUnit id="5848" loc="8.314">Quae feci; sed magna feram solatia mortis</TextUnit>
    <TextUnit id="5849" loc="8.315">Orbe iacens alio, nihil haec in membra cruente,</TextUnit>
    <TextUnit id="5850" loc="8.316">Nil socerum fecisse pie.  Sed cuncta revolvens</TextUnit>
    <TextUnit id="5851" loc="8.317">Vitae fata meae, semper venerabilis illa</TextUnit>
    <TextUnit id="5852" loc="8.318">Orbis parte fui: quantus  Maeotida supra!</TextUnit>
    <TextUnit id="5853" loc="8.319">Quantus apud Tanaim  toto conspectus in ortu!</TextUnit>
    <TextUnit id="5854" loc="8.320">Quas magis in terras nostrum felicibus actis</TextUnit>
    <TextUnit id="5855" loc="8.321">Nomen abit, aut unde redit maiore triumpho?</TextUnit>
    <TextUnit id="5856" loc="8.322">Roma, fave coeptis: quid enim tibi laetius umquam</TextUnit>
    <TextUnit id="5857" loc="8.323">Praestiterint superi, quam, si civilia Partho</TextUnit>
    <TextUnit id="5858" loc="8.324">Milite bella geras, tantam consumere gentem,</TextUnit>
    <TextUnit id="5859" loc="8.325">Et nostris miscere malis?  Cum Caesaris arma</TextUnit>
    <TextUnit id="5860" loc="8.326">Concurrent Medis,  aut me Fortuna necesse est</TextUnit>
    <TextUnit id="5861" loc="8.327">Vindicet, aut Crassos.  Sic fatus, murmure sentit</TextUnit>
    <TextUnit id="5862" loc="8.328">Consilium  damnasse viros: quos Lentulus omnes</TextUnit>
    <TextUnit id="5863" loc="8.329">Virtutis stimulis et nobilitate dolendi</TextUnit>
    <TextUnit id="5864" loc="8.330">Praecessit, dignasque tulit modo consule voces:</TextUnit>
    <TextUnit id="5865" loc="8.331">Siccine Thessaliae mentem fregere ruinae?</TextUnit>
    <TextUnit id="5866" loc="8.332">Una dies mundi damnavit fata? secundum</TextUnit>
    <TextUnit id="5867" loc="8.333">Emathiam lis tanta datur? iacet omne cruenti</TextUnit>
    <TextUnit id="5868" loc="8.334">Vulneris auxilium? solos tibi, Magne, reliquit</TextUnit>
    <TextUnit id="5869" loc="8.335">Parthorum Fortuna pedes?    Quid transfuga mundi</TextUnit>
    <TextUnit id="5870" loc="8.336">Terrarum totos tractus coelumque perosus,</TextUnit>
    <TextUnit id="5871" loc="8.337">Adversosque polos alienaque sidera quaeris,</TextUnit>
    <TextUnit id="5872" loc="8.338">Chaldaeos culture deos, et barbara sacra,</TextUnit>
    <TextUnit id="5873" loc="8.339">Parthorum famulus?   Quid caussa obtendtur armis</TextUnit>
    <TextUnit id="5874" loc="8.340">Libertatis amor?   Miserum quid decipis orbem,</TextUnit>
    <TextUnit id="5875" loc="8.341">Si servire potes?  Te, quem Romana regentem</TextUnit>
    <TextUnit id="5876" loc="8.342">Horruit auditu, quem captos ducere reges</TextUnit>
    <TextUnit id="5877" loc="8.343">Vidit ab Hyrcanis, Indoque a litore, silvis,</TextUnit>
    <TextUnit id="5878" loc="8.344">Deiectum fatis, humilem, fractumque videbit,</TextUnit>
    <TextUnit id="5879" loc="8.345">Extolletque animos Latium vesanus in orbem,</TextUnit>
    <TextUnit id="5880" loc="8.346">Se simul, et Romam, Pompeio supplice, mensus?</TextUnit>
    <TextUnit id="5881" loc="8.347">Nil animis fatisque tuis effabere dignum:</TextUnit>
    <TextUnit id="5882" loc="8.348">Exiget ignorans Latiae commercia linguae,</TextUnit>
    <TextUnit id="5883" loc="8.349">Ut lacrimis se, Magne roges.   Patimurne pudoris</TextUnit>
    <TextUnit id="5884" loc="8.350">Hoc vulnus, clades ut Parthia vindicet ante</TextUnit>
    <TextUnit id="5885" loc="8.351">Hesperias, quam Roma suas?   Civilibus armis</TextUnit>
    <TextUnit id="5886" loc="8.352">Elegit te nempe ducem.  Quid vulnera nostra</TextUnit>
    <TextUnit id="5887" loc="8.353">In Scythicos spargis populos, cladesque latentes?</TextUnit>
    <TextUnit id="5888" loc="8.354">Quid Parthos transire doces?  Solatia tanti</TextUnit>
    <TextUnit id="5889" loc="8.355">Perdit Roma mali, nullos admittere reges</TextUnit>
    <TextUnit id="5890" loc="8.356">Sed civi servire suo.   Iuvat ire per orbem</TextUnit>
    <TextUnit id="5891" loc="8.357">Ducentem saevas Romana in moenia gentes,</TextUnit>
    <TextUnit id="5892" loc="8.358">Signaque ab Euphrate cum Crassis capta sequentem?</TextUnit>
    <TextUnit id="5893" loc="8.359">Qui solus regum, fato celante favorem.</TextUnit>
    <TextUnit id="5894" loc="8.360">Defuit Emathiae, nunc  tantas ille lacesset</TextUnit>
    <TextUnit id="5895" loc="8.361">Auditi victoris opes, aut iungere fata</TextUnit>
    <TextUnit id="5896" loc="8.362">Tecum , Magne, volet?    Non haec fiducia genti est.</TextUnit>
    <TextUnit id="5897" loc="8.363">Omnis in Arctois populus quicumque pruinis</TextUnit>
    <TextUnit id="5898" loc="8.364">Nascitur, indomitus bellis, et mortis amator.</TextUnit>
    <TextUnit id="5899" loc="8.365">Quidquid ad Boos tractus mundique teporem</TextUnit>
    <TextUnit id="5900" loc="8.366">Labitur, emollit gentes dementia coeli.</TextUnit>
    <TextUnit id="5901" loc="8.367">Illic et laxas vestes, et fluxa virorum</TextUnit>
    <TextUnit id="5902" loc="8.368">Velamenta vides. Parthus per Medica rura,</TextUnit>
    <TextUnit id="5903" loc="8.369">Sarmaticos inter campos, effusaque plano</TextUnit>
    <TextUnit id="5904" loc="8.370">Tigridis arva solo, nulli superabilis hosti est</TextUnit>
    <TextUnit id="5905" loc="8.371">Libertate fugae: sed non, ubi terra tumebit,</TextUnit>
    <TextUnit id="5906" loc="8.372">Aspera conscendet montis iuga; nec per opacas</TextUnit>
    <TextUnit id="5907" loc="8.373">Bella geret tenebras incerto debilis arcu,</TextUnit>
    <TextUnit id="5908" loc="8.374">Nec franget nando violenti vorticis amnem,</TextUnit>
    <TextUnit id="5909" loc="8.375">Nec tota in pugna perfusus sanguine membra</TextUnit>
    <TextUnit id="5910" loc="8.376">Exiget aestivum calido sub pulvere solem.</TextUnit>
    <TextUnit id="5911" loc="8.377">Non aries illis, non ulla est machina belli:</TextUnit>
    <TextUnit id="5912" loc="8.378">Haud fossas implere valent: Parthoque sequente</TextUnit>
    <TextUnit id="5913" loc="8.379">Murus erit, quodcumque potest obstare sagittae.</TextUnit>
    <TextUnit id="5914" loc="8.380">Pugna levis, bellumque fugax, turmaeque vagante,</TextUnit>
    <TextUnit id="5915" loc="8.381">Et melior cessisse loco, quam pellere, miles.</TextUnit>
    <TextUnit id="5916" loc="8.382">Illita tela dolis, nec Martem cominus umquam</TextUnit>
    <TextUnit id="5917" loc="8.383">Ausa pati virtus, sed longe tendere nervos,</TextUnit>
    <TextUnit id="5918" loc="8.384">Et, quo ferre velint, permittere vulnera ventis.</TextUnit>
    <TextUnit id="5919" loc="8.385">Ensis habet vires, et gens quaecumque virorum est,</TextUnit>
    <TextUnit id="5920" loc="8.386">Bella gerit gladiis; nam Medos proelia prima</TextUnit>
    <TextUnit id="5921" loc="8.387">Exarmant, vacuaeque iubent remeare pharetrae.</TextUnit>
    <TextUnit id="5922" loc="8.388">Nulla manus illis fiducia, tota veneni est.</TextUnit>
    <TextUnit id="5923" loc="8.389">Credis, Magne, viros, quos in discrimina belli</TextUnit>
    <TextUnit id="5924" loc="8.390">Cum ferro venisse parum  est? Tentare pudendum</TextUnit>
    <TextUnit id="5925" loc="8.391">Auxilium tanti est, toto divisus ut orbe</TextUnit>
    <TextUnit id="5926" loc="8.392">A terra moriare tua? tibi barbara tellus</TextUnit>
    <TextUnit id="5927" loc="8.393">Incumbat? te parva tegant ac vilia busta,</TextUnit>
    <TextUnit id="5928" loc="8.394">Invidiosa tamen, Crasso quaerente sepulchrum?</TextUnit>
    <TextUnit id="5929" loc="8.395">Sed tua sors levior, quoniam mors ultima poena est,</TextUnit>
    <TextUnit id="5930" loc="8.396">Nec metuenda viris. At non Cornelia letum</TextUnit>
    <TextUnit id="5931" loc="8.397">Infando sub rege timet. Num barbara nobis</TextUnit>
    <TextUnit id="5932" loc="8.398">Est ignota Venus, quas ritu caeca ferarum</TextUnit>
    <TextUnit id="5933" loc="8.399">Polluit innumeris leges et foedera tedae</TextUnit>
    <TextUnit id="5934" loc="8.400">Coniugibus? thalamique patent secreta nefandi.</TextUnit>
    <TextUnit id="5935" loc="8.401">Inter mille nurus epulis vesana meroque</TextUnit>
    <TextUnit id="5936" loc="8.402">Regia non ullos exceptos legibus horret</TextUnit>
    <TextUnit id="5937" loc="8.403">Concubitus: tot femineis complexibus unum</TextUnit>
    <TextUnit id="5938" loc="8.404">Non lassat nox una marem. Iacuere sorores</TextUnit>
    <TextUnit id="5939" loc="8.405">In fratrum thalamis, sacrataque pignora matrum.</TextUnit>
    <TextUnit id="5940" loc="8.406">Damnat apud gentes sceleris non sponte peracti</TextUnit>
    <TextUnit id="5941" loc="8.407">Oedipodionias infelix fabula Thebas:</TextUnit>
    <TextUnit id="5942" loc="8.408">Parthorum dominus quoties sic sanguine mixto</TextUnit>
    <TextUnit id="5943" loc="8.409">Nascitur Arsacides!  Cui fas implere parentem,</TextUnit>
    <TextUnit id="5944" loc="8.410">Quid rear esse nefas?  Proles tam clara Metelli</TextUnit>
    <TextUnit id="5945" loc="8.411">Stabit barbarico coniux millesima lecto:</TextUnit>
    <TextUnit id="5946" loc="8.412">Quamquam non ulli plus regia, Magne, vacabit</TextUnit>
    <TextUnit id="5947" loc="8.413">Saevitia stimulante Venus, titulisque virorum.</TextUnit>
    <TextUnit id="5948" loc="8.414">Nam quo plura iuvent Parthum portenta, fuisse</TextUnit>
    <TextUnit id="5949" loc="8.415">Hanc sciet et Crassi: ceu pridem debila fatis</TextUnit>
    <TextUnit id="5950" loc="8.416">Assyriia, trahitur cladis captiva vetustae.</TextUnit>
    <TextUnit id="5951" loc="8.417">Haereat Eoae vulnus miserabile sortis;</TextUnit>
    <TextUnit id="5952" loc="8.418">Non solum auxilium funesto a rege petisse,</TextUnit>
    <TextUnit id="5953" loc="8.419">Sed gessisse prius bellum civile pudebit.</TextUnit>
    <TextUnit id="5954" loc="8.420">Nam quod apud populos crimen socerique tuumque</TextUnit>
    <TextUnit id="5955" loc="8.421">Maius erit, quam quod, vobis miscentibus arma,</TextUnit>
    <TextUnit id="5956" loc="8.422">Crassorum vindicta perit?  Incurrere cuncti</TextUnit>
    <TextUnit id="5957" loc="8.423">Debuerant in Bactra duces, et ne qua vacarent</TextUnit>
    <TextUnit id="5958" loc="8.424">Arma, vel Arctoum Dacis Rhenique catervis</TextUnit>
    <TextUnit id="5959" loc="8.425">Imperii nudare latus, dum perfida Susa</TextUnit>
    <TextUnit id="5960" loc="8.426">In tumulos prolapsa virum, Babylonque iacerent.</TextUnit>
    <TextUnit id="5961" loc="8.427">Assyriae paci finem, Fortuna, precamur:</TextUnit>
    <TextUnit id="5962" loc="8.428">Et, si Thessaliae bellum civile peractum est,</TextUnit>
    <TextUnit id="5963" loc="8.429">Ad Partho, qui vicit, eat.  Gens unica mundi est,</TextUnit>
    <TextUnit id="5964" loc="8.430">De qua Caesareis possim  gaudere triumphis.</TextUnit>
    <TextUnit id="5965" loc="8.431">Non tibi, cum primum gelidum transibis Araxen,</TextUnit>
    <TextUnit id="5966" loc="8.432">Umbra senis moesti Scythicis confixa sagittis</TextUnit>
    <TextUnit id="5967" loc="8.433">Ingeret has voces?  Tu, quem post funera nostra</TextUnit>
    <TextUnit id="5968" loc="8.434">Ultorem cinerum nudae speravimus umbrae,</TextUnit>
    <TextUnit id="5969" loc="8.435">Ad foedus pacemque venis?   Tunc plurima cladis</TextUnit>
    <TextUnit id="5970" loc="8.436">Occurrent monimenta tibi: quae moenia trunci</TextUnit>
    <TextUnit id="5971" loc="8.437">Lustrarunt cervice duces, ubi nomina tanta</TextUnit>
    <TextUnit id="5972" loc="8.438">Obruit Euphrates, et nostra cadavera Tigris</TextUnit>
    <TextUnit id="5973" loc="8.439">Detulit in terras, ac reddidit. Ire per ista</TextUnit>
    <TextUnit id="5974" loc="8.440">Si potes, in media socerum quoque, Magne, sedentem</TextUnit>
    <TextUnit id="5975" loc="8.441">Thessalia placare potes.  Quin respicis orbem</TextUnit>
    <TextUnit id="5976" loc="8.442">Romanum?     Si regna times proiecta sub Austro,</TextUnit>
    <TextUnit id="5977" loc="8.443">Infidumque Iubam, petimus Pharon arvaque Lagi.</TextUnit>
    <TextUnit id="5978" loc="8.444">Syrtibus hinc Libycis tuto est Aegyptus: at inde</TextUnit>
    <TextUnit id="5979" loc="8.445">Gurgite septeno rapidus mare submovet amnis:</TextUnit>
    <TextUnit id="5980" loc="8.446">Terra suis contenta bonis, non indiga mercis</TextUnit>
    <TextUnit id="5981" loc="8.447">Aut Iovis: in solo tanta est fiducia  Nilo.</TextUnit>
    <TextUnit id="5982" loc="8.448">Sceptra puer Ptolemaeus habet, tibi debita, Magne,</TextUnit>
    <TextUnit id="5983" loc="8.449">Tutelae commissa tuae. Quis nominis umbram</TextUnit>
    <TextUnit id="5984" loc="8.450">Horreat?  Innocua est aetas: nec iura fidemque</TextUnit>
    <TextUnit id="5985" loc="8.451">Respectumque deum veteris speraveris aulae.</TextUnit>
    <TextUnit id="5986" loc="8.452">Nil pudet adsuetos sceptris: mitissima sors est</TextUnit>
    <TextUnit id="5987" loc="8.453">Regnorum sub rege novo. Non plura locutus</TextUnit>
    <TextUnit id="5988" loc="8.454">Impulit huc animos. Quantum spes ultima rerum</TextUnit>
    <TextUnit id="5989" loc="8.455">Libertatis habet! Victa est sententia Magni.</TextUnit>
    <TextUnit id="5990" loc="8.456">Tunc Cilicum liquere solum, Cyproque citatas</TextUnit>
    <TextUnit id="5991" loc="8.457">Immisere rates, nullas cui praetulit aras</TextUnit>
    <TextUnit id="5992" loc="8.458">Undae diva memor Paphiae, si numina nasci</TextUnit>
    <TextUnit id="5993" loc="8.459">Credimus, aut quemquam fas est coepisse deorum.</TextUnit>
    <TextUnit id="5994" loc="8.460">Haec ubi deseruit Pompeius litora, totos</TextUnit>
    <TextUnit id="5995" loc="8.461">Emensus Cypri scopulos, quibus exit in Austrum,</TextUnit>
    <TextUnit id="5996" loc="8.462">Inde maris vasti transverso vertitur aestu:</TextUnit>
    <TextUnit id="5997" loc="8.463">Nec tenuit gratum nocturno lumine montem,</TextUnit>
    <TextUnit id="5998" loc="8.464">Infimaque Aegypti pugnaci litora velo</TextUnit>
    <TextUnit id="5999" loc="8.465">Vix tetigit, qua dividui pars maxima Nili</TextUnit>
    <TextUnit id="6000" loc="8.466">In vada decurrit Pelusia septimus amnis.</TextUnit>
    <TextUnit id="6001" loc="8.467">Tempus erat, quo Libra pares examinat horas,</TextUnit>
    <TextUnit id="6002" loc="8.468">Non uno plus aequa die, noctique rependit</TextUnit>
    <TextUnit id="6003" loc="8.469">Lux minor hibernae verni solatia damni.</TextUnit>
    <TextUnit id="6004" loc="8.470">Comperit ut regem Casio se monte tenere,</TextUnit>
    <TextUnit id="6005" loc="8.471">Flectit iter: nec Phoebus adhuc, nec carbasa languent.</TextUnit>
    <TextUnit id="6006" loc="8.472">Iam rapido speculator eques per litora cursu</TextUnit>
    <TextUnit id="6007" loc="8.473">Hospitis adventu pavidam compleverat aulam.</TextUnit>
    <TextUnit id="6008" loc="8.474">Consilii vix tempus erat: tamen omnia monstra</TextUnit>
    <TextUnit id="6009" loc="8.475">Pellaeae colere domus: quos inter Achoreus,</TextUnit>
    <TextUnit id="6010" loc="8.476">Iam placidus senio, fractisque modestior annis,</TextUnit>
    <TextUnit id="6011" loc="8.477">(Hunc genuit, custos Nili crescentis in arva,</TextUnit>
    <TextUnit id="6012" loc="8.478">Memphis vana sacrit; illo cultore deorum</TextUnit>
    <TextUnit id="6013" loc="8.479">Lustra suae Phoebes non unus vixerat Apis)</TextUnit>
    <TextUnit id="6014" loc="8.480">Consilii vox prima fuit; meritumque, fidemque,</TextUnit>
    <TextUnit id="6015" loc="8.481">Sacraque defuncti iactavit pignora patris.</TextUnit>
    <TextUnit id="6016" loc="8.482">Sed, melior suadere malis, et nosse tyrannos,</TextUnit>
    <TextUnit id="6017" loc="8.483">Ausus Pompeium leto damnasse Pothinus:</TextUnit>
    <TextUnit id="6018" loc="8.484">Ius et fas multos faciunt, Ptolemaee, nocentes.</TextUnit>
    <TextUnit id="6019" loc="8.485">Dat poenas laudata fides, cum sustinet, inquit,</TextUnit>
    <TextUnit id="6020" loc="8.486">Quos Fortuna premit. Fatis accede deisque,</TextUnit>
    <TextUnit id="6021" loc="8.487">Et cole felices; miseros fuge. Sidera terra</TextUnit>
    <TextUnit id="6022" loc="8.488">Ut distant, ut flamma mari, sic utile recto.</TextUnit>
    <TextUnit id="6023" loc="8.489">Sceptrorum vis tota perit, si pendere iusta</TextUnit>
    <TextUnit id="6024" loc="8.490">Incipit: evertitque arces respectus honesti.</TextUnit>
    <TextUnit id="6025" loc="8.491">Libertas scelerum est, quae regna invisa tuetur,</TextUnit>
    <TextUnit id="6026" loc="8.492">Sublatusque modus gladiis. Facere omnia saeve</TextUnit>
    <TextUnit id="6027" loc="8.493">Non impune licet, nisi cum facis. Exeat aula,</TextUnit>
    <TextUnit id="6028" loc="8.494">Qui vult esse pius.  Virtus et summa potestas</TextUnit>
    <TextUnit id="6029" loc="8.495">Non coeunt: semper metuet, quem saeva pudebunt.</TextUnit>
    <TextUnit id="6030" loc="8.496">Non impune tuos Magnus contemserit annos;</TextUnit>
    <TextUnit id="6031" loc="8.497">Qui te nec victos arcere a litore nostro</TextUnit>
    <TextUnit id="6032" loc="8.498">Posse putat.  Neu te sceptris privaverit hospes,</TextUnit>
    <TextUnit id="6033" loc="8.499">Pignora sunt propiora tibi: Nilonque Pharonque,</TextUnit>
    <TextUnit id="6034" loc="8.500">Si regnare piget, damnatae redde sorori.</TextUnit>
    <TextUnit id="6035" loc="8.501">Aegyptum certe Latiis tueamur ab armis.</TextUnit>
    <TextUnit id="6036" loc="8.502">Quidquid non fuerit Magni, dum bella geruntur,</TextUnit>
    <TextUnit id="6037" loc="8.503">Nec victoris erit.  Toto iam pulsus ab orbe,</TextUnit>
    <TextUnit id="6038" loc="8.504">Postquam nulla manet rerum fiducia, quaerit,</TextUnit>
    <TextUnit id="6039" loc="8.505">Cum qua gente cadat: rapitur civilibus umbris.</TextUnit>
    <TextUnit id="6040" loc="8.506">Nec soceri tantum arma fugit:  fugit ora senatus,</TextUnit>
    <TextUnit id="6041" loc="8.507">Cuius Thessalicas saturat pars magna volucres:</TextUnit>
    <TextUnit id="6042" loc="8.508">Et metuit gentes, quas uno in sanguine mixtas</TextUnit>
    <TextUnit id="6043" loc="8.509">Deseruit: regesque timet, quorum omnia mersit:</TextUnit>
    <TextUnit id="6044" loc="8.510">Thessaliaeque reus, nulla tellure receptus,</TextUnit>
    <TextUnit id="6045" loc="8.511">Sollicitat nostrum, quem nondum prodidit, orbem.</TextUnit>
    <TextUnit id="6046" loc="8.512">Iustior in Magnum  nobis, Ptolemaee, querelae</TextUnit>
    <TextUnit id="6047" loc="8.513">Caussa data est. Quid sepositam semperque quietam</TextUnit>
    <TextUnit id="6048" loc="8.514">Crimine bellorum maculas Pharon, arvaque nostra</TextUnit>
    <TextUnit id="6049" loc="8.515">Victori suspecta facis? cur sola cadenti</TextUnit>
    <TextUnit id="6050" loc="8.516">Haec placuit tellus, in quam Pharsalica fata</TextUnit>
    <TextUnit id="6051" loc="8.517">Conferres, poenasque tuas?  Iam crimen habemus,</TextUnit>
    <TextUnit id="6052" loc="8.518">Purgandum gladio, quod nobis sceptra senatus</TextUnit>
    <TextUnit id="6053" loc="8.519">Te suadente dedit.  Votis tua fovimus arma.</TextUnit>
    <TextUnit id="6054" loc="8.520">Hoc ferrum, quod fata iubent proferre, paravi</TextUnit>
    <TextUnit id="6055" loc="8.521">Non tibi, sed victo. Feriam  tua viscera, Magne:</TextUnit>
    <TextUnit id="6056" loc="8.522">Malueram soceri: rapimur, quo cuncta feruntur.</TextUnit>
    <TextUnit id="6057" loc="8.523">Tene mihi dubitas an sit violare necesse,</TextUnit>
    <TextUnit id="6058" loc="8.524">Cum liceat?   Quae te nostri fiducia regni</TextUnit>
    <TextUnit id="6059" loc="8.525">Huc agit, infelix?  Populum non cernis inermem,</TextUnit>
    <TextUnit id="6060" loc="8.526">Arvaque vix refluo fodientem mollia Nilo ?</TextUnit>
    <TextUnit id="6061" loc="8.527">Metiri sua regna decet viresque fateri.</TextUnit>
    <TextUnit id="6062" loc="8.528">Tu, Ptolemaee, potes Magni fulcire ruinam,</TextUnit>
    <TextUnit id="6063" loc="8.529">Sub qua Roma iacet? bustum cineresque movere</TextUnit>
    <TextUnit id="6064" loc="8.530">Thessalicos audes, bellumque in regna vocare?</TextUnit>
    <TextUnit id="6065" loc="8.531">Ante aciem Emathiam nullis accessimus armis:</TextUnit>
    <TextUnit id="6066" loc="8.532">Pompeii nunc castra placent, quae deserit orbis?</TextUnit>
    <TextUnit id="6067" loc="8.533">Nunc, victoris opes et cognita fata lacessis?</TextUnit>
    <TextUnit id="6068" loc="8.534">Adversis non deesse decet, sed laeta secutos.</TextUnit>
    <TextUnit id="6069" loc="8.535">Nulla fides umquam miseros elegit amicos.</TextUnit>
    <TextUnit id="6070" loc="8.536">Adsensere omnes sceleri. Laetatur honore</TextUnit>
    <TextUnit id="6071" loc="8.537">Rex puer insueto, quod iam sibi tanta licere</TextUnit>
    <TextUnit id="6072" loc="8.538">Permittant famuli. Sceleri delectus Achillas.</TextUnit>
    <TextUnit id="6073" loc="8.539">Perfida qua tellus Casiis excurrit arenis,</TextUnit>
    <TextUnit id="6074" loc="8.540">Et vada testantur iunctas Aegyptia Syrtes,</TextUnit>
    <TextUnit id="6075" loc="8.541">Exiguam sociis monstri gladiisque carinam</TextUnit>
    <TextUnit id="6076" loc="8.542">Instruit. O superi, Nilusne et barbara Memphis,</TextUnit>
    <TextUnit id="6077" loc="8.543">Et Pelusiaci tam mollis turba Canopi</TextUnit>
    <TextUnit id="6078" loc="8.544">Hos animos?   Sic fata premunt civilia mundum?</TextUnit>
    <TextUnit id="6079" loc="8.545">Sic Romana iacent? Ullusue in cladibus istis</TextUnit>
    <TextUnit id="6080" loc="8.546">Est locus Aegypto, Phariusque admittitur ensis?</TextUnit>
    <TextUnit id="6081" loc="8.547">Hanc certe servate fidem, civilia bella:</TextUnit>
    <TextUnit id="6082" loc="8.548">Cognatas praestate manus, externaque monstra</TextUnit>
    <TextUnit id="6083" loc="8.549">Pellite, si meruit tam claro nomine Magnus</TextUnit>
    <TextUnit id="6084" loc="8.550">Caesaris esse nefas. Tanti; Ptolemaee, ruinam</TextUnit>
    <TextUnit id="6085" loc="8.551">Nominis haud metuis  coeloque tonante, profanas</TextUnit>
    <TextUnit id="6086" loc="8.552">Inseruisse manus, impure ac semivir, audes?</TextUnit>
    <TextUnit id="6087" loc="8.553">Non domitor mundi, nec ter Capitolia curru</TextUnit>
    <TextUnit id="6088" loc="8.554">Invectus, regumque potens, vindexque senatus,</TextUnit>
    <TextUnit id="6089" loc="8.555">Victorisque gener; Phario satis esse tyranno</TextUnit>
    <TextUnit id="6090" loc="8.556">Quod poterat, Romanus erat. Quid viscera nostra</TextUnit>
    <TextUnit id="6091" loc="8.557">Scrutaris gladio  Nescis, puer improbe, nescis,</TextUnit>
    <TextUnit id="6092" loc="8.558">Quo tua sit fortuna loco: iam iure sine ullo</TextUnit>
    <TextUnit id="6093" loc="8.559">Nili sceptra tenes: cecidit civilibus armis,</TextUnit>
    <TextUnit id="6094" loc="8.560">Qui tibi regna dedit.   Iam vento vela negarat</TextUnit>
    <TextUnit id="6095" loc="8.561">Magnus, et auxilio remorum infanda petebat</TextUnit>
    <TextUnit id="6096" loc="8.562">Litora: quem contra non longa vecta biremi</TextUnit>
    <TextUnit id="6097" loc="8.563">Adpulerat scelerata manus: Magnoque patere</TextUnit>
    <TextUnit id="6098" loc="8.564">Fingens regna Phari, celsae de puppe carinae</TextUnit>
    <TextUnit id="6099" loc="8.565">In parvam iubet ire ratem, litusque malignum</TextUnit>
    <TextUnit id="6100" loc="8.566">Incusat, bimaremque vadis frangentibus aestum,</TextUnit>
    <TextUnit id="6101" loc="8.567">Qui vetet externas terris advertere classes.</TextUnit>
    <TextUnit id="6102" loc="8.568">Quodnisi fatorum leges intentaque iussu</TextUnit>
    <TextUnit id="6103" loc="8.569">Ordinis aeterni miserae vicinia mortis</TextUnit>
    <TextUnit id="6104" loc="8.570">Damnatum leto traherent ad litora Magnum,</TextUnit>
    <TextUnit id="6105" loc="8.571">Non ulli comitum sceleris praesagia deerant:</TextUnit>
    <TextUnit id="6106" loc="8.572">Quippe, fides si pura foret, si regia Magno</TextUnit>
    <TextUnit id="6107" loc="8.573">Sceptrorum auctori vera pietate pateret,</TextUnit>
    <TextUnit id="6108" loc="8.574">Venturum tota Pharium cum classe tyrannum.</TextUnit>
    <TextUnit id="6109" loc="8.575">Sed cedit fatis, classemque relinquere iussus</TextUnit>
    <TextUnit id="6110" loc="8.576">Obsequitur, letumque iuvat praeferre timori.</TextUnit>
    <TextUnit id="6111" loc="8.577">Ibat in hostilem praeceps Cornelia puppim,</TextUnit>
    <TextUnit id="6112" loc="8.578">Hoc magis impatiens egresso deesse marito,</TextUnit>
    <TextUnit id="6113" loc="8.579">Quod metuit clades. Remane, temeraria coniunx,</TextUnit>
    <TextUnit id="6114" loc="8.580">Et tu, nate, precor, longeque e litore casus</TextUnit>
    <TextUnit id="6115" loc="8.581">Exspectate meos: et in hac cervice tyrannm</TextUnit>
    <TextUnit id="6116" loc="8.582">Explorate fidem, dixit. Sed dura vetanti</TextUnit>
    <TextUnit id="6117" loc="8.583">Tendebat geminas amens Cornelia palmas:</TextUnit>
    <TextUnit id="6118" loc="8.584">Quo sine me, crudelis, abis?  Iterumne relinquor,</TextUnit>
    <TextUnit id="6119" loc="8.585">Thessalicis submota malis?  Numquam omine laeto</TextUnit>
    <TextUnit id="6120" loc="8.586">Distrahimur miseri. Poteras non flectere puppim,</TextUnit>
    <TextUnit id="6121" loc="8.587">Cum fugeres, alio, latebrisque relinquere Lesbi,</TextUnit>
    <TextUnit id="6122" loc="8.588">Omnibus a terris si nos arcere parabas.</TextUnit>
    <TextUnit id="6123" loc="8.589">An tantum in fluctus placeo comes?   Haec ubi frustra</TextUnit>
    <TextUnit id="6124" loc="8.590">Effudit, prima pendet tamen anxia puppe:</TextUnit>
    <TextUnit id="6125" loc="8.591">Attonitoque metu nec quoquam avertere visus,</TextUnit>
    <TextUnit id="6126" loc="8.592">Nec Magnum spectare potest. Stetit anxia classis</TextUnit>
    <TextUnit id="6127" loc="8.593">Ad ducis eventum, metuens non arma nefasque,</TextUnit>
    <TextUnit id="6128" loc="8.594">Sed ne submissis precibus Pompeius adoret</TextUnit>
    <TextUnit id="6129" loc="8.595">Sceptra sua donata manu. Transire parantem</TextUnit>
    <TextUnit id="6130" loc="8.596">Romanus Pharia miles de puppe salutat</TextUnit>
    <TextUnit id="6131" loc="8.597">Septimius: qui (pro superum pudor!) arma satelles</TextUnit>
    <TextUnit id="6132" loc="8.598">Regia gestabat posito deformia pilo:</TextUnit>
    <TextUnit id="6133" loc="8.599">Immanis, violentus, atrox, nullaque ferarum</TextUnit>
    <TextUnit id="6134" loc="8.600">Mitior in caedes. Quis non, Fortuna, putasset</TextUnit>
    <TextUnit id="6135" loc="8.601">Parcere te populis, quod bello haec dextra vacasset,</TextUnit>
    <TextUnit id="6136" loc="8.602">Thessaliaque procul tam noxia tela fugasses?</TextUnit>
    <TextUnit id="6137" loc="8.603">Disponis gladios, ne quo non fiat in orbe,</TextUnit>
    <TextUnit id="6138" loc="8.604">Heu, facinus civile tibi.  Victoribus ipsis</TextUnit>
    <TextUnit id="6139" loc="8.605">Dedecus, et numquam superum caritura pudore</TextUnit>
    <TextUnit id="6140" loc="8.606">Fabula; Romanus regi sic paruit ensis,</TextUnit>
    <TextUnit id="6141" loc="8.607">Pellaeusque puer gladio tibi colla recidit,</TextUnit>
    <TextUnit id="6142" loc="8.608">Magne, tuo. Qua posteritas in saecula mittet</TextUnit>
    <TextUnit id="6143" loc="8.609">Septimium fama? scelus hoc quo nomine dicent,</TextUnit>
    <TextUnit id="6144" loc="8.610">Qui Bruti dixere nefas? Iam venerat horae</TextUnit>
    <TextUnit id="6145" loc="8.611">Terminus extremae, Phariamque ablatus in alnum</TextUnit>
    <TextUnit id="6146" loc="8.612">Perdiderat iam iura sui. Tunc stringere ferrum</TextUnit>
    <TextUnit id="6147" loc="8.613">Regia monstra parant. Ut vidit cominus enses,</TextUnit>
    <TextUnit id="6148" loc="8.614">Involvit vultus, atque, indignatus apertum</TextUnit>
    <TextUnit id="6149" loc="8.615">Fortunae praestare caput, tunc lumina pressit,</TextUnit>
    <TextUnit id="6150" loc="8.616">Continuitque animam, ne quas effundere voces</TextUnit>
    <TextUnit id="6151" loc="8.617">Posset, et aeternam fletu corrumpere tamam.</TextUnit>
    <TextUnit id="6152" loc="8.618">At postquam mucrone latus funestus Achillas</TextUnit>
    <TextUnit id="6153" loc="8.619">Perfodit, nullo gemitu consensit ad ictum,</TextUnit>
    <TextUnit id="6154" loc="8.620">Despexitque nefas, servatque immobile corpus,</TextUnit>
    <TextUnit id="6155" loc="8.621">Seque probat moriens, atque haec in pectore volvit:</TextUnit>
    <TextUnit id="6156" loc="8.622">Saecula Romanos numquam tacitura labores</TextUnit>
    <TextUnit id="6157" loc="8.623">Attendunt, aevumque sequens speculatur ab omni</TextUnit>
    <TextUnit id="6158" loc="8.624">Orbe ratem, Phariamque fidem.   Nunc consule famae.</TextUnit>
    <TextUnit id="6159" loc="8.625">Fata tibi longae fluxerunt prospera vitae:</TextUnit>
    <TextUnit id="6160" loc="8.626">Ignorant populi, si non in morte probaris,</TextUnit>
    <TextUnit id="6161" loc="8.627">An scieris adversa pati. Ne cede pudori,</TextUnit>
    <TextUnit id="6162" loc="8.628">Auctoremque dole fati. Quacumque feriris,</TextUnit>
    <TextUnit id="6163" loc="8.629">Crede manum soceri. Spargant lacerentque licebit,</TextUnit>
    <TextUnit id="6164" loc="8.630">Sum tamen, o superi, felix, nullique potestas</TextUnit>
    <TextUnit id="6165" loc="8.631">Hoc auferre deo. Mutantur prospera vitae:</TextUnit>
    <TextUnit id="6166" loc="8.632">Non fit morte miser.   Videt hanc Cornelia caedem,</TextUnit>
    <TextUnit id="6167" loc="8.633">Pompeiusque meus. Tanto patientius, oro,</TextUnit>
    <TextUnit id="6168" loc="8.634">Claude, dolor, gemitus: natus coniuxque, peremptum</TextUnit>
    <TextUnit id="6169" loc="8.635">Si mirantur, amant. Talis custodia Magno</TextUnit>
    <TextUnit id="6170" loc="8.636">Mentis erat: ius hoc animi morientis habebat.</TextUnit>
    <TextUnit id="6171" loc="8.637">At non tam patiens Cornelia cernere saevum</TextUnit>
    <TextUnit id="6172" loc="8.638">Quam perferre nefas, miserandis aethera complet</TextUnit>
    <TextUnit id="6173" loc="8.639">Vocibus: o coniunx, ego te scelerata peremi:</TextUnit>
    <TextUnit id="6174" loc="8.640">Letiferae tibi caussa morae fuit avia Lesbos,</TextUnit>
    <TextUnit id="6175" loc="8.641">Et prior in Nili pervenit litora Caesar.</TextUnit>
    <TextUnit id="6176" loc="8.642">Nam cui ius alii sceleris?  Sed, quisquis in istud</TextUnit>
    <TextUnit id="6177" loc="8.643">A superis immisse caput, vel Caesaris irae</TextUnit>
    <TextUnit id="6178" loc="8.644">Vel tibi prospiciens, nescis, crudelis, ubi ipsa</TextUnit>
    <TextUnit id="6179" loc="8.645">Viscera sint Magni: properas, atque ingeris ictus,</TextUnit>
    <TextUnit id="6180" loc="8.646">Qua votum est victo. Poenas non morte minores</TextUnit>
    <TextUnit id="6181" loc="8.647">Pendat, et ante meum videat caput. Haud ego culpa</TextUnit>
    <TextUnit id="6182" loc="8.648">Libera bellorum, quae matrum  sola per undas</TextUnit>
    <TextUnit id="6183" loc="8.649">Et per castra comes, nullis absterrita fatis,</TextUnit>
    <TextUnit id="6184" loc="8.650">Victum, quod reges etiam timuere, recepi.</TextUnit>
    <TextUnit id="6185" loc="8.651">Hoc merui, coniux, in tuta puppe relinqui?</TextUnit>
    <TextUnit id="6186" loc="8.652">Perfide, parcebas? te fata extrema petente,</TextUnit>
    <TextUnit id="6187" loc="8.653">Vita digna fui?  Moriar, nec munere regis.</TextUnit>
    <TextUnit id="6188" loc="8.654">Aut mihi praecipitem, nautae, permittite saltum,</TextUnit>
    <TextUnit id="6189" loc="8.655">Aut laqueum collo tortosque aptare rudentes:</TextUnit>
    <TextUnit id="6190" loc="8.656">Aut aliquis Magno dignus comes exigat ensem.</TextUnit>
    <TextUnit id="6191" loc="8.657">Pompeio praestare potest, quod Caesaris armis</TextUnit>
    <TextUnit id="6192" loc="8.658">Imputet. O saevi, properantem in fata tenetis</TextUnit>
    <TextUnit id="6193" loc="8.659">Vivis adhuc, coniux, et iam Cornelia non est</TextUnit>
    <TextUnit id="6194" loc="8.660">Iuris, Magne, sui. Prohibent accersere mortem:</TextUnit>
    <TextUnit id="6195" loc="8.661">Servor victori. Sic fata, interque suorum</TextUnit>
    <TextUnit id="6196" loc="8.662">Lapsa manus, rapitur, trepida fugiente carina.</TextUnit>
    <TextUnit id="6197" loc="8.663">At Magni cum terga sonent et pectora ferro,</TextUnit>
    <TextUnit id="6198" loc="8.664">Permansisse decus sacrae venerabile formae,</TextUnit>
    <TextUnit id="6199" loc="8.665">Iratamque deis faciem, nil ultima mortis</TextUnit>
    <TextUnit id="6200" loc="8.666">Ex habitu vultuque viri mutasse, fatentur</TextUnit>
    <TextUnit id="6201" loc="8.667">Qui lacerum videre caput. Nam saevus in ipso</TextUnit>
    <TextUnit id="6202" loc="8.668">Septimius sceleris maius scelus invenit actu:</TextUnit>
    <TextUnit id="6203" loc="8.669">Ac retegit sacros, scisso velamine, vultus</TextUnit>
    <TextUnit id="6204" loc="8.670">Semianimis Magni, spirantiaque occupat ora,</TextUnit>
    <TextUnit id="6205" loc="8.671">Collaque in obliquo ponit languentia transtro.</TextUnit>
    <TextUnit id="6206" loc="8.672">Tunc nervos venasque secat, nodosaque frangit</TextUnit>
    <TextUnit id="6207" loc="8.673">Ossa diu: nondum artis erat, caput ense rotare.</TextUnit>
    <TextUnit id="6208" loc="8.674">At postquam trunco cervix abscisa recessit,</TextUnit>
    <TextUnit id="6209" loc="8.675">Vindicat hoc Pharius dextra gestare satelles.</TextUnit>
    <TextUnit id="6210" loc="8.676">Degener atque operae, miles Romane, secundae,</TextUnit>
    <TextUnit id="6211" loc="8.677">Pompeii diro sacrum caput ense recidis,</TextUnit>
    <TextUnit id="6212" loc="8.678">Ut non ipse feras? Pro summi fata pudoris!</TextUnit>
    <TextUnit id="6213" loc="8.679">Impius ut Magnum nosset puer, illa verenda</TextUnit>
    <TextUnit id="6214" loc="8.680">Regibus hirta coma, et generosa fronte decora</TextUnit>
    <TextUnit id="6215" loc="8.681">Caesaries comprensa manu est, Pharioque veruto,</TextUnit>
    <TextUnit id="6216" loc="8.682">Dum vivunt vultus, atque os in murmura pulsant</TextUnit>
    <TextUnit id="6217" loc="8.683">Singultus animae, dum lumina nuda rigescunt,</TextUnit>
    <TextUnit id="6218" loc="8.684">Suffixum caput est, quo numquam bella iubente</TextUnit>
    <TextUnit id="6219" loc="8.685">Pax fuit: hoc leges, Campumque, et rostra movebat:</TextUnit>
    <TextUnit id="6220" loc="8.686">Hac facie Fortuna tibi Romana placebas.</TextUnit>
    <TextUnit id="6221" loc="8.687">Nec satis infando fuit hoc vidisse tyranno:</TextUnit>
    <TextUnit id="6222" loc="8.688">Vult sceleri superesse fidem. Tunc arte nefanda</TextUnit>
    <TextUnit id="6223" loc="8.689">Submota est capiti tabes: raptoque cerebro</TextUnit>
    <TextUnit id="6224" loc="8.690">Exsiccata cutis, putrisque effluxit ab alto</TextUnit>
    <TextUnit id="6225" loc="8.691">Humor, et infuso facies solidata veneno est.</TextUnit>
    <TextUnit id="6226" loc="8.692">Ultima Lageae stirpis, perituraque proles,</TextUnit>
    <TextUnit id="6227" loc="8.693">Degener, incestae sceptris cessure sororis,</TextUnit>
    <TextUnit id="6228" loc="8.694">Cum tibi sacrato Macedon servetur in antro,</TextUnit>
    <TextUnit id="6229" loc="8.695">Et regum cineres exstructo monte quiescant,</TextUnit>
    <TextUnit id="6230" loc="8.696">Cum Ptolemaeorum manes seriemque pudendam</TextUnit>
    <TextUnit id="6231" loc="8.697">Pyramides claudant, indignaque Mausolea:</TextUnit>
    <TextUnit id="6232" loc="8.698">Litora Pompeium feriunt, truncusque vadosis</TextUnit>
    <TextUnit id="6233" loc="8.699">Huc illuc iactatur aquis?  Adeone molesta</TextUnit>
    <TextUnit id="6234" loc="8.700">Totum  cura fuit socero servare cadaver?</TextUnit>
    <TextUnit id="6235" loc="8.701">Hac Fortuna fide Magni tam prospera fata</TextUnit>
    <TextUnit id="6236" loc="8.702">Pertulit: hac illum summo de culmine rerum</TextUnit>
    <TextUnit id="6237" loc="8.703">Morte petit, cladesque omnes exegit in uno</TextUnit>
    <TextUnit id="6238" loc="8.704">Saeva die, quibus immunes tot praestitit annos:</TextUnit>
    <TextUnit id="6239" loc="8.705">Pompeiusque fuit, qui numquam mixta videret</TextUnit>
    <TextUnit id="6240" loc="8.706">Laeta malis: felix nullo turbante deorum,</TextUnit>
    <TextUnit id="6241" loc="8.707">Et nullo parcente miser. Semel impulit illum</TextUnit>
    <TextUnit id="6242" loc="8.708">Dilata Fortuna manu. Pulsatur arenis,</TextUnit>
    <TextUnit id="6243" loc="8.709">Carpitur in scopulis, hausto per vulnera fluctu</TextUnit>
    <TextUnit id="6244" loc="8.710">Ludibrium pelagi: nullaque manente figura,</TextUnit>
    <TextUnit id="6245" loc="8.711">Una nota est Magno capitis factura revulsi.</TextUnit>
    <TextUnit id="6246" loc="8.712">Ante tamen Pharias victor quam tangat arenas,</TextUnit>
    <TextUnit id="6247" loc="8.713">Pompeio raptim tumulum Fortuna paravit,</TextUnit>
    <TextUnit id="6248" loc="8.714">Ne iaceat nullo, vel ne meliore sepulchro.</TextUnit>
    <TextUnit id="6249" loc="8.715">E latebris pavidus decurrit ad aequora Cordus.</TextUnit>
    <TextUnit id="6250" loc="8.716">Quaestor ab Idalio Cinyraeae litore Cypri</TextUnit>
    <TextUnit id="6251" loc="8.717">Infaustus Magni fuerat comes. Ille per umbras</TextUnit>
    <TextUnit id="6252" loc="8.718">Ausus ferre gradum, victum pietate timorem</TextUnit>
    <TextUnit id="6253" loc="8.719">Compulit, ut mediis quaesitum corpus in undis</TextUnit>
    <TextUnit id="6254" loc="8.720">Duceret ad terram, traheretque ad litora Magnum.</TextUnit>
    <TextUnit id="6255" loc="8.721">Lucis moesta parum per densas Cynthia nubes</TextUnit>
    <TextUnit id="6256" loc="8.722">Praebebat; cano sed discolor aequore truncus</TextUnit>
    <TextUnit id="6257" loc="8.723">Conspicitur. Tenet ille ducem complexibus arctis,</TextUnit>
    <TextUnit id="6258" loc="8.724">Eripiente mari: nunc victus pondere tanto</TextUnit>
    <TextUnit id="6259" loc="8.725">Exspectat fluctus, pelagoque iuvante cadaver</TextUnit>
    <TextUnit id="6260" loc="8.726">Impellit. Postquam sicco iam litore sedit,</TextUnit>
    <TextUnit id="6261" loc="8.727">Incubuit Magno, lacrimasque effudit in omne</TextUnit>
    <TextUnit id="6262" loc="8.728">Vulnus, et ad superos obscuraque sidera fatur:</TextUnit>
    <TextUnit id="6263" loc="8.729">Non pretiosa petit cumulato ture sepulchra</TextUnit>
    <TextUnit id="6264" loc="8.730">Pompeius, Fortuna, tuus; non pinguis ad astra</TextUnit>
    <TextUnit id="6265" loc="8.731">Ut ferat e membris Eoos fumus odores,</TextUnit>
    <TextUnit id="6266" loc="8.732">Ut Romana suum gestent pia colla parentem,</TextUnit>
    <TextUnit id="6267" loc="8.733">Praeferat ut veteres feralis pompa triumphos,</TextUnit>
    <TextUnit id="6268" loc="8.734">Ut resonent cantu tristi fora, totus ut ignem</TextUnit>
    <TextUnit id="6269" loc="8.735">Proiectis moerens exercitus ambiat armis.</TextUnit>
    <TextUnit id="6270" loc="8.736">Da vilem Magno plebeii funeris arcam,</TextUnit>
    <TextUnit id="6271" loc="8.737">Quae lacerum corpus siccos effundat in ignes.</TextUnit>
    <TextUnit id="6272" loc="8.738">Robora non desint misero, nec sordidus ustor.</TextUnit>
    <TextUnit id="6273" loc="8.739">Sit satis, o superi, quod non Cornelia fuso</TextUnit>
    <TextUnit id="6274" loc="8.740">Crine iacet, subicique facem complexa maritum</TextUnit>
    <TextUnit id="6275" loc="8.741">Imperat, extremo sed abest a munere busti</TextUnit>
    <TextUnit id="6276" loc="8.742">Infelix coniux, nec adhuc a litore longe est.</TextUnit>
    <TextUnit id="6277" loc="8.743">Sic fatus, parvos iuvenis procul adspicit ignes,</TextUnit>
    <TextUnit id="6278" loc="8.744">Corpus, vile suis, nullo custode cremantes.</TextUnit>
    <TextUnit id="6279" loc="8.745">Inde rapit flammas, semiustaque robora membris</TextUnit>
    <TextUnit id="6280" loc="8.746">Subducens, Quaecumque es, sit, neglecta, nec ulli</TextUnit>
    <TextUnit id="6281" loc="8.747">Cara tuo, sed Pompeio felicior umbra,</TextUnit>
    <TextUnit id="6282" loc="8.748">Quod iam compositum violat manus hospita bustum,</TextUnit>
    <TextUnit id="6283" loc="8.749">Da veniam; si quid sensus post fata relictum est,</TextUnit>
    <TextUnit id="6284" loc="8.750">Cedis et ipsa rogo, paterisque haec damna sepulchri,</TextUnit>
    <TextUnit id="6285" loc="8.751">Teque pudet sparsis Pompeii manibus, uri.</TextUnit>
    <TextUnit id="6286" loc="8.752">Sic fatur, plenusque sinus ardente favilla</TextUnit>
    <TextUnit id="6287" loc="8.753">Pervolat ad truncum; qui fluctu paene relatus</TextUnit>
    <TextUnit id="6288" loc="8.754">Litore pendebat. Summas dimovit arenas,</TextUnit>
    <TextUnit id="6289" loc="8.755">Et collecta procul lacerae fragmenta carinae</TextUnit>
    <TextUnit id="6290" loc="8.756">Exigua trepidus posuit scrobe. Nobile corpus</TextUnit>
    <TextUnit id="6291" loc="8.757">Robora nulla premunt, nulla strue membra recumbunt:</TextUnit>
    <TextUnit id="6292" loc="8.758">Admotus Magnum, non subditus, accipit ignis.</TextUnit>
    <TextUnit id="6293" loc="8.759">Ile sedens iuxta flammas: O maxime, dixit,</TextUnit>
    <TextUnit id="6294" loc="8.760">Ductor, et Hesperii maiestas nominis una,</TextUnit>
    <TextUnit id="6295" loc="8.761">Si tibi iactatu pelagi, si funere nullo</TextUnit>
    <TextUnit id="6296" loc="8.762">Tristior iste rogus; manes animamque potentem</TextUnit>
    <TextUnit id="6297" loc="8.763">Officiis averte meis: iniuria fati</TextUnit>
    <TextUnit id="6298" loc="8.764">Hoc fas esse iubet; ne ponti belua quidquam,</TextUnit>
    <TextUnit id="6299" loc="8.765">Ne fera, ne volucres, ne saevi Caesaris ira</TextUnit>
    <TextUnit id="6300" loc="8.766">Audeat: exiguam, quantum potes, accipe flammam,</TextUnit>
    <TextUnit id="6301" loc="8.767">Romana succense manu. Fortuna recursus</TextUnit>
    <TextUnit id="6302" loc="8.768">Si det in Hesperiam, non hac in sede quiescent</TextUnit>
    <TextUnit id="6303" loc="8.769">Tam sacri cineres, sed te Cornelia, Magne,</TextUnit>
    <TextUnit id="6304" loc="8.770">Accipiet, nostraque manu transfundet in urnam.</TextUnit>
    <TextUnit id="6305" loc="8.771">Interea parvo signemus litora saxo,</TextUnit>
    <TextUnit id="6306" loc="8.772">Ut nota sit busti; si quis placare peremptum</TextUnit>
    <TextUnit id="6307" loc="8.773">Forte volet, plenos et reddere mortis honores;</TextUnit>
    <TextUnit id="6308" loc="8.774">Inveniat trunci cineres, et norit arenas,</TextUnit>
    <TextUnit id="6309" loc="8.775">Ad quas, Magne, tuum referat caput. Haec ubi fatus,</TextUnit>
    <TextUnit id="6310" loc="8.776">Excitat invalidas admoto fomite flammas.</TextUnit>
    <TextUnit id="6311" loc="8.777">Carpitur, et lentum Magnus destillat in ignem,</TextUnit>
    <TextUnit id="6312" loc="8.778">Tabe fovens bustum. Sed iam percusserat astra</TextUnit>
    <TextUnit id="6313" loc="8.779">Aurorae praemissa dies: ille, ordine rupto</TextUnit>
    <TextUnit id="6314" loc="8.780">Funeris, adtonitus latebras in litore quaerit.</TextUnit>
    <TextUnit id="6315" loc="8.781">Quam metuis, demens, isto pro crimine poenam,</TextUnit>
    <TextUnit id="6316" loc="8.782">Quo te fama loquax omnes accepit in annos</TextUnit>
    <TextUnit id="6317" loc="8.783">Condita laudabit Magni socer impius ossa:</TextUnit>
    <TextUnit id="6318" loc="8.784">I modo securus veniae, fassusque sepulchrum</TextUnit>
    <TextUnit id="6319" loc="8.785">Posce caput. Cogit pietas imponere finem</TextUnit>
    <TextUnit id="6320" loc="8.786">Officio. Semiusta rapit resolutaque nondum</TextUnit>
    <TextUnit id="6321" loc="8.787">Ossa satis, nervis et inustis plena medullis</TextUnit>
    <TextUnit id="6322" loc="8.788">Aequorea restinguit aqua, congestaque in unum</TextUnit>
    <TextUnit id="6323" loc="8.789">Parva clausit humo. Tunc, ne levis aura retectos</TextUnit>
    <TextUnit id="6324" loc="8.790">Auferret cineres, saxo compressit arenam:</TextUnit>
    <TextUnit id="6325" loc="8.791">Nautaque ne bustum religato fune moveret,</TextUnit>
    <TextUnit id="6326" loc="8.792">Inscripsit sacrum semiusto stipite nomen:</TextUnit>
    <TextUnit id="6327" loc="8.793">HIC SITUS EST MAGNUS. Placet hoc, Fortuna, sepulchrum</TextUnit>
    <TextUnit id="6328" loc="8.794">Dicere Pompeii, quo condi maluit illum,</TextUnit>
    <TextUnit id="6329" loc="8.795">Quam terra caruisse socer? Temeraria dextra,</TextUnit>
    <TextUnit id="6330" loc="8.796">Cur obicis Magno tumulum, manesque vagantes</TextUnit>
    <TextUnit id="6331" loc="8.797">Includis?  Situs est, qua terra extrema refuso</TextUnit>
    <TextUnit id="6332" loc="8.798">Pendet in Oceano. Romanum nomen et omne</TextUnit>
    <TextUnit id="6333" loc="8.799">Imperium Magno est tumuli modus. Obrue saxa,</TextUnit>
    <TextUnit id="6334" loc="8.800">Crimine plena deum. Si tota est Herculis Oete,</TextUnit>
    <TextUnit id="6335" loc="8.801">Et iuga tota vacant Bromio Nyseia, quare</TextUnit>
    <TextUnit id="6336" loc="8.802">Unus in Aegypto Magno lapis   Omnia Lagi</TextUnit>
    <TextUnit id="6337" loc="8.803">Arva tenere potest, si nullo cespite nomen</TextUnit>
    <TextUnit id="6338" loc="8.804">Haeserit. Erremus populi, cinerumque tuorum,</TextUnit>
    <TextUnit id="6339" loc="8.805">Magne, metu nullas Nili calcemus arenas.</TextUnit>
    <TextUnit id="6340" loc="8.806">Quodsi tam sacro dignaris nomine saxum,</TextUnit>
    <TextUnit id="6341" loc="8.807">Adde actus tantos, monimentaque maxima rerum:</TextUnit>
    <TextUnit id="6342" loc="8.808">Adde truces Lepidi motus, Alpinaque bella,</TextUnit>
    <TextUnit id="6343" loc="8.809">Armaque Sertori, revocato consule, victa,</TextUnit>
    <TextUnit id="6344" loc="8.810">Et currus, quos egit eques: commercia tuta</TextUnit>
    <TextUnit id="6345" loc="8.811">Gentibus, et pavidos Cilicas maris. Adde subactam</TextUnit>
    <TextUnit id="6346" loc="8.812">Barbariem, gentesque vagas, et quidquid in Euro</TextUnit>
    <TextUnit id="6347" loc="8.813">Regnorum Boreaque iacet. Dic semper ab armis</TextUnit>
    <TextUnit id="6348" loc="8.814">Civilem repetisse togam: ter curribus actis</TextUnit>
    <TextUnit id="6349" loc="8.815">Contentum patriae multos donasse triumphos.</TextUnit>
    <TextUnit id="6350" loc="8.816">Quis capit haec tumulus?  Surgit miserabile bustum</TextUnit>
    <TextUnit id="6351" loc="8.817">Non ullis plenum titulis, non ordine tanto</TextUnit>
    <TextUnit id="6352" loc="8.818">Fastorum: solitumque legi super alta deorum</TextUnit>
    <TextUnit id="6353" loc="8.819">Culmina, et exstructos spoliis hostilibus arcus,</TextUnit>
    <TextUnit id="6354" loc="8.820">Haud procul est ima Pompeii nomen arena,</TextUnit>
    <TextUnit id="6355" loc="8.821">Depressum tumulo, quod non legat advena rectus,</TextUnit>
    <TextUnit id="6356" loc="8.822">Quod, nisi monstratum, Romanus transeat hospes.</TextUnit>
    <TextUnit id="6357" loc="8.823">Noxia civili tellus Aegyptia fato,</TextUnit>
    <TextUnit id="6358" loc="8.824">Haud equidem immerito Cumanae carmine vatis</TextUnit>
    <TextUnit id="6359" loc="8.825">Cautum, ne Nili Pelusia tangeret ora</TextUnit>
    <TextUnit id="6360" loc="8.826">Hesperius miles, ripasque aestate tumentes.</TextUnit>
    <TextUnit id="6361" loc="8.827">Quid tibi saeva precer pro tanto crimine tellus?</TextUnit>
    <TextUnit id="6362" loc="8.828">Vertat aquas Nilus, quo nascitur orbe, retentus,</TextUnit>
    <TextUnit id="6363" loc="8.829">Et steriles egeant hibernis imbribus agri,</TextUnit>
    <TextUnit id="6364" loc="8.830">Totaque in Aethiopum putres solvaris arenas.</TextUnit>
    <TextUnit id="6365" loc="8.831">Nos in templa tuam Romana accepimus Isin,</TextUnit>
    <TextUnit id="6366" loc="8.832">Semicanesque deos, et sistra iubentia luctus,</TextUnit>
    <TextUnit id="6367" loc="8.833">Et quem tu plangens hominem testaris Osirin:</TextUnit>
    <TextUnit id="6368" loc="8.834">Tu nostros, Aegypte, tenes in pulvere Manes.</TextUnit>
    <TextUnit id="6369" loc="8.835">Tu quoque, cum saevo dederis iam templa tyranno,</TextUnit>
    <TextUnit id="6370" loc="8.836">Nondum Pompeii cineres, o Roma, petisti:</TextUnit>
    <TextUnit id="6371" loc="8.837">Exsul adhuc iacet umbra ducis. Si saecula prima</TextUnit>
    <TextUnit id="6372" loc="8.838">Victoris timuere minas: nunc excipe saltem</TextUnit>
    <TextUnit id="6373" loc="8.839">Ossa tui Magni, si nondum   subruta fluctu</TextUnit>
    <TextUnit id="6374" loc="8.840">Invisa tellure sedent. Quis busta timebit?</TextUnit>
    <TextUnit id="6375" loc="8.841">Quis sacris dignam movisse verebitur umbram?</TextUnit>
    <TextUnit id="6376" loc="8.842">Imperet hoc nobis utinam scelus, et velit uti</TextUnit>
    <TextUnit id="6377" loc="8.843">Nostro Roma sinu: satis o nimiumque beatus,</TextUnit>
    <TextUnit id="6378" loc="8.844">Si mihi contingat manes transferre revulsos</TextUnit>
    <TextUnit id="6379" loc="8.845">Ausoniam, si tale ducis violare sepulchrum.</TextUnit>
    <TextUnit id="6380" loc="8.846">Forsitan, aut sulco sterili cum poscere finem</TextUnit>
    <TextUnit id="6381" loc="8.847">A superis, aut Roma volet feralibus Austris,</TextUnit>
    <TextUnit id="6382" loc="8.848">Ignibus aut nimiis, aut terrae tecta moventi,</TextUnit>
    <TextUnit id="6383" loc="8.849">Consilio iussuque deum transibis in urbem,</TextUnit>
    <TextUnit id="6384" loc="8.850">Magne, tuam, summusque feret tua busta sacerdos.</TextUnit>
    <TextUnit id="6385" loc="8.851">Nunc quis ad exustam Cancro torrente Syenen</TextUnit>
    <TextUnit id="6386" loc="8.852">Ibit, et imbrifera siccas sub Pleiade Thebas,</TextUnit>
    <TextUnit id="6387" loc="8.853">Spectator Nili: quis rubri stagna profundi,</TextUnit>
    <TextUnit id="6388" loc="8.854">Aut Arabum portus mercis mutator Eoae,</TextUnit>
    <TextUnit id="6389" loc="8.855">Magne, petet, quem non tumuli venerabile saxum,</TextUnit>
    <TextUnit id="6390" loc="8.856">Et cinis in summis forsan turbatus arenis</TextUnit>
    <TextUnit id="6391" loc="8.857">Advertet, manesque tuos placare iuvabit,</TextUnit>
    <TextUnit id="6392" loc="8.858">Et Casio praeferre Iovi? Nil ista nocebunt</TextUnit>
    <TextUnit id="6393" loc="8.859">Famae busta tuae. Templis auroque sepultus</TextUnit>
    <TextUnit id="6394" loc="8.860">Vilior umbra fores: nunc est pro numine summo,</TextUnit>
    <TextUnit id="6395" loc="8.861">Hoc tumulo Fortuna iacens. Augustius aris</TextUnit>
    <TextUnit id="6396" loc="8.862">Victoris Libyco pulsatur in aequore saxum.</TextUnit>
    <TextUnit id="6397" loc="8.863">Tarpeiis qui saepe deis sua tura negarunt,</TextUnit>
    <TextUnit id="6398" loc="8.864">Inclusum fusco venerentur cespite numen.</TextUnit>
    <TextUnit id="6399" loc="8.865">Proderit hoc olim, quod non mansura sepulcri</TextUnit>
    <TextUnit id="6400" loc="8.866">Ardua marmoreo surrexit pondere moles.</TextUnit>
    <TextUnit id="6401" loc="8.867">Pulveris exigui sparget non longa vetustas</TextUnit>
    <TextUnit id="6402" loc="8.868">Congeriem, bustumque cadet, mortisque peribunt</TextUnit>
    <TextUnit id="6403" loc="8.869">Argumenta tuae. Veniet felicior aetas,</TextUnit>
    <TextUnit id="6404" loc="8.870">Qua sit nulla fides saxum monstrantibus istud:</TextUnit>
    <TextUnit id="6405" loc="8.871">Atque erit Aegyptus populis fortasse nepotum</TextUnit>
    <TextUnit id="6406" loc="8.872">Tam mendax Magni tumulo, quam Creta Tonantis.</TextUnit>
    <TextUnit id="6407" loc="9.1">At non in Pharia manes iacuere favilla,</TextUnit>
    <TextUnit id="6408" loc="9.2">Nec cinis exiguus tantam compescuit umbram:</TextUnit>
    <TextUnit id="6409" loc="9.3">Prosiluit busto, semustaque membra relinquens</TextUnit>
    <TextUnit id="6410" loc="9.4">Degeneremque rogum, sequitur convexa Tonantis,</TextUnit>
    <TextUnit id="6411" loc="9.5">Qua niger astriferis connectitur axibus aer,</TextUnit>
    <TextUnit id="6412" loc="9.6">Quaque patet terras inter lunaeque meatus,</TextUnit>
    <TextUnit id="6413" loc="9.7">(Semidei manes habitant, quos ignea virtus</TextUnit>
    <TextUnit id="6414" loc="9.8">Innocuos vita patientes aetheris imi</TextUnit>
    <TextUnit id="6415" loc="9.9">Fecit) et aeternos animam  collegit in orbes.</TextUnit>
    <TextUnit id="6416" loc="9.10">Non illuc auro positi, nec ture sepulti</TextUnit>
    <TextUnit id="6417" loc="9.11">Perveniunt. Illic postquam se lumine vero</TextUnit>
    <TextUnit id="6418" loc="9.12">Implevit, stellasque vagas miratur, et astra</TextUnit>
    <TextUnit id="6419" loc="9.13">Fixa polis, vidit quanta sub nocte iaceret</TextUnit>
    <TextUnit id="6420" loc="9.14">Nostra dies, risitque sui ludibria trunci.</TextUnit>
    <TextUnit id="6421" loc="9.15">Hinc super Emathiae campos, et signa cruenti</TextUnit>
    <TextUnit id="6422" loc="9.16">Caesaris, ac sparsas volitavit in aequore classes;</TextUnit>
    <TextUnit id="6423" loc="9.17">Et scelerum vindex in sancto pectore Bruti</TextUnit>
    <TextUnit id="6424" loc="9.18">Sedit, et invicti posuit se mente Catonis.</TextUnit>
    <TextUnit id="6425" loc="9.19">Ille, ubi pendebant casus, dubiumque manebat,</TextUnit>
    <TextUnit id="6426" loc="9.20">Quem mundi dominum facerent civilia bella,</TextUnit>
    <TextUnit id="6427" loc="9.21">Oderat et Magnum, quamvis comes isset in arma,</TextUnit>
    <TextUnit id="6428" loc="9.22">Auspiciis raptus patriae ductuque senatus:</TextUnit>
    <TextUnit id="6429" loc="9.23">At post Thessalicas clades iam pectore toto</TextUnit>
    <TextUnit id="6430" loc="9.24">Pompeianus erat. Patriam tutore carentem</TextUnit>
    <TextUnit id="6431" loc="9.25">Excepit, populi trepidantia membra refovit,</TextUnit>
    <TextUnit id="6432" loc="9.26">Ignavis manibus proiectos reddidit enses,</TextUnit>
    <TextUnit id="6433" loc="9.27">Nec regnum cupiens gessit civilia bella,</TextUnit>
    <TextUnit id="6434" loc="9.28">Nec servire timens. Nil caussa fecit in armis</TextUnit>
    <TextUnit id="6435" loc="9.29">Ipse sua: totae post Magni funera partes</TextUnit>
    <TextUnit id="6436" loc="9.30">Libertatis erant: quas ne per litora fusas</TextUnit>
    <TextUnit id="6437" loc="9.31">Colligeret rapido victoria Caesaris actu,</TextUnit>
    <TextUnit id="6438" loc="9.32">Corcyrae secreta petit, ac mille carinis</TextUnit>
    <TextUnit id="6439" loc="9.33">Abstulit Emathiae secum fragmenta ruinae.</TextUnit>
    <TextUnit id="6440" loc="9.34">Quis ratibus tantis fugientia crederet ire</TextUnit>
    <TextUnit id="6441" loc="9.35">Agmina? quis pelagus victas arctasse carinas?</TextUnit>
    <TextUnit id="6442" loc="9.36">Dorida tunc Malean, et apertam Taenaron umbris,</TextUnit>
    <TextUnit id="6443" loc="9.37">Inde Cythera petit: Boreaque urgente carinas</TextUnit>
    <TextUnit id="6444" loc="9.38">Creta fugit: Dictaea legit, cedentibus undis,</TextUnit>
    <TextUnit id="6445" loc="9.39">Litora.  Tunc ausum classi praecludere portus</TextUnit>
    <TextUnit id="6446" loc="9.40">Impulit ac saevas meritum Phycunta rapinas</TextUnit>
    <TextUnit id="6447" loc="9.41">Sparsit: et hinc placidis alto delabitur auris</TextUnit>
    <TextUnit id="6448" loc="9.42">In litus, Palinure, tuum: (neque enim aequore tantum</TextUnit>
    <TextUnit id="6449" loc="9.43">Ausonio monumenta tenes, portusque quietos</TextUnit>
    <TextUnit id="6450" loc="9.44">Testatur Libye Phrygio placuisse magistro;)</TextUnit>
    <TextUnit id="6451" loc="9.45">Cum procul ex alto tendentes vela carinae</TextUnit>
    <TextUnit id="6452" loc="9.46">Ancipites tenuere animos, sociosne malorum,</TextUnit>
    <TextUnit id="6453" loc="9.47">An veherent hostes. Praeceps facit omne timendum</TextUnit>
    <TextUnit id="6454" loc="9.48">Victor, et in nulla non creditur esse carina.</TextUnit>
    <TextUnit id="6455" loc="9.49">Ast illae puppes luctus planctusque ferebant,</TextUnit>
    <TextUnit id="6456" loc="9.50">Et mala vel duri lacrimas motura Catonis.</TextUnit>
    <TextUnit id="6457" loc="9.51">Nam postquam frustra precibus Cornelia nautas</TextUnit>
    <TextUnit id="6458" loc="9.52">Privignique fugam tenuit, ne forte repulsus</TextUnit>
    <TextUnit id="6459" loc="9.53">Litoribus Phariis remearet in aequora truncus,</TextUnit>
    <TextUnit id="6460" loc="9.54">Ostenditque rogum non iusti flamma sepulchri:</TextUnit>
    <TextUnit id="6461" loc="9.55">Ergo indigna fui, dixit, Fortuna, marito</TextUnit>
    <TextUnit id="6462" loc="9.56">Accendisse rogum, gelidosque effusa per artus</TextUnit>
    <TextUnit id="6463" loc="9.57">Incubuisse viro? laceros exurere crines?</TextUnit>
    <TextUnit id="6464" loc="9.58">Membraque dispersi pelago componere Magni?</TextUnit>
    <TextUnit id="6465" loc="9.59">Vulneribus cunctis largos infundere fletus?</TextUnit>
    <TextUnit id="6466" loc="9.60">Ossibus et tepida vestes implere favilla,</TextUnit>
    <TextUnit id="6467" loc="9.61">Quidquid ab extincto licuisset tollere busto,</TextUnit>
    <TextUnit id="6468" loc="9.62">In templis sparsura deum?  Sine funeris ullo</TextUnit>
    <TextUnit id="6469" loc="9.63">Ardet honore rogus: manis hoc   Aegyptia forsan</TextUnit>
    <TextUnit id="6470" loc="9.64">Obtulit officium grave manibus.  O bene nudi</TextUnit>
    <TextUnit id="6471" loc="9.65">Crassorum cineres !   Pompeio contigit igni</TextUnit>
    <TextUnit id="6472" loc="9.66">Inidia maiore deum.  Similisne malorum</TextUnit>
    <TextUnit id="6473" loc="9.67">Sors mihi semper erit? numquam dare busta licebit</TextUnit>
    <TextUnit id="6474" loc="9.68">Coniugibus? numquam plenas plangemus ad urnas?</TextUnit>
    <TextUnit id="6475" loc="9.69">Quid porro tumulis opus est, aut ulla requiris</TextUnit>
    <TextUnit id="6476" loc="9.70">Instrumenta, dolor ?  Non toto pectore portas</TextUnit>
    <TextUnit id="6477" loc="9.71">Impia Pompeium? non imis haeret imago</TextUnit>
    <TextUnit id="6478" loc="9.72">Visceribus?  Quaerat cineres victura superstes.</TextUnit>
    <TextUnit id="6479" loc="9.73">Nunc tamen hinc longe qui fulget luce maligna</TextUnit>
    <TextUnit id="6480" loc="9.74">Ignis, adhuc aliquid. Phario de litore surgens,</TextUnit>
    <TextUnit id="6481" loc="9.75">Ostendit mihi, Magne, tui. Iam flamma resedit,</TextUnit>
    <TextUnit id="6482" loc="9.76">Pompeiumque ferens vanescit solis ad ortus</TextUnit>
    <TextUnit id="6483" loc="9.77">Fumus, et invisi tendunt mihi carbasa venti.</TextUnit>
    <TextUnit id="6484" loc="9.78">Non mihi nunc tellus Pompeio si qua triumphos</TextUnit>
    <TextUnit id="6485" loc="9.79">Victa dedit, non alta terens Capitolia currus</TextUnit>
    <TextUnit id="6486" loc="9.80">Gratior: elapsus felix de pectore Magnus;</TextUnit>
    <TextUnit id="6487" loc="9.81">Hunc volumus, quem Nilus habet, terraeque nocenti</TextUnit>
    <TextUnit id="6488" loc="9.82">Non haerere queror: crimen commendat arenas.</TextUnit>
    <TextUnit id="6489" loc="9.83">[Linquere, si qua fides, Pelusia litora nolo.]</TextUnit>
    <TextUnit id="6490" loc="9.84">Tu pete bellorum casus, et signa per orbem,</TextUnit>
    <TextUnit id="6491" loc="9.85">Sexte, paterna move: namque haec mandata reliquit</TextUnit>
    <TextUnit id="6492" loc="9.86">Pompeius vobis in nostra condita cura:</TextUnit>
    <TextUnit id="6493" loc="9.87">"Me cum fatalis leto damnaverit hora,</TextUnit>
    <TextUnit id="6494" loc="9.88">Excipite, o nati, bellum civile, nec umquam,</TextUnit>
    <TextUnit id="6495" loc="9.89">Dum tetris aliquis nostra de stirpe manebit,</TextUnit>
    <TextUnit id="6496" loc="9.90">Caesaribus regnare vacet.  Vel sceptra, vel urbes</TextUnit>
    <TextUnit id="6497" loc="9.91">Libertate sua validas impellite fama</TextUnit>
    <TextUnit id="6498" loc="9.92">Nominis: has vobis partes, haec arma relinquo.</TextUnit>
    <TextUnit id="6499" loc="9.93">Inveniet classes, quisquis Pompeius in undas</TextUnit>
    <TextUnit id="6500" loc="9.94">Venerit: et noster nullis non gentibus heres</TextUnit>
    <TextUnit id="6501" loc="9.95">Bella dabit: tantum indomitos memoresque paterni</TextUnit>
    <TextUnit id="6502" loc="9.96">Iuris habete animos.  Uni parere decebit,</TextUnit>
    <TextUnit id="6503" loc="9.97">Si faciet partes pro libertate, Catoni."</TextUnit>
    <TextUnit id="6504" loc="9.98">Exsolvi tibi, Magne, fidem; mandata peregi.</TextUnit>
    <TextUnit id="6505" loc="9.99">Insidiae valuere tuae, deceptaque vixi,</TextUnit>
    <TextUnit id="6506" loc="9.100">Ne mihi commissas auferrem perfida voces.</TextUnit>
    <TextUnit id="6507" loc="9.101">Iam nunc te per inane chaos, per Tartara, coniux,</TextUnit>
    <TextUnit id="6508" loc="9.102">Si sunt ulla, sequar: quam longo tradita leto,</TextUnit>
    <TextUnit id="6509" loc="9.103">Incertum est: poenas animae vivacis ab ipsa</TextUnit>
    <TextUnit id="6510" loc="9.104">Ante feram. Potuit cernens tua vulnera, Magne,</TextUnit>
    <TextUnit id="6511" loc="9.105">Non fugere in mortem: planctu concussa peribit,</TextUnit>
    <TextUnit id="6512" loc="9.106">Effluet in lacrimas; numquam veniemus ad enses,</TextUnit>
    <TextUnit id="6513" loc="9.107">Aut laqueos, aut praecipites per inania iactus.</TextUnit>
    <TextUnit id="6514" loc="9.108">Turpe, mori post te solo non posse dolore.</TextUnit>
    <TextUnit id="6515" loc="9.109">Sic ubi fata, caput ferali obduxit amictu,</TextUnit>
    <TextUnit id="6516" loc="9.110">Decrevitque pati tenebras, puppisque cavernis</TextUnit>
    <TextUnit id="6517" loc="9.111">Delituit: saevumque arcte complexa dolorem</TextUnit>
    <TextUnit id="6518" loc="9.112">Perfruitur lacrimis, et amat pro coniuge luctum.</TextUnit>
    <TextUnit id="6519" loc="9.113">Illam non fluctus stridensque rudentibus Eurus</TextUnit>
    <TextUnit id="6520" loc="9.114">Movit, et exsurgens ad summa pericula clamor:</TextUnit>
    <TextUnit id="6521" loc="9.115">Votaque sollicitis faciens contraria nautis,</TextUnit>
    <TextUnit id="6522" loc="9.116">Composita in mortem iacuit, favitque procellis.</TextUnit>
    <TextUnit id="6523" loc="9.117">Prima ratem Cypros spumantibus accipit undis:</TextUnit>
    <TextUnit id="6524" loc="9.118">Inde tenens pelagus, sed iam moderatior, Eurus</TextUnit>
    <TextUnit id="6525" loc="9.119">In Libycas egit sedes, et castra Catonis.</TextUnit>
    <TextUnit id="6526" loc="9.120">Tristis, ut in multo mens est praesaga timore,</TextUnit>
    <TextUnit id="6527" loc="9.121">Adspexit patrios comites e litore Magnus,</TextUnit>
    <TextUnit id="6528" loc="9.122">Et fratrem: medias praeceps tunc fertur ad undas:</TextUnit>
    <TextUnit id="6529" loc="9.123">Dic ubi sit, germane, parens: stat summa caputque</TextUnit>
    <TextUnit id="6530" loc="9.124">Orbis, an occidimus? Romanaque Magnus ad umbras</TextUnit>
    <TextUnit id="6531" loc="9.125">Abstulit?  Haec fatur: quem contra talia frater:</TextUnit>
    <TextUnit id="6532" loc="9.126">O felix, quem Sors alias dispersit in oras,</TextUnit>
    <TextUnit id="6533" loc="9.127">Quique nefas audis: oculos, germane, nocentes</TextUnit>
    <TextUnit id="6534" loc="9.128">Spectato genitore fero. Non Caesaris armis</TextUnit>
    <TextUnit id="6535" loc="9.129">Occubuit, dignoque perit auctore ruinae:</TextUnit>
    <TextUnit id="6536" loc="9.130">Rege sub impuro Nilotica rura tenente,</TextUnit>
    <TextUnit id="6537" loc="9.131">Hospitii fretus superis et munere tanto</TextUnit>
    <TextUnit id="6538" loc="9.132">In proavos, cecidit donati victima regni.</TextUnit>
    <TextUnit id="6539" loc="9.133">Vidi ego magnanimi lacerantes pectora patris:</TextUnit>
    <TextUnit id="6540" loc="9.134">Nec credens Pharium tantum potuisse tyrannum,</TextUnit>
    <TextUnit id="6541" loc="9.135">Litore Niliaco socerum iam stare putavi.</TextUnit>
    <TextUnit id="6542" loc="9.136">Sed me nec sanguis, nec tantum vulnera nostri</TextUnit>
    <TextUnit id="6543" loc="9.137">Adfecere senis, quantum gestata per urbem</TextUnit>
    <TextUnit id="6544" loc="9.138">Ora ducis, quae transfixo sublimia pilo</TextUnit>
    <TextUnit id="6545" loc="9.139">Vidimus: haec, fama est, oculis victoria iniqui</TextUnit>
    <TextUnit id="6546" loc="9.140">Servari; scelerisque fidem quaesisse tyrannum.</TextUnit>
    <TextUnit id="6547" loc="9.141">Nam corpus Phariaene canes avidaeque volucres</TextUnit>
    <TextUnit id="6548" loc="9.142">Distulerint, an furtivus, quem vidimus, ignis</TextUnit>
    <TextUnit id="6549" loc="9.143">Solverit, ignoro. Quaecumque iniuria fati</TextUnit>
    <TextUnit id="6550" loc="9.144">Abstulit hos artus, superis haec crimina dono:</TextUnit>
    <TextUnit id="6551" loc="9.145">Servata de parte queror. Cum talia Magnus</TextUnit>
    <TextUnit id="6552" loc="9.146">Audisset, non in gemitus lacrimasque dolorem</TextUnit>
    <TextUnit id="6553" loc="9.147">Effudit; iustaque furens pietate profatur:</TextUnit>
    <TextUnit id="6554" loc="9.148">Praecipitate rates e sicco litore, nautae;</TextUnit>
    <TextUnit id="6555" loc="9.149">Classis in adversos erumpat remige ventos:</TextUnit>
    <TextUnit id="6556" loc="9.150">Ite, duces, mecum: numquam civilibus armis</TextUnit>
    <TextUnit id="6557" loc="9.151">Tanta fuit merces, inhumatos condere manes,</TextUnit>
    <TextUnit id="6558" loc="9.152">Sanguine semiviri Magnum satiare tyranni.</TextUnit>
    <TextUnit id="6559" loc="9.153">Non ego Pellaeas arces, adytisque retectum</TextUnit>
    <TextUnit id="6560" loc="9.154">Corpus Alexandri pigra Mareotide mergam?</TextUnit>
    <TextUnit id="6561" loc="9.155">Non mihi pyramidum tumulis evulsus Amasis</TextUnit>
    <TextUnit id="6562" loc="9.156">Atque alii reges Nilo torrente natabunt?</TextUnit>
    <TextUnit id="6563" loc="9.157">Omnia dent poenas nudo tibi, Magne, sepulchra:</TextUnit>
    <TextUnit id="6564" loc="9.158">Evolvam busto iam numen gentibus Isin,</TextUnit>
    <TextUnit id="6565" loc="9.159">Et sacer in Magni cineres mactabitur Apis,</TextUnit>
    <TextUnit id="6566" loc="9.160">Et tectum lino spargam per vulgus Osirin,</TextUnit>
    <TextUnit id="6567" loc="9.161">Suppositisque deis uram caput. Has mihi poenas</TextUnit>
    <TextUnit id="6568" loc="9.162">Terra dabit: linquam vacuos cultoribus agros,</TextUnit>
    <TextUnit id="6569" loc="9.163">Nec, Nilus cui crescat, erit: solusque tenebis</TextUnit>
    <TextUnit id="6570" loc="9.164">Aegyptum   populis, genitor, superisque fugatis.</TextUnit>
    <TextUnit id="6571" loc="9.165">Dixerat, et classem saevas rapiebat in undas.</TextUnit>
    <TextUnit id="6572" loc="9.166">Sed Cato laudatam iuvenis compescuit iram.</TextUnit>
    <TextUnit id="6573" loc="9.167">Interea totis, audito funere Magni,</TextUnit>
    <TextUnit id="6574" loc="9.168">Litoribus sonuit percussus planctibus aether:</TextUnit>
    <TextUnit id="6575" loc="9.169">Exemploque carens et nulli cognitus aevo</TextUnit>
    <TextUnit id="6576" loc="9.170">Luctus erat, mortem populos deflere potentis.</TextUnit>
    <TextUnit id="6577" loc="9.171">Sed magis, ut visa est, lacrimis exhausta, solutas</TextUnit>
    <TextUnit id="6578" loc="9.172">In vultus effusa comas, Cornelia puppi</TextUnit>
    <TextUnit id="6579" loc="9.173">Egrediens, rursus geminato verbere plangunt.</TextUnit>
    <TextUnit id="6580" loc="9.174">Ut primum in sociae pervenit litora terrae,</TextUnit>
    <TextUnit id="6581" loc="9.175">Collegit vestes, miserique insignia Magni,</TextUnit>
    <TextUnit id="6582" loc="9.176">Armaque, et impressas auro, quas gesserat olim,</TextUnit>
    <TextUnit id="6583" loc="9.177">Exuvias, pictasque togas, velamina summo</TextUnit>
    <TextUnit id="6584" loc="9.178">Ter conspecta Iovi, funestoque intulit igni.</TextUnit>
    <TextUnit id="6585" loc="9.179">Ille fuit miserae Magni cinis. Accipit omnis</TextUnit>
    <TextUnit id="6586" loc="9.180">Exemplum pietas, et toto litore busta</TextUnit>
    <TextUnit id="6587" loc="9.181">Surgunt, Thessalicis reddentia manibus ignem.</TextUnit>
    <TextUnit id="6588" loc="9.182">Sic, ubi, depastis submittere gramina campis</TextUnit>
    <TextUnit id="6589" loc="9.183">Et renovare parans hibernas Apulus herbas,</TextUnit>
    <TextUnit id="6590" loc="9.184">Igne fovet terras, simul et Garganus et arva</TextUnit>
    <TextUnit id="6591" loc="9.185">Vulturis et calidi lucent buceta Matini.</TextUnit>
    <TextUnit id="6592" loc="9.186">Non tamen ad Magni pervenit gratius umbras</TextUnit>
    <TextUnit id="6593" loc="9.187">Omne quod in superos audet convicia vulgus,</TextUnit>
    <TextUnit id="6594" loc="9.188">Pompeiumque deis obicit, quam pauca Catonis</TextUnit>
    <TextUnit id="6595" loc="9.189">Verba, sed a pleno venientia pectore veri.</TextUnit>
    <TextUnit id="6596" loc="9.190">Civis obit, inquit, multo maioribus impar</TextUnit>
    <TextUnit id="6597" loc="9.191">Nosse modum iuris, sed in hoc tamen utilis aevo,</TextUnit>
    <TextUnit id="6598" loc="9.192">Cui non ulla fuit isti reverentia, salva</TextUnit>
    <TextUnit id="6599" loc="9.193">Libertate potens, et solus plebe parata</TextUnit>
    <TextUnit id="6600" loc="9.194">Privatus servire sibi, rectorque senatus,</TextUnit>
    <TextUnit id="6601" loc="9.195">Sed regnantis, erat.  Nil belli iure poposcit:</TextUnit>
    <TextUnit id="6602" loc="9.196">Quaeque dari voluit, voluit sibi posse negari.</TextUnit>
    <TextUnit id="6603" loc="9.197">Immodicas possedit opes, sed plura retentis</TextUnit>
    <TextUnit id="6604" loc="9.198">Intulit: invasit ferrum, sed ponere norat.</TextUnit>
    <TextUnit id="6605" loc="9.199">Praetulit arma togae: sed pacem armatus amavit.</TextUnit>
    <TextUnit id="6606" loc="9.200">Iuvit sumta ducem, iuvit dimissa potestas.</TextUnit>
    <TextUnit id="6607" loc="9.201">Casta domus, luxuque carens, corruptaque numquam</TextUnit>
    <TextUnit id="6608" loc="9.202">Fortuna domini. Clarum et venerabile nomen</TextUnit>
    <TextUnit id="6609" loc="9.203">Gentibus, et multum nostrae quod proderat urbi.</TextUnit>
    <TextUnit id="6610" loc="9.204">Olim vera fides, Sulla Marioque receptis,</TextUnit>
    <TextUnit id="6611" loc="9.205">Libertatis obit: Pompeio rebus ademto</TextUnit>
    <TextUnit id="6612" loc="9.206">Nunc et ficta perit. Non iam regnare pudebit:</TextUnit>
    <TextUnit id="6613" loc="9.207">Nec color imperii, nec frons erit ulla senatus.</TextUnit>
    <TextUnit id="6614" loc="9.208">O felix, cui summa dies fuit obvia victo,</TextUnit>
    <TextUnit id="6615" loc="9.209">Et cui quaerendos Pharium scelus obtulit enses!</TextUnit>
    <TextUnit id="6616" loc="9.210">Forsitan in soceri potuisset vivere regno.</TextUnit>
    <TextUnit id="6617" loc="9.211">Scire mori, sors prima viris, sed proxima cogi.</TextUnit>
    <TextUnit id="6618" loc="9.212">Et mihi, si fatis aliena in iura vemimus,</TextUnit>
    <TextUnit id="6619" loc="9.213">Da talem, Fortuna, Iubam: non deprecor hosti</TextUnit>
    <TextUnit id="6620" loc="9.214">Servari, dum me servet cervice recisa.</TextUnit>
    <TextUnit id="6621" loc="9.215">Vocibus his maior, quam si Romana sonarent</TextUnit>
    <TextUnit id="6622" loc="9.216">Rostra ducis laudes, generosam venit ad umbram</TextUnit>
    <TextUnit id="6623" loc="9.217">Mortis honos.   Fremit interea discordia vulgi</TextUnit>
    <TextUnit id="6624" loc="9.218">Castrorum, bellique piget post funera Magni,</TextUnit>
    <TextUnit id="6625" loc="9.219">Cum Tarchondimotus linquendi signa Catonis</TextUnit>
    <TextUnit id="6626" loc="9.220">Sustulit. Hunc rapta fugientem  classe secutus</TextUnit>
    <TextUnit id="6627" loc="9.221">Litus in extremum, tali Cato voce notavit:</TextUnit>
    <TextUnit id="6628" loc="9.222">O numquam pacate Ciliae, iterumne rapinas</TextUnit>
    <TextUnit id="6629" loc="9.223">Vadis in aequoreas? Magnum Fortuna removit:</TextUnit>
    <TextUnit id="6630" loc="9.224">Iam pelago pirata redis. Tunc respicit omnes</TextUnit>
    <TextUnit id="6631" loc="9.225">In coetu motuque viros: quorum unus, aperta</TextUnit>
    <TextUnit id="6632" loc="9.226">Mente fugae, tali compellat voce regentem:</TextUnit>
    <TextUnit id="6633" loc="9.227">Nos, Cato, da veniam, Pompeii duxit in arma</TextUnit>
    <TextUnit id="6634" loc="9.228">Non belli civilis amor, partesque favore</TextUnit>
    <TextUnit id="6635" loc="9.229">Fecimus. Ille iacet, quem paci praetulit orbis,</TextUnit>
    <TextUnit id="6636" loc="9.230">Caussaque nostra perit: patrios permitte penates,</TextUnit>
    <TextUnit id="6637" loc="9.231">Desertamque domum, dulcesque revisere natos.</TextUnit>
    <TextUnit id="6638" loc="9.232">Nam quis erit finis, si nec Pharsalia, pugnas,</TextUnit>
    <TextUnit id="6639" loc="9.233">Nec Pompeius erit?  Perierunt tempora vitae,</TextUnit>
    <TextUnit id="6640" loc="9.234">Mars eat in tutum: iustas sibi nostra senectus</TextUnit>
    <TextUnit id="6641" loc="9.235">Prospiciat flammas. Bellum civile sepulchra</TextUnit>
    <TextUnit id="6642" loc="9.236">Vix ducibus praestare potest. Non barbara victos</TextUnit>
    <TextUnit id="6643" loc="9.237">Regna manent: non Armenium mihi saeva minatur,</TextUnit>
    <TextUnit id="6644" loc="9.238">Aut Scythicum Fortuna iugum: sub iura togati</TextUnit>
    <TextUnit id="6645" loc="9.239">Civis eo. Quisquis Magno vivente secundus,</TextUnit>
    <TextUnit id="6646" loc="9.240">Hic mihi primus erit: sacris praestabitur umbris</TextUnit>
    <TextUnit id="6647" loc="9.241">Summus honor; dominum, quem clades cogit, habebo;</TextUnit>
    <TextUnit id="6648" loc="9.242">Nullum, Magne, ducem. Te solum in bella secutus,</TextUnit>
    <TextUnit id="6649" loc="9.243">Post te fata sequar: neque enim sperare secunda</TextUnit>
    <TextUnit id="6650" loc="9.244">Fas mihi, nec liceat. Fortuna cuncta tenentur</TextUnit>
    <TextUnit id="6651" loc="9.245">Caesaris: Emathium sparsit victoria ferrum.</TextUnit>
    <TextUnit id="6652" loc="9.246">Clausa fides miseris, et toto solus in orbe est,</TextUnit>
    <TextUnit id="6653" loc="9.247">Qui velit ac possit victis praestare salutem.</TextUnit>
    <TextUnit id="6654" loc="9.248">Pompeio scelus est bellum civile peremto,</TextUnit>
    <TextUnit id="6655" loc="9.249">Quo fuerat vivente fides.  Si publica iura,</TextUnit>
    <TextUnit id="6656" loc="9.250">Si semper patriam sequeris, Cato, signa petamus,</TextUnit>
    <TextUnit id="6657" loc="9.251">Romanus quae consul habet. Sic ille profatus</TextUnit>
    <TextUnit id="6658" loc="9.252">Insiluit puppi, iuvenum comitante tumultu.</TextUnit>
    <TextUnit id="6659" loc="9.253">Actum Romanis fuerat de rebus, et omnis</TextUnit>
    <TextUnit id="6660" loc="9.254">Indiga servitii fervebat litore plebes.</TextUnit>
    <TextUnit id="6661" loc="9.255">Erupere ducis sacro de pectore voces:</TextUnit>
    <TextUnit id="6662" loc="9.256">Ergo pari voto gessisti bella, iuventus,</TextUnit>
    <TextUnit id="6663" loc="9.257">Tu quoque pro dominis, et Pompeiana fuisti,</TextUnit>
    <TextUnit id="6664" loc="9.258">Non Romana manus?      Quod non in regna laboras,</TextUnit>
    <TextUnit id="6665" loc="9.259">Quod tibi, non ducibus, vivis morerisque, quod orbem</TextUnit>
    <TextUnit id="6666" loc="9.260">Adquiris nulli, quod iam tibi vincere tutum est,</TextUnit>
    <TextUnit id="6667" loc="9.261">Bella fugis, quaerisque iugum cervice vacante,</TextUnit>
    <TextUnit id="6668" loc="9.262">Et nescis sine rege pati?  Nunc caussa pericli</TextUnit>
    <TextUnit id="6669" loc="9.263">Digna viris. Vestro potuit Pompeius abuti</TextUnit>
    <TextUnit id="6670" loc="9.264">Sanguine: nunc patriae iugulos ensesque negatis,</TextUnit>
    <TextUnit id="6671" loc="9.265">Cum prope libertas?  Unum Fortuna reliquit</TextUnit>
    <TextUnit id="6672" loc="9.266">Iam tribus e dominis. Pudeat: plus regia Nili</TextUnit>
    <TextUnit id="6673" loc="9.267">Contulit in leges, et Parthi militis arcus.</TextUnit>
    <TextUnit id="6674" loc="9.268">Ite, o degeneres, Ptolemaei munus et arma</TextUnit>
    <TextUnit id="6675" loc="9.269">Spernite. Quis vestras ulla putet esse nocentes</TextUnit>
    <TextUnit id="6676" loc="9.270">Caede manus?   Credet faciles sibi terga dedisse,</TextUnit>
    <TextUnit id="6677" loc="9.271">Credet ab Emathiis primos fugisse Philippis.</TextUnit>
    <TextUnit id="6678" loc="9.272">Vadite securi: meruistis indice vitam</TextUnit>
    <TextUnit id="6679" loc="9.273">Caesare, non armis, non obsidione subacti.</TextUnit>
    <TextUnit id="6680" loc="9.274">O famuli turpes, domini post fata prioris</TextUnit>
    <TextUnit id="6681" loc="9.275">Itis ad heredem.  Cur non maiora mereri,</TextUnit>
    <TextUnit id="6682" loc="9.276">Quam vitam veniamque, libet?   Rapiatur in undas</TextUnit>
    <TextUnit id="6683" loc="9.277">Infelix Magni coniux, prolesque Metelli:</TextUnit>
    <TextUnit id="6684" loc="9.278">Ducite Pompeios: Ptolemaei vincite munus.</TextUnit>
    <TextUnit id="6685" loc="9.279">Nostra quoque inviso quisquis feret ora tyranno,</TextUnit>
    <TextUnit id="6686" loc="9.280">Non parva mercede dabit.   Sciet ista iuventus</TextUnit>
    <TextUnit id="6687" loc="9.281">Cervicis pretio bene se mea signa secutam.</TextUnit>
    <TextUnit id="6688" loc="9.282">Quin agite, et magna meritum  cum caede parate:</TextUnit>
    <TextUnit id="6689" loc="9.283">Ignavum scelus est tantum fuga.  Dixit: et omnes</TextUnit>
    <TextUnit id="6690" loc="9.284">Haud aliter medio revocavit ab aequore puppes,</TextUnit>
    <TextUnit id="6691" loc="9.285">Quam, simul effetas linquunt examina ceras,</TextUnit>
    <TextUnit id="6692" loc="9.286">Atque oblita favi non miscent nexibus alas,</TextUnit>
    <TextUnit id="6693" loc="9.287">Sed sibi quaeque volat, nec iam degustat amarum</TextUnit>
    <TextUnit id="6694" loc="9.288">Desidiosa thymum: Phrygii sonus increpat aeris,</TextUnit>
    <TextUnit id="6695" loc="9.289">Adtonitae posuere fugam, studiumque laboris</TextUnit>
    <TextUnit id="6696" loc="9.290">Floriferi repetunt, et sparsi mellis amorem:</TextUnit>
    <TextUnit id="6697" loc="9.291">Gaudet in Hyblaeo securus gramine pastor</TextUnit>
    <TextUnit id="6698" loc="9.292">Divitias servasse casae: sic voce Catonis</TextUnit>
    <TextUnit id="6699" loc="9.293">Inculcata viris iusti patientia Martis.</TextUnit>
    <TextUnit id="6700" loc="9.294">Iamque acta belli non doctas ferre quietem</TextUnit>
    <TextUnit id="6701" loc="9.295">Constituit mentes serieque agitare laborum.</TextUnit>
    <TextUnit id="6702" loc="9.296">Primum litoreis miles lassatur arenis:</TextUnit>
    <TextUnit id="6703" loc="9.297">Proximus in muros et moenia Cyrenarum</TextUnit>
    <TextUnit id="6704" loc="9.298">Est labor: exclusus nulla se vindicat ira:</TextUnit>
    <TextUnit id="6705" loc="9.299">Poenaque de victis sola est, vicisse, Catoni.</TextUnit>
    <TextUnit id="6706" loc="9.300">Inde peti placuit Libyci contermina Maris</TextUnit>
    <TextUnit id="6707" loc="9.301">Regna Iubae; sed iter mediis natura vetabat</TextUnit>
    <TextUnit id="6708" loc="9.302">Syrtibus: has audax sperat sibi cedere virtus.</TextUnit>
    <TextUnit id="6709" loc="9.303">Syrtes vel, primam mundo natura figuram</TextUnit>
    <TextUnit id="6710" loc="9.304">Cum daret, in dubio pelagi terraeque reliquit;</TextUnit>
    <TextUnit id="6711" loc="9.305">(Nam neque subsedit penitus, quo stagna profundi</TextUnit>
    <TextUnit id="6712" loc="9.306">Acciperet, nec se defendit ab aequore tellus;</TextUnit>
    <TextUnit id="6713" loc="9.307">Ambigua sed lege loci iacet invia sedes:</TextUnit>
    <TextUnit id="6714" loc="9.308">Aequora fracta vadis, abruptaque terra profundo,</TextUnit>
    <TextUnit id="6715" loc="9.309">Et post multa sonant proiecti litora fluctus.</TextUnit>
    <TextUnit id="6716" loc="9.310">Sic male deseruit, nullosque exegit in usus</TextUnit>
    <TextUnit id="6717" loc="9.311">Hanc partem natura sui.) vel plenior alto</TextUnit>
    <TextUnit id="6718" loc="9.312">Olim Syrtis erat pelago, penitusque natabat:</TextUnit>
    <TextUnit id="6719" loc="9.313">Sed rapidus Titan, ponto sua lumina pascens,</TextUnit>
    <TextUnit id="6720" loc="9.314">Aequora subduxit zonae vicina perustae:</TextUnit>
    <TextUnit id="6721" loc="9.315">Et nunc pontus adhuc Phoebo siccante repugnat.</TextUnit>
    <TextUnit id="6722" loc="9.316">Mox ubi damnosum radios admoverit aevum,</TextUnit>
    <TextUnit id="6723" loc="9.317">Tellus Syrtis erit: nam iam brevis unda superne</TextUnit>
    <TextUnit id="6724" loc="9.318">Innatat, et late periturum deficit aequor.</TextUnit>
    <TextUnit id="6725" loc="9.319">Ut primum remis actum mare propulit omne</TextUnit>
    <TextUnit id="6726" loc="9.320">Classis onus, densis fremuit niger imbribus Auster</TextUnit>
    <TextUnit id="6727" loc="9.321">In sua regna furens: tentatum classibus aequor</TextUnit>
    <TextUnit id="6728" loc="9.322">Turbine defendit, longeque a Syrtibus undas</TextUnit>
    <TextUnit id="6729" loc="9.323">Egit, et illato confregit litore pontum.</TextUnit>
    <TextUnit id="6730" loc="9.324">Tum quarum recto deprendit carbasa malo</TextUnit>
    <TextUnit id="6731" loc="9.325">Eripuit nautis; frustraque rudentibus ausis</TextUnit>
    <TextUnit id="6732" loc="9.326">Vela negare Noto, spatium vicere carinae,</TextUnit>
    <TextUnit id="6733" loc="9.327">Atque ultra proram tumuit sinus. Omnia si quis</TextUnit>
    <TextUnit id="6734" loc="9.328">Providus antennae suffixit lintea summae,</TextUnit>
    <TextUnit id="6735" loc="9.329">Vincitur, et nudis avertitur armamentis.</TextUnit>
    <TextUnit id="6736" loc="9.330">Sors melior classi, quae fluctibus incidit altis,</TextUnit>
    <TextUnit id="6737" loc="9.331">Et certo iactata mari. Quaecumque levatae</TextUnit>
    <TextUnit id="6738" loc="9.332">Arboribus caesis flatum effudere frementem,</TextUnit>
    <TextUnit id="6739" loc="9.333">Abstulit has ventis liber contraria volvens</TextUnit>
    <TextUnit id="6740" loc="9.334">Aestus, et obnixum victor detrudit in Austrum.</TextUnit>
    <TextUnit id="6741" loc="9.335">Has vada destituunt, atque interrupta profundo</TextUnit>
    <TextUnit id="6742" loc="9.336">Terra ferit puppes: dubioque obnoxia fato</TextUnit>
    <TextUnit id="6743" loc="9.337">Pars sedet una ratis, pars altera pendet in undis.</TextUnit>
    <TextUnit id="6744" loc="9.338">Tunc magis impactum brevibus mare, terraque saevit</TextUnit>
    <TextUnit id="6745" loc="9.339">Obvia consurgens: quamvis elisus ab Austro,</TextUnit>
    <TextUnit id="6746" loc="9.340">Saepe tamen cumulos fluctus non vincit arenae.</TextUnit>
    <TextUnit id="6747" loc="9.341">Eminet in tergo pelagi procul omnibus arvis,</TextUnit>
    <TextUnit id="6748" loc="9.342">Inviolatus aqua, sicci iam pulveris agger;</TextUnit>
    <TextUnit id="6749" loc="9.343">Stant miseri nautae, terraeque haerente carina</TextUnit>
    <TextUnit id="6750" loc="9.344">Litora nulla vident. Sic partem intercipit aequor:</TextUnit>
    <TextUnit id="6751" loc="9.345">Pars ratium maior regimen clavumque secuta est,</TextUnit>
    <TextUnit id="6752" loc="9.346">Tuta fuga, nautasque loci sortita peritos,</TextUnit>
    <TextUnit id="6753" loc="9.347">Torpentem Tritonos adit illaesa paludem.</TextUnit>
    <TextUnit id="6754" loc="9.348">Hanc, ut fama, deus, quem toto litore pontus</TextUnit>
    <TextUnit id="6755" loc="9.349">Audit ventosa perflantem murmura concha,</TextUnit>
    <TextUnit id="6756" loc="9.350">Hanc et Pallas amat, patrio quae vertice nata</TextUnit>
    <TextUnit id="6757" loc="9.351">Terrarum primam Libyen (nam proxima coelo est,</TextUnit>
    <TextUnit id="6758" loc="9.352">Ut probat ipse calor) tetigit, stagnique quieta</TextUnit>
    <TextUnit id="6759" loc="9.353">Vultus vidit aqua, posuitque in margine plantas,</TextUnit>
    <TextUnit id="6760" loc="9.354">Et se dilecta Tritonida dixit ab unda.</TextUnit>
    <TextUnit id="6761" loc="9.355">Quam iuxta Lethon tacitus praelabitur amnis,</TextUnit>
    <TextUnit id="6762" loc="9.356">Infernis, ut fama, trahens oblivia venis:</TextUnit>
    <TextUnit id="6763" loc="9.357">Atque insopiti quondam tutela draconis,</TextUnit>
    <TextUnit id="6764" loc="9.358">Hesperidum pauper spoliatus frondibus hortus.</TextUnit>
    <TextUnit id="6765" loc="9.359">Invidus, annoso qui famam derogat aevo,</TextUnit>
    <TextUnit id="6766" loc="9.360">Qui vates ad vera vocat. Fuit aurea silva,</TextUnit>
    <TextUnit id="6767" loc="9.361">Divitiisque graves et fulvo germine rami:</TextUnit>
    <TextUnit id="6768" loc="9.362">Virgineusque chorus nitidi custodia luci,</TextUnit>
    <TextUnit id="6769" loc="9.363">Et numquam somno damnatus lumina serpens,</TextUnit>
    <TextUnit id="6770" loc="9.364">Robora complexus rutilo curvata metallo.</TextUnit>
    <TextUnit id="6771" loc="9.365">Abstulit arboribus pretium, nemorique laborem</TextUnit>
    <TextUnit id="6772" loc="9.366">Alcides: passusque inopes sine pondere ramos,</TextUnit>
    <TextUnit id="6773" loc="9.367">Retulit Argolico fulgentia poma tyranno.</TextUnit>
    <TextUnit id="6774" loc="9.368">His igitur depulsa locis, effectaque classis</TextUnit>
    <TextUnit id="6775" loc="9.369">Syrtibus, haud ultra Garamantidas attigit undas:</TextUnit>
    <TextUnit id="6776" loc="9.370">Sed duce Pompeio Libyes melioris in oris</TextUnit>
    <TextUnit id="6777" loc="9.371">Mansit. At impatiens virtus haerere Catonis</TextUnit>
    <TextUnit id="6778" loc="9.372">Audet in ignotas agmen committere gentes,</TextUnit>
    <TextUnit id="6779" loc="9.373">Armorum fidens, et terra cingere Syrtim.</TextUnit>
    <TextUnit id="6780" loc="9.374">Haec eadem suadebat hiems, quae clauserat aequor;</TextUnit>
    <TextUnit id="6781" loc="9.375">Et spes imber erat, nimios metuentibus ignes:</TextUnit>
    <TextUnit id="6782" loc="9.376">Ut neque sole viam, nec duro frigore saevam,</TextUnit>
    <TextUnit id="6783" loc="9.377">Inde polo Libyes, hinc bruma temperet annus.</TextUnit>
    <TextUnit id="6784" loc="9.378">Atque ingressurus steriles sic fatur arenas:</TextUnit>
    <TextUnit id="6785" loc="9.379">O quibus una salus placuit mea castra secutis</TextUnit>
    <TextUnit id="6786" loc="9.380">Indomita cervice mori, componite mentes</TextUnit>
    <TextUnit id="6787" loc="9.381">Ad magnum virtutis opus summosque labores.</TextUnit>
    <TextUnit id="6788" loc="9.382">Vadimus in campos steriles, exustaque mundi,</TextUnit>
    <TextUnit id="6789" loc="9.383">Qua nimius Titan, et rarae in fontibus undae,</TextUnit>
    <TextUnit id="6790" loc="9.384">Siccaque letiferis squalent serpentibus arva,</TextUnit>
    <TextUnit id="6791" loc="9.385">Durum iter. Ad leges patriaeque ruentis amorem</TextUnit>
    <TextUnit id="6792" loc="9.386">Per mediam Libyen veniant, atque invia tentent,</TextUnit>
    <TextUnit id="6793" loc="9.387">Si quibus in nullo positum est evadere voto,</TextUnit>
    <TextUnit id="6794" loc="9.388">Si quibus ire sat est. Neque enim mihi fallere quemquam</TextUnit>
    <TextUnit id="6795" loc="9.389">Est animus, tectoque metu perducere vulgus.</TextUnit>
    <TextUnit id="6796" loc="9.390">Hi mihi sint comites, quos ipsa pericula ducent,</TextUnit>
    <TextUnit id="6797" loc="9.391">Qui, me teste, pati vel quae tristissima, pulchrum</TextUnit>
    <TextUnit id="6798" loc="9.392">Romanumque putant.    At qui sponsore salutis</TextUnit>
    <TextUnit id="6799" loc="9.393">Miles eget, capiturque animae dulcedine, vadat</TextUnit>
    <TextUnit id="6800" loc="9.394">Ad dominum metiore via. Dum primus arenas</TextUnit>
    <TextUnit id="6801" loc="9.395">Ingrediar, primusque gradus in pulvere ponam,</TextUnit>
    <TextUnit id="6802" loc="9.396">Me calor aethereus feriat, mihi plena veneno</TextUnit>
    <TextUnit id="6803" loc="9.397">Occurrat serpens; fatoque pericula vestra</TextUnit>
    <TextUnit id="6804" loc="9.398">Praetentate meo: sitiat, quicumque bibentem</TextUnit>
    <TextUnit id="6805" loc="9.399">Viderit: aut umbras nemorum quicumque petentem,</TextUnit>
    <TextUnit id="6806" loc="9.400">Aestuet: aut equitem peditum praecedere turmas,</TextUnit>
    <TextUnit id="6807" loc="9.401">Deficiat; si quo fuerit discrimine notum,</TextUnit>
    <TextUnit id="6808" loc="9.402">Dux an miles eam. Serpens, sitis, ardor, arenae,</TextUnit>
    <TextUnit id="6809" loc="9.403">Dulcia virtuti: Gaudet patientia duris.</TextUnit>
    <TextUnit id="6810" loc="9.404">Laetius est, quoties magno sibi constat, honestum.</TextUnit>
    <TextUnit id="6811" loc="9.405">Sola potest Libye turbam praestare malorum,</TextUnit>
    <TextUnit id="6812" loc="9.406">Ut deceat fugisse viros. Sic ille paventes</TextUnit>
    <TextUnit id="6813" loc="9.407">Incendit virtute animos, et amore laborum,</TextUnit>
    <TextUnit id="6814" loc="9.408">Irreducemque viam deserto limite carpit:</TextUnit>
    <TextUnit id="6815" loc="9.409">Et, sacrum parvo nomen clausura sepulchro</TextUnit>
    <TextUnit id="6816" loc="9.410">Invasit Libye securi fata Catonis.</TextUnit>
    <TextUnit id="6817" loc="9.410">Tertia pars rerum  Libye, si credere famae</TextUnit>
    <TextUnit id="6818" loc="9.411">Cuncta velis: at si ventos coelumque sequaris,</TextUnit>
    <TextUnit id="6819" loc="9.412">Pars erit Europae. Neque enim plus litora Nili,</TextUnit>
    <TextUnit id="6820" loc="9.413">Quam Scythicus Tanais primis a Gadibus absunt,</TextUnit>
    <TextUnit id="6821" loc="9.415">Unde Europa fugit Libyen, et litora flexu</TextUnit>
    <TextUnit id="6822" loc="9.416">Oceano fecere locum: sed maior in unam</TextUnit>
    <TextUnit id="6823" loc="9.417">Orbis abit Asiam. Nam cum communiter istae</TextUnit>
    <TextUnit id="6824" loc="9.418">Effundant Zephyrum, Boreae latus illa sinistrum</TextUnit>
    <TextUnit id="6825" loc="9.419">Contingens, dextrumque Noti, descendit in ortus,</TextUnit>
    <TextUnit id="6826" loc="9.420">Eurum sola tenens. Libycae quod fertile terrae est,</TextUnit>
    <TextUnit id="6827" loc="9.421">Vergit in occasus: sed et haec non fontibus ullis</TextUnit>
    <TextUnit id="6828" loc="9.422">Solvitur: Arctoos raris Aquilonibus imbres</TextUnit>
    <TextUnit id="6829" loc="9.423">Accipit, et nostris reficit sua rura serenis.</TextUnit>
    <TextUnit id="6830" loc="9.424">In nullas vitiatur opes; non aere neque auro</TextUnit>
    <TextUnit id="6831" loc="9.425">Excoquitur, nullo glebarum  crimine, pura,</TextUnit>
    <TextUnit id="6832" loc="9.426">Et penitus terra est. Tantum Maurusia genti</TextUnit>
    <TextUnit id="6833" loc="9.427">Robora divitiae, quarum non noverat usum,</TextUnit>
    <TextUnit id="6834" loc="9.428">Sed citri contenta comis vivebat, et umbris.</TextUnit>
    <TextUnit id="6835" loc="9.429">In nemus ignotum nostrae venere secures,</TextUnit>
    <TextUnit id="6836" loc="9.430">Extremoque epulas mensasque petivimus orbe.</TextUnit>
    <TextUnit id="6837" loc="9.431">At quaecumque vagam Syrtim complectitur ora</TextUnit>
    <TextUnit id="6838" loc="9.432">Sub nimio porrecta die, vicina perusti</TextUnit>
    <TextUnit id="6839" loc="9.433">Aetheris, exurit messes, et pulvere Bacchum</TextUnit>
    <TextUnit id="6840" loc="9.434">Enecat, et nulls putris radice tenetur.</TextUnit>
    <TextUnit id="6841" loc="9.435">Temperies vitalis abest, et nulla sub illa</TextUnit>
    <TextUnit id="6842" loc="9.436">Cura Iovis terra est: Natura deside torpet</TextUnit>
    <TextUnit id="6843" loc="9.437">Orbis, et immotis annum non sentit arenis.</TextUnit>
    <TextUnit id="6844" loc="9.438">Hoc tam segne solum raras tamen exserit herbas,</TextUnit>
    <TextUnit id="6845" loc="9.439">Quas Nasamon gens dura legit, qui proxima ponto</TextUnit>
    <TextUnit id="6846" loc="9.440">Nudus rura tenet; quem mundi barbara damnis</TextUnit>
    <TextUnit id="6847" loc="9.441">Syrtis alit. Nam litoreis populator arenis</TextUnit>
    <TextUnit id="6848" loc="9.442">Imminet, et, nulla portus tangente carina,</TextUnit>
    <TextUnit id="6849" loc="9.443">Novit epes. Sic cum toto commercia mundo</TextUnit>
    <TextUnit id="6850" loc="9.444">Naufragiis Nasamones habent. Hac ire Catonem</TextUnit>
    <TextUnit id="6851" loc="9.445">Dura iubet virtus. Illic secura iuventus</TextUnit>
    <TextUnit id="6852" loc="9.446">Ventorum, nullasque timens tellure procellas,</TextUnit>
    <TextUnit id="6853" loc="9.447">Aequoreos est passa metus. Nam litore sicco,</TextUnit>
    <TextUnit id="6854" loc="9.448">Quam pelago, Syrtis violentius accipit Austrum.</TextUnit>
    <TextUnit id="6855" loc="9.449">Et terrae magis ille nocens. Non montibus illum</TextUnit>
    <TextUnit id="6856" loc="9.450">Adversis frangit Libye, scopulisque repulsum</TextUnit>
    <TextUnit id="6857" loc="9.451">Dissipat, et liquidas e turbine solvit in auras:</TextUnit>
    <TextUnit id="6858" loc="9.452">Nec ruit in silvas, annosaque robora torquens</TextUnit>
    <TextUnit id="6859" loc="9.453">Lassatur: patet omne solum, liberque meatu</TextUnit>
    <TextUnit id="6860" loc="9.454">Aeoliam rabiem totis exercet habenis:</TextUnit>
    <TextUnit id="6861" loc="9.455">Et non imbriferam contorto pulvere nubem</TextUnit>
    <TextUnit id="6862" loc="9.456">In flexum  violentus agit: pars plurima terrae</TextUnit>
    <TextUnit id="6863" loc="9.457">Tollitur, et numquam resoluto vertice pendet.</TextUnit>
    <TextUnit id="6864" loc="9.458">Regna videt pauper Nasamon errantia vento,</TextUnit>
    <TextUnit id="6865" loc="9.459">Discussasque domos: volitantque a culmine raptae</TextUnit>
    <TextUnit id="6866" loc="9.460">Detecto Garamante casae. Non altius ignis</TextUnit>
    <TextUnit id="6867" loc="9.461">Rapta vehit: quantumque licet consurgere fumo,</TextUnit>
    <TextUnit id="6868" loc="9.462">Et violare diem, tantum tenet aera pulvis.</TextUnit>
    <TextUnit id="6869" loc="9.463">Tum quoque Romanum solito violentius agmen</TextUnit>
    <TextUnit id="6870" loc="9.464">Adgreditur, nullusque potest consistere miles,</TextUnit>
    <TextUnit id="6871" loc="9.465">Instabilis, raptis etiam, quas calcat, arenis.</TextUnit>
    <TextUnit id="6872" loc="9.466">Concuteret terras, orbemque a sede moveret,</TextUnit>
    <TextUnit id="6873" loc="9.467">Si solida Libye compage et pondere duro</TextUnit>
    <TextUnit id="6874" loc="9.468">Clauderet exesis Austrum scopulosa cavernis:</TextUnit>
    <TextUnit id="6875" loc="9.469">Sed quia mobilibus facilis turbatur arenis,</TextUnit>
    <TextUnit id="6876" loc="9.470">Nusquam luctando stabilis manet: imaque tellus</TextUnit>
    <TextUnit id="6877" loc="9.471">Stat, quia summa fugit. Galeas et scuta virorum</TextUnit>
    <TextUnit id="6878" loc="9.472">Pilaque contorsit violento spiritus actu,</TextUnit>
    <TextUnit id="6879" loc="9.473">Intentusque tulit magni per inania coeli.</TextUnit>
    <TextUnit id="6880" loc="9.474">Illud in externa forsan longeque remota</TextUnit>
    <TextUnit id="6881" loc="9.475">Prodigium tellure fuit: delapsaque coelo</TextUnit>
    <TextUnit id="6882" loc="9.476">Arma timent gentes, hominumque erepta lacertis</TextUnit>
    <TextUnit id="6883" loc="9.477">A superis demissa putant. Sic illa profecto</TextUnit>
    <TextUnit id="6884" loc="9.478">Sacrifico cecidere Numae, quae lecta iuventus</TextUnit>
    <TextUnit id="6885" loc="9.479">Patricia cervice movet: spoliaverat Auster</TextUnit>
    <TextUnit id="6886" loc="9.480">Aut Boreas populos ancilia nostra ferentes.</TextUnit>
    <TextUnit id="6887" loc="9.481">Sic orbem torquente Noto Romana iuventus</TextUnit>
    <TextUnit id="6888" loc="9.482">Procubuit, metuensque rapi, constrinxit amictus,</TextUnit>
    <TextUnit id="6889" loc="9.483">Inseruitque manus terrae: nec pondere solo,</TextUnit>
    <TextUnit id="6890" loc="9.484">Sed nisu iacuit, vix sic immobilis Austro:</TextUnit>
    <TextUnit id="6891" loc="9.485">Qui super ingentes cumulos involvit arenae,</TextUnit>
    <TextUnit id="6892" loc="9.486">Atque operit tellure viros. Vix tollere miles</TextUnit>
    <TextUnit id="6893" loc="9.487">Membra valet, multo congestu pulveris haereus.</TextUnit>
    <TextUnit id="6894" loc="9.488">Adligat et stantes adfusae magnus arenae</TextUnit>
    <TextUnit id="6895" loc="9.489">Agger, et immoti terra surgente tenentur.</TextUnit>
    <TextUnit id="6896" loc="9.490">Saxa tulit penitus discussis proruta muris.</TextUnit>
    <TextUnit id="6897" loc="9.491">Effuditque procul, miranda sorte malorum:</TextUnit>
    <TextUnit id="6898" loc="9.492">Qui nullas videre domos, videre ruinas.</TextUnit>
    <TextUnit id="6899" loc="9.493">Iamque iter omne latet: nec sunt discrimina terrae</TextUnit>
    <TextUnit id="6900" loc="9.494">Ulla, nisi aetheriae medio velut aequore flammae.</TextUnit>
    <TextUnit id="6901" loc="9.495">Sideribus novere vias: nec sidera nota</TextUnit>
    <TextUnit id="6902" loc="9.496">Ostendit Libycae finitor circulus orae,</TextUnit>
    <TextUnit id="6903" loc="9.497">Multaque devexo terrarum margine celat.</TextUnit>
    <TextUnit id="6904" loc="9.498">Utque calor solvit, quem torserat aera ventus</TextUnit>
    <TextUnit id="6905" loc="9.499">Incensusque dies, manant sudoribus artus,</TextUnit>
    <TextUnit id="6906" loc="9.500">Arent ora siti: conspecta est parva maligna</TextUnit>
    <TextUnit id="6907" loc="9.501">Unda procul vena: quam vix e pulvere miles</TextUnit>
    <TextUnit id="6908" loc="9.502">Corripiens, patulum galeae confudit in orbem,</TextUnit>
    <TextUnit id="6909" loc="9.503">Porrexitque duci. Squalebant pulvere fauces</TextUnit>
    <TextUnit id="6910" loc="9.504">Cunctorum: minimumque tenens dux ipse liquoris</TextUnit>
    <TextUnit id="6911" loc="9.505">Invidiosus erat. Mene, inquit, degener unum</TextUnit>
    <TextUnit id="6912" loc="9.506">Miles in hac turba vacuum virtute putasti?</TextUnit>
    <TextUnit id="6913" loc="9.507">Usque adeo mollis primisque caloribus impar</TextUnit>
    <TextUnit id="6914" loc="9.508">Sum visus?   Quanto poena tu dignior ista es,</TextUnit>
    <TextUnit id="6915" loc="9.509">Qui, populo sitiente, bibas!  Sic concitus ira</TextUnit>
    <TextUnit id="6916" loc="9.510">Excussit galeam, suffecitque omnibus unda.</TextUnit>
    <TextUnit id="6917" loc="9.511">Ventum erat ad templum, Libycis quod gentibus unum</TextUnit>
    <TextUnit id="6918" loc="9.512">Inculti Garamantes habent. Stat sortifer istic</TextUnit>
    <TextUnit id="6919" loc="9.513">Iupiter, ut memorant, sed non aut fulmina vibrans,</TextUnit>
    <TextUnit id="6920" loc="9.514">Aut similis nostro, sed tortis cornibus Ammon.</TextUnit>
    <TextUnit id="6921" loc="9.515">Non illic Libycae posuerunt ditia gentes</TextUnit>
    <TextUnit id="6922" loc="9.516">Templa, nec Eois splendent donaria gemmis.</TextUnit>
    <TextUnit id="6923" loc="9.517">Quamvis Aethiopum populis Arabumque beatis</TextUnit>
    <TextUnit id="6924" loc="9.518">Gentibus atque Indis unus sit Iupiter Ammon,</TextUnit>
    <TextUnit id="6925" loc="9.519">Pauper adhuc deus est, nullis violata per aevum</TextUnit>
    <TextUnit id="6926" loc="9.520">Divitiis delubra tenens: morumque priorum</TextUnit>
    <TextUnit id="6927" loc="9.521">Numen, Romano templum defendit ab auro.</TextUnit>
    <TextUnit id="6928" loc="9.522">Esse locis superos, testatur silva, per omnem</TextUnit>
    <TextUnit id="6929" loc="9.523">Sola virens Libyen. Nam quidquid pulvere sicco</TextUnit>
    <TextUnit id="6930" loc="9.524">Separat ardentem tepida Berenicida Lepti,</TextUnit>
    <TextUnit id="6931" loc="9.525">Ignorat frondes: solus nemus extulit Ammon.</TextUnit>
    <TextUnit id="6932" loc="9.526">Silvaram fons caussa loco, qui putria terrae</TextUnit>
    <TextUnit id="6933" loc="9.527">Adligat, et domitas unda connectit arenas.</TextUnit>
    <TextUnit id="6934" loc="9.528">Sic quoque nil obstat Phoebo, cum cardine summo</TextUnit>
    <TextUnit id="6935" loc="9.529">Stat librata dies: truncum vix protegit arbor:</TextUnit>
    <TextUnit id="6936" loc="9.530">Tam brevis in medium radiis compellitur umbra.</TextUnit>
    <TextUnit id="6937" loc="9.531">Deprensum est, hunc esse locum, qua circulum alti</TextUnit>
    <TextUnit id="6938" loc="9.532">Solstitii medium signorum percutit orbem.</TextUnit>
    <TextUnit id="6939" loc="9.533">Non obliqua meant, nec Tauro Scorpius exit</TextUnit>
    <TextUnit id="6940" loc="9.534">Rectior, aut Aries donat sua tempora Librae,</TextUnit>
    <TextUnit id="6941" loc="9.535">Aut Astraea iubet lentos descendere Pisces.</TextUnit>
    <TextUnit id="6942" loc="9.536">Par Geminis Chiron, et idem quod Carcinos ardens</TextUnit>
    <TextUnit id="6943" loc="9.537">Humidus Aegoceros: nec plus Leo tollitur Urna.</TextUnit>
    <TextUnit id="6944" loc="9.538">At tibi, quaecumque es Libyco gens igne diremta,</TextUnit>
    <TextUnit id="6945" loc="9.539">In Noton umbra cadit, quae nobis exit in Arcton:</TextUnit>
    <TextUnit id="6946" loc="9.540">Et segnis Cynosura subit: tu sicca profundo</TextUnit>
    <TextUnit id="6947" loc="9.541">Mergi plaustra putas, nullumque in vertice summo</TextUnit>
    <TextUnit id="6948" loc="9.542">Sidus habes immune mari; procul axis uterque est,</TextUnit>
    <TextUnit id="6949" loc="9.543">Et fuga signorum medio rapit omnia caelo.</TextUnit>
    <TextUnit id="6950" loc="9.544">Stabant ante fores populi, quos miserat Eos,</TextUnit>
    <TextUnit id="6951" loc="9.545">Cornigerique Iovis monitu nova fata petebant:</TextUnit>
    <TextUnit id="6952" loc="9.546">Sed Latio cessere duci: comitesque Catonem</TextUnit>
    <TextUnit id="6953" loc="9.547">Orant, exploret Libycum memorata per orbem</TextUnit>
    <TextUnit id="6954" loc="9.548">Numina, de fama tam longi iudicet aevi.</TextUnit>
    <TextUnit id="6955" loc="9.549">Maximus hortator scrutandi voce deorum</TextUnit>
    <TextUnit id="6956" loc="9.550">Eventus Labienus erat. Sors obtulit, inquit,</TextUnit>
    <TextUnit id="6957" loc="9.551">Et Fortuna viae tam magni numinis ora</TextUnit>
    <TextUnit id="6958" loc="9.552">Consiliumque dei: tanto duce possumus uti</TextUnit>
    <TextUnit id="6959" loc="9.553">Per Syrtes, bellique datos cognoscere casus.</TextUnit>
    <TextUnit id="6960" loc="9.554">Nam cui crediderim superos arcana daturos</TextUnit>
    <TextUnit id="6961" loc="9.555">Dicturosque magis, quam sancto vera Catoni?</TextUnit>
    <TextUnit id="6962" loc="9.556">Certe vita tibi semper directa supernas</TextUnit>
    <TextUnit id="6963" loc="9.557">Ad leges, sequerisque deum. Datur, ecce, loquendi</TextUnit>
    <TextUnit id="6964" loc="9.558">Cum Iove libertas: inquire in fata nefandi</TextUnit>
    <TextUnit id="6965" loc="9.559">Caesaris, et patriae venturos excute mores:</TextUnit>
    <TextUnit id="6966" loc="9.560">Iure suo populis uti legumque licebit,</TextUnit>
    <TextUnit id="6967" loc="9.561">An bellum civile perit.  Tua pectora sacra</TextUnit>
    <TextUnit id="6968" loc="9.562">Voce reple: durae semper virtutis amator,</TextUnit>
    <TextUnit id="6969" loc="9.563">Quaere quid est virtus, et posce exemplar honesti.</TextUnit>
    <TextUnit id="6970" loc="9.564">Ille, deo plenus, tacita quem mente gerebat,</TextUnit>
    <TextUnit id="6971" loc="9.565">Effudit dignas adytis e pectore voces:</TextUnit>
    <TextUnit id="6972" loc="9.566">Quid quaeri, Labiene, iubes? an liber in armis</TextUnit>
    <TextUnit id="6973" loc="9.567">Occubuisse velim potius, quam regna videre?</TextUnit>
    <TextUnit id="6974" loc="9.568">An sit vita nihil, et longa? an differat aetas?</TextUnit>
    <TextUnit id="6975" loc="9.569">An noceat vis ulla bono? Fortunaque perdat</TextUnit>
    <TextUnit id="6976" loc="9.570">Opposita virtute minas? laudandaque velle</TextUnit>
    <TextUnit id="6977" loc="9.571">Sit satis, et numquam successu crescat honestum?</TextUnit>
    <TextUnit id="6978" loc="9.572">Scimus, et haec nobis non altius inseret Ammon.</TextUnit>
    <TextUnit id="6979" loc="9.573">Haeremus cuncti superis, temploque tacente,</TextUnit>
    <TextUnit id="6980" loc="9.574">Nil agimus nisi sponte dei: nec vocibus ullis</TextUnit>
    <TextUnit id="6981" loc="9.575">Numen eget: dixitque semel nascentibus auctor</TextUnit>
    <TextUnit id="6982" loc="9.576">Quidquid scire licet: steriles nec legit arenas,</TextUnit>
    <TextUnit id="6983" loc="9.577">Ut caneret paucis, mersitque hoc pulvere verum:</TextUnit>
    <TextUnit id="6984" loc="9.578">Estque dei sedes, ubi terra, et pontus, et aer,</TextUnit>
    <TextUnit id="6985" loc="9.579">Et coelum, et virtus. Superos quid quaerimus ultra?</TextUnit>
    <TextUnit id="6986" loc="9.580">Iuppiter est, quodcumque vides, quodcumque moveris.</TextUnit>
    <TextUnit id="6987" loc="9.581">Sortilegis egeant dubii, semperque futuris</TextUnit>
    <TextUnit id="6988" loc="9.582">Casibus ancipites: me non oracula certum,</TextUnit>
    <TextUnit id="6989" loc="9.583">Sed mors certa facit. Pavido fortique cadendum est:</TextUnit>
    <TextUnit id="6990" loc="9.584">Hoc satis est dixisse Iovem.  Sic ille profatur:</TextUnit>
    <TextUnit id="6991" loc="9.585">Servataque fide templi, discedit ab aris,</TextUnit>
    <TextUnit id="6992" loc="9.586">Non exploratum populis Ammona relinquens.</TextUnit>
    <TextUnit id="6993" loc="9.587">Ipse manu sua pila gerens, praecedit anheli</TextUnit>
    <TextUnit id="6994" loc="9.588">Militis ora pedes: monstrat tolerare labores,</TextUnit>
    <TextUnit id="6995" loc="9.589">Non iubet: et nulla vehitur cervice supinus,</TextUnit>
    <TextUnit id="6996" loc="9.590">Carpentoque sedens. Somni parcissimus ipse est,</TextUnit>
    <TextUnit id="6997" loc="9.591">Ultimus haustor aquae. Cum tandem fonte reperto</TextUnit>
    <TextUnit id="6998" loc="9.592">Indiga conatur laticis potare iuventus,</TextUnit>
    <TextUnit id="6999" loc="9.593">Stat, dum lixa bibat. Si veris magna paratur</TextUnit>
    <TextUnit id="7000" loc="9.594">Fama bonis, et si successu nuda remoto</TextUnit>
    <TextUnit id="7001" loc="9.595">Inspicitur virtus, quidquid laudamus in ullo</TextUnit>
    <TextUnit id="7002" loc="9.596">Maiorum, Fortuna fuit. Quis Marte secundo,</TextUnit>
    <TextUnit id="7003" loc="9.597">Quis tantum meruit populorum sanguine nomen?</TextUnit>
    <TextUnit id="7004" loc="9.598">Hunc ego per Syrtes Libyaeque extrema triumphum</TextUnit>
    <TextUnit id="7005" loc="9.599">Ducere maluerim, quam ter Capitolia curru</TextUnit>
    <TextUnit id="7006" loc="9.600">Scandere Pompeii, quam frangere colla Iugurthae.</TextUnit>
    <TextUnit id="7007" loc="9.601">Ecce parens verus patriae, dignissimus aris,</TextUnit>
    <TextUnit id="7008" loc="9.602">Roma, tuis; per quem numquam iurare pudebit,</TextUnit>
    <TextUnit id="7009" loc="9.603">Et quem, si steteris umquam cervice soluta,</TextUnit>
    <TextUnit id="7010" loc="9.604">Tunc olim factura deum. Iam spissior ignis,</TextUnit>
    <TextUnit id="7011" loc="9.605">Et plaga, quam nullam superi mortalibus ultra</TextUnit>
    <TextUnit id="7012" loc="9.606">A medio fecere die, calcatur, et unda</TextUnit>
    <TextUnit id="7013" loc="9.607">Rarior: inventus mediis fons unus arenis</TextUnit>
    <TextUnit id="7014" loc="9.608">Largus aquae, sed quem serpentum  turba tenebat</TextUnit>
    <TextUnit id="7015" loc="9.609">Vix capiente loco. Stabant in margine siccae</TextUnit>
    <TextUnit id="7016" loc="9.610">Aspides, in mediis sitiebant Dipsades undi.</TextUnit>
    <TextUnit id="7017" loc="9.611">Ductor, ut adspexit perituros fonte relicto,</TextUnit>
    <TextUnit id="7018" loc="9.612">Adloquitur: Vana specie conterrite leti,</TextUnit>
    <TextUnit id="7019" loc="9.613">Ne dubita, miles, tutos haurire liquores:</TextUnit>
    <TextUnit id="7020" loc="9.614">Noxia serpentum est admito sanguine pestis:</TextUnit>
    <TextUnit id="7021" loc="9.615">Morsu   virus habent, et fatum dente minantur:</TextUnit>
    <TextUnit id="7022" loc="9.616">Pocula morte carent. Dixit, dubiumque venenum</TextUnit>
    <TextUnit id="7023" loc="9.617">Hausit: et in tota Libyae fons unus arena</TextUnit>
    <TextUnit id="7024" loc="9.618">Ille fuit, de quo primus sibi posceret undam.</TextUnit>
    <TextUnit id="7025" loc="9.619">Cur Libycus tantis exundet pestibus aer</TextUnit>
    <TextUnit id="7026" loc="9.620">Fertilis in mortes, aut quid secreta nocenti</TextUnit>
    <TextUnit id="7027" loc="9.621">Miscuerit natura solo, non cura laborque</TextUnit>
    <TextUnit id="7028" loc="9.622">Noster scire valet: nisi quod vulgata per orbem</TextUnit>
    <TextUnit id="7029" loc="9.623">Fabula pro vera decepit saecula caussa.</TextUnit>
    <TextUnit id="7030" loc="9.624">Finibus extremis Libyes, ubi fervida tellus</TextUnit>
    <TextUnit id="7031" loc="9.625">Accipit Oceanum demisso sole calentem,</TextUnit>
    <TextUnit id="7032" loc="9.626">Squalebant late Phorcynidos arva Medusae,</TextUnit>
    <TextUnit id="7033" loc="9.627">Non nemorum protecta coma, non mollia sulco,</TextUnit>
    <TextUnit id="7034" loc="9.628">Sed dominas vultu conspectis aspera saxis,</TextUnit>
    <TextUnit id="7035" loc="9.629">Hoc primum natura nocens in corpore saevas</TextUnit>
    <TextUnit id="7036" loc="9.630">Eduxit pestes: illis e faucibus angues</TextUnit>
    <TextUnit id="7037" loc="9.631">Stridula fuderunt vibratis sibila linguis,</TextUnit>
    <TextUnit id="7038" loc="9.632">Femineae qui more comae per terga soluti,</TextUnit>
    <TextUnit id="7039" loc="9.633">Ipsa flagellabant gaudentis colla Medusae.</TextUnit>
    <TextUnit id="7040" loc="9.634">Surgunt adverse subrectae fronte colubrae,</TextUnit>
    <TextUnit id="7041" loc="9.635">Vipereumque fluit depexo crine venenum.</TextUnit>
    <TextUnit id="7042" loc="9.636">Hoc habet infelix, cunctis impune, Medusa,</TextUnit>
    <TextUnit id="7043" loc="9.637">Quod spectare licet  Nam rictus oraque monstri</TextUnit>
    <TextUnit id="7044" loc="9.638">Quis timuit? quem, qui recto se lumine vidit,</TextUnit>
    <TextUnit id="7045" loc="9.639">Passa Medusa mori est.  Rapuit dubitantia fata,</TextUnit>
    <TextUnit id="7046" loc="9.640">Praevenitque metus: anima periere retenta</TextUnit>
    <TextUnit id="7047" loc="9.641">Membra, nec emissae riguere sub ossibus umbrae.</TextUnit>
    <TextUnit id="7048" loc="9.642">Eumenidum crines solos movere furores:</TextUnit>
    <TextUnit id="7049" loc="9.643">Cerberus Orpheo lenivit sibila cantu:</TextUnit>
    <TextUnit id="7050" loc="9.644">Amphitryoniades vidit, cum vinceret, Hydram;</TextUnit>
    <TextUnit id="7051" loc="9.645">Hoc monstrum timuit genitor, numenque secundum</TextUnit>
    <TextUnit id="7052" loc="9.646">Phorcus aquis, Cetoque parens, ipsaeque sorores</TextUnit>
    <TextUnit id="7053" loc="9.647">Gorgones: hoc potuit coelo pelagoque minari</TextUnit>
    <TextUnit id="7054" loc="9.648">Torporem insolitum, mundoque abducere terram.</TextUnit>
    <TextUnit id="7055" loc="9.649">E coelo volucres subito cum pondere lapsae:</TextUnit>
    <TextUnit id="7056" loc="9.650">In scopulis haesere ferae: vicina colentes</TextUnit>
    <TextUnit id="7057" loc="9.651">Aethiopum totae riguerunt marmore gentes.</TextUnit>
    <TextUnit id="7058" loc="9.652">Nullum animal visus patiens, ipsique retrorsum</TextUnit>
    <TextUnit id="7059" loc="9.653">Effusi faciem vitabant Gorgonis angues.</TextUnit>
    <TextUnit id="7060" loc="9.654">Illa sub Hesperiis stantem Titana columnis</TextUnit>
    <TextUnit id="7061" loc="9.655">In cautes Atlanta dedit: coeloque timente</TextUnit>
    <TextUnit id="7062" loc="9.656">Olim Phlegraeo stantes serpente gigantes,</TextUnit>
    <TextUnit id="7063" loc="9.657">Erexit montes, bellumque immane deorum</TextUnit>
    <TextUnit id="7064" loc="9.658">Pallados in medio confecit pectore Gorgon.</TextUnit>
    <TextUnit id="7065" loc="9.659">Quo postquam partu Danaes et divite nimbo</TextUnit>
    <TextUnit id="7066" loc="9.660">Ortum Parrhasiae vexerunt Persea pennae</TextUnit>
    <TextUnit id="7067" loc="9.661">Arcados auctoris citharae liquidaeque palaestrae,</TextUnit>
    <TextUnit id="7068" loc="9.662">Et subitus praepes Cyllenida sustulit harpen,</TextUnit>
    <TextUnit id="7069" loc="9.663">Harpen alterius monstri iam caede rubentem,</TextUnit>
    <TextUnit id="7070" loc="9.664">[A Iove dilectae fuso custode iuvencae:]</TextUnit>
    <TextUnit id="7071" loc="9.665">Auxilium volucri Pallas tulit innuba fratri,</TextUnit>
    <TextUnit id="7072" loc="9.666">Pacta caput monstri: terraeque in fine Libyssae</TextUnit>
    <TextUnit id="7073" loc="9.667">Persea Phoebeos converti iussit ad ortus,</TextUnit>
    <TextUnit id="7074" loc="9.668">Gorgonis averso sulcantem regna volatu:</TextUnit>
    <TextUnit id="7075" loc="9.669">Et clypeum laevae fulvo dedit aere nitentem,</TextUnit>
    <TextUnit id="7076" loc="9.670">In quo saxificam iussit spectare Medusam.</TextUnit>
    <TextUnit id="7077" loc="9.671">Quam sopor, aeternam tracturus morte quietem,</TextUnit>
    <TextUnit id="7078" loc="9.672">Obruit haud totam. Vigilat pars magna comarum,</TextUnit>
    <TextUnit id="7079" loc="9.673">Defenduntque caput praetenti crinibus hydri:</TextUnit>
    <TextUnit id="7080" loc="9.674">Pars iacet in medios vultus oculique tenebras.</TextUnit>
    <TextUnit id="7081" loc="9.675">Ipsa regit trepidum Pallas, dextraque tremente</TextUnit>
    <TextUnit id="7082" loc="9.676">Perseos aversi Cyllenida dirigit harpen,</TextUnit>
    <TextUnit id="7083" loc="9.677">Lata colubriferi rumpens confinia colli.</TextUnit>
    <TextUnit id="7084" loc="9.678">Quos habuit vultus hamati vulnere ferri</TextUnit>
    <TextUnit id="7085" loc="9.679">Caesa caput Gorgon! quanto spirasse veneno</TextUnit>
    <TextUnit id="7086" loc="9.680">Ora rear! quantumque oculos effundere mortis!</TextUnit>
    <TextUnit id="7087" loc="9.681">Nec Pallas spectare potest: vultusque gelassent</TextUnit>
    <TextUnit id="7088" loc="9.682">Perseos aversi, si non Tritonia densos</TextUnit>
    <TextUnit id="7089" loc="9.683">Sparsisset crines, texissetque ora colubri.</TextUnit>
    <TextUnit id="7090" loc="9.684">Aliger in coelum sic rapta Gorgone fugit.</TextUnit>
    <TextUnit id="7091" loc="9.685">Ille quidem pensabat iter, propiusque secabat</TextUnit>
    <TextUnit id="7092" loc="9.686">Aethera, si medias Europae scinderet urbes;</TextUnit>
    <TextUnit id="7093" loc="9.687">Pallas frugiferas iussit non laedere terras,</TextUnit>
    <TextUnit id="7094" loc="9.688">Et parci populis. Quis enim non praepete tanto</TextUnit>
    <TextUnit id="7095" loc="9.689">Aethera respiceret? Zephyro convertitur ales,</TextUnit>
    <TextUnit id="7096" loc="9.690">Itque super Libyen, quae, nullo consita cultu,</TextUnit>
    <TextUnit id="7097" loc="9.691">Sideribus Phoeboque vacat: premit orbita solis,</TextUnit>
    <TextUnit id="7098" loc="9.692">Exuritque solum; nec terra celsior ulla</TextUnit>
    <TextUnit id="7099" loc="9.693">Nox cadit in coelum, lunaeque meatibus obstat,</TextUnit>
    <TextUnit id="7100" loc="9.694">Si flexus oblita vagi per recta cucurrit</TextUnit>
    <TextUnit id="7101" loc="9.695">Signa, nec in Borean aut in Noton effugit umbram.</TextUnit>
    <TextUnit id="7102" loc="9.696">Illa tamen sterilis tellus, fecundaque nulli</TextUnit>
    <TextUnit id="7103" loc="9.697">Arva bono, virus stillantis tabe Medusae</TextUnit>
    <TextUnit id="7104" loc="9.698">Concipiunt, dirosque fero de sanguine rores,</TextUnit>
    <TextUnit id="7105" loc="9.699">Quos calor adiuvit, putrique incoxit arenae.</TextUnit>
    <TextUnit id="7106" loc="9.700">Hic, quae prima caput movit de pulvere tabes,</TextUnit>
    <TextUnit id="7107" loc="9.701">Aspida somniferam tumida cervice levavit.</TextUnit>
    <TextUnit id="7108" loc="9.702">Plenior huic sanguis et crassi gutta veneni</TextUnit>
    <TextUnit id="7109" loc="9.703">Decidit: in nulla plus est serpente coactum.</TextUnit>
    <TextUnit id="7110" loc="9.704">Ipsa caloris egens gelidum non transit in orbem</TextUnit>
    <TextUnit id="7111" loc="9.705">Sponte sua, Niloque tenus metitur arenas.</TextUnit>
    <TextUnit id="7112" loc="9.706">Sed quis erit nobis lucri pudor? inde petuntur</TextUnit>
    <TextUnit id="7113" loc="9.707">Huc Libycae mortes, et fecimus Aspida mercem.</TextUnit>
    <TextUnit id="7114" loc="9.708">At non stare suum miseris passura cruorem,</TextUnit>
    <TextUnit id="7115" loc="9.709">Squamiferos ingens Haemorrhois explicat orbes:</TextUnit>
    <TextUnit id="7116" loc="9.710">Natus et, ambiguae coleret qui Syrtidos arva,</TextUnit>
    <TextUnit id="7117" loc="9.711">Chersydros, tractique via fumante Chelydri:</TextUnit>
    <TextUnit id="7118" loc="9.712">Et semper recto lapsurus limite Cenchris:</TextUnit>
    <TextUnit id="7119" loc="9.713">Pluribus ille notis variatam pingitur alvum,</TextUnit>
    <TextUnit id="7120" loc="9.714">Quam parvis tinctus maculis Thebanus Ophites.</TextUnit>
    <TextUnit id="7121" loc="9.715">Concolor exustis atque indiscretus arenis</TextUnit>
    <TextUnit id="7122" loc="9.716">Ammodytes: spinaque vagi torquente Cerastae:</TextUnit>
    <TextUnit id="7123" loc="9.717">Et Scytale, sparsis etiam nunc sola pruinis</TextUnit>
    <TextUnit id="7124" loc="9.718">Exuvias positura suas: et torrida Dipsas:</TextUnit>
    <TextUnit id="7125" loc="9.719">Et gravis in geminum vergens caput Amphisbaena:</TextUnit>
    <TextUnit id="7126" loc="9.720">Et Natrix violator aquae, Iaculique volucres,</TextUnit>
    <TextUnit id="7127" loc="9.721">Et contentus iter cauda sulcare Pareas:</TextUnit>
    <TextUnit id="7128" loc="9.722">Oraque distendens avidus spumantia Prester:</TextUnit>
    <TextUnit id="7129" loc="9.723">Ossaque dissolvens cum corpore tabificus Seps.</TextUnit>
    <TextUnit id="7130" loc="9.724">Sibilaque effundens cunctas terrentia pestes,</TextUnit>
    <TextUnit id="7131" loc="9.725">Ante venena nocens, late sibi submovet omne</TextUnit>
    <TextUnit id="7132" loc="9.726">Vulgus, et in vacua regnat Basiliscus arena.</TextUnit>
    <TextUnit id="7133" loc="9.727">Vos quoque, qui cunctis innoxia numina terris</TextUnit>
    <TextUnit id="7134" loc="9.728">Serpitis, aurato nitidi fulgore dracones,</TextUnit>
    <TextUnit id="7135" loc="9.729">Pestiferos ardens facit Africa. Ducitis altum</TextUnit>
    <TextUnit id="7136" loc="9.730">Aera cum pennis, armentaque tota secuti</TextUnit>
    <TextUnit id="7137" loc="9.731">Rumpitis ingentes amplexi verbere tauros:</TextUnit>
    <TextUnit id="7138" loc="9.732">Nec tutus spatio est elephas: datis omnia leto:</TextUnit>
    <TextUnit id="7139" loc="9.733">Nec vobis opus est ad noxia fata veneno.</TextUnit>
    <TextUnit id="7140" loc="9.734">Has inter pestes duro Cato milite siccum</TextUnit>
    <TextUnit id="7141" loc="9.735">Emetitur iter, tot tristia fata suorum</TextUnit>
    <TextUnit id="7142" loc="9.736">Insolitasque videns parvo cum vulnere mortes.</TextUnit>
    <TextUnit id="7143" loc="9.737">Signiferum iuvenem Tyrrheni sanguinis Aulum</TextUnit>
    <TextUnit id="7144" loc="9.738">Torta caput retro Dipsas calcata momordit.</TextUnit>
    <TextUnit id="7145" loc="9.739">Frons dolor aut sensus dentis fuit: ipsaque leti</TextUnit>
    <TextUnit id="7146" loc="9.740">Frons caret invidia, nec quidquam plaga minatur.</TextUnit>
    <TextUnit id="7147" loc="9.741">Ecce subit virus tacitum, carpitque medullas</TextUnit>
    <TextUnit id="7148" loc="9.742">Ignis edax, calidaque incendit viscera tabe.</TextUnit>
    <TextUnit id="7149" loc="9.743">Ebibit humorem  circum vitalia fusum</TextUnit>
    <TextUnit id="7150" loc="9.744">Pestis, et in sicco linguam torrere palato</TextUnit>
    <TextUnit id="7151" loc="9.745">Coepit; defessos iret qui sudor in artus</TextUnit>
    <TextUnit id="7152" loc="9.746">Non fuit, atque oculos lacrimarum vena refugit.</TextUnit>
    <TextUnit id="7153" loc="9.747">Non decus imperii, non moesti iura Catonis</TextUnit>
    <TextUnit id="7154" loc="9.748">Ardentem tenuere virum, quin spargere signa</TextUnit>
    <TextUnit id="7155" loc="9.749">Auderet, totisque furens exquireret agris,</TextUnit>
    <TextUnit id="7156" loc="9.750">Quas poscebat aquas sitiens in corde venenum.</TextUnit>
    <TextUnit id="7157" loc="9.751">Ille vel in Tanain missus Rhodanumque Padumque</TextUnit>
    <TextUnit id="7158" loc="9.752">Arderet, Nilumque bibens per rura vagantem.</TextUnit>
    <TextUnit id="7159" loc="9.753">Accessit morti Libye, fatisque minorem</TextUnit>
    <TextUnit id="7160" loc="9.754">Famam Dipsas habet, terris adiuta perustis.</TextUnit>
    <TextUnit id="7161" loc="9.755">Scrutatur venas penitus squalentis arenae:</TextUnit>
    <TextUnit id="7162" loc="9.756">Nunc redit ad Syrtes, et fluctus accipit ore</TextUnit>
    <TextUnit id="7163" loc="9.757">Aequoreusque placet, sed non sibi sufficit, humor.</TextUnit>
    <TextUnit id="7164" loc="9.758">Nec sentit fatique genus mortemque veneni,</TextUnit>
    <TextUnit id="7165" loc="9.759">Sed putat esse sitim, ferroque aperite tumentes</TextUnit>
    <TextUnit id="7166" loc="9.760">Sustinuit venas, atque os implere cruore.</TextUnit>
    <TextUnit id="7167" loc="9.761">Iussit signa rapi propere Cato: discere nulli</TextUnit>
    <TextUnit id="7168" loc="9.762">Permissum est, hoc posse sitim. Sed tristior illa</TextUnit>
    <TextUnit id="7169" loc="9.763">Mors erat ante oculos: miserique in crure Sabelli</TextUnit>
    <TextUnit id="7170" loc="9.764">Seps stetit exiguus, quem flexo dente tenacem</TextUnit>
    <TextUnit id="7171" loc="9.765">Avulsitque manu, piloque adfixit arenis:</TextUnit>
    <TextUnit id="7172" loc="9.766">Parva modo serpens; sed qua non ulla cruentae</TextUnit>
    <TextUnit id="7173" loc="9.767">Tantum mortis habet. Nam plagae proxima circum</TextUnit>
    <TextUnit id="7174" loc="9.768">Fugit rapta cutis, pallentiaque ossa retexit.</TextUnit>
    <TextUnit id="7175" loc="9.769">Iamque sinu laxo nudum est sine corpore vulnus;</TextUnit>
    <TextUnit id="7176" loc="9.770">Membra natant sanie: surae fluxere: sine ullo</TextUnit>
    <TextUnit id="7177" loc="9.771">Tegmine poples erat: femorum quoque musculus omni</TextUnit>
    <TextUnit id="7178" loc="9.772">Liquitur, et nigra distillant inguina tabe.</TextUnit>
    <TextUnit id="7179" loc="9.773">Dissiluit stringens uterum membrana, fluuntque</TextUnit>
    <TextUnit id="7180" loc="9.774">Viscera: nec, quantum toto de corpore debet,</TextUnit>
    <TextUnit id="7181" loc="9.775">Effluit in terras: saevum sed membra venenum</TextUnit>
    <TextUnit id="7182" loc="9.776">Decoquit; in minimum mox contrahit omnia virus</TextUnit>
    <TextUnit id="7183" loc="9.777">Vincula nervorum, et laterum contexta, cavumque</TextUnit>
    <TextUnit id="7184" loc="9.778">Pectus, et abstrusum fibris vitalibus, omne</TextUnit>
    <TextUnit id="7185" loc="9.779">Quidquid homo est, aperit pestis. Natura profana</TextUnit>
    <TextUnit id="7186" loc="9.780">Morte patet: manant humeri fortesque lacerti:</TextUnit>
    <TextUnit id="7187" loc="9.781">Colla caputque fluunt. Calido non ocius Austro</TextUnit>
    <TextUnit id="7188" loc="9.782">Nix resoluta cadit, nec solem cera sequetur.</TextUnit>
    <TextUnit id="7189" loc="9.783">Parva loquor, corpus sanie stillasse perustum:</TextUnit>
    <TextUnit id="7190" loc="9.784">Hoc et flamma potet. Sed quis rogus abstulit ossa</TextUnit>
    <TextUnit id="7191" loc="9.785">Haec quoque discedunt, putresque secuta medullas</TextUnit>
    <TextUnit id="7192" loc="9.786">Nulla manere sinunt rapidi vestigia fati.</TextUnit>
    <TextUnit id="7193" loc="9.787">Cyniphias inter pestes tibi palma nocendi est;</TextUnit>
    <TextUnit id="7194" loc="9.788">Eripiunt omnes animam, tu sola cadaver.</TextUnit>
    <TextUnit id="7195" loc="9.789">Ecce subit fades leto diversa fluenti</TextUnit>
    <TextUnit id="7196" loc="9.790">Nasidium Marsi cultorem torridus agri</TextUnit>
    <TextUnit id="7197" loc="9.791">Percussit Prester. Illi rubor igneus ora</TextUnit>
    <TextUnit id="7198" loc="9.792">Succendit, tenditque cutem, pereunte figura,</TextUnit>
    <TextUnit id="7199" loc="9.793">Miscens cuncta tumor, toto iam corpore maior:</TextUnit>
    <TextUnit id="7200" loc="9.794">Humanumque egressa modum, super omnia membra</TextUnit>
    <TextUnit id="7201" loc="9.795">Efflatur sanies: late pollente veneno,</TextUnit>
    <TextUnit id="7202" loc="9.796">Ipse latet penitus congesto corpore mersus:</TextUnit>
    <TextUnit id="7203" loc="9.797">Nec lorica tenet distenti corporis auctum.</TextUnit>
    <TextUnit id="7204" loc="9.798">Spumeus accenso non sic exundat aheno</TextUnit>
    <TextUnit id="7205" loc="9.799">Undarum cumulis: nec tantos carbasa Coro</TextUnit>
    <TextUnit id="7206" loc="9.800">Curvavere sinus. Tumidos iam non capit artus</TextUnit>
    <TextUnit id="7207" loc="9.801">Informis globus, et confuso pondere truncus.</TextUnit>
    <TextUnit id="7208" loc="9.802">Intactum, volucrum rostris epulasque daturum</TextUnit>
    <TextUnit id="7209" loc="9.803">Haud impune feris, non ausi tradere busto,</TextUnit>
    <TextUnit id="7210" loc="9.804">Nondum stante modo, crescens fugere cadaver.</TextUnit>
    <TextUnit id="7211" loc="9.805">Sed maiora parant Libycae spectacula pestes.</TextUnit>
    <TextUnit id="7212" loc="9.806">Impressit dentes Haemorrhois aspera Tullo</TextUnit>
    <TextUnit id="7213" loc="9.807">Magnanimo iuveni, miratorique Catonis.</TextUnit>
    <TextUnit id="7214" loc="9.808">Utque solet pariter totis se effundere signis</TextUnit>
    <TextUnit id="7215" loc="9.809">Corycii pressura croci: sic omnia membra</TextUnit>
    <TextUnit id="7216" loc="9.810">Emisere simul rutilum pro sanguine virus.</TextUnit>
    <TextUnit id="7217" loc="9.811">Sanguis erant lacrimae: quaecumque foramina novit</TextUnit>
    <TextUnit id="7218" loc="9.812">Humor, ab his largus manat cruor: ore redundant,</TextUnit>
    <TextUnit id="7219" loc="9.813">Et patulae nares: sudor rubet: omnia plenis</TextUnit>
    <TextUnit id="7220" loc="9.814">Membra fluunt venis: totum est pro vulnere corpus,</TextUnit>
    <TextUnit id="7221" loc="9.815">At tibi, Leve miser, fixus praecordia pressit</TextUnit>
    <TextUnit id="7222" loc="9.816">Nilaca serpente cruor: nulloque dolore</TextUnit>
    <TextUnit id="7223" loc="9.817">Testatus morsus, subita caligine mortem</TextUnit>
    <TextUnit id="7224" loc="9.818">Accipis, et Stygias somno descendis ad umbras.</TextUnit>
    <TextUnit id="7225" loc="9.819">Non tam veloci corrumpunt pocula leto,</TextUnit>
    <TextUnit id="7226" loc="9.820">Stipite quae diro [virgas mentita Sabinas</TextUnit>
    <TextUnit id="7227" loc="9.821">Toxica fatilegi] carpunt matura Sabaei.</TextUnit>
    <TextUnit id="7228" loc="9.822">Ecce procul saevus sterilis se robore trunci</TextUnit>
    <TextUnit id="7229" loc="9.823">Torsit et immisit (iaculum vocat Africa) serpens:</TextUnit>
    <TextUnit id="7230" loc="9.824">Perque caput Paulli transactaque tempora fugit.</TextUnit>
    <TextUnit id="7231" loc="9.825">Nil ibi virus agit: rapuit cum vulnere fatum.</TextUnit>
    <TextUnit id="7232" loc="9.826">Deprensum est, quae funda rotat, quam lenta volarent.</TextUnit>
    <TextUnit id="7233" loc="9.827">Quam segnis Scythicae strideret arundinis aer.</TextUnit>
    <TextUnit id="7234" loc="9.828">Quid prodest miseri Basiliscus cuspide Murri</TextUnit>
    <TextUnit id="7235" loc="9.829">Transactuas? Velox currit per tela venenum,</TextUnit>
    <TextUnit id="7236" loc="9.830">Invaditque manum: quam protinus ille retecto</TextUnit>
    <TextUnit id="7237" loc="9.831">Ense ferit, totoque simul demittit ab armo;</TextUnit>
    <TextUnit id="7238" loc="9.832">Exemplarque sui spectans miserabile leti</TextUnit>
    <TextUnit id="7239" loc="9.833">Stat tutus, pereunte manu. Quis fata putaret</TextUnit>
    <TextUnit id="7240" loc="9.834">Scorpion aut vires maturae mortis habere.</TextUnit>
    <TextUnit id="7241" loc="9.835">Ille minax nodis, et recto verbere saevus,</TextUnit>
    <TextUnit id="7242" loc="9.836">Teste tulit coelo victi decus Orionis.</TextUnit>
    <TextUnit id="7243" loc="9.837">Quis calcare tuas metuat, Solpuga, latebras?</TextUnit>
    <TextUnit id="7244" loc="9.838">Et tibi dant Stygiae ius in sua fila sorores.</TextUnit>
    <TextUnit id="7245" loc="9.839">Sic nec clara dies nec nox dabat atra quietem</TextUnit>
    <TextUnit id="7246" loc="9.840">Suspecta est miseris in qua tellure iacebant.</TextUnit>
    <TextUnit id="7247" loc="9.841">Nam neque congestae struxere cubilia frondes</TextUnit>
    <TextUnit id="7248" loc="9.842">Nec culmis crevere tori: sed corpora fatis</TextUnit>
    <TextUnit id="7249" loc="9.843">Expositi volvuntur  humo, calidoque vapore</TextUnit>
    <TextUnit id="7250" loc="9.844">Adliciunt gelidas nocturno frigore pestes:</TextUnit>
    <TextUnit id="7251" loc="9.845">Innocuosque diu rictus torpente veneno</TextUnit>
    <TextUnit id="7252" loc="9.846">Inter membra fovent.  Nec, quae mensura viarum,</TextUnit>
    <TextUnit id="7253" loc="9.847">Quisve modus, norant, coelo duce. Saepe querentes,</TextUnit>
    <TextUnit id="7254" loc="9.848">Reddite, di, clamant, miseris, quae fugimus, arma:</TextUnit>
    <TextUnit id="7255" loc="9.849">Reddite Thessaliam.  Patimur cur segnia fata</TextUnit>
    <TextUnit id="7256" loc="9.850">In gladios iurata manus?    Pro Caesare pugnant</TextUnit>
    <TextUnit id="7257" loc="9.851">Dipsades, et peragunt civilia bella cerastae.</TextUnit>
    <TextUnit id="7258" loc="9.852">Ire libet, qua zona rubens atque axis inustus</TextUnit>
    <TextUnit id="7259" loc="9.853">Solis equis: iuvat aetheriis adscribere caussis,</TextUnit>
    <TextUnit id="7260" loc="9.854">Quod peream, coeloque mori. Nil, Africa, de te,</TextUnit>
    <TextUnit id="7261" loc="9.855">Nec de te, natura, queror: tot monstra ferentem,</TextUnit>
    <TextUnit id="7262" loc="9.856">Gentibus ablatum, dederas serpentibus orbem:</TextUnit>
    <TextUnit id="7263" loc="9.857">Impatienseque solum Cereris, cultore negato,</TextUnit>
    <TextUnit id="7264" loc="9.858">Damnasti, atque homines voluisti deesse venenis.</TextUnit>
    <TextUnit id="7265" loc="9.859">In loca serpentum nos venimus: accipe poenas,</TextUnit>
    <TextUnit id="7266" loc="9.860">Tu, quisquis superum, commercia nostra perosus,</TextUnit>
    <TextUnit id="7267" loc="9.861">Hinc torrente plaga, dubiis hinc Syrtibus orbem</TextUnit>
    <TextUnit id="7268" loc="9.862">Abrumpens, medio posuisti limite mortes.</TextUnit>
    <TextUnit id="7269" loc="9.863">Per secreta tui bellum civile recessus</TextUnit>
    <TextUnit id="7270" loc="9.864">Vadit; et arcani miles tibi conscius orbis</TextUnit>
    <TextUnit id="7271" loc="9.865">Claustra petit mundi. Forsan maiora supersunt</TextUnit>
    <TextUnit id="7272" loc="9.866">Ingressis. Coeunt ignes stridentibus undis,</TextUnit>
    <TextUnit id="7273" loc="9.867">Et premitur natura poli. Sed longius ista</TextUnit>
    <TextUnit id="7274" loc="9.868">Nulla iacet tellus, quam fama cognita nobis</TextUnit>
    <TextUnit id="7275" loc="9.869">Tristia regna Iubae.   Quaeremus forsitan istas</TextUnit>
    <TextUnit id="7276" loc="9.870">Serpentum terras;    habet et solatia coelum:</TextUnit>
    <TextUnit id="7277" loc="9.871">Vivit adhuc aliquid. Patriae non arva requiro,</TextUnit>
    <TextUnit id="7278" loc="9.872">Europamque, alios soles, Asiamque, videntem:</TextUnit>
    <TextUnit id="7279" loc="9.873">Qua te parte poli, qua te tellure reliqui,</TextUnit>
    <TextUnit id="7280" loc="9.874">Africa?  Cyrenis etiam nunc bruma rigebat.</TextUnit>
    <TextUnit id="7281" loc="9.875">Exiguane via legem convertimus anni?</TextUnit>
    <TextUnit id="7282" loc="9.876">Imus in adversos axes: evolvimur orbe:</TextUnit>
    <TextUnit id="7283" loc="9.877">Terga damus ferienda Noto. Nunc forsitan ipsa est</TextUnit>
    <TextUnit id="7284" loc="9.878">Sub pedibus iam Roma meis. Solatia fati</TextUnit>
    <TextUnit id="7285" loc="9.879">Haec petimus: veniant hostes, Caesarque sequatur,</TextUnit>
    <TextUnit id="7286" loc="9.880">Qua fugimus.  Sic dura suos patienia questus</TextUnit>
    <TextUnit id="7287" loc="9.881">Exonerat: cogit tantos tolerare labores</TextUnit>
    <TextUnit id="7288" loc="9.882">Summa ducis virtus, qui nuda fusus arena</TextUnit>
    <TextUnit id="7289" loc="9.883">Excubat, atque omni Fortunam provocat hora.</TextUnit>
    <TextUnit id="7290" loc="9.884">Omnibus unus adest fatis; quocumque vocatur,</TextUnit>
    <TextUnit id="7291" loc="9.885">Advolat, atque ingens meritum maiusque salute</TextUnit>
    <TextUnit id="7292" loc="9.886">Contulit, in letum vires: puduitque gementem</TextUnit>
    <TextUnit id="7293" loc="9.887">Illo teste mori. Quod ius habuisset in ipsum</TextUnit>
    <TextUnit id="7294" loc="9.888">Ulla lues?  Casus alieno pectore vincit</TextUnit>
    <TextUnit id="7295" loc="9.889">Spectatorque docet, magnos nil posse dolores.</TextUnit>
    <TextUnit id="7296" loc="9.890">Vix miseris serum tanto lassata periclo</TextUnit>
    <TextUnit id="7297" loc="9.891">Auxilium Fortuna dedit. Gens unica terras</TextUnit>
    <TextUnit id="7298" loc="9.892">Incolit a saevo serpentum innoxia morsu,</TextUnit>
    <TextUnit id="7299" loc="9.893">Marmaridae Psyili: par lingua potentibus herbis:</TextUnit>
    <TextUnit id="7300" loc="9.894">Ipse cruor tutus, nullumque admittere virus,</TextUnit>
    <TextUnit id="7301" loc="9.895">Vel cantu cessante, potest. Natura locorum</TextUnit>
    <TextUnit id="7302" loc="9.896">Iussit, ut immunes mixti serpentibus essent</TextUnit>
    <TextUnit id="7303" loc="9.897">Profuit in mediis sedem posuisse venenis</TextUnit>
    <TextUnit id="7304" loc="9.898">Pax illis cum morte data est. Fiducia tanta est</TextUnit>
    <TextUnit id="7305" loc="9.899">Sanguinis: in terras parvus cum decidit infans,</TextUnit>
    <TextUnit id="7306" loc="9.900">Ne qua sit externae Veneris  mixtura timentes,</TextUnit>
    <TextUnit id="7307" loc="9.901">Letifera dubios explorant aspide partus.</TextUnit>
    <TextUnit id="7308" loc="9.902">Utque Iovis volucer, calido cum protulit ovo</TextUnit>
    <TextUnit id="7309" loc="9.903">Implumes natos, solis convertit ad ortus:</TextUnit>
    <TextUnit id="7310" loc="9.904">Qui potuere pati radios, et lumine recto</TextUnit>
    <TextUnit id="7311" loc="9.905">Sustinuere diem coeli, servantur in usus;</TextUnit>
    <TextUnit id="7312" loc="9.906">Qui Phoebo cessere, iacent: sic pignora gentis</TextUnit>
    <TextUnit id="7313" loc="9.907">Psyllus habet, si quis tactos non horruit angues,</TextUnit>
    <TextUnit id="7314" loc="9.908">Si quis donatis lusit serpentibus infans.</TextUnit>
    <TextUnit id="7315" loc="9.909">Nec solum gens illa sua contenta salute:</TextUnit>
    <TextUnit id="7316" loc="9.910">Excubat hospitibus, contraque nocentia monstra</TextUnit>
    <TextUnit id="7317" loc="9.911">Psyllus adest populis. Qui, tunc Romana secutus</TextUnit>
    <TextUnit id="7318" loc="9.912">Signa, simul iussit statui tentoria ductor,</TextUnit>
    <TextUnit id="7319" loc="9.913">Primum, quas valli spatium comprendit, arenas</TextUnit>
    <TextUnit id="7320" loc="9.914">Expurgat cantu, verbisque fugantibus angues.</TextUnit>
    <TextUnit id="7321" loc="9.915">Ultima castrorum medicatus circuit ignis.</TextUnit>
    <TextUnit id="7322" loc="9.916">Hic ebulum stridet, peregrinaque galbana sudant,</TextUnit>
    <TextUnit id="7323" loc="9.917">Et tamarix non laeta comis, Eoaque costus,</TextUnit>
    <TextUnit id="7324" loc="9.918">Et panacea potens, et Thessala centaurea:</TextUnit>
    <TextUnit id="7325" loc="9.919">Peucedanumque sonat flammis, Erycinaque thapsos;</TextUnit>
    <TextUnit id="7326" loc="9.920">Et larices fumoque gravem serpentibus urunt</TextUnit>
    <TextUnit id="7327" loc="9.921">Abrotanum, et longe nascentis cornua cervi.</TextUnit>
    <TextUnit id="7328" loc="9.922">Sic nox tuta viris.  At si quis peste diurna</TextUnit>
    <TextUnit id="7329" loc="9.923">Fata trahit, tunc sunt magicae miracula gentis,</TextUnit>
    <TextUnit id="7330" loc="9.924">Psyllorumque ingens et rapti pugna veneni.</TextUnit>
    <TextUnit id="7331" loc="9.925">Nam primum tacta designat membra saliva,</TextUnit>
    <TextUnit id="7332" loc="9.926">Quae cohibet virus, retinetque in vulnere pestem.</TextUnit>
    <TextUnit id="7333" loc="9.927">Plurima tum volvit spumanti carmina lingua</TextUnit>
    <TextUnit id="7334" loc="9.928">Murmure continuo, nec dant suspiria cursus</TextUnit>
    <TextUnit id="7335" loc="9.929">Vulneris, aut minimum patiuntur fata tacere.</TextUnit>
    <TextUnit id="7336" loc="9.930">Saepe quidem pestis nigris inserta medullis</TextUnit>
    <TextUnit id="7337" loc="9.931">Excantata fugit: sed si quod tardius audit</TextUnit>
    <TextUnit id="7338" loc="9.932">Virus, et elicitum iussumque exire repugnat,</TextUnit>
    <TextUnit id="7339" loc="9.933">tunc superincumbens pallentia vulnera lambit,</TextUnit>
    <TextUnit id="7340" loc="9.934">Ore venena trahens, et siccat dentibus artus,</TextUnit>
    <TextUnit id="7341" loc="9.935">Extractamque tenens gelido de corpore mortem</TextUnit>
    <TextUnit id="7342" loc="9.936">Exspuit: et cuius morsus superaverit anguis,</TextUnit>
    <TextUnit id="7343" loc="9.937">Iam promtum Psyllis vel gustu nosse veneni.</TextUnit>
    <TextUnit id="7344" loc="9.938">Hoc igitur melior tandem Romana iuventus</TextUnit>
    <TextUnit id="7345" loc="9.939">Auxilio, late squalentibus errat in arvis.</TextUnit>
    <TextUnit id="7346" loc="9.940">Bis positis Phoebe flammis, bis luce recepta</TextUnit>
    <TextUnit id="7347" loc="9.941">Vidit arenivagum surgens fugiensque Catonem.</TextUnit>
    <TextUnit id="7348" loc="9.942">Iamque illis magis atque magis durescere pulvis</TextUnit>
    <TextUnit id="7349" loc="9.943">Coepit, et in terram Libye spissata reverti.</TextUnit>
    <TextUnit id="7350" loc="9.944">Iamque procul rarae nemorum se tollere frondes:</TextUnit>
    <TextUnit id="7351" loc="9.945">Surgere congesto non culta mapalia culmo.</TextUnit>
    <TextUnit id="7352" loc="9.946">Quanta dedit miseris melioris gaudia terrae,</TextUnit>
    <TextUnit id="7353" loc="9.947">Cum primum saevos contra videre leones!</TextUnit>
    <TextUnit id="7354" loc="9.948">Proxima Leptis erat, cuius statione quietam</TextUnit>
    <TextUnit id="7355" loc="9.949">Exegere hiemem, nimbis flammisque carentem.</TextUnit>
    <TextUnit id="7356" loc="9.950">Caesar ut Emathia satiatus clade recessit,</TextUnit>
    <TextUnit id="7357" loc="9.951">Caetera curarum proiecit pondera, soli</TextUnit>
    <TextUnit id="7358" loc="9.952">Intentus genero: cuius vestigia frustra</TextUnit>
    <TextUnit id="7359" loc="9.953">Terris sparsa legens, fama duce tendit in undas,</TextUnit>
    <TextUnit id="7360" loc="9.954">Threiciasque legit fauces, et amore notatum</TextUnit>
    <TextUnit id="7361" loc="9.955">Aequor, et Heroas lacrimoso litore turres,</TextUnit>
    <TextUnit id="7362" loc="9.956">Qua pelago nomen Nepheleias abstulit Helle.</TextUnit>
    <TextUnit id="7363" loc="9.957">Non Asiam brevioris aquae disterminat usquam</TextUnit>
    <TextUnit id="7364" loc="9.958">Fluctus ab Europa, quamvis Byzantion arcto</TextUnit>
    <TextUnit id="7365" loc="9.959">Pontus et ostriferam dirimat Chalcedona cursu,</TextUnit>
    <TextUnit id="7366" loc="9.960">Euxinumque ferens parvo ruat ore Propontis.</TextUnit>
    <TextUnit id="7367" loc="9.961">Sigeasque petit famae mirator arenas,</TextUnit>
    <TextUnit id="7368" loc="9.962">Et Simoentis aquas, et Graio nobile busto</TextUnit>
    <TextUnit id="7369" loc="9.963">Rhoetion, et multum debentes vatibus umbras.</TextUnit>
    <TextUnit id="7370" loc="9.964">Circuit exustae nomen memorabile Troiae,</TextUnit>
    <TextUnit id="7371" loc="9.965">Magnaque Phoebei quaerit vestigia muri.</TextUnit>
    <TextUnit id="7372" loc="9.966">Iam silvae steriles et putres robore trunci</TextUnit>
    <TextUnit id="7373" loc="9.967">Assaraci pressere domos, et templa deorum</TextUnit>
    <TextUnit id="7374" loc="9.968">Iam lassa radice tenent: ac tota teguntur</TextUnit>
    <TextUnit id="7375" loc="9.969">Pergama dumetis: etiam periere ruinae.</TextUnit>
    <TextUnit id="7376" loc="9.970">Adspicit Hesiones scopulos, silvasque latentes,</TextUnit>
    <TextUnit id="7377" loc="9.971">Anchisae thalamos; quo iudex sederit antro:</TextUnit>
    <TextUnit id="7378" loc="9.972">Unde puer raptus coelo: quo vertice Nais</TextUnit>
    <TextUnit id="7379" loc="9.973">Luserit Oenone: nullum est sine nomine saxum.</TextUnit>
    <TextUnit id="7380" loc="9.974">Insicus in sicco serpentem pulvere rivum</TextUnit>
    <TextUnit id="7381" loc="9.975">Transierat, qui Xanthus erat. Securus in alto</TextUnit>
    <TextUnit id="7382" loc="9.976">Gramine ponebat gressus; Phryx incola manes</TextUnit>
    <TextUnit id="7383" loc="9.977">Hectoreos calcare vetat.  Discussa iacebant</TextUnit>
    <TextUnit id="7384" loc="9.978">Saxa, nec ullius faciem servantia sacri;</TextUnit>
    <TextUnit id="7385" loc="9.979">Herceas, monstrator ait, non respicis aras?</TextUnit>
    <TextUnit id="7386" loc="9.980">O sacer et magnus vatum labor, omnia fato</TextUnit>
    <TextUnit id="7387" loc="9.981">Eripis, et populis donas mortalibus aevum.</TextUnit>
    <TextUnit id="7388" loc="9.982">Invidia sacrae, Caesar, ne tangere famae:</TextUnit>
    <TextUnit id="7389" loc="9.983">Nam, si quid Latiis fas est promittere Musis,</TextUnit>
    <TextUnit id="7390" loc="9.984">Quantum Smyrnaei durabunt vatis honore,</TextUnit>
    <TextUnit id="7391" loc="9.985">Venturi me teque legent: Pharsalia nostra</TextUnit>
    <TextUnit id="7392" loc="9.986">Vivet, et a nullo tenebris damnabimur aevo.</TextUnit>
    <TextUnit id="7393" loc="9.987">Ut ducis implevit visus veneranda vetustas,</TextUnit>
    <TextUnit id="7394" loc="9.988">Erexit subitas congestu cespitis aras,</TextUnit>
    <TextUnit id="7395" loc="9.989">Votaque thuricremos non irrita fudit in ignes.</TextUnit>
    <TextUnit id="7396" loc="9.990">Di cinerum, Phrygias colitis quicumque ruinas,</TextUnit>
    <TextUnit id="7397" loc="9.991">Aeneaeque mei, quos nunc Lavinia sedes</TextUnit>
    <TextUnit id="7398" loc="9.992">Servat et Alba, lares, et quorum lucet in aris</TextUnit>
    <TextUnit id="7399" loc="9.993">Ignis adhuc Phrygius, nullique adspecta virorum</TextUnit>
    <TextUnit id="7400" loc="9.994">Pallas, in abstruso pignus memorabile templo,</TextUnit>
    <TextUnit id="7401" loc="9.995">Gentis Iuleae vestris clarissimus aris</TextUnit>
    <TextUnit id="7402" loc="9.996">Dat pia tura nepos, et vos in sede priori</TextUnit>
    <TextUnit id="7403" loc="9.997">Rite vocat: date felices in cetera cursus.</TextUnit>
    <TextUnit id="7404" loc="9.998">Restituam populos: grata vice moenia reddent</TextUnit>
    <TextUnit id="7405" loc="9.999">Ausonidae Phrygibus, Romanaque Pergama surgent.</TextUnit>
    <TextUnit id="7406" loc="9.1000">Sic fatus, repetit classes, et tota secundis</TextUnit>
    <TextUnit id="7407" loc="9.1001">Vela dedit Coris; avidusque urgente procella</TextUnit>
    <TextUnit id="7408" loc="9.1002">Iliacas pensare moras, Asiamque potentem</TextUnit>
    <TextUnit id="7409" loc="9.1003">Praevehitur, pelagoque Rhodon spumante reliquit.</TextUnit>
    <TextUnit id="7410" loc="9.1004">Septima nox, Zephyro numquam laxante rudentes,</TextUnit>
    <TextUnit id="7411" loc="9.1005">Ostendit Phariis Aegyptia litora flammis.</TextUnit>
    <TextUnit id="7412" loc="9.1006">Sed prius orta dies nocturnam lampada texit,</TextUnit>
    <TextUnit id="7413" loc="9.1007">Quam tutas intraret aquas. Ibi plena tumultu</TextUnit>
    <TextUnit id="7414" loc="9.1008">Litora, et incerto turbatas murmure voces</TextUnit>
    <TextUnit id="7415" loc="9.1009">Accipit: ac, dubiis veritus se credere regnis,</TextUnit>
    <TextUnit id="7416" loc="9.1010">Abstinuit tellure rates. Sed dira satelles</TextUnit>
    <TextUnit id="7417" loc="9.1011">Regis dona ferens, medium provectus in aequor,</TextUnit>
    <TextUnit id="7418" loc="9.1012">Colla gerit Magni, Phario velamine tecta,</TextUnit>
    <TextUnit id="7419" loc="9.1013">Ac prius infanda commendat crimina voce:</TextUnit>
    <TextUnit id="7420" loc="9.1014">Terrarum domitor, Romanae maxime gentis,</TextUnit>
    <TextUnit id="7421" loc="9.1015">Et, quod adhuc nescis, genero secure perempto;</TextUnit>
    <TextUnit id="7422" loc="9.1016">Rex   tibi Pellaeus terrae pelagique labores</TextUnit>
    <TextUnit id="7423" loc="9.1017">Donat et , Emathiis quod solum defuit armis,</TextUnit>
    <TextUnit id="7424" loc="9.1018">Exhibet: absenti bellum civile peractum est.</TextUnit>
    <TextUnit id="7425" loc="9.1019">Thessalicas Magnus quarens reparare ruinas,</TextUnit>
    <TextUnit id="7426" loc="9.1020">Ense iacet nostro: tanto te pignore, Caesar,</TextUnit>
    <TextUnit id="7427" loc="9.1021">Emimus: hoc tecum percussum est sanguine foedus.</TextUnit>
    <TextUnit id="7428" loc="9.1022">Accipe regna Phari, nullo quaesita cruore:</TextUnit>
    <TextUnit id="7429" loc="9.1023">Accipe Niliaci ius gurgitis: accipe, quidquid</TextUnit>
    <TextUnit id="7430" loc="9.1024">Pro Magni cervice dares; dignumque clientem</TextUnit>
    <TextUnit id="7431" loc="9.1025">Castris crede tuis, cui tantum fata licere</TextUnit>
    <TextUnit id="7432" loc="9.1026">In generum voluere tuum. Nec vile putaris</TextUnit>
    <TextUnit id="7433" loc="9.1027">Hoc meritum, nobis facili quod caede peractum   est.</TextUnit>
    <TextUnit id="7434" loc="9.1028">Hospes avitus erat: depulso sceptra parenti</TextUnit>
    <TextUnit id="7435" loc="9.1029">Reddiderat. Quid plura feram? tu nomina tanto</TextUnit>
    <TextUnit id="7436" loc="9.1030">Invenies operi, vel famam consule mundi.</TextUnit>
    <TextUnit id="7437" loc="9.1031">Si scelus est, plus te nobis debere fateris,</TextUnit>
    <TextUnit id="7438" loc="9.1032">Quod scelus hoc non ipse facis. Sic fatus, opertum</TextUnit>
    <TextUnit id="7439" loc="9.1033">Detexit tenuitque caput. Iam languida morte</TextUnit>
    <TextUnit id="7440" loc="9.1034">Effigies habitum noti mutaverat oris.</TextUnit>
    <TextUnit id="7441" loc="9.1035">Non primo Caesar damnavit munera vis,</TextUnit>
    <TextUnit id="7442" loc="9.1036">Avertitque oculos: vultus, dum crederet, haesit.</TextUnit>
    <TextUnit id="7443" loc="9.1037">Utque fidem vidit sceleris, tutumque putavit</TextUnit>
    <TextUnit id="7444" loc="9.1038">Iam bonus esse socer; lacrimas non sponte cadentes</TextUnit>
    <TextUnit id="7445" loc="9.1039">Effudit, gemitusque expressit pectore laeto,</TextUnit>
    <TextUnit id="7446" loc="9.1040">Non aliter manifesta putans abscondere mentis</TextUnit>
    <TextUnit id="7447" loc="9.1041">Gaudia, quam lacrimis: meritumque immane tyranni</TextUnit>
    <TextUnit id="7448" loc="9.1042">Destruit, et generi mavult lugere revulsum,</TextUnit>
    <TextUnit id="7449" loc="9.1043">Quam debere, caput. Qui duro membra senatus</TextUnit>
    <TextUnit id="7450" loc="9.1044">Calcarat vultu, qui sicco lumine campos</TextUnit>
    <TextUnit id="7451" loc="9.1045">Viderat Emathios, uni tibi, Magne, negare</TextUnit>
    <TextUnit id="7452" loc="9.1046">Non audet gemitus.  O sors durissima fati!</TextUnit>
    <TextUnit id="7453" loc="9.1047">Hunccine tu, Caesar, scelerato Marte petisti,</TextUnit>
    <TextUnit id="7454" loc="9.1048">Qui tibi flendus erat?  Non mixti foedera tangunt</TextUnit>
    <TextUnit id="7455" loc="9.1049">Te generis, nec nata iubet moerere neposque?</TextUnit>
    <TextUnit id="7456" loc="9.1050">Credis apud populos Pompeii nomen amantes</TextUnit>
    <TextUnit id="7457" loc="9.1051">Hoc castris prodesse tuis?  Fortasse tyranni</TextUnit>
    <TextUnit id="7458" loc="9.1052">Tangeris invidia, captique in viscera Magni</TextUnit>
    <TextUnit id="7459" loc="9.1053">Hoc aliis licuisse doles, quererisque perisse</TextUnit>
    <TextUnit id="7460" loc="9.1054">Vindictam belli, raptumque e iure superbi</TextUnit>
    <TextUnit id="7461" loc="9.1055">Victoris generum. Quisquis te flere coegit</TextUnit>
    <TextUnit id="7462" loc="9.1056">Impetus, a vera longe pietate recessit.</TextUnit>
    <TextUnit id="7463" loc="9.1057">Scilicet hoc animo terras atque aequora lustras,</TextUnit>
    <TextUnit id="7464" loc="9.1058">Necubi suppressus pereat gener?  O bene rapta</TextUnit>
    <TextUnit id="7465" loc="9.1059">Arbitrio mors ista tuo! Quam magna remisit</TextUnit>
    <TextUnit id="7466" loc="9.1060">Crimina Romano tristis Fortuna pudori,</TextUnit>
    <TextUnit id="7467" loc="9.1061">Quod te non passa est misereri, perfide, Magni</TextUnit>
    <TextUnit id="7468" loc="9.1062">Viventis! Nec non his fallere vocibus audet,</TextUnit>
    <TextUnit id="7469" loc="9.1063">Adquiritque fidem simulati fronte doloris:</TextUnit>
    <TextUnit id="7470" loc="9.1064">Aufer ab adspectu nostro funesta, satelles,</TextUnit>
    <TextUnit id="7471" loc="9.1065">Regis dona tui: peius de Caesare vestrum,</TextUnit>
    <TextUnit id="7472" loc="9.1066">Quam de Pompeio, meruit scelus.   Unica belli</TextUnit>
    <TextUnit id="7473" loc="9.1067">Praemia civilis, victis donare salutem,</TextUnit>
    <TextUnit id="7474" loc="9.1068">Perdidimus. Quodsi Phario germana tyranno</TextUnit>
    <TextUnit id="7475" loc="9.1069">Non invisa foret, potuissem reddere regi,</TextUnit>
    <TextUnit id="7476" loc="9.1070">Quod meruit, fratrique tuum pro munere tali</TextUnit>
    <TextUnit id="7477" loc="9.1071">Misissem, Cleopatra, caput. Secreta quid arma</TextUnit>
    <TextUnit id="7478" loc="9.1072">Movit, et inseruit nostro sua tela labori?</TextUnit>
    <TextUnit id="7479" loc="9.1073">Ergo in Thessalicis Pellaeo fecimus arvis</TextUnit>
    <TextUnit id="7480" loc="9.1074">Ius gladio? vestris quaesita licentia regnis?</TextUnit>
    <TextUnit id="7481" loc="9.1075">Non tuleram Magnum mecum Romana regentem:</TextUnit>
    <TextUnit id="7482" loc="9.1076">Te, Ptolemaee, feram?   Frustra civilibus armis</TextUnit>
    <TextUnit id="7483" loc="9.1077">Miscuimus gentes, si qua est hoc orbe potestas</TextUnit>
    <TextUnit id="7484" loc="9.1078">Altera, quam Caesar: si tellus ulla duorum est.</TextUnit>
    <TextUnit id="7485" loc="9.1079">Vertissem Latias a vestro litore proras:</TextUnit>
    <TextUnit id="7486" loc="9.1080">Famae cura vetat, ne non damnasse    ruentam,</TextUnit>
    <TextUnit id="7487" loc="9.1081">Sed videar timuisse, Pharon. Nec fallere vos me</TextUnit>
    <TextUnit id="7488" loc="9.1082">Credite victorem. Nobis quoque tale paratum</TextUnit>
    <TextUnit id="7489" loc="9.1083">Litoris hospitium.  Ne sic mea colla gerantur,</TextUnit>
    <TextUnit id="7490" loc="9.1084">Thessaliae Fortuna facit. Maiore profecto,</TextUnit>
    <TextUnit id="7491" loc="9.1085">Quam metui poterat, discrimine gessimus arma;</TextUnit>
    <TextUnit id="7492" loc="9.1086">Exsilium  generique minas Romamque timebam:</TextUnit>
    <TextUnit id="7493" loc="9.1087">Poena fugae Ptolemaeus erat. Sed parcimus annis,</TextUnit>
    <TextUnit id="7494" loc="9.1088">Donamusque nefas. Sciat hac pro caede tyrannus</TextUnit>
    <TextUnit id="7495" loc="9.1089">Nil venia plus posse dari.  Vos condite busto</TextUnit>
    <TextUnit id="7496" loc="9.1090">Tanti colla ducis: sed non, ut crimina solum</TextUnit>
    <TextUnit id="7497" loc="9.1091">Vestra tegat tellus; iusto date thura sepulchro</TextUnit>
    <TextUnit id="7498" loc="9.1092">Et placate caput, cineresque in litore fusos</TextUnit>
    <TextUnit id="7499" loc="9.1093">Colligite, atque unam sparsis date manibus urnam.</TextUnit>
    <TextUnit id="7500" loc="9.1094">Sentiat adventum soceri, vocesque querentis</TextUnit>
    <TextUnit id="7501" loc="9.1095">Audiat umbra pias. Dum nobis omnia praefert,</TextUnit>
    <TextUnit id="7502" loc="9.1096">Dum vitam Phario mavult debere clienti,</TextUnit>
    <TextUnit id="7503" loc="9.1097">Laeta dies rapta est populis: concordia mundo</TextUnit>
    <TextUnit id="7504" loc="9.1098">Nostra perit. Caruere deis mea vota secundis,</TextUnit>
    <TextUnit id="7505" loc="9.1099">Ut te complexus, positis felicibus armis,</TextUnit>
    <TextUnit id="7506" loc="9.1100">Adfectus abs te veteres vitamque rogarem,</TextUnit>
    <TextUnit id="7507" loc="9.1101">Magne, tuam: dignaque satis mercede laborum</TextUnit>
    <TextUnit id="7508" loc="9.1102">Contentus, par esse tibi, tunc pace fideli</TextUnit>
    <TextUnit id="7509" loc="9.1103">Fecissem, ut victus posses ignoscere divis</TextUnit>
    <TextUnit id="7510" loc="9.1104">Fecisses, ut Roma mihi. Nec, talia fatus,</TextUnit>
    <TextUnit id="7511" loc="9.1105">Invenit fletus comitem, nec turba querenti</TextUnit>
    <TextUnit id="7512" loc="9.1106">Credidit: abscondunt gemitus, et pectora laeta</TextUnit>
    <TextUnit id="7513" loc="9.1107">Fronte tegunt, hilaresque nefas spectare cruentum</TextUnit>
    <TextUnit id="7514" loc="9.1108">(O bona libertas!) cum Caesar lugeat, audeat.</TextUnit>
    <TextUnit id="7515" loc="10.1">Ut primum terras, Pompeii colla secutus,</TextUnit>
    <TextUnit id="7516" loc="10.2">Adtigit, et  diras calcavit Caesar arenas:</TextUnit>
    <TextUnit id="7517" loc="10.3">Pugnavit Fortuna ducis fatumque nocentis</TextUnit>
    <TextUnit id="7518" loc="10.4">Aegypti, regnum Lagi Romana sub arma</TextUnit>
    <TextUnit id="7519" loc="10.5">Iret, an eriperet mundo Memphiticus ensis</TextUnit>
    <TextUnit id="7520" loc="10.6">Victoria victique caput. Tua profuit umbra,</TextUnit>
    <TextUnit id="7521" loc="10.7">Magne, tui socerum rapuere a sanguine manes.</TextUnit>
    <TextUnit id="7522" loc="10.8">[Ne populus post te Nilum Romanus amaret.</TextUnit>
    <TextUnit id="7523" loc="10.9">Inde Paraetoniam fertur securus in urbem</TextUnit>
    <TextUnit id="7524" loc="10.10">Pignore tam saevi sceleris, sua signa secutus.</TextUnit>
    <TextUnit id="7525" loc="10.11">Sed fremitu vulgi, fasces et iura querentis</TextUnit>
    <TextUnit id="7526" loc="10.12">Inferri Romana suis, discordia sensit</TextUnit>
    <TextUnit id="7527" loc="10.13">Pectora et ancipites animos, Magnumque perisse</TextUnit>
    <TextUnit id="7528" loc="10.14">Non sibi. Tum vultu semper celante timorem,</TextUnit>
    <TextUnit id="7529" loc="10.15">Intrepidus superum sedes et templa vetusti</TextUnit>
    <TextUnit id="7530" loc="10.16">Numinis, antiquas Macetum testantia vires,</TextUnit>
    <TextUnit id="7531" loc="10.17">Circuit: et, nulla captus dulcedine rerum,</TextUnit>
    <TextUnit id="7532" loc="10.18">Non auro cultuque deum, non moenibus urbis,</TextUnit>
    <TextUnit id="7533" loc="10.19">Effossum tumulis cupide descendit in antrum.</TextUnit>
    <TextUnit id="7534" loc="10.20">Illic Pellaei proles vesana Philippi,</TextUnit>
    <TextUnit id="7535" loc="10.21">Felix praedo, iacet, terrarum vindice fato</TextUnit>
    <TextUnit id="7536" loc="10.22">Raptus. Sacratis totum spargenda per orbem</TextUnit>
    <TextUnit id="7537" loc="10.23">Membra viri posuere adytis. Fortuna pepercit</TextUnit>
    <TextUnit id="7538" loc="10.24">Manibus, et regni duravit ad ultima fatum.</TextUnit>
    <TextUnit id="7539" loc="10.25">Nam sibi libertas umquam si redderet orbem,</TextUnit>
    <TextUnit id="7540" loc="10.26">Ludibrio servatus erat, non utile mundo</TextUnit>
    <TextUnit id="7541" loc="10.27">Editus exemplum, terras tot posse sub uno</TextUnit>
    <TextUnit id="7542" loc="10.28">Esse viro. Macetum fines latebrasque suorum</TextUnit>
    <TextUnit id="7543" loc="10.29">Deseruit, victasque patri despexit Athenas:</TextUnit>
    <TextUnit id="7544" loc="10.30">Perque Asiae populos fatis urgentibus actus</TextUnit>
    <TextUnit id="7545" loc="10.31">Humana cum strage ruit, gladiumque per omnes</TextUnit>
    <TextUnit id="7546" loc="10.32">Exegit gentes: ignotos miscuit amnes,</TextUnit>
    <TextUnit id="7547" loc="10.33">Persarum Euphraten, Indorum sanguine Gangen:</TextUnit>
    <TextUnit id="7548" loc="10.34">Terrarum fatale malum, fulmenque, quod omnes</TextUnit>
    <TextUnit id="7549" loc="10.35">Percuteret pariter populos, et sidus inicum</TextUnit>
    <TextUnit id="7550" loc="10.36">Gentibus. Oceano classes inferre parabat</TextUnit>
    <TextUnit id="7551" loc="10.37">Exteriore mari. Non illi flamma, nec undae,</TextUnit>
    <TextUnit id="7552" loc="10.38">Nec sterilis Libye, nec Syrticus obstitit Ammon.</TextUnit>
    <TextUnit id="7553" loc="10.39">Isset in occasus, mundi devexa secutus,</TextUnit>
    <TextUnit id="7554" loc="10.40">Ambissetque polos, Nilumque a fonte bibisset:</TextUnit>
    <TextUnit id="7555" loc="10.41">Occurrit suprema dies, naturaque solum</TextUnit>
    <TextUnit id="7556" loc="10.42">Hunc potuit finem vesano ponere regi;</TextUnit>
    <TextUnit id="7557" loc="10.43">Qui secum invidia, qua totum ceperat orbem,</TextUnit>
    <TextUnit id="7558" loc="10.44">Abstulit imperium; nulloque herede relicto</TextUnit>
    <TextUnit id="7559" loc="10.45">Totius fati, lacerandas praebuit urbes.</TextUnit>
    <TextUnit id="7560" loc="10.46">Sed cecidit, Babylone sua Parthoque verendus.</TextUnit>
    <TextUnit id="7561" loc="10.47">Pro pudor!  Eoi propius timuere sarissas,</TextUnit>
    <TextUnit id="7562" loc="10.48">Quam nunc pila timent, populi. Licet usque sub Arcton</TextUnit>
    <TextUnit id="7563" loc="10.49">Regnemus, Zephyrique domos terrasque premamus</TextUnit>
    <TextUnit id="7564" loc="10.50">Flagrantis post terga Noti: cedemus in ortus</TextUnit>
    <TextUnit id="7565" loc="10.51">Arsacidum domino. Non felix Parthia Crassis</TextUnit>
    <TextUnit id="7566" loc="10.52">Exiguae secura fuit provincia Pellae.</TextUnit>
    <TextUnit id="7567" loc="10.53">Iam, Pelusiaco veniens a gurgite Nili,</TextUnit>
    <TextUnit id="7568" loc="10.54">Rex puer imbellis populi sedaverat iras;</TextUnit>
    <TextUnit id="7569" loc="10.55">Obside quo pacis Pellaea tutus in aula</TextUnit>
    <TextUnit id="7570" loc="10.56">Caesar erat: cum se parva Cleopatra biremi,</TextUnit>
    <TextUnit id="7571" loc="10.57">Corrupto custode Phari laxare catenas,</TextUnit>
    <TextUnit id="7572" loc="10.58">Intulit Emathiis, ignaro Caesare, tectis;</TextUnit>
    <TextUnit id="7573" loc="10.59">Dedecos Aegypti, Latii feralis Erinnys,</TextUnit>
    <TextUnit id="7574" loc="10.60">Romano non casta malo. Quantum impulit Argos</TextUnit>
    <TextUnit id="7575" loc="10.61">Iliacasque domos facie Spartana nocenti,</TextUnit>
    <TextUnit id="7576" loc="10.62">Hesperios auxit tantum Cleopatra furores.</TextUnit>
    <TextUnit id="7577" loc="10.63">Terruit ilia suo, si fas, Capitolia sistro,</TextUnit>
    <TextUnit id="7578" loc="10.64">Et Romana petit imbelli signa Canopo,</TextUnit>
    <TextUnit id="7579" loc="10.65">Caesare captivo Pharios ductura triumphos:</TextUnit>
    <TextUnit id="7580" loc="10.66">Leucadioque fuit dubius sub gurgite casus,</TextUnit>
    <TextUnit id="7581" loc="10.67">An mundum ne nostra quidem matrona teneret.</TextUnit>
    <TextUnit id="7582" loc="10.68">Hoc animi nox ilia dedit, quae prima cubili</TextUnit>
    <TextUnit id="7583" loc="10.69">Miscuit incestam ducibus Ptolemaida nostris.</TextUnit>
    <TextUnit id="7584" loc="10.70">Quis tibi vesani veniam non donet amoris,</TextUnit>
    <TextUnit id="7585" loc="10.71">Antoni, durum cum Caesaris hauserit ignes</TextUnit>
    <TextUnit id="7586" loc="10.72">Pectus, et in media rabie, medioque furore,</TextUnit>
    <TextUnit id="7587" loc="10.73">Et Pompeianis habitata manibus aula,</TextUnit>
    <TextUnit id="7588" loc="10.74">Sanguine Thessalicae cladis perfusus adulter</TextUnit>
    <TextUnit id="7589" loc="10.75">Admisit Venerem curis, et miscuit armis</TextUnit>
    <TextUnit id="7590" loc="10.76">Illicitosque toros, et non ex coniuge partus?</TextUnit>
    <TextUnit id="7591" loc="10.77">Pro pudor! oblitus Magni, tibi, Iulia, fratres</TextUnit>
    <TextUnit id="7592" loc="10.78">Obscena de matre dedit: partesque fugatas</TextUnit>
    <TextUnit id="7593" loc="10.79">Passus in extremis Libyae coalescere regnis,</TextUnit>
    <TextUnit id="7594" loc="10.80">Tempora Niliaco turpis dependit amori,</TextUnit>
    <TextUnit id="7595" loc="10.81">Dum donare Pharon, dum non sibi vincere mavult.</TextUnit>
    <TextUnit id="7596" loc="10.82">Quem, formae confisa suae, Cleopatra sine ullis</TextUnit>
    <TextUnit id="7597" loc="10.83">Tristis adit lacrimis, simulatum comta dolorem,</TextUnit>
    <TextUnit id="7598" loc="10.84">Qua decuit, veluti laceros dispersa capillos,</TextUnit>
    <TextUnit id="7599" loc="10.85">Et sic orsa loqui: Si qua est, o maxime Caesar,</TextUnit>
    <TextUnit id="7600" loc="10.86">Nobilitas, Pharii proles clarissima Lagi,</TextUnit>
    <TextUnit id="7601" loc="10.87">Exsul in aeternum, sceptris depulsa paternis,</TextUnit>
    <TextUnit id="7602" loc="10.88">Si tua restituat veteri me dextera fato,</TextUnit>
    <TextUnit id="7603" loc="10.89">Complector regina pedes.  Tu gentibus aequum</TextUnit>
    <TextUnit id="7604" loc="10.90">Sidus ades nostris. Non urbes prima tenebo</TextUnit>
    <TextUnit id="7605" loc="10.91">Femina   Niliacas:    nullo  discrimine sexus</TextUnit>
    <TextUnit id="7606" loc="10.92">Reginam scit ferre Pharos.   Lege summa perempti</TextUnit>
    <TextUnit id="7607" loc="10.93">Verba patris, qui iura mihi communia regni</TextUnit>
    <TextUnit id="7608" loc="10.94">Et thalamos cum fratre dedit.  Puer ille sororem,</TextUnit>
    <TextUnit id="7609" loc="10.95">Sit modo liber, amat: sed habet sub iure Pothini</TextUnit>
    <TextUnit id="7610" loc="10.96">Adfectus ensesque suos. Nil ipsa paterni</TextUnit>
    <TextUnit id="7611" loc="10.97">Iuris inire peto: culpa tantoque pudore</TextUnit>
    <TextUnit id="7612" loc="10.98">Solve domum: remove funesta satellitis arma,</TextUnit>
    <TextUnit id="7613" loc="10.99">Et regem regnare iube. Quantosne tumores</TextUnit>
    <TextUnit id="7614" loc="10.100">Mente gerit famulus, Magni cervice revulsa!</TextUnit>
    <TextUnit id="7615" loc="10.101">Iam tibi (sed procul hoc avertant fata) minatur.</TextUnit>
    <TextUnit id="7616" loc="10.102">Sat fuit indignum, Caesar, mundoque tibique,</TextUnit>
    <TextUnit id="7617" loc="10.103">Pompeiam facinus meritumque fuisse Pothini.</TextUnit>
    <TextUnit id="7618" loc="10.104">Nequidquam duras tentasset Caesaris aures:</TextUnit>
    <TextUnit id="7619" loc="10.105">Vultus adest precibus, faciesque incesta perorat.</TextUnit>
    <TextUnit id="7620" loc="10.106">Exigit infandam, corrupto iudice, noctem.</TextUnit>
    <TextUnit id="7621" loc="10.107">Pax ubi parta duci donisque ingentibus emta est,</TextUnit>
    <TextUnit id="7622" loc="10.108">Excepere epulae tantarum gaudia rerum:</TextUnit>
    <TextUnit id="7623" loc="10.109">Explicuitque suos magno Cleopatra tumultu</TextUnit>
    <TextUnit id="7624" loc="10.110">Nondum translatos Romana in saecula luxus.</TextUnit>
    <TextUnit id="7625" loc="10.111">Ipse locus templi, quod vix corruptior aetas</TextUnit>
    <TextUnit id="7626" loc="10.112">Exstruat, instar erat: laqueataque tecta ferebant</TextUnit>
    <TextUnit id="7627" loc="10.113">Divitias, crassumque trabes absconderat aurum.</TextUnit>
    <TextUnit id="7628" loc="10.114">Nec summis crustata domus sectisque nitebat</TextUnit>
    <TextUnit id="7629" loc="10.115">Marmoribus: stabatque sibi non segnis Achates</TextUnit>
    <TextUnit id="7630" loc="10.116">Purpureusque lapis; totaque effusus in aula</TextUnit>
    <TextUnit id="7631" loc="10.117">Calcabatur Onyx. Hebenus Meroetica vastos</TextUnit>
    <TextUnit id="7632" loc="10.118">Non operit postes, sed stat pro robore vili,</TextUnit>
    <TextUnit id="7633" loc="10.119">Auxilium, non forma, domus. Ebur atria vestit,</TextUnit>
    <TextUnit id="7634" loc="10.120">Et subfixa manu foribus testudinis Indae</TextUnit>
    <TextUnit id="7635" loc="10.121">Terga sedent, crebro maculas distincta smaragdo.</TextUnit>
    <TextUnit id="7636" loc="10.122">Fulget gemma toris, et iaspide fulva supellex:</TextUnit>
    <TextUnit id="7637" loc="10.123">Strata micant: Tyrio quorum pars maxima suco</TextUnit>
    <TextUnit id="7638" loc="10.124">Cocta diu, virus non uno duxit aheno;</TextUnit>
    <TextUnit id="7639" loc="10.125">Pars auro plumata nitet; pars ignea cocco,</TextUnit>
    <TextUnit id="7640" loc="10.126">Ut mos est Phariis miscendi licia telis.</TextUnit>
    <TextUnit id="7641" loc="10.127">Tum famulae numerus turbae, populusque minister;</TextUnit>
    <TextUnit id="7642" loc="10.128">Discolor hos sanguis, alios distinxerat aetas:</TextUnit>
    <TextUnit id="7643" loc="10.129">Haec Libycos, pars tam flavos gerit alter crines,</TextUnit>
    <TextUnit id="7644" loc="10.130">Ut nullis Caesar Rheni se dicat in arvis</TextUnit>
    <TextUnit id="7645" loc="10.131">Tam rutilas vidisse comas; pars sanguinis usti,</TextUnit>
    <TextUnit id="7646" loc="10.132">Torta caput, refugosque gerens a fronte capillos.</TextUnit>
    <TextUnit id="7647" loc="10.133">Nec non infelix ferro mollita iuventus</TextUnit>
    <TextUnit id="7648" loc="10.134">Atque exsecta virum. Stat contra fortior aetas,</TextUnit>
    <TextUnit id="7649" loc="10.135">Vix ulla fuscante tamen lanugine malas.</TextUnit>
    <TextUnit id="7650" loc="10.136">Discubuere illic reges, maiorque potestas</TextUnit>
    <TextUnit id="7651" loc="10.137">Caesar: et immodice formam fucata nocentem,</TextUnit>
    <TextUnit id="7652" loc="10.138">Nec sceptris contenta suis, nec fratre marito,</TextUnit>
    <TextUnit id="7653" loc="10.139">Plena maris rubri spoliis, colloque comisque</TextUnit>
    <TextUnit id="7654" loc="10.140">Divitias Cleopatra gerit, cultuque laborat.</TextUnit>
    <TextUnit id="7655" loc="10.141">Candida Sidonio perlucent pectora filo,</TextUnit>
    <TextUnit id="7656" loc="10.142">Quod Nilotis acus compressum pectine Serum</TextUnit>
    <TextUnit id="7657" loc="10.143">Solvit, et extenso laxavit stamina velo.</TextUnit>
    <TextUnit id="7658" loc="10.144">Dentibus hic niveis sectos Atlantide silva</TextUnit>
    <TextUnit id="7659" loc="10.145">Imposuere orbes; quales ad Caesaris ora</TextUnit>
    <TextUnit id="7660" loc="10.146">Nec capto venere Iuba. Pro! caecus et amens</TextUnit>
    <TextUnit id="7661" loc="10.147">Ambitione furor, civilia bella gerenti</TextUnit>
    <TextUnit id="7662" loc="10.148">Divitias aperire suas, incendere mentem</TextUnit>
    <TextUnit id="7663" loc="10.149">Hospitis armati. Non sit licet ille nefando</TextUnit>
    <TextUnit id="7664" loc="10.150">Marte paratus opes mundi quaesisse ruina:</TextUnit>
    <TextUnit id="7665" loc="10.151">Pone duces priscos et nomina pauperis aevi,</TextUnit>
    <TextUnit id="7666" loc="10.152">Fabricios Curiosque graves: hic ille recumbat</TextUnit>
    <TextUnit id="7667" loc="10.153">Sordidus Hetruscis abductus Consul aratris,</TextUnit>
    <TextUnit id="7668" loc="10.154">Optabit patriae talem duxisse triumphum.</TextUnit>
    <TextUnit id="7669" loc="10.155">Infudere epulas auro, quod terra, quod aer,</TextUnit>
    <TextUnit id="7670" loc="10.156">Quod pelagus Nilusque dedit, quod luxus inani</TextUnit>
    <TextUnit id="7671" loc="10.157">Ambitione furens toto quaesivit in orbe,</TextUnit>
    <TextUnit id="7672" loc="10.158">Non mandante fame. Multas volucresque ferasque</TextUnit>
    <TextUnit id="7673" loc="10.159">Aegypti posuere deos: manibusque ministrat</TextUnit>
    <TextUnit id="7674" loc="10.160">Niliacas crystallus aquas: gemmaeque capaces</TextUnit>
    <TextUnit id="7675" loc="10.161">Excepere merum, sed non Mareotidos uvae,</TextUnit>
    <TextUnit id="7676" loc="10.162">Nobile sed paucis senium cui contulit annis</TextUnit>
    <TextUnit id="7677" loc="10.163">Indomitum Meroe cogens spumare Falernum.</TextUnit>
    <TextUnit id="7678" loc="10.164">Accipiunt sertas nardo florente coronas,</TextUnit>
    <TextUnit id="7679" loc="10.165">Et numquam fugiente rosa: multumque madenti</TextUnit>
    <TextUnit id="7680" loc="10.166">Infudere comae, quod nondum evanuit aura</TextUnit>
    <TextUnit id="7681" loc="10.167">Cinnamon, externa nec perdidit aera terra:</TextUnit>
    <TextUnit id="7682" loc="10.168">Advectumque recens vicinae messis amomum.</TextUnit>
    <TextUnit id="7683" loc="10.169">Discit opes Caesar spoliati perdere mundi,</TextUnit>
    <TextUnit id="7684" loc="10.170">Et gessisse pudet genero cum paupere bellum,</TextUnit>
    <TextUnit id="7685" loc="10.171">Et caussas Martis Phariis cum gentibus optat.</TextUnit>
    <TextUnit id="7686" loc="10.172">Postquam epulis Bacchoque modum lassata voluptas</TextUnit>
    <TextUnit id="7687" loc="10.173">Imposuit, longis Caesar producere noctem</TextUnit>
    <TextUnit id="7688" loc="10.174">Inchoat adloquiis: summaque in sede iacentem</TextUnit>
    <TextUnit id="7689" loc="10.175">Linigerum placidis compellat Achorea dictis:</TextUnit>
    <TextUnit id="7690" loc="10.176">O sacris devote senex, quodque arguit aetas,</TextUnit>
    <TextUnit id="7691" loc="10.177">Non neglecte deis, Phariae primordia gentis,</TextUnit>
    <TextUnit id="7692" loc="10.178">Terrarumque situm, vulgique edissere mores,</TextUnit>
    <TextUnit id="7693" loc="10.179">Et ritus formasque deum: quodcumque vetustis</TextUnit>
    <TextUnit id="7694" loc="10.180">Insculptum est adytis, profer, noscique volentes</TextUnit>
    <TextUnit id="7695" loc="10.181">Prode deos. Si Cecropium sua sacra Platonem</TextUnit>
    <TextUnit id="7696" loc="10.182">Maiores docuere tui: quis dignior umquam</TextUnit>
    <TextUnit id="7697" loc="10.183">Hoc fuit auditu, mundique capacior hospes?</TextUnit>
    <TextUnit id="7698" loc="10.184">Fama quidem generi Pharias me duxit ad urbes,</TextUnit>
    <TextUnit id="7699" loc="10.185">Sed tamen et vestri.  Media inter proelia semper</TextUnit>
    <TextUnit id="7700" loc="10.186">Stellarum  coelique plagis superisque vacavi,</TextUnit>
    <TextUnit id="7701" loc="10.187">Nec meus Eudoxi vincetur Fastibus annus.</TextUnit>
    <TextUnit id="7702" loc="10.188">Sed cum tanta meo vivat sub pectore virtus,</TextUnit>
    <TextUnit id="7703" loc="10.189">Tantus amor veri, nihil est quod noscere malim,</TextUnit>
    <TextUnit id="7704" loc="10.190">Quam fluvii caussas per saecula tanta latentes,</TextUnit>
    <TextUnit id="7705" loc="10.191">Ignotumque caput. Spes sit mihi certa videndi</TextUnit>
    <TextUnit id="7706" loc="10.192">Niliacos fontes, bellum civile relinquam.</TextUnit>
    <TextUnit id="7707" loc="10.193">Finierat, contraque sacer sic orsus Achoreus:</TextUnit>
    <TextUnit id="7708" loc="10.194">Fas mihi, magnorum, Caesar, secreta parentum</TextUnit>
    <TextUnit id="7709" loc="10.195">Prodere, ad hoc aevi populis ignota profanis.</TextUnit>
    <TextUnit id="7710" loc="10.196">Sit pietas aliis, miracula tanta silere:</TextUnit>
    <TextUnit id="7711" loc="10.197">Ast ego coelicolis gratum reor, ire per omnes</TextUnit>
    <TextUnit id="7712" loc="10.198">Hoc opus, et sacras populis notescere leges.</TextUnit>
    <TextUnit id="7713" loc="10.199">Sideribus, quae sola fugam  moderantur Olympi,</TextUnit>
    <TextUnit id="7714" loc="10.200">Occurruntque polo, diversa potentia prima</TextUnit>
    <TextUnit id="7715" loc="10.201">Mundi lege data est. Sol tempora dividit anni,</TextUnit>
    <TextUnit id="7716" loc="10.202">Mutat nocte diem, radiisque potentibus astra</TextUnit>
    <TextUnit id="7717" loc="10.203">Ire vetat, cursuque vagos statione moratur.</TextUnit>
    <TextUnit id="7718" loc="10.204">Luna suis vicibus Tethyn terrenaque miscet.</TextUnit>
    <TextUnit id="7719" loc="10.205">Frigida Saturno glacies et zona nivalis</TextUnit>
    <TextUnit id="7720" loc="10.206">Cessit. Habet ventos incertaque fulmina Mavors.</TextUnit>
    <TextUnit id="7721" loc="10.207">Sub Iove temperies et numquam turbidus aer.</TextUnit>
    <TextUnit id="7722" loc="10.208">At fecunda Venus cunctarum semina rerum</TextUnit>
    <TextUnit id="7723" loc="10.209">Possidet; immensae Cyllenius arbiter undae  est.</TextUnit>
    <TextUnit id="7724" loc="10.210">Hunc ubi pars coeli tenuit, qua mixta Leonis</TextUnit>
    <TextUnit id="7725" loc="10.211">Sidera sunt Cancro, rapidos qua Sirius ignes</TextUnit>
    <TextUnit id="7726" loc="10.212">Exerit, et varii mutator circulus anni</TextUnit>
    <TextUnit id="7727" loc="10.213">Aegoceron Cancrumque tenet, cui subdita Nili</TextUnit>
    <TextUnit id="7728" loc="10.214">Ora latent: quae cum dominus percussit aquarum</TextUnit>
    <TextUnit id="7729" loc="10.215">Igne superiecto, tunc Nilus fonte soluto</TextUnit>
    <TextUnit id="7730" loc="10.216">Exit, ut Oceanus lunaribus incrementis</TextUnit>
    <TextUnit id="7731" loc="10.217">Iussus adest, auctusque suos non ante coarctat,</TextUnit>
    <TextUnit id="7732" loc="10.218">Quam nos aestivas a sole receperit horas.</TextUnit>
    <TextUnit id="7733" loc="10.219">Vana fides veterum, Nilo, quo crescat in arva,</TextUnit>
    <TextUnit id="7734" loc="10.220">Aethiopum prodesse nivis.  Non Arctos in illis</TextUnit>
    <TextUnit id="7735" loc="10.221">Montibus, aut Boreas. Testis tibi sole perusti</TextUnit>
    <TextUnit id="7736" loc="10.222">Ipse color populi, calidique vaporibus Austri.</TextUnit>
    <TextUnit id="7737" loc="10.223">Adde, quod omne caput fluvii, quodcumque soluta</TextUnit>
    <TextUnit id="7738" loc="10.224">Praecipitat glaces, ingresso vere tumescit</TextUnit>
    <TextUnit id="7739" loc="10.225">Prima tabe nivis: Nilus neque  suscitat undas</TextUnit>
    <TextUnit id="7740" loc="10.226">Ante Canis radios, nec ripis adligat amnem</TextUnit>
    <TextUnit id="7741" loc="10.227">Ante parem nocti, Libra sub iudice, Phoebum.</TextUnit>
    <TextUnit id="7742" loc="10.228">Inde etiam leges aliarum nescit aquarum:</TextUnit>
    <TextUnit id="7743" loc="10.229">Nec tumet hibernus, quum, longe sole remoto,</TextUnit>
    <TextUnit id="7744" loc="10.230">Officiis caret unda suis: dare iussus iniquo</TextUnit>
    <TextUnit id="7745" loc="10.231">Temperiem coelo, mediis aestatibus exit.</TextUnit>
    <TextUnit id="7746" loc="10.232">Sub torrente plaga, ne terras dissipet ignis,</TextUnit>
    <TextUnit id="7747" loc="10.233">Nilus adest mundo, contraque incensa Leonis</TextUnit>
    <TextUnit id="7748" loc="10.234">Ora tumet: Cancroque suam torrente Syenen,</TextUnit>
    <TextUnit id="7749" loc="10.235">Imploratus adest: nec campos liberat undis,</TextUnit>
    <TextUnit id="7750" loc="10.236">Donec in autumnum declinet Phoebus, et umbras</TextUnit>
    <TextUnit id="7751" loc="10.237">Extendat Meroe. Quis caussas reddere possit</TextUnit>
    <TextUnit id="7752" loc="10.238">Sic iussit natura parens decurrere Nilum:</TextUnit>
    <TextUnit id="7753" loc="10.239">Sic opus est mundo. - Zephyros quoque vana vetustas</TextUnit>
    <TextUnit id="7754" loc="10.240">His adscribit aquis, quorum stata tempora flatus</TextUnit>
    <TextUnit id="7755" loc="10.241">Continuique dies, et in aera longa potestas:</TextUnit>
    <TextUnit id="7756" loc="10.242">Vel quod ab occiduo pellunt tot nubila coelo</TextUnit>
    <TextUnit id="7757" loc="10.243">Trans Noton, et fluvio cogunt incumbere nimbos:</TextUnit>
    <TextUnit id="7758" loc="10.244">Vel quod aquas toties rumpentis litora Nili</TextUnit>
    <TextUnit id="7759" loc="10.245">Adsiduo feriunt, coguntque resistere fluctus</TextUnit>
    <TextUnit id="7760" loc="10.246">Ille mora cursus adversique obiice ponti</TextUnit>
    <TextUnit id="7761" loc="10.247">Aestuat in campos. -  Sunt, qui spiramina terris</TextUnit>
    <TextUnit id="7762" loc="10.248">Esse putant, magnosque cavae compagis hiatus.</TextUnit>
    <TextUnit id="7763" loc="10.249">Commeat hac penitus tacitis discursibus unda,</TextUnit>
    <TextUnit id="7764" loc="10.250">Frigore ab Arctoo medium revocata sub axem,</TextUnit>
    <TextUnit id="7765" loc="10.251">Cum Phoebus pressit Meroen, tellusque perusta</TextUnit>
    <TextUnit id="7766" loc="10.252">Illuc   duxit aquas. Trahitur Gangesque Padusque</TextUnit>
    <TextUnit id="7767" loc="10.253">Per tacitum mundi. Tunc omnia flumina Nilus</TextUnit>
    <TextUnit id="7768" loc="10.254">Uno fonte vomens non uno gurgite perfert.</TextUnit>
    <TextUnit id="7769" loc="10.255">Rumor, ab Oceano, qui terras adligat omnes,</TextUnit>
    <TextUnit id="7770" loc="10.256">Exundante procul violentum erumpere Nilum,</TextUnit>
    <TextUnit id="7771" loc="10.257">Aequoreosque sales longo mitescere tractu.</TextUnit>
    <TextUnit id="7772" loc="10.258">Nec non Oceano pasci Phoebumque polumque</TextUnit>
    <TextUnit id="7773" loc="10.259">Credimus: hunc, caldi tetigit cum brachia Cancri,</TextUnit>
    <TextUnit id="7774" loc="10.260">Sol rapit, atque undae plus, quam quod digerat aer,</TextUnit>
    <TextUnit id="7775" loc="10.261">Tolitur. Hoc noctes referunt, Niloque refundunt.</TextUnit>
    <TextUnit id="7776" loc="10.262">Ast ego, si tantam ius est mihi solvere litem,</TextUnit>
    <TextUnit id="7777" loc="10.263">Quasdam, Caesar, aquas post mundi sera peracti</TextUnit>
    <TextUnit id="7778" loc="10.264">Saecula, concussis terrarum erumpere venis,</TextUnit>
    <TextUnit id="7779" loc="10.265">Non id agente deo, quasdam compage sub ipsa</TextUnit>
    <TextUnit id="7780" loc="10.266">Cum toto coepisse reor, quas ille creator</TextUnit>
    <TextUnit id="7781" loc="10.267">Atque opifex rerum certo sub iure coercet.</TextUnit>
    <TextUnit id="7782" loc="10.268">Quae tibi noscendi Nilum, Romane, cupido,</TextUnit>
    <TextUnit id="7783" loc="10.269">Et Phariis  Persisque fuit, Macetumque tyrannis:</TextUnit>
    <TextUnit id="7784" loc="10.270">Nullaque non aetas voluit conferre futuris</TextUnit>
    <TextUnit id="7785" loc="10.271">Notitiam: sed vincit adhuc natura latendi.</TextUnit>
    <TextUnit id="7786" loc="10.272">Summus Alexander regum, quos Memphis adorat,</TextUnit>
    <TextUnit id="7787" loc="10.273">Invidit Nilo, misitque per ultima terrae</TextUnit>
    <TextUnit id="7788" loc="10.274">Aethiopum lectos: illos rubicunda perusti</TextUnit>
    <TextUnit id="7789" loc="10.275">Zona poli tenuit; Nilum videre calentem.</TextUnit>
    <TextUnit id="7790" loc="10.276">Venit ad occasus mundique extrema Sesostris,</TextUnit>
    <TextUnit id="7791" loc="10.277">Et Pharios currus regum cervicibus egit:</TextUnit>
    <TextUnit id="7792" loc="10.278">Ante tamen, vestros amnes, Rhodanumque Padumque,</TextUnit>
    <TextUnit id="7793" loc="10.279">Quam Nilum, de fonte bibit. Vesanus in ortus</TextUnit>
    <TextUnit id="7794" loc="10.280">Cambyses longi populos pervenit ad aevi,</TextUnit>
    <TextUnit id="7795" loc="10.281">Defectusque epulis et pastus caede suorum,</TextUnit>
    <TextUnit id="7796" loc="10.282">Ignoto te, Nile, redit.  Non fabula mendax</TextUnit>
    <TextUnit id="7797" loc="10.283">Ausa loqui de fonte tuo est. Ubicunque videris,</TextUnit>
    <TextUnit id="7798" loc="10.284">Quaereris: et nulli contingit gloria genti,</TextUnit>
    <TextUnit id="7799" loc="10.285">Ut Nilo sit laeta suo. Tua flumina prodam,</TextUnit>
    <TextUnit id="7800" loc="10.286">Qua deus, undarum colator, Nile, tuarum,</TextUnit>
    <TextUnit id="7801" loc="10.287">Te mihi isse dedit. Medio consurgis ab axe,</TextUnit>
    <TextUnit id="7802" loc="10.288">Ausus in ardentem ripas adtollere Cancrum:</TextUnit>
    <TextUnit id="7803" loc="10.289">In Borean is rectus aquis, mediumque Booten:</TextUnit>
    <TextUnit id="7804" loc="10.290">ursus in occasum flexu torquetur et ortus,</TextUnit>
    <TextUnit id="7805" loc="10.291">Nunc Arabum populis, Libycis nunc aequus arenis:</TextUnit>
    <TextUnit id="7806" loc="10.292">Teque vident primi, quaerunt tamen hi quoque, Seres,</TextUnit>
    <TextUnit id="7807" loc="10.293">Aethiopumque feris alieno gurgite campos:</TextUnit>
    <TextUnit id="7808" loc="10.294">Et te terrarum nescit cui debeat orbis.</TextUnit>
    <TextUnit id="7809" loc="10.295">Arcanum natura caput non prodidit ulli,</TextUnit>
    <TextUnit id="7810" loc="10.296">Nec licuit populis parvum te, Nile, videre,</TextUnit>
    <TextUnit id="7811" loc="10.297">Amovitque sinus, et gentes maluit ortus</TextUnit>
    <TextUnit id="7812" loc="10.298">Mirari, quam nosse, tuos. Consurgere in ipsis</TextUnit>
    <TextUnit id="7813" loc="10.299">Ius tibi solstitiis, aliena crescere bruma,</TextUnit>
    <TextUnit id="7814" loc="10.300">Atque hiemes adferre tuas: solique vagari</TextUnit>
    <TextUnit id="7815" loc="10.301">Concessum per utrosque polos. Hic quaeritur ortus,</TextUnit>
    <TextUnit id="7816" loc="10.302">Illic finis aquae. Late tibi gurgite rupto</TextUnit>
    <TextUnit id="7817" loc="10.303">Ambitur nigris Meroe fecunda colonis,</TextUnit>
    <TextUnit id="7818" loc="10.304">Laeta comis ebeni: quae, quamvis arbore multa</TextUnit>
    <TextUnit id="7819" loc="10.305">Frondeat, aestatem nulla sibi mitigat umbra:</TextUnit>
    <TextUnit id="7820" loc="10.306">Linea tam rectum mundi ferit illa Leonem.</TextUnit>
    <TextUnit id="7821" loc="10.307">Inde plagas Phoebi, damnum non passus aquarum,</TextUnit>
    <TextUnit id="7822" loc="10.308">Praeveheris, sterilesque diu metiris arenas,</TextUnit>
    <TextUnit id="7823" loc="10.309">Nunc omnes unum vires collectus in amnem,</TextUnit>
    <TextUnit id="7824" loc="10.310">Nunc vagus, et spargens facilem tibi cedere ripam.</TextUnit>
    <TextUnit id="7825" loc="10.311">Rursus multifidas revocat piger alveus undas,</TextUnit>
    <TextUnit id="7826" loc="10.312">Qua dirimunt Arabum populis Aegyptia rura</TextUnit>
    <TextUnit id="7827" loc="10.313">Regni claustra Philae. Mox te deserta secantem,</TextUnit>
    <TextUnit id="7828" loc="10.314">Qua dirimunt nostrum rubro commercia pontum,</TextUnit>
    <TextUnit id="7829" loc="10.315">Mollis lapsus agit.  Quis te tam lene fluentem</TextUnit>
    <TextUnit id="7830" loc="10.316">Moturum tantas violenti gurgitis iras,</TextUnit>
    <TextUnit id="7831" loc="10.317">Nile, putet?  Sed cum lapsus abrupta viarum</TextUnit>
    <TextUnit id="7832" loc="10.318">Excepere tuos, et praecipites cataractae,</TextUnit>
    <TextUnit id="7833" loc="10.319">Ac nusquam vetitis ullas obsistere cautes</TextUnit>
    <TextUnit id="7834" loc="10.320">Indignaris aquis: spuma tunc astra lacessis:</TextUnit>
    <TextUnit id="7835" loc="10.321">Cuncta fremunt undis: ac multo murmure montis</TextUnit>
    <TextUnit id="7836" loc="10.322">Spumeus invictis canescit fluctibus amnis.</TextUnit>
    <TextUnit id="7837" loc="10.323">Hinc, Abaton quam nostra vocat veneranda vetustas,</TextUnit>
    <TextUnit id="7838" loc="10.324">Terra potens, primos sentit percussa tumultus,</TextUnit>
    <TextUnit id="7839" loc="10.325">Et scopuli, placuit fluvii quos dicere venas,</TextUnit>
    <TextUnit id="7840" loc="10.326">Quod manifesta novi primum dant signa tumoris.</TextUnit>
    <TextUnit id="7841" loc="10.327">Hinc montes natura vagis circumdedit undis,</TextUnit>
    <TextUnit id="7842" loc="10.328">Qui Libyae te, Nile, negant: quos inter in alta</TextUnit>
    <TextUnit id="7843" loc="10.329">It convalle iacens iam molibus unda receptis.</TextUnit>
    <TextUnit id="7844" loc="10.330">Prima tibi campos permittit apertaque Memphis</TextUnit>
    <TextUnit id="7845" loc="10.331">Rura, modumque vetat crescendi ponere ripas.</TextUnit>
    <TextUnit id="7846" loc="10.332">Sic velut in tuta securi pace trahebant</TextUnit>
    <TextUnit id="7847" loc="10.333">Noctis iter mediae: sed non vesana Pothini</TextUnit>
    <TextUnit id="7848" loc="10.334">Mens imbuta semel tam sacra caede, vacabat</TextUnit>
    <TextUnit id="7849" loc="10.335">A scelerum motu. Magno nihil ille peremto</TextUnit>
    <TextUnit id="7850" loc="10.336">Iam putat esse nefas: habitant sub pectore manes,</TextUnit>
    <TextUnit id="7851" loc="10.337">Ultricesque deae dant in nova monstra furorem.</TextUnit>
    <TextUnit id="7852" loc="10.338">Dignatur viles isto quoque sanguine dextras,</TextUnit>
    <TextUnit id="7853" loc="10.339">Quo Fortuna parat victos perfundere Patres;</TextUnit>
    <TextUnit id="7854" loc="10.340">Poenaque civilis belli, vindicta senatus</TextUnit>
    <TextUnit id="7855" loc="10.341">Paene data est famulo. Procul hoc avertite, fata,</TextUnit>
    <TextUnit id="7856" loc="10.342">Crimen, ut haec Bruto cervix absente secetur.</TextUnit>
    <TextUnit id="7857" loc="10.343">In scelus it Pharium Romani poena tyranni,</TextUnit>
    <TextUnit id="7858" loc="10.344">Exemplumque perit. Struit audax irrita fatis:</TextUnit>
    <TextUnit id="7859" loc="10.345">Nec parat occultae caedem committere fraudi,</TextUnit>
    <TextUnit id="7860" loc="10.346">Invictumque ducem detecto Marte lacessit.</TextUnit>
    <TextUnit id="7861" loc="10.347">Tantum animi delicta dabant, ut colla ferire</TextUnit>
    <TextUnit id="7862" loc="10.348">Caesaris, et socerum iungi tibi, Magne, inberet:</TextUnit>
    <TextUnit id="7863" loc="10.349">Atque haec dicta monet famulos perferre fideles</TextUnit>
    <TextUnit id="7864" loc="10.350">Ad Pompeianae socium sibi caedis Achillam,</TextUnit>
    <TextUnit id="7865" loc="10.351">Quem puer imbellis cunctis praefecerat armis,</TextUnit>
    <TextUnit id="7866" loc="10.352">Et dederat ferrum, nullo sibi iure retento,</TextUnit>
    <TextUnit id="7867" loc="10.353">In cunctos, in seque simul.  Tu mollibus, inquit,</TextUnit>
    <TextUnit id="7868" loc="10.354">Nunc incumbe toris, et pingues exige somnos:</TextUnit>
    <TextUnit id="7869" loc="10.355">Invasit Cleopatra domum. Nec prodita tantum est,</TextUnit>
    <TextUnit id="7870" loc="10.356">Sed donata Pharos. Cessas accurrere solus</TextUnit>
    <TextUnit id="7871" loc="10.357">Ad dominae thalamos?  Nubit soror impia fratri:</TextUnit>
    <TextUnit id="7872" loc="10.358">Nam Latio iam nupta duci est:  interque maritos</TextUnit>
    <TextUnit id="7873" loc="10.359">Discurrens Aegypton habet, Romamque meretur.</TextUnit>
    <TextUnit id="7874" loc="10.360">Expugnare senem potuit Cleopatra venenis:</TextUnit>
    <TextUnit id="7875" loc="10.361">Crede, miser, puero: quem nox si iunxerit una,</TextUnit>
    <TextUnit id="7876" loc="10.362">Et semel amplexus incesto pectore passus</TextUnit>
    <TextUnit id="7877" loc="10.363">Hauserit obscoenum titulo pietatis amorem,</TextUnit>
    <TextUnit id="7878" loc="10.364">Meque tuumque caput per singula forsitan illi</TextUnit>
    <TextUnit id="7879" loc="10.365">Oscula donabit.  Crucibus flammisque luemus,</TextUnit>
    <TextUnit id="7880" loc="10.366">Si fuerit formosa soror. Nil undique restat</TextUnit>
    <TextUnit id="7881" loc="10.367">Auxilii: rex hinc coniux, hinc  Caesar adulter.</TextUnit>
    <TextUnit id="7882" loc="10.368">Et sumus, ut fatear, tam saeva iudice sontes:</TextUnit>
    <TextUnit id="7883" loc="10.369">Quem non ex nobis credet Cleopatra nocentem,</TextUnit>
    <TextUnit id="7884" loc="10.370">A quo casta fuit?  Per, te, quod fecimus una</TextUnit>
    <TextUnit id="7885" loc="10.371">Perdidimusque nefas, perque ictum sanguine Magni</TextUnit>
    <TextUnit id="7886" loc="10.372">Foedus, ades: subito bellum molire tumultu:</TextUnit>
    <TextUnit id="7887" loc="10.373">Irrue nocturnus: rumpamus funere taedas,</TextUnit>
    <TextUnit id="7888" loc="10.374">Crudelemque toris dominam mactemus in ipsis</TextUnit>
    <TextUnit id="7889" loc="10.375">Cum quocumque viro.   Nec nos deterreat ausis</TextUnit>
    <TextUnit id="7890" loc="10.376">Hesperii Fortuna ducis. Quae sustulit illum</TextUnit>
    <TextUnit id="7891" loc="10.377">Imposuitque orbi, communis gloria nobis:</TextUnit>
    <TextUnit id="7892" loc="10.378">Nos quoque sublimes Magnus facit. Adspice litus,</TextUnit>
    <TextUnit id="7893" loc="10.379">Spem nostri sceleris: pollutos consule fluctus,</TextUnit>
    <TextUnit id="7894" loc="10.380">Quid liceat nobis: tumulumque e pulvere parvo</TextUnit>
    <TextUnit id="7895" loc="10.381">Adspice Pompeii non omnia membra tegentem.</TextUnit>
    <TextUnit id="7896" loc="10.382">Quem metuis, par huius erat. Non sanguine clari:</TextUnit>
    <TextUnit id="7897" loc="10.383">Quid refert? nec opes populorum ac regna movemus:</TextUnit>
    <TextUnit id="7898" loc="10.384">Ad scelus ingentis fati sumus. Adtrahit illos</TextUnit>
    <TextUnit id="7899" loc="10.385">In nostras Fortuna manus.  En, altera venit</TextUnit>
    <TextUnit id="7900" loc="10.386">Victima nobilior. Placemus caede secunda</TextUnit>
    <TextUnit id="7901" loc="10.387">Hesperias gentes. Iugulus mihi Caesaris haustus</TextUnit>
    <TextUnit id="7902" loc="10.388">Hoc praestare potest, Pompeii caede nocentes</TextUnit>
    <TextUnit id="7903" loc="10.389">Ut populus Romanus amet. Quid nomina tanta</TextUnit>
    <TextUnit id="7904" loc="10.390">Horremus, viresque ducis, quibus ille relictis</TextUnit>
    <TextUnit id="7905" loc="10.391">Miles erit?  Nox haec peraget civilia bella,</TextUnit>
    <TextUnit id="7906" loc="10.392">Inferiasque dabit populis, et mittet ad umbras.</TextUnit>
    <TextUnit id="7907" loc="10.393">Quod debetur adhuc mundo    caput. Ite feroces</TextUnit>
    <TextUnit id="7908" loc="10.394">Caesaris in iugulum: praestet Lagea iuventus</TextUnit>
    <TextUnit id="7909" loc="10.395">Hoc regi, Romana sibi. Tu parce morari:</TextUnit>
    <TextUnit id="7910" loc="10.396">Plenum epulis, madidumque mero, Venerique paratum</TextUnit>
    <TextUnit id="7911" loc="10.397">Invenies: aude: superi tot vota Catonum</TextUnit>
    <TextUnit id="7912" loc="10.398">Brutorumque tibi tribuent. Noli segnis Achillas</TextUnit>
    <TextUnit id="7913" loc="10.399">Suadenti parere nefas. Haud clara movendis,</TextUnit>
    <TextUnit id="7914" loc="10.400">Ut mos, signa dedit castris, nec prodidit arma</TextUnit>
    <TextUnit id="7915" loc="10.401">Ullius clangore tubae: temere omnia saevi</TextUnit>
    <TextUnit id="7916" loc="10.402">Instrumenta rapit belli. Pars maxima turbae</TextUnit>
    <TextUnit id="7917" loc="10.403">Plebis erat Latiae: sed tanta oblivio mentes</TextUnit>
    <TextUnit id="7918" loc="10.404">Cepit, in externos corrupto milite mores,</TextUnit>
    <TextUnit id="7919" loc="10.405">Ut duce sub famulo iussuque satellitis irent,</TextUnit>
    <TextUnit id="7920" loc="10.406">Quos erat indignum Phario parere tyranno.</TextUnit>
    <TextUnit id="7921" loc="10.407">Nulla fides pietasque viris, qui castra sequuntur;</TextUnit>
    <TextUnit id="7922" loc="10.408">Venalesque manus, ubi fas, ubi maxima merces,</TextUnit>
    <TextUnit id="7923" loc="10.409">Aere merent parvo: iugulumque in Caesaris ire</TextUnit>
    <TextUnit id="7924" loc="10.410">Non sibi dant. Pro fas! ubi non civilia bella</TextUnit>
    <TextUnit id="7925" loc="10.411">Invenit imperii fatum miserabile nostri?</TextUnit>
    <TextUnit id="7926" loc="10.412">Thessaliae subducta acies in litore Nili</TextUnit>
    <TextUnit id="7927" loc="10.413">More furit patrio. Quid te plus, Magne, recepto</TextUnit>
    <TextUnit id="7928" loc="10.414">Ausa foret Lagea domus? Dat scilicet omnis</TextUnit>
    <TextUnit id="7929" loc="10.415">Dextera, quod debet superis: nullique vacare</TextUnit>
    <TextUnit id="7930" loc="10.416">Fas est Romano. Latium sic scindere corpus</TextUnit>
    <TextUnit id="7931" loc="10.417">Dis placitum: non in soceri generique favorem</TextUnit>
    <TextUnit id="7932" loc="10.418">Discedunt populi: civilia bella satelles</TextUnit>
    <TextUnit id="7933" loc="10.419">Movit, et in partem Romani venit Achillas.</TextUnit>
    <TextUnit id="7934" loc="10.420">Et nisi fata manus a sanguine Caesaris arcent,</TextUnit>
    <TextUnit id="7935" loc="10.421">Hae vincent partes. Aderat maturus uterque,</TextUnit>
    <TextUnit id="7936" loc="10.422">Et districta epulis ad cunctas aula patebat</TextUnit>
    <TextUnit id="7937" loc="10.423">Insidias, poteratque cruor per regia fundi</TextUnit>
    <TextUnit id="7938" loc="10.424">Pocula Caesareus, mensaeque incumbere cervix.</TextUnit>
    <TextUnit id="7939" loc="10.425">Sed metuunt belli trepidos in nocte tumultus,</TextUnit>
    <TextUnit id="7940" loc="10.426">Ne caedes confusa mauu permissaque fatis</TextUnit>
    <TextUnit id="7941" loc="10.427">Te, Ptolemaee, trahat. Tanta est fiducia ferri.</TextUnit>
    <TextUnit id="7942" loc="10.428">Non rapuere nefas: summi contemta facultas</TextUnit>
    <TextUnit id="7943" loc="10.429">Est operis: visum famulis reparabile damnum,</TextUnit>
    <TextUnit id="7944" loc="10.430">Illam mactandi dimittere Caesaris horam.</TextUnit>
    <TextUnit id="7945" loc="10.431">Servatur poenas in aperta luce daturus.</TextUnit>
    <TextUnit id="7946" loc="10.432">Donata est nox una duci, vixitque Pothini</TextUnit>
    <TextUnit id="7947" loc="10.433">Munere Phoebeos Caesar dilatus in ortus.</TextUnit>
    <TextUnit id="7948" loc="10.434">Lucifer a Casia prospexit rupe, diemque</TextUnit>
    <TextUnit id="7949" loc="10.435">Misit in Aegyptum, primo quoque sole calentem,</TextUnit>
    <TextUnit id="7950" loc="10.436">Cum procul a muris acies non sparsa maniplis</TextUnit>
    <TextUnit id="7951" loc="10.437">Nec vaga conspicitur, sed iustos qualis ad hostes</TextUnit>
    <TextUnit id="7952" loc="10.438">Recta fronte venit, Passuri cominus arma,</TextUnit>
    <TextUnit id="7953" loc="10.439">Laturique ruunt. At Caesar, moenibus urbis</TextUnit>
    <TextUnit id="7954" loc="10.440">Diffisus, foribus clausae se protegit aulae,</TextUnit>
    <TextUnit id="7955" loc="10.441">Degeneres passus latebras. Nec tota vacabat</TextUnit>
    <TextUnit id="7956" loc="10.442">Regia compresso; minima collegerat arma</TextUnit>
    <TextUnit id="7957" loc="10.443">Parte domus: tangunt animos iraeque metusque:</TextUnit>
    <TextUnit id="7958" loc="10.444">Et timet incursus, indignaturque timere.</TextUnit>
    <TextUnit id="7959" loc="10.445">Sic fremit in parvis fera nobilis abdita claustris,</TextUnit>
    <TextUnit id="7960" loc="10.446">Et frangit rabidos praemorso carcere dentes;</TextUnit>
    <TextUnit id="7961" loc="10.447">Nec secus in Siculis fureret tua flamma cavernis,</TextUnit>
    <TextUnit id="7962" loc="10.448">Obstrueret summam si quis tibi, Mulciber, Aetnam.</TextUnit>
    <TextUnit id="7963" loc="10.449">Audax Thessalici nuper qui rupe sub Aemi</TextUnit>
    <TextUnit id="7964" loc="10.450">Hesperiae cunctos proceres aciemque senatus</TextUnit>
    <TextUnit id="7965" loc="10.451">Pompeiumque ducem, caussa spectare vetante,</TextUnit>
    <TextUnit id="7966" loc="10.452">Non timuit, fatumque sibi promisit iniquum,</TextUnit>
    <TextUnit id="7967" loc="10.453">Expavit servile nefas, intraque penates</TextUnit>
    <TextUnit id="7968" loc="10.454">Obruitur telis: quem non violasset Alanus,</TextUnit>
    <TextUnit id="7969" loc="10.455">Non Scytha, non fixo qui ludit in hospite Maurus;</TextUnit>
    <TextUnit id="7970" loc="10.456">Hic, cui Romani spatium non sufficit orbis,</TextUnit>
    <TextUnit id="7971" loc="10.457">Parvaque regna putat Tyriis cum Gadibus Indos,</TextUnit>
    <TextUnit id="7972" loc="10.458">Ceu puer imbellis, ceu captis femina muris,</TextUnit>
    <TextUnit id="7973" loc="10.459">Quaerit tuta domus: spem vitae in limine clauso</TextUnit>
    <TextUnit id="7974" loc="10.460">Ponit, et incerto lustrat vagus atria cursu:</TextUnit>
    <TextUnit id="7975" loc="10.461">Non sine rege tamen; quem ducit in omnia secum,</TextUnit>
    <TextUnit id="7976" loc="10.462">Sumturus poenas et grata piacula morti,</TextUnit>
    <TextUnit id="7977" loc="10.463">Missurusque tuum, si non sint tela nec ignes,</TextUnit>
    <TextUnit id="7978" loc="10.464">In famulos, Ptolemaee, caput. Sic barbara Colchis</TextUnit>
    <TextUnit id="7979" loc="10.465">Creditur, ultorem metuens regnique fugaeque,</TextUnit>
    <TextUnit id="7980" loc="10.466">Ense suo fratrisque simul cervice parata</TextUnit>
    <TextUnit id="7981" loc="10.467">Exspectasse patrem. Cogunt tamen ultima rerum</TextUnit>
    <TextUnit id="7982" loc="10.468">Spem pacis tentare ducem: missusque satelles</TextUnit>
    <TextUnit id="7983" loc="10.469">Regius, ut saevos absentia voce tyranni</TextUnit>
    <TextUnit id="7984" loc="10.470">Corriperet famulos, quo bellum auctore moverent.</TextUnit>
    <TextUnit id="7985" loc="10.471">Sed neque ius mundi valuit, neque foedera sancta</TextUnit>
    <TextUnit id="7986" loc="10.472">Gentibus: orator regis pacisque sequester</TextUnit>
    <TextUnit id="7987" loc="10.473">Aestimat in numero scelerum ponenda tuorum,</TextUnit>
    <TextUnit id="7988" loc="10.474">Tot monstris Aegypte nocens. Non Thessala tellus,</TextUnit>
    <TextUnit id="7989" loc="10.475">Vastaque regna Iubae, non Pontus et impia signa</TextUnit>
    <TextUnit id="7990" loc="10.476">Pharnacis, et gelido circumfluus orbis Ibero</TextUnit>
    <TextUnit id="7991" loc="10.477">Tantum ausus scelerum, non Syrtis barbara, quantum</TextUnit>
    <TextUnit id="7992" loc="10.478">Deliciae fecere tuae. Premit undique bellum,</TextUnit>
    <TextUnit id="7993" loc="10.479">Inque domum iam tela cadunt, quassantque penates.</TextUnit>
    <TextUnit id="7994" loc="10.480">Non aries uno moturus limina pulsu,</TextUnit>
    <TextUnit id="7995" loc="10.481">Fracturusque domum; non ulla est machina belli:</TextUnit>
    <TextUnit id="7996" loc="10.482">Nec flammis mandatur opus: sed caeca iuventus</TextUnit>
    <TextUnit id="7997" loc="10.483">Consilii, vastos ambit divulsa penates,</TextUnit>
    <TextUnit id="7998" loc="10.484">Et nusquam totis incursat viribus agmen.</TextUnit>
    <TextUnit id="7999" loc="10.485">Fata vetant, murique vicem Fortuna tuetur.</TextUnit>
    <TextUnit id="8000" loc="10.486">Nec non et ratibus tentatur regia, qua se</TextUnit>
    <TextUnit id="8001" loc="10.487">Protulit in medios audaci margine fluctus</TextUnit>
    <TextUnit id="8002" loc="10.488">Luxuriosa domus. Sed abest defensor ubique</TextUnit>
    <TextUnit id="8003" loc="10.489">Caesar, et hos aditu gladiis, hos ignibus arcet:</TextUnit>
    <TextUnit id="8004" loc="10.490">Obsessusque gerit (tanta est constantia mentis)</TextUnit>
    <TextUnit id="8005" loc="10.491">Expugnantis opus. Piceo iubet unguine tinctas</TextUnit>
    <TextUnit id="8006" loc="10.492">Lampadas immitti iunctis in vela carinis.</TextUnit>
    <TextUnit id="8007" loc="10.493">Nec piger ignis erat per stuppea vincula perque</TextUnit>
    <TextUnit id="8008" loc="10.494">Manantes cera tabulas: et tempore eodem</TextUnit>
    <TextUnit id="8009" loc="10.495">Transtraque nautarum summique arsere ceruchi.</TextUnit>
    <TextUnit id="8010" loc="10.496">Iam prope semustae merguntur in aequore classes,</TextUnit>
    <TextUnit id="8011" loc="10.497">Iamque hostes et tela natant. Nec puppibus ignis</TextUnit>
    <TextUnit id="8012" loc="10.498">Incubuit solis: sed quae vicina fuere</TextUnit>
    <TextUnit id="8013" loc="10.499">Tecta mari, longis rapuere vaporibus ignem:</TextUnit>
    <TextUnit id="8014" loc="10.500">Et cladem fovere Noti, percussaque flama</TextUnit>
    <TextUnit id="8015" loc="10.501">Turbine, non alio motu per tecta cucurrit,</TextUnit>
    <TextUnit id="8016" loc="10.502">Quam solet aetherio lampas discurrere sulco,</TextUnit>
    <TextUnit id="8017" loc="10.503">Materiaque carens atque ardens aere solo.</TextUnit>
    <TextUnit id="8018" loc="10.504">Illa lues clausa paullum revocavit ab aula</TextUnit>
    <TextUnit id="8019" loc="10.505">Urbis in auxilium populos. Nec tempora cladis</TextUnit>
    <TextUnit id="8020" loc="10.506">Perdidit in somnos, sed caeca nocte carinis</TextUnit>
    <TextUnit id="8021" loc="10.507">Insiluit Caesar, semper feliciter usus</TextUnit>
    <TextUnit id="8022" loc="10.508">Praecipiti cursu bellorum, et tempore rapto.</TextUnit>
    <TextUnit id="8023" loc="10.509">Tunc claustrum pelagi cepit Pharon. Insula quondam</TextUnit>
    <TextUnit id="8024" loc="10.510">In medio stetit illa mari, sub tempore vatis</TextUnit>
    <TextUnit id="8025" loc="10.511">Proteos: at nunc est Pellaeis proxima muris.</TextUnit>
    <TextUnit id="8026" loc="10.512">Illa duci geminos bellorum praestitit usus:</TextUnit>
    <TextUnit id="8027" loc="10.513">Abstulit excursus et fauces aequoris hosti;</TextUnit>
    <TextUnit id="8028" loc="10.514">Caesaris auxiliis aditus et libera ponti</TextUnit>
    <TextUnit id="8029" loc="10.515">Ostia permisit. Nec poenas inde Pothini</TextUnit>
    <TextUnit id="8030" loc="10.516">Distulit ulterius sed non qua debuit ira,</TextUnit>
    <TextUnit id="8031" loc="10.517">Non cruce, non flammis, rabido non dente ferarum;</TextUnit>
    <TextUnit id="8032" loc="10.518">Heu facinus! cervix gladio male caesa pependit:</TextUnit>
    <TextUnit id="8033" loc="10.519">Magni morte perit!   Nec non, subrepta paratis</TextUnit>
    <TextUnit id="8034" loc="10.520">A famulo Ganymede dolis, pervenit ad hostes</TextUnit>
    <TextUnit id="8035" loc="10.521">Caesaris Arsinoe: quae castra carentia rege,</TextUnit>
    <TextUnit id="8036" loc="10.522">Ut proles Lagea, tenet, famulumque tyranni</TextUnit>
    <TextUnit id="8037" loc="10.523">Terribilem iusto transegit Achillea ferro.</TextUnit>
    <TextUnit id="8038" loc="10.524">Altera, Magne, tuis iam victima mittitur umbris:</TextUnit>
    <TextUnit id="8039" loc="10.525">Nec satis hoc Fortuna putat. Procul absit, ut ista</TextUnit>
    <TextUnit id="8040" loc="10.526">Vindictae sit summa tuae. Non ipse tyrannus</TextUnit>
    <TextUnit id="8041" loc="10.527">Sufficit in poenas, non omnis regia Lagi.</TextUnit>
    <TextUnit id="8042" loc="10.528">Dum patrii veniant in viscera Caesaris enses,</TextUnit>
    <TextUnit id="8043" loc="10.529">Magnus inultus erit. Sed non auctore furoris</TextUnit>
    <TextUnit id="8044" loc="10.530">Sublato cecidit rabies: nam rursus in arma</TextUnit>
    <TextUnit id="8045" loc="10.531">Auspiciis Ganymedis eunt: ac multa secundo</TextUnit>
    <TextUnit id="8046" loc="10.532">Proelia Marte gerunt. Potuit, discrimine summo</TextUnit>
    <TextUnit id="8047" loc="10.533">Caesaris, illa dies in famam et saecula mitti.</TextUnit>
    <TextUnit id="8048" loc="10.534">Molis in exiguae spatio stipantibus armis,</TextUnit>
    <TextUnit id="8049" loc="10.535">Dum parat in vacuus Martem transferre carinas</TextUnit>
    <TextUnit id="8050" loc="10.536">Dux Latius, tota subiti formidine belli</TextUnit>
    <TextUnit id="8051" loc="10.537">Cingitur: hinc densae praetexunt litora classes,</TextUnit>
    <TextUnit id="8052" loc="10.538">Hinc tergo insultant pedites: via nulla salutis,</TextUnit>
    <TextUnit id="8053" loc="10.539">Non fuga, non virtus:  vix spes quoque mortis honestae.</TextUnit>
    <TextUnit id="8054" loc="10.540">Non acie fusa, nec magnae stragis acervo</TextUnit>
    <TextUnit id="8055" loc="10.541">Vincendus tunc Caesar erat, sed sanguine nullo,</TextUnit>
    <TextUnit id="8056" loc="10.542">Captus sorte loci. Pendet, dubiusne timeret,</TextUnit>
    <TextUnit id="8057" loc="10.543">Optaretne mori. Respexit in agmine denso</TextUnit>
    <TextUnit id="8058" loc="10.544">Scaevam, perpetuae meritum iam nomina famae</TextUnit>
    <TextUnit id="8059" loc="10.545">Ad campos, Epidamne, tuos, ubi solus apertis</TextUnit>
    <TextUnit id="8060" loc="10.546">Obsedit muris calcantem moenia Magnum.</TextUnit>
  </Text>
</TessDocument>
