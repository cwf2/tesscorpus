<?xml version="1.0" encoding="UTF-8"?>
<TessDocument id="ovid.ex_ponto">
  <Metadata>
    <Author>ovid</Author>
    <Display>Ex Ponto</Display>
    <Abbr>ov. pont.</Abbr>
    <Lang>la</Lang>
    <Prose>0</Prose>
    <PrintSource>Arthur Leslie Wheeler, P. Ovidius Naso: Ex Ponto. Cambridge, MA: Harvard University Press, 1939.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0493</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0959.phi009.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>765</MaskUpper><LocusLower>1.1.1</LocusLower><LocusUpper>1.10.44</LocusUpper></Part><Part id="2"><Display>Book 2</Display><MaskLower>766</MaskLower><MaskUpper>1527</MaskUpper><LocusLower>2.1.1</LocusLower><LocusUpper>2.11.28</LocusUpper></Part><Part id="3"><Display>Book 3</Display><MaskLower>1528</MaskLower><MaskUpper>2263</MaskUpper><LocusLower>3.1.1</LocusLower><LocusUpper>3.9.56</LocusUpper></Part><Part id="4"><Display>Book 4</Display><MaskLower>2264</MaskLower><MaskUpper>3193</MaskUpper><LocusLower>4.1.1</LocusLower><LocusUpper>4.16.52</LocusUpper></Part></Parts><Text>
    <TextUnit id="0" loc="1.1.1">Naso Tomitanae iam non novus incola terrae</TextUnit>
    <TextUnit id="1" loc="1.1.2">hoc tibi de Getico litore mittit opus.</TextUnit>
    <TextUnit id="2" loc="1.1.3">si vacat, hospitio peregrinos. Brute, libellos</TextUnit>
    <TextUnit id="3" loc="1.1.4">excipe, dumque aliquo, quolibet abde loco.</TextUnit>
    <TextUnit id="4" loc="1.1.5">publica non audent intra  monimenta venire,</TextUnit>
    <TextUnit id="5" loc="1.1.6">ne suus hoc illis clauserit auctor iter.</TextUnit>
    <TextUnit id="6" loc="1.1.7">a! quotiens dixi "certe nil turpe docetis:</TextUnit>
    <TextUnit id="7" loc="1.1.8">ite, patet castis versibus ille locus!</TextUnit>
    <TextUnit id="8" loc="1.1.9">non tamen accedunt, sed, ut aspicis ipse, latere</TextUnit>
    <TextUnit id="9" loc="1.1.10">sub Lare privato tutius esse putant,</TextUnit>
    <TextUnit id="10" loc="1.1.11">quaeris ubi hos possis nullo componere laeso?</TextUnit>
    <TextUnit id="11" loc="1.1.12">qua steterant Artes, pars vacat illa tibi.</TextUnit>
    <TextUnit id="12" loc="1.1.13">Quid  veniant, novitate roges fortasse sub ipsa.</TextUnit>
    <TextUnit id="13" loc="1.1.14">accipe, quodcumque est, dummodo non sit amor.</TextUnit>
    <TextUnit id="14" loc="1.1.15">invenies, quamvis non est miserabilis index,</TextUnit>
    <TextUnit id="15" loc="1.1.16">non minus hoc illo triste, quod ante dedi.</TextUnit>
    <TextUnit id="16" loc="1.1.17">rebus idem, titulo differt; et epistula cui sit</TextUnit>
    <TextUnit id="17" loc="1.1.18">non occultato nomine missa docet.</TextUnit>
    <TextUnit id="18" loc="1.1.19">nec vos hoc vultis, sed nec prohibere potestis,</TextUnit>
    <TextUnit id="19" loc="1.1.20">Musaque ad invitos officiosa venit.</TextUnit>
    <TextUnit id="20" loc="1.1.21">quicquid id est, adiunge meis. nihil impedit ortos</TextUnit>
    <TextUnit id="21" loc="1.1.22">exule servatis legibus urbe frui.</TextUnit>
    <TextUnit id="22" loc="1.1.23">quod metuas non est. Antoni scripta leguntur,</TextUnit>
    <TextUnit id="23" loc="1.1.24">doctus et in promptu scrinia  Brutus habet.</TextUnit>
    <TextUnit id="24" loc="1.1.25">nec me nominibus furiosus confero tantis:</TextUnit>
    <TextUnit id="25" loc="1.1.26">saeva deos contra non tamen arma tuli.</TextUnit>
    <TextUnit id="26" loc="1.1.27">denique Caesareo, quod non desiderat ipse,</TextUnit>
    <TextUnit id="27" loc="1.1.28">non caret e nostris ullus honore liber,</TextUnit>
    <TextUnit id="28" loc="1.1.29">si dubitas de me, laudes admitte deorum,</TextUnit>
    <TextUnit id="29" loc="1.1.30">et carmen dempto nomine sume meum.</TextUnit>
    <TextUnit id="30" loc="1.1.31">adiuvat in bello pacatae ramus olivae :</TextUnit>
    <TextUnit id="31" loc="1.1.32">proderit auctorem pacis habere nihil?</TextUnit>
    <TextUnit id="32" loc="1.1.33">eum foret Aeneae cervix subiecta parenti,</TextUnit>
    <TextUnit id="33" loc="1.1.34">dicitur ipsa viro flamma dedisse viam:</TextUnit>
    <TextUnit id="34" loc="1.1.35">fert liber Aeneaden, et non iter omne patebit?</TextUnit>
    <TextUnit id="35" loc="1.1.36">at patriae pater hic, ipsius ille fuit.</TextUnit>
    <TextUnit id="36" loc="1.1.37">ecquis ita est audax, ut limine cogat abire</TextUnit>
    <TextUnit id="37" loc="1.1.38">iactantem Pharia tinnula sistra manu?</TextUnit>
    <TextUnit id="38" loc="1.1.39">ante deum Matrem cornu tibicen adunco</TextUnit>
    <TextUnit id="39" loc="1.1.40">cum canit, exiguae quis stipis aera negat?</TextUnit>
    <TextUnit id="40" loc="1.1.41">scimus ab imperio fieri nil tale Dianae :</TextUnit>
    <TextUnit id="41" loc="1.1.42">unde tamen vivat, vaticinator habet,</TextUnit>
    <TextUnit id="42" loc="1.1.43">ipsa movent animos superorum numina nostros,</TextUnit>
    <TextUnit id="43" loc="1.1.44">turpe nec est tali credulitate capi.</TextUnit>
    <TextUnit id="44" loc="1.1.45">en ego pro sistro Phrygiique foramine buxi</TextUnit>
    <TextUnit id="45" loc="1.1.46">gentis Iuleae nomina sancta fero.</TextUnit>
    <TextUnit id="46" loc="1.1.47">vaticinor moneoque. locum date sacra ferenti!</TextUnit>
    <TextUnit id="47" loc="1.1.48">non mihi, sed magno noscitur ille deo.</TextUnit>
    <TextUnit id="48" loc="1.1.49">nec quia vel merui vel sensi principis iram,</TextUnit>
    <TextUnit id="49" loc="1.1.50">a nobis ipsum  nolle putate coli.</TextUnit>
    <TextUnit id="50" loc="1.1.51">vidi ego linigerae  numen violasse fatentem</TextUnit>
    <TextUnit id="51" loc="1.1.52">Isidis Isiacos ante sedere focos,</TextUnit>
    <TextUnit id="52" loc="1.1.53">alter, ob huic similem privatus lumine culpam,</TextUnit>
    <TextUnit id="53" loc="1.1.54">clamabat media se meruisse via.</TextUnit>
    <TextUnit id="54" loc="1.1.55">talia caelestes fieri praeconia gaudent,</TextUnit>
    <TextUnit id="55" loc="1.1.56">ut sua quid valeant numina teste probent.</TextUnit>
    <TextUnit id="56" loc="1.1.57">saepe levant poenas ereptaque lumina reddunt,</TextUnit>
    <TextUnit id="57" loc="1.1.58">eum bene peccati paenituisse vident.</TextUnit>
    <TextUnit id="58" loc="1.1.59">paenitet, o! si quid miserorum creditur ulli,</TextUnit>
    <TextUnit id="59" loc="1.1.60">paenitet, et facto torqueor ipse meo.</TextUnit>
    <TextUnit id="60" loc="1.1.61">cumque sit exilium, magis est mihi culpa dolori;</TextUnit>
    <TextUnit id="61" loc="1.1.62">estque pati poenam, quam meruisse, minus,</TextUnit>
    <TextUnit id="62" loc="1.1.63">ut mihi di faveant, quibus est manifestior ipse,</TextUnit>
    <TextUnit id="63" loc="1.1.64">poena potest demi, culpa perennis erit.</TextUnit>
    <TextUnit id="64" loc="1.1.65">mors faciet certe, ne sim, cum venerit, exul:</TextUnit>
    <TextUnit id="65" loc="1.1.66">ut  non peccarim mors quoque non faciet,</TextUnit>
    <TextUnit id="66" loc="1.1.67">non igitur mirum, si mens mea tabida facta</TextUnit>
    <TextUnit id="67" loc="1.1.68">de nive manantis more liquescit aquae,</TextUnit>
    <TextUnit id="68" loc="1.1.69">estur ut occulta vitiata teredine navis,</TextUnit>
    <TextUnit id="69" loc="1.1.70">aequorei scopulos ut cavat unda salis,</TextUnit>
    <TextUnit id="70" loc="1.1.71">roditur ut scabra positum robigine ferrum</TextUnit>
    <TextUnit id="71" loc="1.1.72">conditus ut tineae carpitur ore liber,</TextUnit>
    <TextUnit id="72" loc="1.1.73">sic mea perpetuos curarum pectora morsus,</TextUnit>
    <TextUnit id="73" loc="1.1.74">fine quibus nullo conficiantur, habent.</TextUnit>
    <TextUnit id="74" loc="1.1.75">nec prius hi mentem stimuli quam vita relinquet,</TextUnit>
    <TextUnit id="75" loc="1.1.76">quique dolet, citius quam dolor ipse, cadet.</TextUnit>
    <TextUnit id="76" loc="1.1.77">hoc mihi si superi, quorum sumus omnia, credent,</TextUnit>
    <TextUnit id="77" loc="1.1.78">forsitan exigua dignus habebor ope,</TextUnit>
    <TextUnit id="78" loc="1.1.79">inque locum Scythico vacuum mutabor ab arcu.</TextUnit>
    <TextUnit id="79" loc="1.1.80">plus isto, duri, si precer, oris ero."</TextUnit>
    <TextUnit id="80" loc="1.2.1">Maxime, qui tanti mensuram nominis imples,</TextUnit>
    <TextUnit id="81" loc="1.2.2">et geminas animi nobilitate genus,</TextUnit>
    <TextUnit id="82" loc="1.2.3">qui nasci ut posses, quamvis cecidere trecenti,</TextUnit>
    <TextUnit id="83" loc="1.2.4">non omnes Fabios abstulit una dies,</TextUnit>
    <TextUnit id="84" loc="1.2.5">forsitan haec a quo mittatur epistula quaeras,</TextUnit>
    <TextUnit id="85" loc="1.2.6">quisque loquar tecum, certior esse velis,</TextUnit>
    <TextUnit id="86" loc="1.2.7">ei mihi, quid faciam? vereor ne nomine lecto</TextUnit>
    <TextUnit id="87" loc="1.2.8">durus et aversa cetera mente legas.</TextUnit>
    <TextUnit id="88" loc="1.2.9">videris.  audebo  tibi me scripsisse fateri</TextUnit>
    <TextUnit id="89" loc="1.2.10"/>
    <TextUnit id="90" loc="1.2.11">qui, cum me poena dignum graviore fuisse</TextUnit>
    <TextUnit id="91" loc="1.2.12">confitear, possum vix graviora pati.</TextUnit>
    <TextUnit id="92" loc="1.2.13">hostibus in mediis interque pericula versor,</TextUnit>
    <TextUnit id="93" loc="1.2.14">tamquam cum patria pax sit adempta mihi:</TextUnit>
    <TextUnit id="94" loc="1.2.15">qui, mortis saevo geminent ut vulnere causas,</TextUnit>
    <TextUnit id="95" loc="1.2.16">omnia vipereo spicula felle linunt.</TextUnit>
    <TextUnit id="96" loc="1.2.17">his eques instructus perterrita moenia lustrat</TextUnit>
    <TextUnit id="97" loc="1.2.18">more lupi clausas circumeuntis oves:</TextUnit>
    <TextUnit id="98" loc="1.2.19">et  semel intentus nervo levis arcus equino</TextUnit>
    <TextUnit id="99" loc="1.2.20">vincula semper habens inresoluta manet.</TextUnit>
    <TextUnit id="100" loc="1.2.21">tecta rigent fixis veluti velata  sagittis,</TextUnit>
    <TextUnit id="101" loc="1.2.22">portaque vix firma summovet arma sera.</TextUnit>
    <TextUnit id="102" loc="1.2.23">adde loci faciem nec fronde nec arbore tecti,</TextUnit>
    <TextUnit id="103" loc="1.2.24">et quod iners hiemi continuatur hiems.</TextUnit>
    <TextUnit id="104" loc="1.2.25">hic me pugnantem cum frigore cumque sagittis</TextUnit>
    <TextUnit id="105" loc="1.2.26">eumque meo fato quarta fatigat hiems,</TextUnit>
    <TextUnit id="106" loc="1.2.27">fine carent lacrimae, nisi cum stupor obstitit illis:</TextUnit>
    <TextUnit id="107" loc="1.2.28">et similis morti pectora torpor habet,</TextUnit>
    <TextUnit id="108" loc="1.2.29">felicem Nioben, quamvis tot funera vidit,</TextUnit>
    <TextUnit id="109" loc="1.2.30">quae posuit sensum saxea facta malis!</TextUnit>
    <TextUnit id="110" loc="1.2.31">vos quoque felices, quarum clamantia fratrem</TextUnit>
    <TextUnit id="111" loc="1.2.32">cortice velavit populus ora novo!</TextUnit>
    <TextUnit id="112" loc="1.2.33">ille ego sum, lignum qui non admittar in ullum:</TextUnit>
    <TextUnit id="113" loc="1.2.34">ille ego sum, frustra qui lapis esse velim.</TextUnit>
    <TextUnit id="114" loc="1.2.35">ipsa Medusa oculis veniat licet obvia nostris,</TextUnit>
    <TextUnit id="115" loc="1.2.36">amittet vires ipsa Medusa suas.</TextUnit>
    <TextUnit id="116" loc="1.2.37">vivimus ut numquam sensu careamus amaro,</TextUnit>
    <TextUnit id="117" loc="1.2.38">et gravior longa fit mea poena mora.</TextUnit>
    <TextUnit id="118" loc="1.2.39">sic inconsumptum Tityi semperque renascens</TextUnit>
    <TextUnit id="119" loc="1.2.40">non perit, ut possit saepe perire, iecur.</TextUnit>
    <TextUnit id="120" loc="1.2.41">at, puto, cum requies medicinaque publica curae</TextUnit>
    <TextUnit id="121" loc="1.2.42">somnus adest, solitis nox venit orba malis,</TextUnit>
    <TextUnit id="122" loc="1.2.43">somnia me terrent veros imitantia casus,</TextUnit>
    <TextUnit id="123" loc="1.2.44">et vigilant sensus in mea damna mei.</TextUnit>
    <TextUnit id="124" loc="1.2.45">aut ego Sarmaticas videor vitare sagittas,</TextUnit>
    <TextUnit id="125" loc="1.2.46">aut dare captivas ad fera vincla manus,</TextUnit>
    <TextUnit id="126" loc="1.2.47">aut ubi decipior melioris imagine somni,</TextUnit>
    <TextUnit id="127" loc="1.2.48">aspicio patriae tecta relicta meae.</TextUnit>
    <TextUnit id="128" loc="1.2.49">et modo vobiscum, quos sum veneratus, amici,</TextUnit>
    <TextUnit id="129" loc="1.2.50">et modo cum cara coniuge multa loquor.</TextUnit>
    <TextUnit id="130" loc="1.2.51">sic ubi percepta est brevis et non vera voluptas,</TextUnit>
    <TextUnit id="131" loc="1.2.52">peior ab admonitu fit status iste boni.</TextUnit>
    <TextUnit id="132" loc="1.2.53">sive dies igitur caput hoc miserabile cernit,</TextUnit>
    <TextUnit id="133" loc="1.2.54">sive pruinosi Noctis aguntur equi,</TextUnit>
    <TextUnit id="134" loc="1.2.55">sic mea perpetuis liquefiunt  pectora curis,</TextUnit>
    <TextUnit id="135" loc="1.2.56">ignibus admotis ut nova cera solet,</TextUnit>
    <TextUnit id="136" loc="1.2.57">saepe precor mortem, mortem quoque deprecor idem,</TextUnit>
    <TextUnit id="137" loc="1.2.58">ne mea Sarmaticum contegat ossa solum,</TextUnit>
    <TextUnit id="138" loc="1.2.59">cum subit Augusti quae sit clementia, credo</TextUnit>
    <TextUnit id="139" loc="1.2.60">mollia naufragiis litora posse dari.</TextUnit>
    <TextUnit id="140" loc="1.2.61">cum video quam sint mea fata tenacia, frangor,</TextUnit>
    <TextUnit id="141" loc="1.2.62">spesque levis magno victa timore cadit,</TextUnit>
    <TextUnit id="142" loc="1.2.63">nec tamen ulterius quicquam sperove precorve,</TextUnit>
    <TextUnit id="143" loc="1.2.64">quam male mutato posse carere loco.</TextUnit>
    <TextUnit id="144" loc="1.2.65">aut hoc, aut nihil est, pro me temptare modeste</TextUnit>
    <TextUnit id="145" loc="1.2.66">gratia quod salvo vestra pudore queat.</TextUnit>
    <TextUnit id="146" loc="1.2.67">suscipe, Romanae facundia, Maxime, linguae,</TextUnit>
    <TextUnit id="147" loc="1.2.68">difficilis causae inite patrocinium.</TextUnit>
    <TextUnit id="148" loc="1.2.69">est mala, confiteor, sed te bona fiet agente,</TextUnit>
    <TextUnit id="149" loc="1.2.70">lenia pro misera fac modo verba fuga.</TextUnit>
    <TextUnit id="150" loc="1.2.71">nescit enim Caesar, quamvis deus omnia norit,</TextUnit>
    <TextUnit id="151" loc="1.2.72">ultimus hic qua sit condicione locus,</TextUnit>
    <TextUnit id="152" loc="1.2.73">magna tenent illud numen molimina rerum:</TextUnit>
    <TextUnit id="153" loc="1.2.74">haec est caelesti pectore cura minor.</TextUnit>
    <TextUnit id="154" loc="1.2.75">nec vacat, in qua sint positi regione Tomitae,</TextUnit>
    <TextUnit id="155" loc="1.2.76">quaerere, finitimo vix loca nota Getae,</TextUnit>
    <TextUnit id="156" loc="1.2.77">aut quid Sauromatae faciant, quid Iazyges acres</TextUnit>
    <TextUnit id="157" loc="1.2.78">cultaque Oresteae Taurica terra deae,</TextUnit>
    <TextUnit id="158" loc="1.2.79">quaeque aliae gentes, ubi frigore constitit Hister,</TextUnit>
    <TextUnit id="159" loc="1.2.80">dura meant celeri terga per amnis equo.</TextUnit>
    <TextUnit id="160" loc="1.2.81">maxima pars hominum nec te, pulcherrima, curat,</TextUnit>
    <TextUnit id="161" loc="1.2.82">Roma, nec Ausonii militis arma timet,</TextUnit>
    <TextUnit id="162" loc="1.2.83">dant illis animos arcus plenaeque pharetrae</TextUnit>
    <TextUnit id="163" loc="1.2.84">quamque libet longis cursibus aptus equus,</TextUnit>
    <TextUnit id="164" loc="1.2.85">quodque sitim didicere diu tolerare famemque,</TextUnit>
    <TextUnit id="165" loc="1.2.86">quodque sequens nullas hostis habebit aquas.</TextUnit>
    <TextUnit id="166" loc="1.2.87">ira viri initis non me misisset in istam,</TextUnit>
    <TextUnit id="167" loc="1.2.88">si satis haec illi nota fuisset humus.</TextUnit>
    <TextUnit id="168" loc="1.2.89">nec me nec quemquam Romanum gaudet ab hoste,</TextUnit>
    <TextUnit id="169" loc="1.2.90">meque minus, vitam cui dabat  ipse, capi.</TextUnit>
    <TextUnit id="170" loc="1.2.91">noluit, ut  poterat, minimo me perdere nutu.</TextUnit>
    <TextUnit id="171" loc="1.2.92">nil opus est ullis in mea fata Getis,</TextUnit>
    <TextUnit id="172" loc="1.2.93">sed neque, cur morerer, quicquam mihi comperit actum,</TextUnit>
    <TextUnit id="173" loc="1.2.94">et minus infestus, quam fuit, esse potest.</TextUnit>
    <TextUnit id="174" loc="1.2.95">tunc quoque nil fecit nisi quod facere ipse coegi:</TextUnit>
    <TextUnit id="175" loc="1.2.96">paene etiam merito parcior ira meo est.</TextUnit>
    <TextUnit id="176" loc="1.2.97">di faciant igitur, quorum iustissimus ipse est,</TextUnit>
    <TextUnit id="177" loc="1.2.98">alma nihil maius Caesare terra ferat,</TextUnit>
    <TextUnit id="178" loc="1.2.99">utque fuit  sub eo, sic sit sub Caesare terra,</TextUnit>
    <TextUnit id="179" loc="1.2.100">perque manus huius tradita gentis eat.</TextUnit>
    <TextUnit id="180" loc="1.2.101">at tu tam placido, quam nos quoque sensimus illum</TextUnit>
    <TextUnit id="181" loc="1.2.102">iudice pro lacrimis ora resolve meis.</TextUnit>
    <TextUnit id="182" loc="1.2.103">non petito  ut bene sit, sed uti male tutius, utque</TextUnit>
    <TextUnit id="183" loc="1.2.104">exilium saevo distet ab hoste meum,</TextUnit>
    <TextUnit id="184" loc="1.2.105">quamque dedere mihi praesentia numina vitam,</TextUnit>
    <TextUnit id="185" loc="1.2.106">non adimat stricto squalidus ense Getes:</TextUnit>
    <TextUnit id="186" loc="1.2.107">denique, si moriar, subeam pacatius arvum,</TextUnit>
    <TextUnit id="187" loc="1.2.108">ossa nec a Scythica nostra premantur humo,</TextUnit>
    <TextUnit id="188" loc="1.2.109">nec male compositos, ut scilicet exule dignum,</TextUnit>
    <TextUnit id="189" loc="1.2.110">Bistonii cineres ungula pulset equi,</TextUnit>
    <TextUnit id="190" loc="1.2.111">et ne, si superest aliquis post funera sensus,</TextUnit>
    <TextUnit id="191" loc="1.2.112">terreat et Manes Sarmatis umbra meos.</TextUnit>
    <TextUnit id="192" loc="1.2.113">Caesaris haec animum poterant audita movere,</TextUnit>
    <TextUnit id="193" loc="1.2.114">Maxime, movissent si tamen ante tuum.</TextUnit>
    <TextUnit id="194" loc="1.2.115">vox, precor, Augustas pro me tua molliat aures,</TextUnit>
    <TextUnit id="195" loc="1.2.116">auxilio trepidis quae solet esse reis,</TextUnit>
    <TextUnit id="196" loc="1.2.117">adsuetaque tibi doctae dulcedine linguae</TextUnit>
    <TextUnit id="197" loc="1.2.118">aequandi superis pectora flecte viri.</TextUnit>
    <TextUnit id="198" loc="1.2.119">non tibi Theromedon crudusque rogabitur Atreus,</TextUnit>
    <TextUnit id="199" loc="1.2.120">quique suis homines pabula fecit equis,</TextUnit>
    <TextUnit id="200" loc="1.2.121">sed piger ad poenas princeps, ad praemia velox,</TextUnit>
    <TextUnit id="201" loc="1.2.122">quique dolet, quotiens cogitur esse ferox,</TextUnit>
    <TextUnit id="202" loc="1.2.123">qui vicit semper, victis ut parcere posset,</TextUnit>
    <TextUnit id="203" loc="1.2.124">clausit et aeterna civica bella sera,</TextUnit>
    <TextUnit id="204" loc="1.2.125">multa metu poenae, poena  qui pauca coercet,</TextUnit>
    <TextUnit id="205" loc="1.2.126">et iacit invita fulmina rara manu.</TextUnit>
    <TextUnit id="206" loc="1.2.127">ergo tam placidas orator missus ad aures,</TextUnit>
    <TextUnit id="207" loc="1.2.128">ut propior patriae sit fuga nostra roga.</TextUnit>
    <TextUnit id="208" loc="1.2.129">ille ego sum, qui te colui, quem festa solebat</TextUnit>
    <TextUnit id="209" loc="1.2.130">inter convivas mensa videre tuos:</TextUnit>
    <TextUnit id="210" loc="1.2.131">ille ego, qui duxi vestros Hymenaeon ad ignes,</TextUnit>
    <TextUnit id="211" loc="1.2.132">et cecini fausto carmina digna toro,</TextUnit>
    <TextUnit id="212" loc="1.2.133">cuius te solitum memini laudare libellos,</TextUnit>
    <TextUnit id="213" loc="1.2.134">exceptis domino qui nocuere suo,</TextUnit>
    <TextUnit id="214" loc="1.2.135">cui tua nonnumquam miranti scripta legebas:</TextUnit>
    <TextUnit id="215" loc="1.2.136">ille ego de vestra cui data nupta domo est.</TextUnit>
    <TextUnit id="216" loc="1.2.137">hanc probat et primo dilectam semper ab aevo</TextUnit>
    <TextUnit id="217" loc="1.2.138">est inter comites Marcia censa suas,</TextUnit>
    <TextUnit id="218" loc="1.2.139">inque suis habuit matertera Caesaris ante:</TextUnit>
    <TextUnit id="219" loc="1.2.140">quarum iudicio siqua probata, proba est.</TextUnit>
    <TextUnit id="220" loc="1.2.141">ipsa sua melior fama, laudantibus istis,</TextUnit>
    <TextUnit id="221" loc="1.2.142">Claudia divina non eguisset ope.</TextUnit>
    <TextUnit id="222" loc="1.2.143">nos quoque praeteritos sine labe peregimus annos:</TextUnit>
    <TextUnit id="223" loc="1.2.144">proxima pars vitae transilienda meae.</TextUnit>
    <TextUnit id="224" loc="1.2.145">sed de me ut sileam, coniunx mea sarcina vestra est:</TextUnit>
    <TextUnit id="225" loc="1.2.146">non potes hanc salva dissimulare fide,</TextUnit>
    <TextUnit id="226" loc="1.2.147">confugit haec ad vos, vestras amplectitur aras</TextUnit>
    <TextUnit id="227" loc="1.2.148">- iure venit cultos ad sibi quisque deos -</TextUnit>
    <TextUnit id="228" loc="1.2.149">flensque rogat, precibus lenito Caesare vestris,</TextUnit>
    <TextUnit id="229" loc="1.2.150">busta sui fiant ut propiora viri.</TextUnit>
    <TextUnit id="230" loc="1.3.1">Hanc tibi Naso tuus mittit, Rufine, salutem,</TextUnit>
    <TextUnit id="231" loc="1.3.2">qui miser est, ulli si suus esse potest.</TextUnit>
    <TextUnit id="232" loc="1.3.3">reddita confusae nuper solacia menti</TextUnit>
    <TextUnit id="233" loc="1.3.4">auxilium nostris spemque tulere malis,</TextUnit>
    <TextUnit id="234" loc="1.3.5">utque Machaoniis Poeantius artibus heros</TextUnit>
    <TextUnit id="235" loc="1.3.6">lenito medicam vulnere sensit opem,</TextUnit>
    <TextUnit id="236" loc="1.3.7">sic ego mente iacens et acerbo saucius ictu</TextUnit>
    <TextUnit id="237" loc="1.3.8">admonitu coepi fortior esse tuo,</TextUnit>
    <TextUnit id="238" loc="1.3.9">et iam deficiens sic ad tua verba revixi,</TextUnit>
    <TextUnit id="239" loc="1.3.10">ut solet infuso vena redire mero.</TextUnit>
    <TextUnit id="240" loc="1.3.11">non tamen exhibuit tantas facundia vires,</TextUnit>
    <TextUnit id="241" loc="1.3.12">ut mea sint dictis pectora sana tuis.</TextUnit>
    <TextUnit id="242" loc="1.3.13">ut multum demas nostrae  de gurgite curae,</TextUnit>
    <TextUnit id="243" loc="1.3.14">non minus exhausto quod superabit erit.</TextUnit>
    <TextUnit id="244" loc="1.3.15">tempore ducetur longo fortasse cicatrix :</TextUnit>
    <TextUnit id="245" loc="1.3.16">horrent admotas vulnera cruda manus.</TextUnit>
    <TextUnit id="246" loc="1.3.17">non est in medico semper relevetur ut aeger:</TextUnit>
    <TextUnit id="247" loc="1.3.18">interdum docta plus valet arte malum,</TextUnit>
    <TextUnit id="248" loc="1.3.19">cernis ut e molli sanguis pulmone remissus</TextUnit>
    <TextUnit id="249" loc="1.3.20">ad Stygias certo limite ducat aquas,</TextUnit>
    <TextUnit id="250" loc="1.3.21">afferat ipse licet sacras Epidaurius herbas,</TextUnit>
    <TextUnit id="251" loc="1.3.22">sanabit nulla vulnera cordis ope.</TextUnit>
    <TextUnit id="252" loc="1.3.23">tollere nodosam nescit medicina podagram,</TextUnit>
    <TextUnit id="253" loc="1.3.24">nec formidatis auxiliatur aquis.</TextUnit>
    <TextUnit id="254" loc="1.3.25">cura quoque interdum nulla medicabilis arte est -</TextUnit>
    <TextUnit id="255" loc="1.3.26">aut, ut sit, longa est extenuanda mora.</TextUnit>
    <TextUnit id="256" loc="1.3.27">cum bene firmarunt animum praecepta iacentem,</TextUnit>
    <TextUnit id="257" loc="1.3.28">sumptaque sunt nobis pectoris arma tui,</TextUnit>
    <TextUnit id="258" loc="1.3.29">rursus amor patriae ratione valentior omni,</TextUnit>
    <TextUnit id="259" loc="1.3.30">quod tua fecerunt scripta, retexit opus.</TextUnit>
    <TextUnit id="260" loc="1.3.31">sive pium vis hoc sive hoc muliebre vocari,</TextUnit>
    <TextUnit id="261" loc="1.3.32">confiteor misero molle cor esse mihi.</TextUnit>
    <TextUnit id="262" loc="1.3.33">non dubia est Ithaci prudentia, sed tamen optat</TextUnit>
    <TextUnit id="263" loc="1.3.34">fumum de patriis posse videre focis.</TextUnit>
    <TextUnit id="264" loc="1.3.35">nescio qua natale solum dulcedine cunctos</TextUnit>
    <TextUnit id="265" loc="1.3.36">ducit et inmemores non sinit esse sui.</TextUnit>
    <TextUnit id="266" loc="1.3.37">quid melius Roma? Scythico quid frigore peius?</TextUnit>
    <TextUnit id="267" loc="1.3.38">huc tamen ex illa  barbarus urbe fugit,</TextUnit>
    <TextUnit id="268" loc="1.3.39">cum bene sit clausae cavea Pandione natae,</TextUnit>
    <TextUnit id="269" loc="1.3.40">nititur in silvas illa redire suas.</TextUnit>
    <TextUnit id="270" loc="1.3.41">adsuetos tauri saltus, adsueta leones -</TextUnit>
    <TextUnit id="271" loc="1.3.42">nec feritas illos impedit antra petunt.</TextUnit>
    <TextUnit id="272" loc="1.3.43">tu tamen exilii morsus e pectore nostro</TextUnit>
    <TextUnit id="273" loc="1.3.44">fomentis speras cedere posse tuis.</TextUnit>
    <TextUnit id="274" loc="1.3.45">effice vos ipsi ne tam mihi sitis amandi,</TextUnit>
    <TextUnit id="275" loc="1.3.46">talibus ut levius sit caruisse malum,</TextUnit>
    <TextUnit id="276" loc="1.3.47">at, puto, qua genitus fueram, tellure carenti</TextUnit>
    <TextUnit id="277" loc="1.3.48">in tamen humano contigit esse loco.</TextUnit>
    <TextUnit id="278" loc="1.3.49">orbis in extremi iaceo desertus harenis,</TextUnit>
    <TextUnit id="279" loc="1.3.50">fert ubi perpetuas obruta terra nives.</TextUnit>
    <TextUnit id="280" loc="1.3.51">non ager hic pomum, non dulces educat uvas,</TextUnit>
    <TextUnit id="281" loc="1.3.52">non salices ripa, robora monte virent.</TextUnit>
    <TextUnit id="282" loc="1.3.53">neve fretum laudes terra magis, aequora semper</TextUnit>
    <TextUnit id="283" loc="1.3.54">ventorum rabie solibus orba tument.</TextUnit>
    <TextUnit id="284" loc="1.3.55">quocumque aspicies, campi cultore carentes</TextUnit>
    <TextUnit id="285" loc="1.3.56">vastaque, quae nemo vindicat, arva iacent.</TextUnit>
    <TextUnit id="286" loc="1.3.57">hostis adest dextra laevaque a parte timendus,</TextUnit>
    <TextUnit id="287" loc="1.3.58">vicinoque metu terret utrumque latus,</TextUnit>
    <TextUnit id="288" loc="1.3.59">altera Bistonias pars est sensura sarisas,</TextUnit>
    <TextUnit id="289" loc="1.3.60">altera Sarmatica spicula missa manu.</TextUnit>
    <TextUnit id="290" loc="1.3.61">i nunc et veterum nobis exempla virorum</TextUnit>
    <TextUnit id="291" loc="1.3.62">qui forti casum mente tulere refer,</TextUnit>
    <TextUnit id="292" loc="1.3.63">et grave magnanimi robur mirare Rutili</TextUnit>
    <TextUnit id="293" loc="1.3.64">non usi reditus condicione dati.</TextUnit>
    <TextUnit id="294" loc="1.3.65">Smyrna virum tenuit, non Pontus et hostica tellus,</TextUnit>
    <TextUnit id="295" loc="1.3.66">paene minus nullo Smyrna petenda loco.</TextUnit>
    <TextUnit id="296" loc="1.3.67">non doluit patria cynicus procul esse Sinopeus,</TextUnit>
    <TextUnit id="297" loc="1.3.68">legit enim sedes, Attica terra, tuas.</TextUnit>
    <TextUnit id="298" loc="1.3.69">arma Neoclides qui Persica contudit armis,</TextUnit>
    <TextUnit id="299" loc="1.3.70">Argolica primam sensit in urbe fugam,</TextUnit>
    <TextUnit id="300" loc="1.3.71">pulsus Aristides patria Lacedaemona fugit,</TextUnit>
    <TextUnit id="301" loc="1.3.72">inter quas dubium, quae prior esset, erat.</TextUnit>
    <TextUnit id="302" loc="1.3.73">caede puer facta Patroclus Opunta reliquit,</TextUnit>
    <TextUnit id="303" loc="1.3.74">Thessalicamque adiit hospes Achillis humum.</TextUnit>
    <TextUnit id="304" loc="1.3.75">exul ab Haemonia Pirenida cessit ad undam,</TextUnit>
    <TextUnit id="305" loc="1.3.76">quo duce trabs Colcha sacra cucurrit aqua.</TextUnit>
    <TextUnit id="306" loc="1.3.77">liquit Agenorides Sidonia moenia Cadmus,</TextUnit>
    <TextUnit id="307" loc="1.3.78">poneret ut muros in meliore loco.</TextUnit>
    <TextUnit id="308" loc="1.3.79">venit ad Adrastum Tydeus Calydone fugatus,</TextUnit>
    <TextUnit id="309" loc="1.3.80">et Teucrum Veneri grata recepit humus.</TextUnit>
    <TextUnit id="310" loc="1.3.81">quid referam veteres Romanae gentis, apud quos</TextUnit>
    <TextUnit id="311" loc="1.3.82">exulibus tellus ultima Tibur erat?</TextUnit>
    <TextUnit id="312" loc="1.3.83">persequar ut cunctos, nulli datus omnibus aevis</TextUnit>
    <TextUnit id="313" loc="1.3.84">tam procul a patria est horridiorve locus.</TextUnit>
    <TextUnit id="314" loc="1.3.85">quo magis ignoscat sapientia vestra dolenti:</TextUnit>
    <TextUnit id="315" loc="1.3.86">quae facit ex dictis, non ita multa, tuis.</TextUnit>
    <TextUnit id="316" loc="1.3.87">nec tamen infitior, si possint nostra coire</TextUnit>
    <TextUnit id="317" loc="1.3.88">vulnera, praeceptis posse coire tuis.</TextUnit>
    <TextUnit id="318" loc="1.3.89">sed vereor ne me frustra servare labores,</TextUnit>
    <TextUnit id="319" loc="1.3.90">neu iuver admota perditus aeger ope.</TextUnit>
    <TextUnit id="320" loc="1.3.91">nec loquor haec, quia sit maior prudentia nobis,</TextUnit>
    <TextUnit id="321" loc="1.3.92">sed sum quam medico notior ipse mihi.</TextUnit>
    <TextUnit id="322" loc="1.3.93">ut tamen hoc ita sit, munus tua grande voluntas</TextUnit>
    <TextUnit id="323" loc="1.3.94">ad me pervenit consuliturque boni.</TextUnit>
    <TextUnit id="324" loc="1.4.1">Iam mihi deterior canis aspergitur aetas,</TextUnit>
    <TextUnit id="325" loc="1.4.2">iamque meos vultus ruga senilis arat .</TextUnit>
    <TextUnit id="326" loc="1.4.3">iam vigor et quasso languent in corpore vires,</TextUnit>
    <TextUnit id="327" loc="1.4.4">nec, iuveni lusus qui placuere, iuvant.</TextUnit>
    <TextUnit id="328" loc="1.4.5">nec, si me subito videas, agnoscere possis,</TextUnit>
    <TextUnit id="329" loc="1.4.6">aetatis facta est tanta ruina meae.</TextUnit>
    <TextUnit id="330" loc="1.4.7">confiteor facere hoc annos, sed et altera causa est,</TextUnit>
    <TextUnit id="331" loc="1.4.8">anxietas animi continuusque labor.</TextUnit>
    <TextUnit id="332" loc="1.4.9">nam mea per longos siquis mala digerat annos,</TextUnit>
    <TextUnit id="333" loc="1.4.10">crede mihi, Pylio Nestore maior ero.</TextUnit>
    <TextUnit id="334" loc="1.4.11">cernis ut in duris - et quid bove firmius? - arvis</TextUnit>
    <TextUnit id="335" loc="1.4.12">fortia taurorum corpora frangat opus.</TextUnit>
    <TextUnit id="336" loc="1.4.13">quae numquam vacuo solita est cessare novali,</TextUnit>
    <TextUnit id="337" loc="1.4.14">fructibus assiduis lassa senescit humus.</TextUnit>
    <TextUnit id="338" loc="1.4.15">occidet, ad Circi siquis certamina semper</TextUnit>
    <TextUnit id="339" loc="1.4.16">non intermissis cursibus ibit equus,</TextUnit>
    <TextUnit id="340" loc="1.4.17">firma sit illa licet, solvetur in aequore navis,</TextUnit>
    <TextUnit id="341" loc="1.4.18">quae numquam liquidis sicca carebit aquis.</TextUnit>
    <TextUnit id="342" loc="1.4.19">me quoque debilitat series inmensa malorum,</TextUnit>
    <TextUnit id="343" loc="1.4.20">ante meum tempus cogit et esse senem,</TextUnit>
    <TextUnit id="344" loc="1.4.21">otia corpus alunt, animus quoque pascitur illis:</TextUnit>
    <TextUnit id="345" loc="1.4.22">immodicus contra carpit utrumque labor,</TextUnit>
    <TextUnit id="346" loc="1.4.23">aspice, in has partis quod venerit Aesone natus,</TextUnit>
    <TextUnit id="347" loc="1.4.24">quam laudem a sera posteritate ferat.</TextUnit>
    <TextUnit id="348" loc="1.4.25">at labor illius nostro leviorque minorque est,</TextUnit>
    <TextUnit id="349" loc="1.4.26">si modo non verum nomina magna premunt,</TextUnit>
    <TextUnit id="350" loc="1.4.27">ille est in Pontum Pelia mittente profectus,</TextUnit>
    <TextUnit id="351" loc="1.4.28">qui vix Thessaliae fine timendus erat.</TextUnit>
    <TextUnit id="352" loc="1.4.29">Caesaris ira mihi nocuit, quem solis ab ortu</TextUnit>
    <TextUnit id="353" loc="1.4.30">solis ad occasus utraque terra tremit.</TextUnit>
    <TextUnit id="354" loc="1.4.31">iunctior Haemonia est Ponto, quam Roma, Sinistro,</TextUnit>
    <TextUnit id="355" loc="1.4.32">et brevius, quam nos, ille peregit iter.</TextUnit>
    <TextUnit id="356" loc="1.4.33">ille habuit comites primos telluris Achivae :</TextUnit>
    <TextUnit id="357" loc="1.4.34">at nostram cuncti destituere fugam.</TextUnit>
    <TextUnit id="358" loc="1.4.35">nos fragili ligno vastum sulcavimus aequor:</TextUnit>
    <TextUnit id="359" loc="1.4.36">quae tulit Aesoniden, densa carina  fuit.</TextUnit>
    <TextUnit id="360" loc="1.4.37">nec mihi Tiphys erat rector, nec Agenore natus</TextUnit>
    <TextUnit id="361" loc="1.4.38">quas fugerem docuit quas sequererque vias.</TextUnit>
    <TextUnit id="362" loc="1.4.39">illum tutata est cum Pallade regia Iuno:</TextUnit>
    <TextUnit id="363" loc="1.4.40">defendere meum numina nulla caput,</TextUnit>
    <TextUnit id="364" loc="1.4.41">illum furtivae iuvere Cupidinis artes;</TextUnit>
    <TextUnit id="365" loc="1.4.42">quas a me vellem non didicisset Amor.</TextUnit>
    <TextUnit id="366" loc="1.4.43">ille domum rediit : nos his moriemur in arvis,</TextUnit>
    <TextUnit id="367" loc="1.4.44">perstiterit laesi si gravis ira dei.</TextUnit>
    <TextUnit id="368" loc="1.4.45">durius est igitur nostrum, fidissima coniunx,</TextUnit>
    <TextUnit id="369" loc="1.4.46">illo, quod subiit Aesone natus, opus.</TextUnit>
    <TextUnit id="370" loc="1.4.47">te quoque, quam iuvenem discedens urbe reliqui,</TextUnit>
    <TextUnit id="371" loc="1.4.48">credibile est nostris insenuisse malis,</TextUnit>
    <TextUnit id="372" loc="1.4.49">o, ego di faciant talem te cernere possim,</TextUnit>
    <TextUnit id="373" loc="1.4.50">caraque mutatis oscula ferre comis,</TextUnit>
    <TextUnit id="374" loc="1.4.51">amplectique meis corpus non pingue lacertis,</TextUnit>
    <TextUnit id="375" loc="1.4.52">et "gracile hoc fecit dicere" cura mei,</TextUnit>
    <TextUnit id="376" loc="1.4.53">"et narrare meos flenti flens ipse labores,</TextUnit>
    <TextUnit id="377" loc="1.4.54">sperato numquam conloquioque frui,</TextUnit>
    <TextUnit id="378" loc="1.4.55">turaque Caesaribus cum coniuge Caesare digna,</TextUnit>
    <TextUnit id="379" loc="1.4.56">dis veris, memori debita ferre manu!</TextUnit>
    <TextUnit id="380" loc="1.4.57">Memnonis hanc utinam lenito principe mater</TextUnit>
    <TextUnit id="381" loc="1.4.58">quam primum roseo provocet ore diem!"</TextUnit>
    <TextUnit id="382" loc="1.5.1">Ille tuos quondam non ultimus inter amicos,</TextUnit>
    <TextUnit id="383" loc="1.5.2">ut sua verba legas. Maxime, Naso rogat,</TextUnit>
    <TextUnit id="384" loc="1.5.3">in quibus ingenium desiste requirere nostrum,</TextUnit>
    <TextUnit id="385" loc="1.5.4">nescius exilii ne videare mei.</TextUnit>
    <TextUnit id="386" loc="1.5.5">cernis ut ignavum corrumpant otia corpus,</TextUnit>
    <TextUnit id="387" loc="1.5.6">ut capiant vitium, ni moveantur, aquae,</TextUnit>
    <TextUnit id="388" loc="1.5.7">et mihi siquis erat ducendi carminis usus,</TextUnit>
    <TextUnit id="389" loc="1.5.8">deficit estque minor factus inerte situ.</TextUnit>
    <TextUnit id="390" loc="1.5.9">haec quoque, quae legitis, siquid mihi. Maxime, credis,</TextUnit>
    <TextUnit id="391" loc="1.5.10">scribimus invita vixque coacta manu.</TextUnit>
    <TextUnit id="392" loc="1.5.11">non libet in talis animum contendere curas,</TextUnit>
    <TextUnit id="393" loc="1.5.12">nec venit ad duros Musa vocata Getas.</TextUnit>
    <TextUnit id="394" loc="1.5.13">ut tamen ipse vides, luctor deducere versum:</TextUnit>
    <TextUnit id="395" loc="1.5.14">sed non fit fato mollior ille meo.</TextUnit>
    <TextUnit id="396" loc="1.5.15">cum relego, scripsisse pudet, quia plurima cerno</TextUnit>
    <TextUnit id="397" loc="1.5.16">me quoque, qui feci, iudice digna lini.</TextUnit>
    <TextUnit id="398" loc="1.5.17">nec tamen emendo, labor hic quam scribere maior.</TextUnit>
    <TextUnit id="399" loc="1.5.18">mensque pati durum sustinet aegra nihil,</TextUnit>
    <TextUnit id="400" loc="1.5.19">scilicet incipiam lima mordacius uti,</TextUnit>
    <TextUnit id="401" loc="1.5.20">et sub iudicium singula verba vocem?</TextUnit>
    <TextUnit id="402" loc="1.5.21">torquet enim fortuna parum, nisi Lixus in Hebrum</TextUnit>
    <TextUnit id="403" loc="1.5.22">confluat, et frondes Alpibus addat Atho ?</TextUnit>
    <TextUnit id="404" loc="1.5.23">parcendum est animo miserabile vulnus habenti.</TextUnit>
    <TextUnit id="405" loc="1.5.24">subducunt oneri colla perusta boves.</TextUnit>
    <TextUnit id="406" loc="1.5.25">at, puto, fructus adest, iustissima causa laborum,</TextUnit>
    <TextUnit id="407" loc="1.5.26">et sata cum multo faenore reddit ager?</TextUnit>
    <TextUnit id="408" loc="1.5.27">tempus ad hoc nobis, repetas licet omnia, nullum</TextUnit>
    <TextUnit id="409" loc="1.5.28">profuit - atque utinam non nocuisset! - opus.</TextUnit>
    <TextUnit id="410" loc="1.5.29">cur igitur scribam, miraris? miror et ipse,</TextUnit>
    <TextUnit id="411" loc="1.5.30">et tecum quaero saepe quid inde petam,</TextUnit>
    <TextUnit id="412" loc="1.5.31">an populus vere sanos negat esse poetas,</TextUnit>
    <TextUnit id="413" loc="1.5.32">sumque fides huius maxima vocis ego,</TextUnit>
    <TextUnit id="414" loc="1.5.33">qui, sterili totiens cum sim deceptus ab arvo,</TextUnit>
    <TextUnit id="415" loc="1.5.34">damnosa persto condere semen humo?</TextUnit>
    <TextUnit id="416" loc="1.5.35">scilicet est cupidus studiorum quisque suorum,</TextUnit>
    <TextUnit id="417" loc="1.5.36">tempus et adsueta ponere in arte iuvat,</TextUnit>
    <TextUnit id="418" loc="1.5.37">saucius eiurat pugnam gladiator, et idem</TextUnit>
    <TextUnit id="419" loc="1.5.38">inmemor antiqui vulneris arma capit,</TextUnit>
    <TextUnit id="420" loc="1.5.39">nil sibi cum pelagi dicit fore naufragus undis,</TextUnit>
    <TextUnit id="421" loc="1.5.40">et ducit remos qua modo navit aqua.</TextUnit>
    <TextUnit id="422" loc="1.5.41">sic ego constanter studium non utile servo,</TextUnit>
    <TextUnit id="423" loc="1.5.42">et repeto, nollem quas coluisse, deas.</TextUnit>
    <TextUnit id="424" loc="1.5.43">quid potius faciam? non sum, qui segnia ducam</TextUnit>
    <TextUnit id="425" loc="1.5.44">otia : mors nobis tempus habetur iners.</TextUnit>
    <TextUnit id="426" loc="1.5.45">nec iuvat in lucem nimio marcescere vino,</TextUnit>
    <TextUnit id="427" loc="1.5.46">nec tenet incertas alea blanda manus,</TextUnit>
    <TextUnit id="428" loc="1.5.47">cum dedimus somno quas corpus postulat horas,</TextUnit>
    <TextUnit id="429" loc="1.5.48">quo ponam vigilans tempora longa modo?</TextUnit>
    <TextUnit id="430" loc="1.5.49">moris an oblitus patrii contendere discam</TextUnit>
    <TextUnit id="431" loc="1.5.50">Sarmaticos arcus, et trahar arte loci?</TextUnit>
    <TextUnit id="432" loc="1.5.51">hoc quoque me studium prohibent adsumere vires,</TextUnit>
    <TextUnit id="433" loc="1.5.52">mensque magis gracili corpore nostra valet,</TextUnit>
    <TextUnit id="434" loc="1.5.53">cum bene quaesieris quid agam, magis utile nil est</TextUnit>
    <TextUnit id="435" loc="1.5.54">artibus his, quae nil utilitatis habent.</TextUnit>
    <TextUnit id="436" loc="1.5.55">consequor ex illis casus oblivia nostri;</TextUnit>
    <TextUnit id="437" loc="1.5.56">hanc messem satis est si mea reddit humus,</TextUnit>
    <TextUnit id="438" loc="1.5.57">gloria vos acuat, vos, ut recitata probentur</TextUnit>
    <TextUnit id="439" loc="1.5.58">carmina, Pieriis invigilate choris,</TextUnit>
    <TextUnit id="440" loc="1.5.59">quod venit ex facili, satis est componere nobis,</TextUnit>
    <TextUnit id="441" loc="1.5.60">et nimis intenti causa laboris abest,</TextUnit>
    <TextUnit id="442" loc="1.5.61">cur ego sollicita poliam mea carmina cura?</TextUnit>
    <TextUnit id="443" loc="1.5.62">an verear ne non approbet illa Getes?</TextUnit>
    <TextUnit id="444" loc="1.5.63">forsitan audacter faciam, sed glorior Histrum</TextUnit>
    <TextUnit id="445" loc="1.5.64">ingenio nullum maius habere meo.</TextUnit>
    <TextUnit id="446" loc="1.5.65">hoc, ubi vivendum est, satis est, si consequor arvo,</TextUnit>
    <TextUnit id="447" loc="1.5.66">inter inhumanos esse poeta Getas.</TextUnit>
    <TextUnit id="448" loc="1.5.67">quo mihi diversum fama contendere in orbem?</TextUnit>
    <TextUnit id="449" loc="1.5.68">quem fortuna dedit. Roma sit ille locus.</TextUnit>
    <TextUnit id="450" loc="1.5.69">hoc mea contenta est infelix Musa theatro:</TextUnit>
    <TextUnit id="451" loc="1.5.70">sic merui, magni sic voluere dei.</TextUnit>
    <TextUnit id="452" loc="1.5.71">nec reor hinc istuc nostris iter esse libellis,</TextUnit>
    <TextUnit id="453" loc="1.5.72">quo Boreas pinna deficiente venit, dividimur caelo,</TextUnit>
    <TextUnit id="454" loc="1.5.73">quaeque est procul urbe Quirini,</TextUnit>
    <TextUnit id="455" loc="1.5.74">aspicit hirsutos comminus Ursa Getas.</TextUnit>
    <TextUnit id="456" loc="1.5.75">per tantum terrae, tot aquas vix credere possum</TextUnit>
    <TextUnit id="457" loc="1.5.76">indicium studii transiluisse mei.</TextUnit>
    <TextUnit id="458" loc="1.5.77">finge legi, quodque est mirabile, finge placere:</TextUnit>
    <TextUnit id="459" loc="1.5.78">auctorem certe res iuvat ista nihil,</TextUnit>
    <TextUnit id="460" loc="1.5.79">quid tibi, si calidae, prosit, laudere Syenae,</TextUnit>
    <TextUnit id="461" loc="1.5.80">aut ubi Taprobanen Indica tinguit aqua?</TextUnit>
    <TextUnit id="462" loc="1.5.81">altius ire libet? si te distantia longe</TextUnit>
    <TextUnit id="463" loc="1.5.82">Pleiadum laudent signa, quid inde feras?</TextUnit>
    <TextUnit id="464" loc="1.5.83">sed neque pervenio scriptis mediocribus istuc,</TextUnit>
    <TextUnit id="465" loc="1.5.84">famaque cum domino fugit ab urbe suo.</TextUnit>
    <TextUnit id="466" loc="1.5.85">vosque, quibus perii, tunc cum mea fama sepulta est,</TextUnit>
    <TextUnit id="467" loc="1.5.86">nunc quoque de nostra morte tacere reor.</TextUnit>
    <TextUnit id="468" loc="1.6.1">Ecquid, ut audisti - nam te diversa tenebat</TextUnit>
    <TextUnit id="469" loc="1.6.2">terra - meos casus, cor tibi triste fuit?</TextUnit>
    <TextUnit id="470" loc="1.6.3">dissimules metuasque licet, Graecine, fateri,</TextUnit>
    <TextUnit id="471" loc="1.6.4">si bene te novi, triste fuisse liquet.</TextUnit>
    <TextUnit id="472" loc="1.6.5">non cadit in mores feritas inamabilis istos,</TextUnit>
    <TextUnit id="473" loc="1.6.6">nec minus a studiis dissidet illa tuis.</TextUnit>
    <TextUnit id="474" loc="1.6.7">artibus ingenuis, quarum tibi maxima cura est,</TextUnit>
    <TextUnit id="475" loc="1.6.8">pectora mollescunt asperitasque fugit.</TextUnit>
    <TextUnit id="476" loc="1.6.9">nec quisquam meliore fide complectitur illas,</TextUnit>
    <TextUnit id="477" loc="1.6.10">qua sinit officium militiaeque labor.</TextUnit>
    <TextUnit id="478" loc="1.6.11">certe ego cum primum potui sentire quid essem</TextUnit>
    <TextUnit id="479" loc="1.6.12">- nam fuit attoniti "mens mea nulla diu -</TextUnit>
    <TextUnit id="480" loc="1.6.13">hoc quoque fortunam  sensi, quod amicus abesses,</TextUnit>
    <TextUnit id="481" loc="1.6.14">qui mihi praesidium grande futurus eras.</TextUnit>
    <TextUnit id="482" loc="1.6.15">tecum tunc aberant aegrae solacia mentis,</TextUnit>
    <TextUnit id="483" loc="1.6.16">magnaque pars animi consiliique mei.</TextUnit>
    <TextUnit id="484" loc="1.6.17">at nunc, quod superest, fer opem, precor, eminus unam,</TextUnit>
    <TextUnit id="485" loc="1.6.18">adloquioque iuva pectora nostra tuo,</TextUnit>
    <TextUnit id="486" loc="1.6.19">quae, non mendaci si quicquam credis amico,</TextUnit>
    <TextUnit id="487" loc="1.6.20">stulta magis dici quam scelerata decet.</TextUnit>
    <TextUnit id="488" loc="1.6.21">nec breve nec tutum peccati quae sit origo</TextUnit>
    <TextUnit id="489" loc="1.6.22">scribere; tractari vulnera nostra timent.</TextUnit>
    <TextUnit id="490" loc="1.6.23">qualicumque modo mihi sunt  ea facta, rogare</TextUnit>
    <TextUnit id="491" loc="1.6.24">desine: non agites, siqua coire velis.</TextUnit>
    <TextUnit id="492" loc="1.6.25">quicquid id est, ut non facinus, sic culpa vocanda est.</TextUnit>
    <TextUnit id="493" loc="1.6.26">omnis an in magnos culpa deos scelus est?</TextUnit>
    <TextUnit id="494" loc="1.6.27">spes igitur menti poenae, Graecine, levandae</TextUnit>
    <TextUnit id="495" loc="1.6.28">non est ex toto nulla relicta meae.</TextUnit>
    <TextUnit id="496" loc="1.6.29">haec dea, cum fugerent sceleratas numina terras,</TextUnit>
    <TextUnit id="497" loc="1.6.30">in dis invisa sola remansit humo.</TextUnit>
    <TextUnit id="498" loc="1.6.31">haec facit ut vivat fossor quoque compede vinctus,</TextUnit>
    <TextUnit id="499" loc="1.6.32">liberaque a ferro crura futura putet,</TextUnit>
    <TextUnit id="500" loc="1.6.33">haec facit ut, videat cum terras undique nullas,</TextUnit>
    <TextUnit id="501" loc="1.6.34">naufragus in mediis brachia iactet aquis.</TextUnit>
    <TextUnit id="502" loc="1.6.35">saepe aliquem sollers medicorum cura reliquit,</TextUnit>
    <TextUnit id="503" loc="1.6.36">nec spes huic vena deficiente cadit.</TextUnit>
    <TextUnit id="504" loc="1.6.37">carcere dicuntur clausi sperare salutem,</TextUnit>
    <TextUnit id="505" loc="1.6.38">atque aliquis pendens in cruce vota facit.</TextUnit>
    <TextUnit id="506" loc="1.6.39">haec dea quam multos laqueo sua colla ligantis</TextUnit>
    <TextUnit id="507" loc="1.6.40">non est proposita passa perire nece!"</TextUnit>
    <TextUnit id="508" loc="1.6.41">me quoque conantem gladio finire dolorem</TextUnit>
    <TextUnit id="509" loc="1.6.42">arguit iniecta continuitque manu,</TextUnit>
    <TextUnit id="510" loc="1.6.43">"quid que" facis? lacrimis opus est, non sanguine dixit,</TextUnit>
    <TextUnit id="511" loc="1.6.44">"saepe per has flecti principis ira solet.</TextUnit>
    <TextUnit id="512" loc="1.6.45">quamvis est igitur meritis indebita nostris,</TextUnit>
    <TextUnit id="513" loc="1.6.46">magna tamen spes est in bonitate dei.</TextUnit>
    <TextUnit id="514" loc="1.6.47">qui ne difficilis mihi sit, Graecine, precare,</TextUnit>
    <TextUnit id="515" loc="1.6.48">confer et in votum tu quoque verba meum.</TextUnit>
    <TextUnit id="516" loc="1.6.49">inque Tomitana iaceam tumulatus harena,</TextUnit>
    <TextUnit id="517" loc="1.6.50">si te non nobis ista vovere liquet.</TextUnit>
    <TextUnit id="518" loc="1.6.51">nam prius incipient turris vitare columbae,</TextUnit>
    <TextUnit id="519" loc="1.6.52">antra ferae, pecudes gramina, mergus aquas,</TextUnit>
    <TextUnit id="520" loc="1.6.53">quam male se praestet veteri Graecinus amico,</TextUnit>
    <TextUnit id="521" loc="1.6.54">non ita sunt fatis omnia versa meis."</TextUnit>
    <TextUnit id="522" loc="1.7.1">Littera pro verbis tibi, Messaline, salutem</TextUnit>
    <TextUnit id="523" loc="1.7.2">quam legis, a saevis attulit usque Getis,</TextUnit>
    <TextUnit id="524" loc="1.7.3">indicat auctorem locus? an, nisi nomine lecto,</TextUnit>
    <TextUnit id="525" loc="1.7.4">haec me Nasonem scribere verba latet?</TextUnit>
    <TextUnit id="526" loc="1.7.5">ecquis in extremo positus iacet orbe tuorum,</TextUnit>
    <TextUnit id="527" loc="1.7.6">me tamen excepto, qui precor esse tuus?</TextUnit>
    <TextUnit id="528" loc="1.7.7">di procul a cunctis, qui te venerantur amantque</TextUnit>
    <TextUnit id="529" loc="1.7.8">huius notitiam gentis habere  velint,</TextUnit>
    <TextUnit id="530" loc="1.7.9">nos satis est inter glaciem Scythicasque sagittas</TextUnit>
    <TextUnit id="531" loc="1.7.10">vivere, si vita est mortis habenda genus,</TextUnit>
    <TextUnit id="532" loc="1.7.11">nos premat aut bello tellus, aut frigore caelum,</TextUnit>
    <TextUnit id="533" loc="1.7.12">truxque Getes armis, grandine pugnet  hiems .</TextUnit>
    <TextUnit id="534" loc="1.7.13">nos habeat regio nec pomo feta nec uvis,</TextUnit>
    <TextUnit id="535" loc="1.7.14">et cuius nullum cesset ab hoste latus.</TextUnit>
    <TextUnit id="536" loc="1.7.15">cetera sit sospes cultorum turba tuorum,</TextUnit>
    <TextUnit id="537" loc="1.7.16">in quibus, ut populo, pars ego parva fui.</TextUnit>
    <TextUnit id="538" loc="1.7.17">me miserum, si tu verbis offenderis istis</TextUnit>
    <TextUnit id="539" loc="1.7.18">nosque negas ulla parte fuisse tuos!</TextUnit>
    <TextUnit id="540" loc="1.7.19">idque sit ut verum, mentito ignoscere debes:</TextUnit>
    <TextUnit id="541" loc="1.7.20">nil demit laudi gloria nostra tuae.</TextUnit>
    <TextUnit id="542" loc="1.7.21">quis se Caesaribus notus non fingit amicum?</TextUnit>
    <TextUnit id="543" loc="1.7.22">da veniam lasso: tu mihi Caesar eras.</TextUnit>
    <TextUnit id="544" loc="1.7.23">nec tamen inrumpo quo non licet ire, satisque est</TextUnit>
    <TextUnit id="545" loc="1.7.24">atria si nobis non patuisse negas.</TextUnit>
    <TextUnit id="546" loc="1.7.25">utque tibi fuerit mecum nihil amplius, uno</TextUnit>
    <TextUnit id="547" loc="1.7.26">nempe salutaris, quam prius, ore minus,</TextUnit>
    <TextUnit id="548" loc="1.7.27">nec tuus est genitor nos infitiatus amicos,</TextUnit>
    <TextUnit id="549" loc="1.7.28">hortator studii causaque faxque mei:</TextUnit>
    <TextUnit id="550" loc="1.7.29">cui nos et lacrimas, supremum in funere munus,</TextUnit>
    <TextUnit id="551" loc="1.7.30">et dedimus medio scripta canenda foro.</TextUnit>
    <TextUnit id="552" loc="1.7.31">adde quod est frater, tanto tibi iunctus amore,</TextUnit>
    <TextUnit id="553" loc="1.7.32">quantus in Atridis Tyndaridisque fuit:</TextUnit>
    <TextUnit id="554" loc="1.7.33">is me nec comitem nec dedignatus amicum est :</TextUnit>
    <TextUnit id="555" loc="1.7.34">si tamen haec illi non nocitura putas.</TextUnit>
    <TextUnit id="556" loc="1.7.35">si minus, hac quoque me mendacem parte fatebor:</TextUnit>
    <TextUnit id="557" loc="1.7.36">clausa mihi potius tota sit ista domus,</TextUnit>
    <TextUnit id="558" loc="1.7.37">sed neque claudenda est, et nulla potentia vires</TextUnit>
    <TextUnit id="559" loc="1.7.38">praestanda ne quid peccet amicus, habet.</TextUnit>
    <TextUnit id="560" loc="1.7.39">et tamen ut cuperem culpam quoque posse negari,</TextUnit>
    <TextUnit id="561" loc="1.7.40">sic facinus nemo nescit abesse mihi.</TextUnit>
    <TextUnit id="562" loc="1.7.41">quod nisi delicti pars excusabilis esset,</TextUnit>
    <TextUnit id="563" loc="1.7.42">parva relegari poena futura fuit.</TextUnit>
    <TextUnit id="564" loc="1.7.43">ipse sed hoc vidit, qui pervidet omnia. Caesar,</TextUnit>
    <TextUnit id="565" loc="1.7.44">stultitiam dici crimina posse mea:</TextUnit>
    <TextUnit id="566" loc="1.7.45">quaque ego permisi, quaque est res passa, pepercit,</TextUnit>
    <TextUnit id="567" loc="1.7.46">usus et est modice fulminis igne sui.</TextUnit>
    <TextUnit id="568" loc="1.7.47">nec vitam nec opes nec ademit posse reverti,</TextUnit>
    <TextUnit id="569" loc="1.7.48">si sua per vestras victa sit ira preces,</TextUnit>
    <TextUnit id="570" loc="1.7.49">at graviter cecidi, quid enim mirabile, si quis</TextUnit>
    <TextUnit id="571" loc="1.7.50">a Iove percussus non leve vulnus habet?</TextUnit>
    <TextUnit id="572" loc="1.7.51">ipse suas etiam  vires inhiberet Achilles,</TextUnit>
    <TextUnit id="573" loc="1.7.52">missa gravis ictus Pelias hasta dabat,</TextUnit>
    <TextUnit id="574" loc="1.7.53">iudicium nobis igitur cum vindicis adsit,</TextUnit>
    <TextUnit id="575" loc="1.7.54">non est cur tua me ianua nosse neget.</TextUnit>
    <TextUnit id="576" loc="1.7.55">culta quidem, fateor, citra quam debuit, illa est;</TextUnit>
    <TextUnit id="577" loc="1.7.56">sed fuit in fatis hoc quoque, credo, meis.</TextUnit>
    <TextUnit id="578" loc="1.7.57">nec tamen officium sensit domus altera nostrum</TextUnit>
    <TextUnit id="579" loc="1.7.58">sic: illic  vestro sub Lare semper eram.</TextUnit>
    <TextUnit id="580" loc="1.7.59">quaeque tua est pietas, ut te non excolat ipsum,</TextUnit>
    <TextUnit id="581" loc="1.7.60">ius aliquod tecum fratris amicus habet.</TextUnit>
    <TextUnit id="582" loc="1.7.61">quid quod, ut emeritis referenda est gratia semper,</TextUnit>
    <TextUnit id="583" loc="1.7.62">sic est fortunae promeruisse tuae?</TextUnit>
    <TextUnit id="584" loc="1.7.63">quod si permittis nobis suadere quid optes,</TextUnit>
    <TextUnit id="585" loc="1.7.64">ut des quam reddas plura precare deos.</TextUnit>
    <TextUnit id="586" loc="1.7.65">idque facis, quantumque licet meminisse, solebas</TextUnit>
    <TextUnit id="587" loc="1.7.66">officii causae  pluribus esse datis.</TextUnit>
    <TextUnit id="588" loc="1.7.67">quo libet in numero me, Messaline, repone,</TextUnit>
    <TextUnit id="589" loc="1.7.68">sim modo pars vestrae non aliena domus :</TextUnit>
    <TextUnit id="590" loc="1.7.69">et mala Nasonem, quoniam meruisse videtur,</TextUnit>
    <TextUnit id="591" loc="1.7.70">si non ferre doles, at meruisse dole.</TextUnit>
    <TextUnit id="592" loc="1.8.1">A tibi dilecto missam Nasone salutem</TextUnit>
    <TextUnit id="593" loc="1.8.2">accipe, pars animae magna, Severe, meae.</TextUnit>
    <TextUnit id="594" loc="1.8.3">neve roga quid agam. si persequar omnia, flebis;</TextUnit>
    <TextUnit id="595" loc="1.8.4">summa satis nostri si  tibi nota mali.</TextUnit>
    <TextUnit id="596" loc="1.8.5">vivimus assiduis expertes pacis in armis,</TextUnit>
    <TextUnit id="597" loc="1.8.6">dura pharetrato bella movente Geta.</TextUnit>
    <TextUnit id="598" loc="1.8.7">deque tot expulsis sum miles in exule solus :</TextUnit>
    <TextUnit id="599" loc="1.8.8">tuta, neque invideo, cetera turba latet,</TextUnit>
    <TextUnit id="600" loc="1.8.9">quoque magis nostros venia dignere libellos,</TextUnit>
    <TextUnit id="601" loc="1.8.10">haec in procinctu carmina facta leges,</TextUnit>
    <TextUnit id="602" loc="1.8.11">stat vetus urbs, ripae vicina binominis Histri,</TextUnit>
    <TextUnit id="603" loc="1.8.12">moenibus et positu vix adeunda loci.</TextUnit>
    <TextUnit id="604" loc="1.8.13">Caspios Aegisos, de se si credimus ipsis,</TextUnit>
    <TextUnit id="605" loc="1.8.14">condidit, et proprio nomine dixit opus.</TextUnit>
    <TextUnit id="606" loc="1.8.15">hanc ferus, Odrysiis inopino Marte peremptis,</TextUnit>
    <TextUnit id="607" loc="1.8.16">cepit et in regem sustulit arma Getes.</TextUnit>
    <TextUnit id="608" loc="1.8.17">ille memor magni generis, virtute quod auget,</TextUnit>
    <TextUnit id="609" loc="1.8.18">protinus innumero milite cinctus adest.</TextUnit>
    <TextUnit id="610" loc="1.8.19">nec prius abscessit, merita quam caede nocentum</TextUnit>
    <TextUnit id="611" loc="1.8.20">audaces animos contuderat  populi.</TextUnit>
    <TextUnit id="612" loc="1.8.21">at tibi, rex aevo, detur, fortissime nostro,</TextUnit>
    <TextUnit id="613" loc="1.8.22">semper honorata sceptra tenere manu.</TextUnit>
    <TextUnit id="614" loc="1.8.23">teque, quod et praestat quid enim tibi plenius optem .</TextUnit>
    <TextUnit id="615" loc="1.8.24">Martia cum magno Caesare Roma probet.</TextUnit>
    <TextUnit id="616" loc="1.8.25">sed memor unde abii, queror, o iucunde sodalis,</TextUnit>
    <TextUnit id="617" loc="1.8.26">accedant  nostris saeva quod arma malis,</TextUnit>
    <TextUnit id="618" loc="1.8.27">ut careo vobis. Stygias  detrusus in oras,</TextUnit>
    <TextUnit id="619" loc="1.8.28">quattuor autumnos Pleias orta facit.</TextUnit>
    <TextUnit id="620" loc="1.8.29">nec tu credideris urbanae commoda vitae</TextUnit>
    <TextUnit id="621" loc="1.8.30">quaerere Nasonem, quaerit et illa tamen.</TextUnit>
    <TextUnit id="622" loc="1.8.31">nam modo vos animo dulces reminiscor, amici,</TextUnit>
    <TextUnit id="623" loc="1.8.32">nunc mihi cum cara coniuge nata subit :</TextUnit>
    <TextUnit id="624" loc="1.8.33">aque domo rursus pulchrae loca vertor ad urbis,</TextUnit>
    <TextUnit id="625" loc="1.8.34">cunctaque mens oculis pervidet usa suis.</TextUnit>
    <TextUnit id="626" loc="1.8.35">nunc fora, nunc aedes, nunc marmore tecta theatra,</TextUnit>
    <TextUnit id="627" loc="1.8.36">nunc subit aequata porticus omnis humo.</TextUnit>
    <TextUnit id="628" loc="1.8.37">gramina nunc Campi pulchros spectantis in hortos,</TextUnit>
    <TextUnit id="629" loc="1.8.38">stagnaque et euripi Virgineusque liquor.</TextUnit>
    <TextUnit id="630" loc="1.8.39">at, puto, sic urbis misero est erepta voluptas,</TextUnit>
    <TextUnit id="631" loc="1.8.40">quolibet ut saltem rure frui liceat!</TextUnit>
    <TextUnit id="632" loc="1.8.41">non meus amissos animus desiderat agros,</TextUnit>
    <TextUnit id="633" loc="1.8.42">ruraque Paeligno conspicienda solo,</TextUnit>
    <TextUnit id="634" loc="1.8.43">nec quos piniferis positos in collibus hortos</TextUnit>
    <TextUnit id="635" loc="1.8.44">spectat Flaminiae Clodia iuncta viae.</TextUnit>
    <TextUnit id="636" loc="1.8.45">quos ego nescio cui colui, quibus ipse solebam</TextUnit>
    <TextUnit id="637" loc="1.8.46">ad sata fontanas, nec pudet, addere aquas:</TextUnit>
    <TextUnit id="638" loc="1.8.47">sunt ubi,  si vivunt, nostra quoque consita quaedam,</TextUnit>
    <TextUnit id="639" loc="1.8.48">sed non et nostra poma legenda manu.</TextUnit>
    <TextUnit id="640" loc="1.8.49">pro quibus amissis utinam contingere possit</TextUnit>
    <TextUnit id="641" loc="1.8.50">hic saltem profugo glaeba colenda mihi!</TextUnit>
    <TextUnit id="642" loc="1.8.51">ipse ego pendentis, liceat modo, rupe capellas,</TextUnit>
    <TextUnit id="643" loc="1.8.52">ipse velim baculo pascere nixus oves;</TextUnit>
    <TextUnit id="644" loc="1.8.53">ipse ego, ne solitis insistant pectora curis,</TextUnit>
    <TextUnit id="645" loc="1.8.54">ducam ruricolas sub iuga curva boves,</TextUnit>
    <TextUnit id="646" loc="1.8.55">et discam Getici quae norunt verba iuvenci,</TextUnit>
    <TextUnit id="647" loc="1.8.56">adsuetas illis adiciamque minas,</TextUnit>
    <TextUnit id="648" loc="1.8.57">ipse manu capulum pressi moderatus aratri</TextUnit>
    <TextUnit id="649" loc="1.8.58">experiar mota spargere semen humo.</TextUnit>
    <TextUnit id="650" loc="1.8.59">nec dubitem longis purgare ligonibus herbas,</TextUnit>
    <TextUnit id="651" loc="1.8.60">et dare iam sitiens quas bibat hortus aquas,</TextUnit>
    <TextUnit id="652" loc="1.8.61">unde sed hoc nobis, minimum quos inter et hostem</TextUnit>
    <TextUnit id="653" loc="1.8.62">discrimen murus clausaque porta facit?</TextUnit>
    <TextUnit id="654" loc="1.8.63">at tibi nascenti, quod toto pectore laetor,</TextUnit>
    <TextUnit id="655" loc="1.8.64">nerunt fatales fortia fila deae.</TextUnit>
    <TextUnit id="656" loc="1.8.65">te modo Campus habet, densa modo porticus umbra</TextUnit>
    <TextUnit id="657" loc="1.8.66">nunc, in quo ponis tempora rara, forum.</TextUnit>
    <TextUnit id="658" loc="1.8.67">Umbria nunc revocat, nec non Albana petentem</TextUnit>
    <TextUnit id="659" loc="1.8.68">Appia ferventi ducit in arva rota.</TextUnit>
    <TextUnit id="660" loc="1.8.69">forsitan hic optes, ut iustam supprimat iram</TextUnit>
    <TextUnit id="661" loc="1.8.70">Caesar, et hospitium sit tua villa meum.</TextUnit>
    <TextUnit id="662" loc="1.8.71">a! nimium est, quod, amice, petis: moderatius opta,</TextUnit>
    <TextUnit id="663" loc="1.8.72">et voti quaeso contrahe vela tui.</TextUnit>
    <TextUnit id="664" loc="1.8.73">terra velim propior nullique obnoxia bello</TextUnit>
    <TextUnit id="665" loc="1.8.74">detur . erit  nostris pars bona dempta malis.</TextUnit>
    <TextUnit id="666" loc="1.9.1">Quae mihi de rapto tua  venit epistula Celso,</TextUnit>
    <TextUnit id="667" loc="1.9.2">protinus est lacrimis umida facta meis;</TextUnit>
    <TextUnit id="668" loc="1.9.3">quodque nefas dictu, fieri nec posse putavi,</TextUnit>
    <TextUnit id="669" loc="1.9.4">invitis oculis littera lecta tua est.</TextUnit>
    <TextUnit id="670" loc="1.9.5">nec quicquam ad nostras pervenit acerbius aures,</TextUnit>
    <TextUnit id="671" loc="1.9.6">ut sumus in Ponto, perveniatque precor,</TextUnit>
    <TextUnit id="672" loc="1.9.7">ante meos oculos tamquam praesentis imago</TextUnit>
    <TextUnit id="673" loc="1.9.8">haeret, et extinctum vivere fingit amor.</TextUnit>
    <TextUnit id="674" loc="1.9.9">saepe refert animus lusus gravitate carentes,</TextUnit>
    <TextUnit id="675" loc="1.9.10">seria cum liquida saepe peracta fide.</TextUnit>
    <TextUnit id="676" loc="1.9.11">nulla tamen subeunt mihi tempora densius illis,</TextUnit>
    <TextUnit id="677" loc="1.9.12">quae vellem vitae summa fuisse meae,</TextUnit>
    <TextUnit id="678" loc="1.9.13">cum domus ingenti subito mea lapsa ruina</TextUnit>
    <TextUnit id="679" loc="1.9.14">concidit in domini procubuitque caput.</TextUnit>
    <TextUnit id="680" loc="1.9.15">adfuit ille mihi, cum me pars magna reliquit,</TextUnit>
    <TextUnit id="681" loc="1.9.16">Maxime, fortunae nec fuit ipse comes,</TextUnit>
    <TextUnit id="682" loc="1.9.17">illum ego non aliter flentem mea funera  vidi,</TextUnit>
    <TextUnit id="683" loc="1.9.18">ponendus quam si frater in igne foret.</TextUnit>
    <TextUnit id="684" loc="1.9.19">haesit in amplexu consolatusque iacentem est,</TextUnit>
    <TextUnit id="685" loc="1.9.20">cumque meis lacrimis miscuit usque suas.</TextUnit>
    <TextUnit id="686" loc="1.9.21">o quotiens vitae custos invisus amarae</TextUnit>
    <TextUnit id="687" loc="1.9.22">continuit promptas in mea fata manus!</TextUnit>
    <TextUnit id="688" loc="1.9.23">o quotiens dixit " placabilis ira deorum est:</TextUnit>
    <TextUnit id="689" loc="1.9.24">vive nec ignosci tu tibi posse nega!</TextUnit>
    <TextUnit id="690" loc="1.9.25">vox tamen illa fuit celeberrima, " respice, quantum</TextUnit>
    <TextUnit id="691" loc="1.9.26">debeat auxilium Maximus esse tibi.</TextUnit>
    <TextUnit id="692" loc="1.9.27">Maximus incumbet, quaque est pietate, rogabit,</TextUnit>
    <TextUnit id="693" loc="1.9.28">ne sit ad extremum Caesaris ira tenax;</TextUnit>
    <TextUnit id="694" loc="1.9.29">cumque suis fratris vires adhibebit, et omnem,</TextUnit>
    <TextUnit id="695" loc="1.9.30">quo levius doleas, experietur opem.</TextUnit>
    <TextUnit id="696" loc="1.9.31">haec mihi verba malae minuerunt taedia vitae.</TextUnit>
    <TextUnit id="697" loc="1.9.32">quae tu ne fuerint, Maxime, vana cave.</TextUnit>
    <TextUnit id="698" loc="1.9.33">huc quoque venturum mihi se iurare solebat</TextUnit>
    <TextUnit id="699" loc="1.9.34">non nisi te longae ius sibi dante viae.</TextUnit>
    <TextUnit id="700" loc="1.9.35">nam tua non alio coluit penetralia ritu,</TextUnit>
    <TextUnit id="701" loc="1.9.36">terrarum dominos quam colis ipse deos.</TextUnit>
    <TextUnit id="702" loc="1.9.37">crede mihi, multos habeas cum dignus amicos,</TextUnit>
    <TextUnit id="703" loc="1.9.38">non fuit e multis quolibet ille minor,</TextUnit>
    <TextUnit id="704" loc="1.9.39">si modo non census nec clarum nomen avorum</TextUnit>
    <TextUnit id="705" loc="1.9.40">sed probitas magnos ingeniumque facit,</TextUnit>
    <TextUnit id="706" loc="1.9.41">iure igitur lacrimas Celso libamus adempto.</TextUnit>
    <TextUnit id="707" loc="1.9.42">cum fugerem, vivo quas dedit ille mihi:</TextUnit>
    <TextUnit id="708" loc="1.9.43">carmina iure damus raros testantia mores,</TextUnit>
    <TextUnit id="709" loc="1.9.44">ut tua venturi nomina, Celse, legant.</TextUnit>
    <TextUnit id="710" loc="1.9.45">hoc est, quod possum  Geticis tibi mittere ab arvis</TextUnit>
    <TextUnit id="711" loc="1.9.46">hoc solum est istic quod licet esse meum.</TextUnit>
    <TextUnit id="712" loc="1.9.47">funera non potui comitare nec ungere corpus,</TextUnit>
    <TextUnit id="713" loc="1.9.48">aque tuis toto dividor orbe rogis,</TextUnit>
    <TextUnit id="714" loc="1.9.49">qui potuit, quem tu pro numine vivus habebas,</TextUnit>
    <TextUnit id="715" loc="1.9.50">praestitit officium Maximus omne tibi.</TextUnit>
    <TextUnit id="716" loc="1.9.51">ille tibi exequias et magni funus honoris</TextUnit>
    <TextUnit id="717" loc="1.9.52">fecit et in gelidos versit  amoma sinus,</TextUnit>
    <TextUnit id="718" loc="1.9.53">diluit et lacrimis maerens unguenta profusis</TextUnit>
    <TextUnit id="719" loc="1.9.54">ossaque vicina condita texit humo.</TextUnit>
    <TextUnit id="720" loc="1.9.55">qui quoniam extinctis, quae debet, praestat amicis,</TextUnit>
    <TextUnit id="721" loc="1.9.56">et nos extinctis adnumerare potest.</TextUnit>
    <TextUnit id="722" loc="1.10.1">Naso suo profugus mittit tibi, Flacce, salutem,</TextUnit>
    <TextUnit id="723" loc="1.10.2">mittere rem siquis, qua caret ipse, potest,</TextUnit>
    <TextUnit id="724" loc="1.10.3">longus enim curis vitiatum corpus amans</TextUnit>
    <TextUnit id="725" loc="1.10.4">non patitur vires languor habere suas.</TextUnit>
    <TextUnit id="726" loc="1.10.5">nec dolor ullus adest, nec febribus uror anhelis,</TextUnit>
    <TextUnit id="727" loc="1.10.6">et peragit soliti vena tenoris iter.</TextUnit>
    <TextUnit id="728" loc="1.10.7">os hebes est positaeque movent fastidia mensae,</TextUnit>
    <TextUnit id="729" loc="1.10.8">et queror, invisi cum venit hora cibi.</TextUnit>
    <TextUnit id="730" loc="1.10.9">quod mare, quod tellus, adpone quod educat ar,</TextUnit>
    <TextUnit id="731" loc="1.10.10">nil ibi, quod nobis esuriatur, erit.</TextUnit>
    <TextUnit id="732" loc="1.10.11">nectar et ambrosiam, latices epulasque deorum,</TextUnit>
    <TextUnit id="733" loc="1.10.12">det mihi formosa nava  Iuventa manu,</TextUnit>
    <TextUnit id="734" loc="1.10.13">non tamen exacuet torpens sapor ille palatum,</TextUnit>
    <TextUnit id="735" loc="1.10.14">stabit et in stomacho pondus inerte diu.</TextUnit>
    <TextUnit id="736" loc="1.10.15">haec ego non ausim, cum sint verissima, cuivis</TextUnit>
    <TextUnit id="737" loc="1.10.16">scribere, delicias ne mala nostra vocet,</TextUnit>
    <TextUnit id="738" loc="1.10.17">scilicet is status est, ea rerum forma mearum,</TextUnit>
    <TextUnit id="739" loc="1.10.18">deliciis etiam possit ut esse locus!</TextUnit>
    <TextUnit id="740" loc="1.10.19">delicias illi precor has contingere, siquis</TextUnit>
    <TextUnit id="741" loc="1.10.20">ne mihi sit levior Caesaris ira timet.</TextUnit>
    <TextUnit id="742" loc="1.10.21">is quoque, qui gracili cibus est in corpore, somnus,</TextUnit>
    <TextUnit id="743" loc="1.10.22">non alit officio corpus inane suo.</TextUnit>
    <TextUnit id="744" loc="1.10.23">sed vigilo vigilantque mei sine fine dolores,</TextUnit>
    <TextUnit id="745" loc="1.10.24">quorum materiam dat locus ipse mihi.</TextUnit>
    <TextUnit id="746" loc="1.10.25">vix igitur possis visos agnoscere vultus,</TextUnit>
    <TextUnit id="747" loc="1.10.26">quoque ierit quaeras qui fuit ante color,</TextUnit>
    <TextUnit id="748" loc="1.10.27">parvus in exiles sucus mihi pervenit artus,</TextUnit>
    <TextUnit id="749" loc="1.10.28">membraque sunt cera pallidiora nova.</TextUnit>
    <TextUnit id="750" loc="1.10.29">non haec inmodico contraxi damna Lyaeo:</TextUnit>
    <TextUnit id="751" loc="1.10.30">scis mihi quam solae paene bibantur aquae,</TextUnit>
    <TextUnit id="752" loc="1.10.31">non epulis oneror: quarum si tangar amore,</TextUnit>
    <TextUnit id="753" loc="1.10.32">est tamen in Geticis copia nulla locis,</TextUnit>
    <TextUnit id="754" loc="1.10.33">nec vires adimit Veneris damnosa voluptas:</TextUnit>
    <TextUnit id="755" loc="1.10.34">non solet in maestos illa venire toros.</TextUnit>
    <TextUnit id="756" loc="1.10.35">unda locusque nocent et causa valentior istis,</TextUnit>
    <TextUnit id="757" loc="1.10.36">anxietas animi, quae mihi semper adest.</TextUnit>
    <TextUnit id="758" loc="1.10.37">haec nisi tu pariter simili cum fratre levares,</TextUnit>
    <TextUnit id="759" loc="1.10.38">vix mens tristitiae nostra tulisset onus.</TextUnit>
    <TextUnit id="760" loc="1.10.39">vos estis fracto tellus non dura phaselo,</TextUnit>
    <TextUnit id="761" loc="1.10.40">quamque negant multi, vos mihi fertis opem.</TextUnit>
    <TextUnit id="762" loc="1.10.41">ferte, precor, semper, quia semper egebimus illa,</TextUnit>
    <TextUnit id="763" loc="1.10.42">Caesaris offensum dum mihi numen erit.</TextUnit>
    <TextUnit id="764" loc="1.10.43">qui meritam nobis minuat, non finiat, iram,</TextUnit>
    <TextUnit id="765" loc="1.10.44">suppliciter vestros quisque rogate deos.</TextUnit>
    <TextUnit id="766" loc="2.1.1">Huc quoque Caesarei pervenit fama triumphi,</TextUnit>
    <TextUnit id="767" loc="2.1.2">languida quo fessi vix venit aura Noti.</TextUnit>
    <TextUnit id="768" loc="2.1.3">nil fore dulce mihi Scythica regione putavi:</TextUnit>
    <TextUnit id="769" loc="2.1.4">iam minus hic odio est, quam fuit ante, locus.</TextUnit>
    <TextUnit id="770" loc="2.1.5">tandem aliquid pulsa curarum nube serenum</TextUnit>
    <TextUnit id="771" loc="2.1.6">vidi, fortunae verba dedique meae.</TextUnit>
    <TextUnit id="772" loc="2.1.7">nolit ut ulla  mihi contingere gaudia Caesar,</TextUnit>
    <TextUnit id="773" loc="2.1.8">velle potest cuivis haec tamen una dari.</TextUnit>
    <TextUnit id="774" loc="2.1.9">di quoque, ut a cunctis hilari pietate colantur,</TextUnit>
    <TextUnit id="775" loc="2.1.10">tristitiam poni per sua festa iubent.</TextUnit>
    <TextUnit id="776" loc="2.1.11">denique, quod certus furor est audere fateri,</TextUnit>
    <TextUnit id="777" loc="2.1.12">hac ego laetitia, si vetet ipse, fruar.</TextUnit>
    <TextUnit id="778" loc="2.1.13">Iuppiter utilibus quotiens iuvat imbribus agros,</TextUnit>
    <TextUnit id="779" loc="2.1.14">mixta tenax segeti crescere lappa solet.</TextUnit>
    <TextUnit id="780" loc="2.1.15">nos quoque frugiferum sentimus inutilis herba</TextUnit>
    <TextUnit id="781" loc="2.1.16">numen, et invita saepe iuvamur ope.</TextUnit>
    <TextUnit id="782" loc="2.1.17">gaudia Caesareae mentis pro parte virili</TextUnit>
    <TextUnit id="783" loc="2.1.18">sunt mea: privati nil habet illa domus,</TextUnit>
    <TextUnit id="784" loc="2.1.19">gratia, Fama, tibi, per quam spectata triumphi</TextUnit>
    <TextUnit id="785" loc="2.1.20">incluso mediis est mihi pompa Getis.</TextUnit>
    <TextUnit id="786" loc="2.1.21">indice te didici, nuper visenda coisse</TextUnit>
    <TextUnit id="787" loc="2.1.22">innumeras gentes ad ducis Ora Sui!</TextUnit>
    <TextUnit id="788" loc="2.1.23">quaeque capit vastis inmensum moenibus orbem,</TextUnit>
    <TextUnit id="789" loc="2.1.24">hospitiis Romam vix habuisse locum.</TextUnit>
    <TextUnit id="790" loc="2.1.25">tu mihi narrasti, cum multis lucibus ante</TextUnit>
    <TextUnit id="791" loc="2.1.26">fuderit assiduas nubilus Auster aquas,</TextUnit>
    <TextUnit id="792" loc="2.1.27">numine caelesti solem fulsisse serenum,</TextUnit>
    <TextUnit id="793" loc="2.1.28">cum populi vultu conveniente die,</TextUnit>
    <TextUnit id="794" loc="2.1.29">atque ita victorem cum magnae vocis honore</TextUnit>
    <TextUnit id="795" loc="2.1.30">bellica laudatis dona dedisse viris,</TextUnit>
    <TextUnit id="796" loc="2.1.31">claraque sumpturum pictas insignia vestes</TextUnit>
    <TextUnit id="797" loc="2.1.32">tura prius sanctis inposuisse focis,</TextUnit>
    <TextUnit id="798" loc="2.1.33">iustitiamque sui caste  placasse parentis,</TextUnit>
    <TextUnit id="799" loc="2.1.34">illo quae  templum pectore semper habet,</TextUnit>
    <TextUnit id="800" loc="2.1.35">quaque ierit felix adiectum plausibus omen,</TextUnit>
    <TextUnit id="801" loc="2.1.36">saxaque roratis erubuisse rosis;</TextUnit>
    <TextUnit id="802" loc="2.1.37">protinus argento versos imitantia muros</TextUnit>
    <TextUnit id="803" loc="2.1.38">barbara cum pictis  oppida lata viris,</TextUnit>
    <TextUnit id="804" loc="2.1.39">fluminaque et montes et in altis proelia  silvis,</TextUnit>
    <TextUnit id="805" loc="2.1.40">armaque cum telis in strue mixta sua,</TextUnit>
    <TextUnit id="806" loc="2.1.41">deque tropaeorum, quod sol incendent,  auro</TextUnit>
    <TextUnit id="807" loc="2.1.42">aurea Romani tecta fuisse fori,</TextUnit>
    <TextUnit id="808" loc="2.1.43">totque tulisse duces captivis  addita collis</TextUnit>
    <TextUnit id="809" loc="2.1.44">vincula, paene hostis quot satis esse fuit.</TextUnit>
    <TextUnit id="810" loc="2.1.45">maxima pars horum vitam veniamque tulerunt,</TextUnit>
    <TextUnit id="811" loc="2.1.46">in quibus et belli summa caputque Bato.</TextUnit>
    <TextUnit id="812" loc="2.1.47">cur ego posse negem minui mihi numinis iram,</TextUnit>
    <TextUnit id="813" loc="2.1.48">cum videam mitis hostibus esse deos?</TextUnit>
    <TextUnit id="814" loc="2.1.49">pertulit hic idem nobis, Germanice, rumor,</TextUnit>
    <TextUnit id="815" loc="2.1.50">oppida sub titulo nominis isse  tui.</TextUnit>
    <TextUnit id="816" loc="2.1.51">atque ea te contra nec muri mole nec armis</TextUnit>
    <TextUnit id="817" loc="2.1.52">nec satis ingenio tuta fuisse loci.</TextUnit>
    <TextUnit id="818" loc="2.1.53">di tibi dent annos, a te nam cetera sumes,</TextUnit>
    <TextUnit id="819" loc="2.1.54">sint modo virtuti tempora longa tuae.</TextUnit>
    <TextUnit id="820" loc="2.1.55">quod precor, eveniet : sunt quiddam  oracula vatum:</TextUnit>
    <TextUnit id="821" loc="2.1.56">nam deus optanti prospera signa dedit,</TextUnit>
    <TextUnit id="822" loc="2.1.57">te quoque victorem Tarpeias scandere in arces</TextUnit>
    <TextUnit id="823" loc="2.1.58">laeta coronatis Roma videbit equis;</TextUnit>
    <TextUnit id="824" loc="2.1.59">maturosque pater nati spectabit honores,</TextUnit>
    <TextUnit id="825" loc="2.1.60">gaudia percipiens, quae dedit ipse suis.</TextUnit>
    <TextUnit id="826" loc="2.1.61">iam nunc haec a me, iuvenum belloque togaque</TextUnit>
    <TextUnit id="827" loc="2.1.62">maxime, dicta tibi vaticinante nota.</TextUnit>
    <TextUnit id="828" loc="2.1.63">hunc quoque carminibus referam fortasse triumphum,</TextUnit>
    <TextUnit id="829" loc="2.1.64">sufficiet nostris si modo vita malis,</TextUnit>
    <TextUnit id="830" loc="2.1.65">imbuero Scythicas si non prius ipse sagittas,</TextUnit>
    <TextUnit id="831" loc="2.1.66">abstuleritque ferox hoc caput ense Getes.</TextUnit>
    <TextUnit id="832" loc="2.1.67">quae si me salvo dabitur tua laurea templis,</TextUnit>
    <TextUnit id="833" loc="2.1.68">omina bis dices vera fuisse mea.</TextUnit>
    <TextUnit id="834" loc="2.2.1">Ille domus vestrae primis venerator ab annis,</TextUnit>
    <TextUnit id="835" loc="2.2.2">pulsus ad Euxini Naso sinistra freti,</TextUnit>
    <TextUnit id="836" loc="2.2.3">mittit ab indomitis hanc, Messaline, salutem,</TextUnit>
    <TextUnit id="837" loc="2.2.4">quam solitus praesens est tibi ferre. Getis.</TextUnit>
    <TextUnit id="838" loc="2.2.5">ei mihi, si  lecto vultus tibi nomine non est</TextUnit>
    <TextUnit id="839" loc="2.2.6">qui fuit, et dubitas cetera perlegere!</TextUnit>
    <TextUnit id="840" loc="2.2.7">perlege, nec mecum pariter mea verba relega:</TextUnit>
    <TextUnit id="841" loc="2.2.8">urbe licet vestra versibus esse meis.</TextUnit>
    <TextUnit id="842" loc="2.2.9">non ego concepi, si Pelion Ossa tulisset,</TextUnit>
    <TextUnit id="843" loc="2.2.10">clara mea tangi sidera posse manu,</TextUnit>
    <TextUnit id="844" loc="2.2.11">nec nos Enceladi dementia castra secuti</TextUnit>
    <TextUnit id="845" loc="2.2.12">in rerum dominos movimus arma deos,</TextUnit>
    <TextUnit id="846" loc="2.2.13">nec, quod Tydidae temeraria dextera fecit,</TextUnit>
    <TextUnit id="847" loc="2.2.14">numina sunt telis ulla petita meis.</TextUnit>
    <TextUnit id="848" loc="2.2.15">est mea culpa gravis, sed quae me perdere solum</TextUnit>
    <TextUnit id="849" loc="2.2.16">ausa sit, et nullum maius adorta nefas.</TextUnit>
    <TextUnit id="850" loc="2.2.17">nil nisi non sapiens possum timidusque vocari:</TextUnit>
    <TextUnit id="851" loc="2.2.18">haec duo sunt animi nomina vera mei.</TextUnit>
    <TextUnit id="852" loc="2.2.19">esse quidem fateor meritam post Caesaris iram</TextUnit>
    <TextUnit id="853" loc="2.2.20">difficilem precibus te quoque iure meis;</TextUnit>
    <TextUnit id="854" loc="2.2.21">quaeque tua est pietas in totum nomen Iuli,</TextUnit>
    <TextUnit id="855" loc="2.2.22">te laedi, cum quis laeditur inde, putas,</TextUnit>
    <TextUnit id="856" loc="2.2.23">sed licet arma feras et vulnera saeva mineris,</TextUnit>
    <TextUnit id="857" loc="2.2.24">non tamen efficies ut timeare mihi.</TextUnit>
    <TextUnit id="858" loc="2.2.25">puppis Achaemeniden Graium Troiana recepit,</TextUnit>
    <TextUnit id="859" loc="2.2.26">profuit et Myso Pelias hasta duci.</TextUnit>
    <TextUnit id="860" loc="2.2.27">confugit interdum templi violator ad aram,</TextUnit>
    <TextUnit id="861" loc="2.2.28">nec petere offensi numinis horret opem.</TextUnit>
    <TextUnit id="862" loc="2.2.29">dixerit hoc aliquis tutum non esse. fatemur.</TextUnit>
    <TextUnit id="863" loc="2.2.30">sed non per placidas it mea puppis aquas,</TextUnit>
    <TextUnit id="864" loc="2.2.31">tuta petant alii: fortuna miserrima tuta est,</TextUnit>
    <TextUnit id="865" loc="2.2.32">nam timor eventus  deterioris abest,</TextUnit>
    <TextUnit id="866" loc="2.2.33">qui rapitur spumante salo, sua brachia tendens</TextUnit>
    <TextUnit id="867" loc="2.2.34">porrigit ad spinas duraque saxa manus,</TextUnit>
    <TextUnit id="868" loc="2.2.35">accipitremque timens  pennis trepidantibus ales</TextUnit>
    <TextUnit id="869" loc="2.2.36">audet ad humanos fessa venire sinus,</TextUnit>
    <TextUnit id="870" loc="2.2.37">nec se vicino dubitat committere tecto,</TextUnit>
    <TextUnit id="871" loc="2.2.38">quae fugit infestos territa cerva canes,</TextUnit>
    <TextUnit id="872" loc="2.2.39">da, precor, accessum lacrimis, mitissime, nostris,</TextUnit>
    <TextUnit id="873" loc="2.2.40">nec rigidam timidis vocibus obde forem,</TextUnit>
    <TextUnit id="874" loc="2.2.41">verbaque nostra favens Romana ad numina perfer,</TextUnit>
    <TextUnit id="875" loc="2.2.42">non tibi Tarpeio culta Tonante minus,</TextUnit>
    <TextUnit id="876" loc="2.2.43">mandatique mei legatus suscipe causam:</TextUnit>
    <TextUnit id="877" loc="2.2.44">nulla meo quamvis nomine causa bona est.</TextUnit>
    <TextUnit id="878" loc="2.2.45">iam prope depositum, certe iam frigidus aeger,</TextUnit>
    <TextUnit id="879" loc="2.2.46">servatus per te, si modo servor, ero.</TextUnit>
    <TextUnit id="880" loc="2.2.47">nunc tua pro lassis nitatur gratia rebus,</TextUnit>
    <TextUnit id="881" loc="2.2.48">principis aeterni quam tibi praestat amor.</TextUnit>
    <TextUnit id="882" loc="2.2.49">nunc tibi et eloquii nitor ille domesticus adsit,</TextUnit>
    <TextUnit id="883" loc="2.2.50">quo poteras trepidis utilis esse reis.</TextUnit>
    <TextUnit id="884" loc="2.2.51">vivit enim in vobis facundi lingua parentis,</TextUnit>
    <TextUnit id="885" loc="2.2.52">et res heredem repperit illa suum.</TextUnit>
    <TextUnit id="886" loc="2.2.53">hanc ego, non ut me defendere temptet, adoro;</TextUnit>
    <TextUnit id="887" loc="2.2.54">non est confessi causa tuenda rei.</TextUnit>
    <TextUnit id="888" loc="2.2.55">num tamen excuses erroris origine factum,</TextUnit>
    <TextUnit id="889" loc="2.2.56">an nihil expediat tale movere, vide.</TextUnit>
    <TextUnit id="890" loc="2.2.57">vulneris id genus est quod, cum sanabile non sit,</TextUnit>
    <TextUnit id="891" loc="2.2.58">non contrectari tutius esse puto.</TextUnit>
    <TextUnit id="892" loc="2.2.59">lingua, sile! non est ultra narrabile quicquam.</TextUnit>
    <TextUnit id="893" loc="2.2.60">posse velim cineres obruere ipse meos.</TextUnit>
    <TextUnit id="894" loc="2.2.61">sic igitur, quasi me nullus deceperit error,</TextUnit>
    <TextUnit id="895" loc="2.2.62">verba fac, ut vita, quam dedit ipse, fruar;</TextUnit>
    <TextUnit id="896" loc="2.2.63">cumque serenus erit vultusque remiserit illos,</TextUnit>
    <TextUnit id="897" loc="2.2.64">qui secum terras imperiumque movent,</TextUnit>
    <TextUnit id="898" loc="2.2.65">exiguam ne me praedam sinat esse Getarum,</TextUnit>
    <TextUnit id="899" loc="2.2.66">detque solum miserae mite, precare, fugae,</TextUnit>
    <TextUnit id="900" loc="2.2.67">tempus adest aptum precibus, valet ille videtque</TextUnit>
    <TextUnit id="901" loc="2.2.68">quas fecit vires. Roma, valere tuas.</TextUnit>
    <TextUnit id="902" loc="2.2.69">incolumis  coniunx sua pulvinaria servat;</TextUnit>
    <TextUnit id="903" loc="2.2.70">promovet Ausonium filius imperium;</TextUnit>
    <TextUnit id="904" loc="2.2.71">praeterit ipse suos animo Germanicus annos,</TextUnit>
    <TextUnit id="905" loc="2.2.72">nec vigor est Drusi nobilitate minor,</TextUnit>
    <TextUnit id="906" loc="2.2.73">adde nurus  neptesque pias natosque nepotum</TextUnit>
    <TextUnit id="907" loc="2.2.74">ceteraque Augustae membra valere domus;</TextUnit>
    <TextUnit id="908" loc="2.2.75">adde triumphatos modo Paeonas, adde quieti</TextUnit>
    <TextUnit id="909" loc="2.2.76">subdita montanae brachia Dalmatiae.</TextUnit>
    <TextUnit id="910" loc="2.2.77">nec dedignata est abiectis Illyris armis</TextUnit>
    <TextUnit id="911" loc="2.2.78">Caesareum famulo vertice ferre pedem,</TextUnit>
    <TextUnit id="912" loc="2.2.79">ipse super currum placido spectabilis ore</TextUnit>
    <TextUnit id="913" loc="2.2.80">tempora Phoebea virgine nexa tulit.</TextUnit>
    <TextUnit id="914" loc="2.2.81">quem pia vobiscum proles comitavit euntem,</TextUnit>
    <TextUnit id="915" loc="2.2.82">digna parente suo nominibusque datis,</TextUnit>
    <TextUnit id="916" loc="2.2.83">fratribus adsimiles,  quos proxima templa tenentis</TextUnit>
    <TextUnit id="917" loc="2.2.84">divus ab excelsa Iulius aede videt.</TextUnit>
    <TextUnit id="918" loc="2.2.85">his Messalinus, quibus omnia cedere debent,</TextUnit>
    <TextUnit id="919" loc="2.2.86">primum laetitiae non negat esse locum,</TextUnit>
    <TextUnit id="920" loc="2.2.87">quicquid ab his superest, venit in certamen amoris:</TextUnit>
    <TextUnit id="921" loc="2.2.88">hac hominum nulli parte secundus erit.</TextUnit>
    <TextUnit id="922" loc="2.2.89">hanc colet ante diem qua, quae  decreta merenti,</TextUnit>
    <TextUnit id="923" loc="2.2.90">venit honoratis laurea digna comis.</TextUnit>
    <TextUnit id="924" loc="2.2.91">felices, quibus, o, licuit spectare triumphos</TextUnit>
    <TextUnit id="925" loc="2.2.92">et ducis ore deos aequiperante frui!</TextUnit>
    <TextUnit id="926" loc="2.2.93">at mihi Sauromatae pro Caesaris ore videndi</TextUnit>
    <TextUnit id="927" loc="2.2.94">terraque pacis inops undaque vincta  gelu.</TextUnit>
    <TextUnit id="928" loc="2.2.95">si tamen haec audis et vox mea pervenit istuc,</TextUnit>
    <TextUnit id="929" loc="2.2.96">sit tua mutando gratia blanda loco.</TextUnit>
    <TextUnit id="930" loc="2.2.97">hoc pater ille tuus primo mihi cultus ab aevo,</TextUnit>
    <TextUnit id="931" loc="2.2.98">siquid habet sensus umbra diserta, petit.</TextUnit>
    <TextUnit id="932" loc="2.2.99">hoc petit et frater, quamvis fortasse veretur</TextUnit>
    <TextUnit id="933" loc="2.2.100">servandi noceat ne tibi cura mei.</TextUnit>
    <TextUnit id="934" loc="2.2.101">tota domus rogat hoc, nec tu potes ipse negare</TextUnit>
    <TextUnit id="935" loc="2.2.102">et nos in turbae parte fuisse tuae.</TextUnit>
    <TextUnit id="936" loc="2.2.103">ingenii certe, quo nos male sensimus usos,</TextUnit>
    <TextUnit id="937" loc="2.2.104">Artibus exceptis, saepe probator eras.</TextUnit>
    <TextUnit id="938" loc="2.2.105">nec mea, si tantum peccata novissima demas,</TextUnit>
    <TextUnit id="939" loc="2.2.106">esse potest domui vita pudenda tuae.</TextUnit>
    <TextUnit id="940" loc="2.2.107">sic igitur vestrae vigeant penetralia gentis,</TextUnit>
    <TextUnit id="941" loc="2.2.108">curaque sit superis Caesaribusque tui .</TextUnit>
    <TextUnit id="942" loc="2.2.109">mite, sed iratum merito mihi, numen adora,</TextUnit>
    <TextUnit id="943" loc="2.2.110">eximat  ut Scythici me  feritate loci.</TextUnit>
    <TextUnit id="944" loc="2.2.111">difficile est, fateor, sed tendit in ardua virtus,</TextUnit>
    <TextUnit id="945" loc="2.2.112">et talis meriti gratia maior erit.</TextUnit>
    <TextUnit id="946" loc="2.2.113">nec tamen Aetnaeus vasto Polyphemus in antro</TextUnit>
    <TextUnit id="947" loc="2.2.114">accipiet voces Antiphatesve tuas,</TextUnit>
    <TextUnit id="948" loc="2.2.115">sed placidus facilisque parens veniaeque paratus,</TextUnit>
    <TextUnit id="949" loc="2.2.116">et qui fulmineo saepe sine igne tonat,</TextUnit>
    <TextUnit id="950" loc="2.2.117">qui cum triste aliquid statuit, fit tristis et ipse,</TextUnit>
    <TextUnit id="951" loc="2.2.118">cuique fere poenam sumere poena sua est.</TextUnit>
    <TextUnit id="952" loc="2.2.119">victa tamen vitio est huius clementia nostro,</TextUnit>
    <TextUnit id="953" loc="2.2.120">venit et ad vires ira coacta suas.</TextUnit>
    <TextUnit id="954" loc="2.2.121">qui quoniam patria toto sumus orbe remoti,</TextUnit>
    <TextUnit id="955" loc="2.2.122">nec licet ante ipsos procubuisse deos,</TextUnit>
    <TextUnit id="956" loc="2.2.123">quos colis, ad superos haec fer mandata sacerdos,</TextUnit>
    <TextUnit id="957" loc="2.2.124">adde sed et proprias ad mea verba preces.</TextUnit>
    <TextUnit id="958" loc="2.2.125">sic tamen haec tempta, si non nocitura putabis.</TextUnit>
    <TextUnit id="959" loc="2.2.126">ignosces. timeo naufragus omne fretum.</TextUnit>
    <TextUnit id="960" loc="2.3.1">Maxime, qui claris nomen virtutibus aequas,</TextUnit>
    <TextUnit id="961" loc="2.3.2">nec sinis ingenium nobilitate premi,</TextUnit>
    <TextUnit id="962" loc="2.3.3">culte mihi - quid enim status hic a funere differt</TextUnit>
    <TextUnit id="963" loc="2.3.4">supremum vitae tempus adusque meae,</TextUnit>
    <TextUnit id="964" loc="2.3.5">rem facis, amictum non aversatus amicum,</TextUnit>
    <TextUnit id="965" loc="2.3.6">qua non est aevo rarior ulla tuo.</TextUnit>
    <TextUnit id="966" loc="2.3.7">turpe quidem dictu, sed, si modo vera fatemur,</TextUnit>
    <TextUnit id="967" loc="2.3.8">vulgus amicitias utilitate probat,</TextUnit>
    <TextUnit id="968" loc="2.3.9">cura, quid expediat, prius est, quam quid sit honestum,</TextUnit>
    <TextUnit id="969" loc="2.3.10">et cum fortuna statque caditque fides.</TextUnit>
    <TextUnit id="970" loc="2.3.11">nec facile invenias  multis in milibus unum,</TextUnit>
    <TextUnit id="971" loc="2.3.12">virtutem pretium qui putet esse sui.</TextUnit>
    <TextUnit id="972" loc="2.3.13">ipse decor, recte facti si praemia desint,</TextUnit>
    <TextUnit id="973" loc="2.3.14">non movet, et gratis paenitet esse probum.</TextUnit>
    <TextUnit id="974" loc="2.3.15">nil  nisi quod prodest carum est: sed  detrahe menti</TextUnit>
    <TextUnit id="975" loc="2.3.16">spem fructus avidae, nemo petendus erit.</TextUnit>
    <TextUnit id="976" loc="2.3.17">at reditus iam quisque suos amat, et sibi quid sit</TextUnit>
    <TextUnit id="977" loc="2.3.18">utile, sollicitis supputat articulis.</TextUnit>
    <TextUnit id="978" loc="2.3.19">illud amicitiae quondam venerabile numen</TextUnit>
    <TextUnit id="979" loc="2.3.20">prostat et in quaestu pro meretrice sedet,</TextUnit>
    <TextUnit id="980" loc="2.3.21">quo magis admiror, non, ut torrentibus undis,</TextUnit>
    <TextUnit id="981" loc="2.3.22">communis vitii te quoque labe trahi,</TextUnit>
    <TextUnit id="982" loc="2.3.23">diligitur nemo, nisi cui fortuna secunda est:</TextUnit>
    <TextUnit id="983" loc="2.3.24">quae, simul intonuit, proxima quaeque fugat.</TextUnit>
    <TextUnit id="984" loc="2.3.25">en ego, non paucis quondam munitus amicis,</TextUnit>
    <TextUnit id="985" loc="2.3.26">dum flavit velis aura secunda meis,</TextUnit>
    <TextUnit id="986" loc="2.3.27">ut fera nimboso tumuerunt aequora vento,</TextUnit>
    <TextUnit id="987" loc="2.3.28">in mediis lacera nave relinquor aquis,</TextUnit>
    <TextUnit id="988" loc="2.3.29">cumque alii nolint etiam me nosse videri,</TextUnit>
    <TextUnit id="989" loc="2.3.30">vix duo proiecto tresve tulistis opem.</TextUnit>
    <TextUnit id="990" loc="2.3.31">quorum tu princeps, neque enim comes esse, sed auctor,</TextUnit>
    <TextUnit id="991" loc="2.3.32">nec petere exemplum, sed dare dignus eras.</TextUnit>
    <TextUnit id="992" loc="2.3.33">te, nihil exactos  nisi nos  peccasse fatentem,</TextUnit>
    <TextUnit id="993" loc="2.3.34">sponte sua probitas officiumque iuvat.</TextUnit>
    <TextUnit id="994" loc="2.3.35">iudice te mercede caret per seque petenda est</TextUnit>
    <TextUnit id="995" loc="2.3.36">externis virtus incomitata bonis,</TextUnit>
    <TextUnit id="996" loc="2.3.37">turpe putas abigi, quia sit miserandus, amicum,</TextUnit>
    <TextUnit id="997" loc="2.3.38">quodque sit infelix, desinere esse tuum.</TextUnit>
    <TextUnit id="998" loc="2.3.39">mitius est lasso digitum supponere mento,</TextUnit>
    <TextUnit id="999" loc="2.3.40">mergere quam liquidis ora natantis aquis.</TextUnit>
    <TextUnit id="1000" loc="2.3.41">cerne quid Aeacides post mortem praestet amico:</TextUnit>
    <TextUnit id="1001" loc="2.3.42">instar et hanc vitam mortis habere puta.</TextUnit>
    <TextUnit id="1002" loc="2.3.43">Pirithoum Theseus Stygias comitavit ad undas:</TextUnit>
    <TextUnit id="1003" loc="2.3.44">a Stygia quantum mors mea distat aqua?</TextUnit>
    <TextUnit id="1004" loc="2.3.45">adfuit insano iuvenis Phoceus Orestae:</TextUnit>
    <TextUnit id="1005" loc="2.3.46">et mea non minimum culpa furoris habet,</TextUnit>
    <TextUnit id="1006" loc="2.3.47">tu quoque magnorum laudes admitte virorum,</TextUnit>
    <TextUnit id="1007" loc="2.3.48">ut facis, et lapso quam potes affer opem.</TextUnit>
    <TextUnit id="1008" loc="2.3.49">si bene te novi, si, qui  prius esse solebas,</TextUnit>
    <TextUnit id="1009" loc="2.3.50">nunc quoque es, atque animi non cecidere tui,</TextUnit>
    <TextUnit id="1010" loc="2.3.51">quo Fortuna magis saevit, magis ipse resistis,</TextUnit>
    <TextUnit id="1011" loc="2.3.52">utque decet, ne te vicerit illa, caves;</TextUnit>
    <TextUnit id="1012" loc="2.3.53">et bene uti pugnes, bene pugnans efficit hostis.</TextUnit>
    <TextUnit id="1013" loc="2.3.54">sic eadem prodest causa nocetque mihi.</TextUnit>
    <TextUnit id="1014" loc="2.3.55">scilicet indignum, iuvenis carissime, ducis</TextUnit>
    <TextUnit id="1015" loc="2.3.56">te fieri comitem stantis in orbe deae.</TextUnit>
    <TextUnit id="1016" loc="2.3.57">firmus es, et quoniam non sunt ea, qualia velles,</TextUnit>
    <TextUnit id="1017" loc="2.3.58">vela regis quassae qualiacumque ratis,</TextUnit>
    <TextUnit id="1018" loc="2.3.59">quaeque ita concussa est, ut iam casura putetur,</TextUnit>
    <TextUnit id="1019" loc="2.3.60">restat adhuc umeris fulta ruina tuis.</TextUnit>
    <TextUnit id="1020" loc="2.3.61">ira quidem primo fuerat tua iusta, nec ipso</TextUnit>
    <TextUnit id="1021" loc="2.3.62">lenior, offensus qui mihi iure fuit.</TextUnit>
    <TextUnit id="1022" loc="2.3.63">quique dolor pectus tetigisset Caesaris alti,</TextUnit>
    <TextUnit id="1023" loc="2.3.64">illum iurabas protinus esse tuum.</TextUnit>
    <TextUnit id="1024" loc="2.3.65">ut tamen audita est nostrae tibi cladis origo,</TextUnit>
    <TextUnit id="1025" loc="2.3.66">diceris erratis ingemuisse meis.</TextUnit>
    <TextUnit id="1026" loc="2.3.67">tum tua me primum solari littera coepit</TextUnit>
    <TextUnit id="1027" loc="2.3.68">et laesum flecti spem dare posse deum.</TextUnit>
    <TextUnit id="1028" loc="2.3.69">movit amicitiae tum te constantia longae,</TextUnit>
    <TextUnit id="1029" loc="2.3.70">ante tuos ortus quae mihi coepta fuit,</TextUnit>
    <TextUnit id="1030" loc="2.3.71">et quod eras aliis factus, mihi natus amicus,</TextUnit>
    <TextUnit id="1031" loc="2.3.72">quodque tibi in cunis oscula prima dedi.</TextUnit>
    <TextUnit id="1032" loc="2.3.73">quod, cum vestra domus teneris mihi semper ab annis</TextUnit>
    <TextUnit id="1033" loc="2.3.74">culta sit, esse vetus me tibi cogit  onus.</TextUnit>
    <TextUnit id="1034" loc="2.3.75">me tuus ille pater, Latiae facundia linguae,</TextUnit>
    <TextUnit id="1035" loc="2.3.76">quae non inferior nobilitate fuit,</TextUnit>
    <TextUnit id="1036" loc="2.3.77">primus ut auderem committere carmina famae</TextUnit>
    <TextUnit id="1037" loc="2.3.78">impulit: ingenii dux fuit ille mei.</TextUnit>
    <TextUnit id="1038" loc="2.3.79">nec quo sit primum nobis a tempore cultus</TextUnit>
    <TextUnit id="1039" loc="2.3.80">contendo fratrem posse referre tuum.</TextUnit>
    <TextUnit id="1040" loc="2.3.81">te tamen ante omnis ita sum conplexus, ut unus</TextUnit>
    <TextUnit id="1041" loc="2.3.82">quolibet in casu gratia nostra fores,</TextUnit>
    <TextUnit id="1042" loc="2.3.83">ultima me tecum vidit maestisque cadentes</TextUnit>
    <TextUnit id="1043" loc="2.3.84">excepit lacrimas Aethalis Ilva  genis:</TextUnit>
    <TextUnit id="1044" loc="2.3.85">cum tibi quaerenti, num verus nuntius esset,</TextUnit>
    <TextUnit id="1045" loc="2.3.86">attulerat culpae quem mala fama meae,</TextUnit>
    <TextUnit id="1046" loc="2.3.87">inter confessum dubie  dubieque negantem</TextUnit>
    <TextUnit id="1047" loc="2.3.88">haerebam, pavidas dante timore notas,</TextUnit>
    <TextUnit id="1048" loc="2.3.89">exemploque nivis, quam mollit aquaticus Auster,</TextUnit>
    <TextUnit id="1049" loc="2.3.90">gutta per attonitas ibat oborta genas.</TextUnit>
    <TextUnit id="1050" loc="2.3.91">haec igitur referens et quod mea crimina primi</TextUnit>
    <TextUnit id="1051" loc="2.3.92">erroris venia posse latere vides,</TextUnit>
    <TextUnit id="1052" loc="2.3.93">respicis antiquum lassis in rebus amicum,</TextUnit>
    <TextUnit id="1053" loc="2.3.94">fomentisque iuvas vulnera nostra tuis.</TextUnit>
    <TextUnit id="1054" loc="2.3.95">pro quibus optandi si nobis copia fiat,</TextUnit>
    <TextUnit id="1055" loc="2.3.96">tam bene promerito commoda mille precer. precor corr.</TextUnit>
    <TextUnit id="1056" loc="2.3.97">Heinsius  sed si sola mihi dentur tua vota, precabor</TextUnit>
    <TextUnit id="1057" loc="2.3.98">ut tibi sit salvo Caesare salva parens.</TextUnit>
    <TextUnit id="1058" loc="2.3.99">haec ego, cum faceres altaria pinguia ture,</TextUnit>
    <TextUnit id="1059" loc="2.3.100">te solitum memini prima rogare deos.</TextUnit>
    <TextUnit id="1060" loc="2.4.1">Accipe conloquium gelido Nasonis ab Histro,</TextUnit>
    <TextUnit id="1061" loc="2.4.2">Attice, iudicio non dubitande meo.</TextUnit>
    <TextUnit id="1062" loc="2.4.3">ecquid adhuc remanes memor infelicis amici,</TextUnit>
    <TextUnit id="1063" loc="2.4.4">deserit an partis languida cura suas?</TextUnit>
    <TextUnit id="1064" loc="2.4.5">non ita di mihi sunt tristes, ut credere possim</TextUnit>
    <TextUnit id="1065" loc="2.4.6">fasque putem iam te non meminisse mei.</TextUnit>
    <TextUnit id="1066" loc="2.4.7">ante oculos nostros posita est  tua semper imago,</TextUnit>
    <TextUnit id="1067" loc="2.4.8">et videor vultus mente videre tuos.</TextUnit>
    <TextUnit id="1068" loc="2.4.9">seria multa mihi tecum conlata recordor,</TextUnit>
    <TextUnit id="1069" loc="2.4.10">nec data iucundis tempora pauca iocis,</TextUnit>
    <TextUnit id="1070" loc="2.4.11">saepe citae longis visae sermonibus horae,</TextUnit>
    <TextUnit id="1071" loc="2.4.12">saepe fuit brevior quam mea verba dies.</TextUnit>
    <TextUnit id="1072" loc="2.4.13">saepe tuas venit factum modo carmen ad auris</TextUnit>
    <TextUnit id="1073" loc="2.4.14">et nova iudicio subdita Musa tuo est.</TextUnit>
    <TextUnit id="1074" loc="2.4.15">quod tu laudaras, populo placuisse putabam.</TextUnit>
    <TextUnit id="1075" loc="2.4.16">hoc pretium curae dulce regentis  erat.</TextUnit>
    <TextUnit id="1076" loc="2.4.17">utque meus lima rasus liber esset amici,</TextUnit>
    <TextUnit id="1077" loc="2.4.18">non semel admonitu facta litura tuo est.</TextUnit>
    <TextUnit id="1078" loc="2.4.19">nos fora viderunt pariter, nos porticus omnis,</TextUnit>
    <TextUnit id="1079" loc="2.4.20">nos via, nos iunctis curva theatra locis,</TextUnit>
    <TextUnit id="1080" loc="2.4.21">denique tantus amor nobis, carissime, semper,</TextUnit>
    <TextUnit id="1081" loc="2.4.22">quantus in Aeacide Nestorideque fuit.</TextUnit>
    <TextUnit id="1082" loc="2.4.23">non ego, si biberes securae pocula Lethes,</TextUnit>
    <TextUnit id="1083" loc="2.4.24">excidere haec credam pectore posse tuo.</TextUnit>
    <TextUnit id="1084" loc="2.4.25">longa dies citius brumali sidere, noxque</TextUnit>
    <TextUnit id="1085" loc="2.4.26">tardior hiberna solstitialis erit,</TextUnit>
    <TextUnit id="1086" loc="2.4.27">nec Babylon aestum, nec frigora Pontus habebit,</TextUnit>
    <TextUnit id="1087" loc="2.4.28">calthaque Paestanas vincet odore rosas,</TextUnit>
    <TextUnit id="1088" loc="2.4.29">quam tibi nostrarum veniant oblivia rerum.</TextUnit>
    <TextUnit id="1089" loc="2.4.30">non ita pars fati candida nulla mei est.</TextUnit>
    <TextUnit id="1090" loc="2.4.31">ne tamen haec dici possit fiducia mendax</TextUnit>
    <TextUnit id="1091" loc="2.4.32">stultaque credulitas nostra fuisse, cave,</TextUnit>
    <TextUnit id="1092" loc="2.4.33">constantique fide veterem tutare sodalem,</TextUnit>
    <TextUnit id="1093" loc="2.4.34">qua licet et quantum non onerosus ero.</TextUnit>
    <TextUnit id="1094" loc="2.5.1">Condita disparibus numeris ego Naso Salano</TextUnit>
    <TextUnit id="1095" loc="2.5.2">praeposita misi verba salute meo.</TextUnit>
    <TextUnit id="1096" loc="2.5.3">quae rata sit, cupio, rebusque ut comprobet omen,</TextUnit>
    <TextUnit id="1097" loc="2.5.4">te precor a salvo possit, amice, legi.</TextUnit>
    <TextUnit id="1098" loc="2.5.5">candor, in hoc aevo res intermortua paene,</TextUnit>
    <TextUnit id="1099" loc="2.5.6">exigit ut faciam talia vota tuus.</TextUnit>
    <TextUnit id="1100" loc="2.5.7">nam fuerim quamvis modico tibi iunctus ab usu.</TextUnit>
    <TextUnit id="1101" loc="2.5.8">diceris exiliis indoluisse meis,</TextUnit>
    <TextUnit id="1102" loc="2.5.9">missaque ab Euxino legeres cum carmina Ponto,</TextUnit>
    <TextUnit id="1103" loc="2.5.10">illa tuus iuvit qualiacumque favor;</TextUnit>
    <TextUnit id="1104" loc="2.5.11">optastique brevem solvi  mihi Caesaris iram,</TextUnit>
    <TextUnit id="1105" loc="2.5.12">quod tamen optari, si sciat, ipse sinat,</TextUnit>
    <TextUnit id="1106" loc="2.5.13">moribus ista tuis tam mitia vota dedisti,</TextUnit>
    <TextUnit id="1107" loc="2.5.14">nec minus idcirco sunt ea grata mihi.</TextUnit>
    <TextUnit id="1108" loc="2.5.15">quoque magis moveare malis, doctissime, nostris,</TextUnit>
    <TextUnit id="1109" loc="2.5.16">credibile est fieri condicione loci,</TextUnit>
    <TextUnit id="1110" loc="2.5.17">vix hac invenies totum, mihi crede, per orbem,</TextUnit>
    <TextUnit id="1111" loc="2.5.18">quae minus Augusta pace fruatur humus,</TextUnit>
    <TextUnit id="1112" loc="2.5.19">tu tamen hic structos inter fera proelia versus</TextUnit>
    <TextUnit id="1113" loc="2.5.20">et legis et lectos ore favente probas,</TextUnit>
    <TextUnit id="1114" loc="2.5.21">ingenioque meo, vena quod paupere manat,</TextUnit>
    <TextUnit id="1115" loc="2.5.22">plaudis, et e rivo flumina magna facis,</TextUnit>
    <TextUnit id="1116" loc="2.5.23">grata quidem sunt haec animo suffragia nostro,</TextUnit>
    <TextUnit id="1117" loc="2.5.24">vix sibi cum miseros posse placere putes,</TextUnit>
    <TextUnit id="1118" loc="2.5.25">dum tamen in rebus temptamus carmina parvis,</TextUnit>
    <TextUnit id="1119" loc="2.5.26">materiae gracili sufficit ingenium,</TextUnit>
    <TextUnit id="1120" loc="2.5.27">nuper, ut huc magni pervenit fama triumphi,</TextUnit>
    <TextUnit id="1121" loc="2.5.28">ausus sum tantae sumere molis opus.</TextUnit>
    <TextUnit id="1122" loc="2.5.29">obruit audentem rerum gravitasque nitorque,</TextUnit>
    <TextUnit id="1123" loc="2.5.30">nec potui coepti pondera ferre mei.</TextUnit>
    <TextUnit id="1124" loc="2.5.31">illic, quam laudes, erit officiosa voluntas:</TextUnit>
    <TextUnit id="1125" loc="2.5.32">cetera materia debilitata iacent,</TextUnit>
    <TextUnit id="1126" loc="2.5.33">qui si forte liber vestras pervenit ad auris,</TextUnit>
    <TextUnit id="1127" loc="2.5.34">tutelam mando sentiat ille tuam.</TextUnit>
    <TextUnit id="1128" loc="2.5.35">hoc tibi facturo, vel si non ipse rogarem,</TextUnit>
    <TextUnit id="1129" loc="2.5.36">accedat cumulus gratia nostra levis,</TextUnit>
    <TextUnit id="1130" loc="2.5.37">non ego laudandus, sed sunt tua pectora, lacte</TextUnit>
    <TextUnit id="1131" loc="2.5.38">et non calcata candidiora nive:</TextUnit>
    <TextUnit id="1132" loc="2.5.39">mirarisque alios, cum sis mirabilis ipse,</TextUnit>
    <TextUnit id="1133" loc="2.5.40">nec lateant artes eloquiumque tuum.</TextUnit>
    <TextUnit id="1134" loc="2.5.41">te iuvenum princeps, cui dat Germania nomen,</TextUnit>
    <TextUnit id="1135" loc="2.5.42">participem studii Caesar habere solet.</TextUnit>
    <TextUnit id="1136" loc="2.5.43">tu comes antiquus, tu primis iunctus ab annis</TextUnit>
    <TextUnit id="1137" loc="2.5.44">ingenio mores aequiperante places.</TextUnit>
    <TextUnit id="1138" loc="2.5.45">te dicente prius fit protinus impetus illi:</TextUnit>
    <TextUnit id="1139" loc="2.5.46">teque habet elicias qui sua verba tuis.</TextUnit>
    <TextUnit id="1140" loc="2.5.47">cum tu desisti mortaliaque ora quierunt</TextUnit>
    <TextUnit id="1141" loc="2.5.48">tectaque non longa continuere mora,</TextUnit>
    <TextUnit id="1142" loc="2.5.49">surgit Iuleo iuvenis cognomine dignus,</TextUnit>
    <TextUnit id="1143" loc="2.5.50">qualis ab Eois Lucifer ortus aquis.</TextUnit>
    <TextUnit id="1144" loc="2.5.51">dumque silens adstat, status est vultusque diserti,</TextUnit>
    <TextUnit id="1145" loc="2.5.52">spemque decens doctae vocis amictus  habet,</TextUnit>
    <TextUnit id="1146" loc="2.5.53">mox, ubi pulsa mora est atque os caeleste solutum,</TextUnit>
    <TextUnit id="1147" loc="2.5.54">hoc superos iures more solere loqui,</TextUnit>
    <TextUnit id="1148" loc="2.5.55">atque "haec est " dicas "facundia principe digna</TextUnit>
    <TextUnit id="1149" loc="2.5.56">"eloquio tantum nobilitatis inest.</TextUnit>
    <TextUnit id="1150" loc="2.5.57">huic tu cum placeas et vertice sidera tangas,</TextUnit>
    <TextUnit id="1151" loc="2.5.58">scripta tamen profugi vatis habenda putas,</TextUnit>
    <TextUnit id="1152" loc="2.5.59">scilicet ingeniis aliqua est concordia iunctis,</TextUnit>
    <TextUnit id="1153" loc="2.5.60">et servat studii foedera quisque sui:</TextUnit>
    <TextUnit id="1154" loc="2.5.61">rusticus agricolam, miles fera bella gerentem,</TextUnit>
    <TextUnit id="1155" loc="2.5.62">rectorem dubiae navita puppis amat.</TextUnit>
    <TextUnit id="1156" loc="2.5.63">tu quoque Pieridum studio, studiose, teneris,</TextUnit>
    <TextUnit id="1157" loc="2.5.64">ingenioque faves, ingeniose, meo.</TextUnit>
    <TextUnit id="1158" loc="2.5.65">distat opus nostrum, sed fontibus exit ab isdem :</TextUnit>
    <TextUnit id="1159" loc="2.5.66">artis et ingenuae cultor uterque sumus,</TextUnit>
    <TextUnit id="1160" loc="2.5.67">thyrsus abest a te,  gustata  est laurea nobis,</TextUnit>
    <TextUnit id="1161" loc="2.5.68">sed tamen ambobus debet inesse calor:</TextUnit>
    <TextUnit id="1162" loc="2.5.69">utque meis numeris tua dat facundia nervos,</TextUnit>
    <TextUnit id="1163" loc="2.5.70">sic venit a nobis in tua verba nitor.</TextUnit>
    <TextUnit id="1164" loc="2.5.71">iure igitur studio confinia carmina vestro</TextUnit>
    <TextUnit id="1165" loc="2.5.72">et commilitii sacra tuenda putas.</TextUnit>
    <TextUnit id="1166" loc="2.5.73">pro quibus ut maneat, de quo censeris, amicus,</TextUnit>
    <TextUnit id="1167" loc="2.5.74">comprecor ad vitae tempora summa tuae.</TextUnit>
    <TextUnit id="1168" loc="2.5.75">succedatque suis  orbis moderator  habenis:</TextUnit>
    <TextUnit id="1169" loc="2.5.76">quod mecum populi vota precantur idem.</TextUnit>
    <TextUnit id="1170" loc="2.6.1">Carmine Graecinum, qui praesens voce solebat,</TextUnit>
    <TextUnit id="1171" loc="2.6.2">tristis ab Euxinis Naso salutat aquis.</TextUnit>
    <TextUnit id="1172" loc="2.6.3">exulis haec vox est: praebet mihi littera linguam,</TextUnit>
    <TextUnit id="1173" loc="2.6.4">et si non liceat scribere, mutus ero.</TextUnit>
    <TextUnit id="1174" loc="2.6.5">corripis, ut debes, stulti peccata sodalis,</TextUnit>
    <TextUnit id="1175" loc="2.6.6">et mala me meritis ferre minora doces.</TextUnit>
    <TextUnit id="1176" loc="2.6.7">vera facis, sed sera meae convicia culpae:</TextUnit>
    <TextUnit id="1177" loc="2.6.8">aspera confesso verba remitte reo.</TextUnit>
    <TextUnit id="1178" loc="2.6.9">cum poteram recto transire Ceraunia velo,</TextUnit>
    <TextUnit id="1179" loc="2.6.10">ut fera vitarem saxa, monendus eram.</TextUnit>
    <TextUnit id="1180" loc="2.6.11">nunc mihi naufragio quid prodest discere  facto,</TextUnit>
    <TextUnit id="1181" loc="2.6.12">qua mea debuerit currere cumba via?</TextUnit>
    <TextUnit id="1182" loc="2.6.13">brachia da lasso potius prendenda natanti,</TextUnit>
    <TextUnit id="1183" loc="2.6.14">nec pigeat mento supposuisse manum.</TextUnit>
    <TextUnit id="1184" loc="2.6.15">idque facis, faciasque precor . sic mater et uxor,</TextUnit>
    <TextUnit id="1185" loc="2.6.16">sic tibi sint fratres totaque salva domus,</TextUnit>
    <TextUnit id="1186" loc="2.6.17">quodque soles animo semper, quod voce precari,</TextUnit>
    <TextUnit id="1187" loc="2.6.18">omnia Caesaribus sic tua facta probes.</TextUnit>
    <TextUnit id="1188" loc="2.6.19">turpe erit in miseris veteri tibi rebus amico</TextUnit>
    <TextUnit id="1189" loc="2.6.20">auxilium nulla parte tulisse tuum,</TextUnit>
    <TextUnit id="1190" loc="2.6.21">turpe referre pedem, nec passu stare tenaci,</TextUnit>
    <TextUnit id="1191" loc="2.6.22">turpe laborantem deseruisse ratem,</TextUnit>
    <TextUnit id="1192" loc="2.6.23">turpe sequi casum et fortunae cedere  amicum,</TextUnit>
    <TextUnit id="1193" loc="2.6.24">et, nisi sit felix, esse negare suum.</TextUnit>
    <TextUnit id="1194" loc="2.6.25">non ita vixerunt Strophio atque Agamemnone nati,</TextUnit>
    <TextUnit id="1195" loc="2.6.26">non haec Aegidae Pirithoique fides:</TextUnit>
    <TextUnit id="1196" loc="2.6.27">quos prior est mirata, sequens mirabitur aetas,</TextUnit>
    <TextUnit id="1197" loc="2.6.28">in quorum plausus tota theatra sonant,</TextUnit>
    <TextUnit id="1198" loc="2.6.29">tu quoque per durum servato tempus amico</TextUnit>
    <TextUnit id="1199" loc="2.6.30">dignus es in tantis nomen habere viris,</TextUnit>
    <TextUnit id="1200" loc="2.6.31">dignus es, et, quoniam laudem pietate mereris,</TextUnit>
    <TextUnit id="1201" loc="2.6.32">non erit officii gratia surda tui.</TextUnit>
    <TextUnit id="1202" loc="2.6.33">crede mihi, nostrum si non mortale futurum est</TextUnit>
    <TextUnit id="1203" loc="2.6.34">carmen, in ore frequens posteritatis eris.</TextUnit>
    <TextUnit id="1204" loc="2.6.35">fac modo permaneas lasso, Graecine, fidelis,</TextUnit>
    <TextUnit id="1205" loc="2.6.36">duret et in longas impetus iste moras,</TextUnit>
    <TextUnit id="1206" loc="2.6.37">quae tu cum praestes, remo tamen utor in aura,</TextUnit>
    <TextUnit id="1207" loc="2.6.38">nec nocet admisso subdere calcar equo.</TextUnit>
    <TextUnit id="1208" loc="2.7.1">Esse salutatum vult te mea littera primum</TextUnit>
    <TextUnit id="1209" loc="2.7.2">a male pacatis, Attice, missa Getis.</TextUnit>
    <TextUnit id="1210" loc="2.7.3">proxima subsequitur, quid agas, audire voluntas,</TextUnit>
    <TextUnit id="1211" loc="2.7.4">et si, quidquid  agis, sit tibi cura mei.</TextUnit>
    <TextUnit id="1212" loc="2.7.5">nec dubito quin sit, sed me timor ipse malorum</TextUnit>
    <TextUnit id="1213" loc="2.7.6">saepe supervacuos cogit habere metus,</TextUnit>
    <TextUnit id="1214" loc="2.7.7">da veniam, quaeso, nimioque ignosce timori.</TextUnit>
    <TextUnit id="1215" loc="2.7.8">tranquillas etiam naufragus horret aquas.</TextUnit>
    <TextUnit id="1216" loc="2.7.9">qui semel est laesus fallaci piscis ab hamo,</TextUnit>
    <TextUnit id="1217" loc="2.7.10">omnibus unca cibis aera subesse putat.</TextUnit>
    <TextUnit id="1218" loc="2.7.11">saepe canem longe visum fugit agna lupumque</TextUnit>
    <TextUnit id="1219" loc="2.7.12">credit, et ipsa suam nescia vitat opem.</TextUnit>
    <TextUnit id="1220" loc="2.7.13">membra reformidant mollem quoque saucia tactum,</TextUnit>
    <TextUnit id="1221" loc="2.7.14">vanaque sollicitis incutit  umbra metum.</TextUnit>
    <TextUnit id="1222" loc="2.7.15">sic ego Fortunae telis confixus iniquis</TextUnit>
    <TextUnit id="1223" loc="2.7.16">pectore concipio nil nisi triste meo.</TextUnit>
    <TextUnit id="1224" loc="2.7.17">iam mihi fata liquet coeptos servantia cursus</TextUnit>
    <TextUnit id="1225" loc="2.7.18">per sibi consuetas semper itura vias :</TextUnit>
    <TextUnit id="1226" loc="2.7.19">observare deos, ne quid mihi cedat amice,</TextUnit>
    <TextUnit id="1227" loc="2.7.20">verbaque Fortunae vix puto posse dari.</TextUnit>
    <TextUnit id="1228" loc="2.7.21">est illi curae me perdere, quaeque solebat</TextUnit>
    <TextUnit id="1229" loc="2.7.22">esse levis, constans et bene certa nocet,</TextUnit>
    <TextUnit id="1230" loc="2.7.23">crede mihi, si sum veri tibi cognitus oris</TextUnit>
    <TextUnit id="1231" loc="2.7.24">(nec planis  nostris casibus esse puter ),</TextUnit>
    <TextUnit id="1232" loc="2.7.25">Cinyphiae segetis citius numerabis aristas,</TextUnit>
    <TextUnit id="1233" loc="2.7.26">altaque quam multis floreat Hybla thymis,</TextUnit>
    <TextUnit id="1234" loc="2.7.27">et quot aves motis nitantur in aere pinnis,</TextUnit>
    <TextUnit id="1235" loc="2.7.28">quotque natent pisces aequore, certus eris,</TextUnit>
    <TextUnit id="1236" loc="2.7.29">quam tibi nostrorum statuatur summa laborum,</TextUnit>
    <TextUnit id="1237" loc="2.7.30">quos ego sum terra, quos ego passus aqua.</TextUnit>
    <TextUnit id="1238" loc="2.7.31">nulla Getis toto gens est truculentior orbe;</TextUnit>
    <TextUnit id="1239" loc="2.7.32">sed tamen hi nostris ingemuere malis,</TextUnit>
    <TextUnit id="1240" loc="2.7.33">quae tibi si memori coner perscribere versu.</TextUnit>
    <TextUnit id="1241" loc="2.7.34">Uias est fati longa futura mei.</TextUnit>
    <TextUnit id="1242" loc="2.7.35">non igitur vereor  quo  te rear esse verendum,</TextUnit>
    <TextUnit id="1243" loc="2.7.36">cuius amor nobis pignora mille dedit,</TextUnit>
    <TextUnit id="1244" loc="2.7.37">sed quia res timida est omnis miser, et quia longo est</TextUnit>
    <TextUnit id="1245" loc="2.7.38">tempore laetitiae ianua clausa meae.</TextUnit>
    <TextUnit id="1246" loc="2.7.39">iam dolor in morem venit meus, utque Caducis</TextUnit>
    <TextUnit id="1247" loc="2.7.40">percussu crebro saxa cavantur aquis,</TextUnit>
    <TextUnit id="1248" loc="2.7.41">sic ego continuo Fortunae vulneror ictu,</TextUnit>
    <TextUnit id="1249" loc="2.7.42">vixque habet in nobis iam nova plaga locum.</TextUnit>
    <TextUnit id="1250" loc="2.7.43">nec magis assiduo vomer tenuatur ab usu,</TextUnit>
    <TextUnit id="1251" loc="2.7.44">nec magis est curvis Appia trita rotis,</TextUnit>
    <TextUnit id="1252" loc="2.7.45">pectora quam mea sunt sene calcata  malorum,</TextUnit>
    <TextUnit id="1253" loc="2.7.46">et nihil inveni, quod mihi ferret opem.</TextUnit>
    <TextUnit id="1254" loc="2.7.47">artibus ingenuis quaesita est gloria multis:</TextUnit>
    <TextUnit id="1255" loc="2.7.48">infelix perii dotibus ipse meis.</TextUnit>
    <TextUnit id="1256" loc="2.7.49">vita prior vitio caret et sine labe peracta est  :</TextUnit>
    <TextUnit id="1257" loc="2.7.50">auxilii misero nil tulit illa mihi.</TextUnit>
    <TextUnit id="1258" loc="2.7.51">culpa gravis precibus donatur saepe suorum:</TextUnit>
    <TextUnit id="1259" loc="2.7.52">omnis pro nobis gratia muta fuit.</TextUnit>
    <TextUnit id="1260" loc="2.7.53">adiuvat in duris aliquos  praesentia rebus:</TextUnit>
    <TextUnit id="1261" loc="2.7.54">obruit hoc absens vasta procella caput.</TextUnit>
    <TextUnit id="1262" loc="2.7.55">quis  non horruerit tacitam  quoque Caesaris iram?</TextUnit>
    <TextUnit id="1263" loc="2.7.56">addita sunt poenis aspera verba meis.</TextUnit>
    <TextUnit id="1264" loc="2.7.57">fit fuga temporibus levior . proiectus in aequor</TextUnit>
    <TextUnit id="1265" loc="2.7.58">Arcturum subii Pleiadumque minas,</TextUnit>
    <TextUnit id="1266" loc="2.7.59">saepe solent hiemen placidam sentire carinae:</TextUnit>
    <TextUnit id="1267" loc="2.7.60">non Ithacae puppi saevior unda fuit.</TextUnit>
    <TextUnit id="1268" loc="2.7.61">recta fides comitum poterat mala nostra levare:</TextUnit>
    <TextUnit id="1269" loc="2.7.62">ditata est spoliis perfida turba meis.</TextUnit>
    <TextUnit id="1270" loc="2.7.63">mitius exilium faciunt loca: tristior ista</TextUnit>
    <TextUnit id="1271" loc="2.7.64">terra sub ambobus non iacet ulla polis.</TextUnit>
    <TextUnit id="1272" loc="2.7.65">est aliquid patriis vicinum finibus esse:</TextUnit>
    <TextUnit id="1273" loc="2.7.66">ultima me tellus, ultimus orbis habet.</TextUnit>
    <TextUnit id="1274" loc="2.7.67">praestat et exulibus pacem tua laurea. Caesar:</TextUnit>
    <TextUnit id="1275" loc="2.7.68">Pontica finitimo terra sub hoste iacet.</TextUnit>
    <TextUnit id="1276" loc="2.7.69">tempus in agrorum cultu consumere dulce est:</TextUnit>
    <TextUnit id="1277" loc="2.7.70">non patitur verti barbarus hostis humum.</TextUnit>
    <TextUnit id="1278" loc="2.7.71">temperie caeli corpusque animusque iuvatur:</TextUnit>
    <TextUnit id="1279" loc="2.7.72">frigore perpetuo Sarmatis ora riget.</TextUnit>
    <TextUnit id="1280" loc="2.7.73">est in aqua dulci non invidiosa voluptas:</TextUnit>
    <TextUnit id="1281" loc="2.7.74">aequoreo bibitur cum sale mixta palus.</TextUnit>
    <TextUnit id="1282" loc="2.7.75">omnia deficiunt. animus tamen omnia vincit:</TextUnit>
    <TextUnit id="1283" loc="2.7.76">ille etiam vires corpus habere facit,</TextUnit>
    <TextUnit id="1284" loc="2.7.77">sustineas ut onus, nitendum vertice pleno est,</TextUnit>
    <TextUnit id="1285" loc="2.7.78">aut, flecti nervos si patiere, cades,</TextUnit>
    <TextUnit id="1286" loc="2.7.79">spes quoque posse mora mitescere principis iram,</TextUnit>
    <TextUnit id="1287" loc="2.7.80">vivere ne nolim deficiamque, cavet,</TextUnit>
    <TextUnit id="1288" loc="2.7.81">nec vos parva datis pauci solacia nobis,</TextUnit>
    <TextUnit id="1289" loc="2.7.82">quorum spectata est per mala nostra fides,</TextUnit>
    <TextUnit id="1290" loc="2.7.83">coepta tene, quaeso, neque in aequore desere navem,</TextUnit>
    <TextUnit id="1291" loc="2.7.84">meque simul serva iudiciumque tuum.</TextUnit>
    <TextUnit id="1292" loc="2.8.1">Redditus est nobis Caesar cum Caesare nuper,</TextUnit>
    <TextUnit id="1293" loc="2.8.2">quos mihi misisti, Maxime Cotta, deos;</TextUnit>
    <TextUnit id="1294" loc="2.8.3">utque tuum munus numerum, quem debet, haberet,</TextUnit>
    <TextUnit id="1295" loc="2.8.4">est ibi Caesaribus Livia iuncta suis.</TextUnit>
    <TextUnit id="1296" loc="2.8.5">argentum felix omnique beatius auro,</TextUnit>
    <TextUnit id="1297" loc="2.8.6">quod, fuerit pretium cum rude, numen habet.</TextUnit>
    <TextUnit id="1298" loc="2.8.7">non mihi divitias dando maiora dedisses,</TextUnit>
    <TextUnit id="1299" loc="2.8.8">caelitibus missis nostra sub ora tribus,</TextUnit>
    <TextUnit id="1300" loc="2.8.9">est aliquid spectare deos et adesse putare,</TextUnit>
    <TextUnit id="1301" loc="2.8.10">et quasi cum vero numine posse loqui.</TextUnit>
    <TextUnit id="1302" loc="2.8.11">quantum ad te,  redii, nec me tenet ultima tellus,</TextUnit>
    <TextUnit id="1303" loc="2.8.12">utque prius, media sospes in urbe moror.</TextUnit>
    <TextUnit id="1304" loc="2.8.13">Caesareos video vultus, velut ante videbam :</TextUnit>
    <TextUnit id="1305" loc="2.8.14">vix huius voti spes fuit ulla mihi;</TextUnit>
    <TextUnit id="1306" loc="2.8.15">utque salutabam numen caeleste, saluto.</TextUnit>
    <TextUnit id="1307" loc="2.8.16">quod reduci tribuas, nil, puto, maius habes,</TextUnit>
    <TextUnit id="1308" loc="2.8.17">quid nostris oculis nisi sola Palatia desunt?</TextUnit>
    <TextUnit id="1309" loc="2.8.18">qui locus ablato Caesare vilis erit.</TextUnit>
    <TextUnit id="1310" loc="2.8.19">hunc ego eum spectem, videor mihi cernere Romam;</TextUnit>
    <TextUnit id="1311" loc="2.8.20">nam patriae faciem sustinet ille suae.</TextUnit>
    <TextUnit id="1312" loc="2.8.21">fallor an irati mihi sunt in imagine vultus,</TextUnit>
    <TextUnit id="1313" loc="2.8.22">torvaque nescio quid forma minantis habet?</TextUnit>
    <TextUnit id="1314" loc="2.8.23">parce, vir inmenso maior virtutibus orbe,</TextUnit>
    <TextUnit id="1315" loc="2.8.24">iustaque vindictae supprime lora tuae.</TextUnit>
    <TextUnit id="1316" loc="2.8.25">parce, precor,  saecli decus indelebile  nostri,</TextUnit>
    <TextUnit id="1317" loc="2.8.26">terrarum dominum quem tua cura facit.</TextUnit>
    <TextUnit id="1318" loc="2.8.27">per patriae nomen, quae te tibi carior ipso est,</TextUnit>
    <TextUnit id="1319" loc="2.8.28">per numquam surdos in tua vota deos,</TextUnit>
    <TextUnit id="1320" loc="2.8.29">perque tori sociam, quae par tibi sola reperta est,</TextUnit>
    <TextUnit id="1321" loc="2.8.30">et cui maiestas non onerosa tua est,</TextUnit>
    <TextUnit id="1322" loc="2.8.31">perque tibi similem virtutis imagine natum,</TextUnit>
    <TextUnit id="1323" loc="2.8.32">moribus adgnosci qui tuus esse potest,</TextUnit>
    <TextUnit id="1324" loc="2.8.33">perque tuos, vel avo dignos, vel patre nepotes,</TextUnit>
    <TextUnit id="1325" loc="2.8.34">qui veniunt magno per tua iussa gradu,</TextUnit>
    <TextUnit id="1326" loc="2.8.35">parte leva minima nostras et contrahe poenas,</TextUnit>
    <TextUnit id="1327" loc="2.8.36">daque, procul Scythico qui sit ab hoste, locum.</TextUnit>
    <TextUnit id="1328" loc="2.8.37">et tua, si fas est, a Caesare proxime Caesar,</TextUnit>
    <TextUnit id="1329" loc="2.8.38">numina sint precibus non inimica meis.</TextUnit>
    <TextUnit id="1330" loc="2.8.39">sic fera quam primum pavido Germania vultu</TextUnit>
    <TextUnit id="1331" loc="2.8.40">ante triumphantis serva feratur equos:</TextUnit>
    <TextUnit id="1332" loc="2.8.41">sic pater in Pylios, Cumaeos mater in annos</TextUnit>
    <TextUnit id="1333" loc="2.8.42">vivant, et possis filius esse diu.</TextUnit>
    <TextUnit id="1334" loc="2.8.43">tu quoque, conveniens ingenti nupta marito,</TextUnit>
    <TextUnit id="1335" loc="2.8.44">accipe non dura supplicis aure preces.</TextUnit>
    <TextUnit id="1336" loc="2.8.45">sic tibi vir sospes, sic sint cum prole nepotes,</TextUnit>
    <TextUnit id="1337" loc="2.8.46">cumque bonis nuribus quod peperere nurus,</TextUnit>
    <TextUnit id="1338" loc="2.8.47">sic, quem dira tibi rapuit Germania Drusum,</TextUnit>
    <TextUnit id="1339" loc="2.8.48">pars fuerit partus sola caduca tui.</TextUnit>
    <TextUnit id="1340" loc="2.8.49">sic tibi mature fraterni funeris ultor</TextUnit>
    <TextUnit id="1341" loc="2.8.50">purpureus niveis filius instet equis.</TextUnit>
    <TextUnit id="1342" loc="2.8.51">adnuite o! timidis, mitissima numina, votis.</TextUnit>
    <TextUnit id="1343" loc="2.8.52">praesentis aliquid prosit habere deos.</TextUnit>
    <TextUnit id="1344" loc="2.8.53">Caesaris adventu tuta  gladiator harena</TextUnit>
    <TextUnit id="1345" loc="2.8.54">exit, et auxilium non leve vultus habet.</TextUnit>
    <TextUnit id="1346" loc="2.8.55">nos quoque vestra iuvat  quod, qua licet, ora videmus,</TextUnit>
    <TextUnit id="1347" loc="2.8.56">intrata est superis quod domus una tribus,</TextUnit>
    <TextUnit id="1348" loc="2.8.57">felices illi, qui non simulacra, sed ipsos,</TextUnit>
    <TextUnit id="1349" loc="2.8.58">quique deum coram corpora vera vident,</TextUnit>
    <TextUnit id="1350" loc="2.8.59">quod quoniam nobis invidit inutile fatum,</TextUnit>
    <TextUnit id="1351" loc="2.8.60">quos dedit ars, vultus effigiemque colo.</TextUnit>
    <TextUnit id="1352" loc="2.8.61">sic homines novere deos, quos arduus aether</TextUnit>
    <TextUnit id="1353" loc="2.8.62">occulit, et colitur pro Iove forma Iovis,</TextUnit>
    <TextUnit id="1354" loc="2.8.63">denique, quae mecum est et erit sine fine, cavete,</TextUnit>
    <TextUnit id="1355" loc="2.8.64">ne sit in inviso vestra figura loco.</TextUnit>
    <TextUnit id="1356" loc="2.8.65">nam caput e nostra citius cervice recedet,</TextUnit>
    <TextUnit id="1357" loc="2.8.66">et patiar fossis lumen abire genis,</TextUnit>
    <TextUnit id="1358" loc="2.8.67">quam caream raptis, o publica numina, vobis:</TextUnit>
    <TextUnit id="1359" loc="2.8.68">vos eritis nostrae portus et ara fugae.</TextUnit>
    <TextUnit id="1360" loc="2.8.69">vos ego complectar, Geticis si cingar ab armis,</TextUnit>
    <TextUnit id="1361" loc="2.8.70">utque meas aquilas, ut mea  signa sequar,</TextUnit>
    <TextUnit id="1362" loc="2.8.71">aut ego me fallo nimiaque cupidine ludor,</TextUnit>
    <TextUnit id="1363" loc="2.8.72">aut spes exilii commodioris adest.</TextUnit>
    <TextUnit id="1364" loc="2.8.73">nam minus et minus est facies in imagine tristis,</TextUnit>
    <TextUnit id="1365" loc="2.8.74">visaque sunt dictis adnuere ora meis.</TextUnit>
    <TextUnit id="1366" loc="2.8.75">vera precor fiant timidae praesagia mentis,</TextUnit>
    <TextUnit id="1367" loc="2.8.76">iustaque quamvis est, sit minor ira dei.</TextUnit>
    <TextUnit id="1368" loc="2.9.1">Regia progenies, cui nobilitatis origo</TextUnit>
    <TextUnit id="1369" loc="2.9.2">nomen in Eumolpi pervenit usque, Coty,</TextUnit>
    <TextUnit id="1370" loc="2.9.3">fama loquax vestras si iam pervenit ad auris,</TextUnit>
    <TextUnit id="1371" loc="2.9.4">me tibi finitimi parte iacere soli,</TextUnit>
    <TextUnit id="1372" loc="2.9.5">supplicis exaudi, iuvenum mitissime, vocem,</TextUnit>
    <TextUnit id="1373" loc="2.9.6">quamque potes, profugo (nam potes) adfer opem.</TextUnit>
    <TextUnit id="1374" loc="2.9.7">me fortuna tibi - de qua quod non queror,  hoc est -</TextUnit>
    <TextUnit id="1375" loc="2.9.8">tradidit, hoc uno non inimica mihi.</TextUnit>
    <TextUnit id="1376" loc="2.9.9">excipe naufragium non duro litore nostrum,</TextUnit>
    <TextUnit id="1377" loc="2.9.10">ne fuerit terra tutior unda tua.</TextUnit>
    <TextUnit id="1378" loc="2.9.11">regia, crede mihi, res est succurrere lapsis,</TextUnit>
    <TextUnit id="1379" loc="2.9.12">convenit et tanto, quantus es ipse, viro.</TextUnit>
    <TextUnit id="1380" loc="2.9.13">fortunam decet hoc istam: quae maxima cum sit,</TextUnit>
    <TextUnit id="1381" loc="2.9.14">esse potest animo vix tamen aequa tuo.</TextUnit>
    <TextUnit id="1382" loc="2.9.15">conspicitur numquam meliore potentia causa,</TextUnit>
    <TextUnit id="1383" loc="2.9.16">quam quotiens vanas non sinit esse preces,</TextUnit>
    <TextUnit id="1384" loc="2.9.17">hoc nitor iste tui generis desiderat, hoc est</TextUnit>
    <TextUnit id="1385" loc="2.9.18">a superis ortae nobilitatis opus.</TextUnit>
    <TextUnit id="1386" loc="2.9.19">hoc tibi et Eumolpus, generis clarissimus auctor,</TextUnit>
    <TextUnit id="1387" loc="2.9.20">et prior Eumolpo suadet Erichthonius.</TextUnit>
    <TextUnit id="1388" loc="2.9.21">hoc tecum commune deo est,  quod uterque rogati</TextUnit>
    <TextUnit id="1389" loc="2.9.22">supplicibus vestris ferre soletis opem.</TextUnit>
    <TextUnit id="1390" loc="2.9.23">numquid  erit, quare solito dignemur honore</TextUnit>
    <TextUnit id="1391" loc="2.9.24">numina, si demas velle iuvare deos?</TextUnit>
    <TextUnit id="1392" loc="2.9.25">Iuppiter oranti surdas si praebeat auris,</TextUnit>
    <TextUnit id="1393" loc="2.9.26">victima pro templo cur cadat icta Iovis?</TextUnit>
    <TextUnit id="1394" loc="2.9.27">si pacem nullam pontus mihi praestet eunti,</TextUnit>
    <TextUnit id="1395" loc="2.9.28">irrita Neptuno cur ego tura feram?</TextUnit>
    <TextUnit id="1396" loc="2.9.29">vana laborantis si fallat vota coloni,</TextUnit>
    <TextUnit id="1397" loc="2.9.30">accipiat gravidae cur suis exta Ceres?</TextUnit>
    <TextUnit id="1398" loc="2.9.31">nec dabit intonso iugulum caper hostia Baccho,</TextUnit>
    <TextUnit id="1399" loc="2.9.32">musta sub adducto si pede nulla fluent.</TextUnit>
    <TextUnit id="1400" loc="2.9.33">Caesar ut imperii moderetur frena precamur,</TextUnit>
    <TextUnit id="1401" loc="2.9.34">tam bene quod patriae consulit ille suae.</TextUnit>
    <TextUnit id="1402" loc="2.9.35">utilitas igitur magnos hominesque deosque</TextUnit>
    <TextUnit id="1403" loc="2.9.36">efficit, auxiliis quoque favente suis.</TextUnit>
    <TextUnit id="1404" loc="2.9.37">tu quoque fac prosis intra  tua castra iacenti,</TextUnit>
    <TextUnit id="1405" loc="2.9.38">o Coty, progenies digna parente tuo.</TextUnit>
    <TextUnit id="1406" loc="2.9.39">conveniens homini est hominem servare voluptas,</TextUnit>
    <TextUnit id="1407" loc="2.9.40">et melius nulla quaeritur arte favor.</TextUnit>
    <TextUnit id="1408" loc="2.9.41">quis non Antiphaten Laestrygona devovet? aut quis</TextUnit>
    <TextUnit id="1409" loc="2.9.42">munifici mores improbat Alcinoi?</TextUnit>
    <TextUnit id="1410" loc="2.9.43">non tibi Cassandreus pater est gentisve Pheraeae,</TextUnit>
    <TextUnit id="1411" loc="2.9.44">quive repertorem torruit arte sua:</TextUnit>
    <TextUnit id="1412" loc="2.9.45">sed quam Marte ferox et vinci nescius armis,</TextUnit>
    <TextUnit id="1413" loc="2.9.46">tam numquam, facta pace, cruoris amans,</TextUnit>
    <TextUnit id="1414" loc="2.9.47">adde quod ingenuas didicisse fideliter artes</TextUnit>
    <TextUnit id="1415" loc="2.9.48">emollit mores nec sinit esse feros,</TextUnit>
    <TextUnit id="1416" loc="2.9.49">nec regum quisquam magis est instructus ab illis,</TextUnit>
    <TextUnit id="1417" loc="2.9.50">mitibus aut studiis tempora plura dedit.</TextUnit>
    <TextUnit id="1418" loc="2.9.51">carmina testantur, quae, si tua nomina demas,</TextUnit>
    <TextUnit id="1419" loc="2.9.52">Threicium iuvenem composuisse negem;</TextUnit>
    <TextUnit id="1420" loc="2.9.53">neve sub hoc tractu vates foret unicus Orpheus,</TextUnit>
    <TextUnit id="1421" loc="2.9.54">Bistonis ingenio terra superba tuo est.</TextUnit>
    <TextUnit id="1422" loc="2.9.55">utque tibi est animus, cum res ita postulat, arma</TextUnit>
    <TextUnit id="1423" loc="2.9.56">sumere et hostili tingere caede manum,</TextUnit>
    <TextUnit id="1424" loc="2.9.57">atque ut es excusso iaculum torquere lacerto</TextUnit>
    <TextUnit id="1425" loc="2.9.58">collaque velocis flectere doctus equi,</TextUnit>
    <TextUnit id="1426" loc="2.9.59">tempora sic data sunt studiis ubi iusta paternis,</TextUnit>
    <TextUnit id="1427" loc="2.9.60">atque suis numeris  forte quievit opus,</TextUnit>
    <TextUnit id="1428" loc="2.9.61">ne tua marcescant per inertis otia somnos,</TextUnit>
    <TextUnit id="1429" loc="2.9.62">lucida Plena tendis in astra via.</TextUnit>
    <TextUnit id="1430" loc="2.9.63">haec quoque res aliquid tecum mihi foederis affert:</TextUnit>
    <TextUnit id="1431" loc="2.9.64">eiusdem sacri cultor uterque sumus.</TextUnit>
    <TextUnit id="1432" loc="2.9.65">ad vatem vates orantia brachia tendo,</TextUnit>
    <TextUnit id="1433" loc="2.9.66">terra sit exiliis ut tua fida meis.</TextUnit>
    <TextUnit id="1434" loc="2.9.67">non ego caede nocens in Ponti litora veni,</TextUnit>
    <TextUnit id="1435" loc="2.9.68">mixtave sunt nostra dira venena manu:</TextUnit>
    <TextUnit id="1436" loc="2.9.69">nec mea subiecta convicta est gemma tabella</TextUnit>
    <TextUnit id="1437" loc="2.9.70">mendacem linis imposuisse notam.</TextUnit>
    <TextUnit id="1438" loc="2.9.71">nec quicquam, quod lege vetor committere, feci:</TextUnit>
    <TextUnit id="1439" loc="2.9.72">est tamen his gravior noxa fatenda mihi.</TextUnit>
    <TextUnit id="1440" loc="2.9.73">neve roges, quae sit, stultam conscripsimus  Artem;</TextUnit>
    <TextUnit id="1441" loc="2.9.74">innocuas nobis haec vetat esse manus.</TextUnit>
    <TextUnit id="1442" loc="2.9.75">ecquid praeterea peccarim, quaerere noli,</TextUnit>
    <TextUnit id="1443" loc="2.9.76">ut lateat  sola culpa sub Arte mea.</TextUnit>
    <TextUnit id="1444" loc="2.9.77">quicquid id est, habuit moderatam vindicis iram,</TextUnit>
    <TextUnit id="1445" loc="2.9.78">qui nisi natalem nil mihi dempsit humum,</TextUnit>
    <TextUnit id="1446" loc="2.9.79">hac quoniam careo, tua nunc vicinia praestet,</TextUnit>
    <TextUnit id="1447" loc="2.9.80">inviso possim tutus ut esse loco.</TextUnit>
    <TextUnit id="1448" loc="2.10.1">Ecquid ab impressae cognoscis imagine cerae</TextUnit>
    <TextUnit id="1449" loc="2.10.2">haec tibi Nasonem scribere verba. Macer?</TextUnit>
    <TextUnit id="1450" loc="2.10.3">auctorisque sui si non est anulus index,</TextUnit>
    <TextUnit id="1451" loc="2.10.4">cognitane est nostra littera facta manu?</TextUnit>
    <TextUnit id="1452" loc="2.10.5">an tibi notitiam mora temporis eripit horum,</TextUnit>
    <TextUnit id="1453" loc="2.10.6">nec repetunt oculi signa vetusta tui?</TextUnit>
    <TextUnit id="1454" loc="2.10.7">sis licet oblitus pariter gemmaeque manusque,</TextUnit>
    <TextUnit id="1455" loc="2.10.8">exciderit tantum ne tibi cura mei.</TextUnit>
    <TextUnit id="1456" loc="2.10.9">quam tu vel longi debes convictibus aevi,</TextUnit>
    <TextUnit id="1457" loc="2.10.10">vel mea quod coniunx non aliena tibi est,</TextUnit>
    <TextUnit id="1458" loc="2.10.11">vel studiis, quibus es, quam nos, sapientius usus,</TextUnit>
    <TextUnit id="1459" loc="2.10.12">utque decet, nulla factus es Arte nocens.</TextUnit>
    <TextUnit id="1460" loc="2.10.13">tu canis aeterno quicquid restabat Homero,</TextUnit>
    <TextUnit id="1461" loc="2.10.14">ne careant summa Troica bella manu.</TextUnit>
    <TextUnit id="1462" loc="2.10.15">Naso parum prudens, artem dum tradit amandi,</TextUnit>
    <TextUnit id="1463" loc="2.10.16">doctrinae pretium triste magister habet,</TextUnit>
    <TextUnit id="1464" loc="2.10.17">sunt tamen inter se communia sacra poetis,</TextUnit>
    <TextUnit id="1465" loc="2.10.18">diversum quamvis quisque sequamur  iter :</TextUnit>
    <TextUnit id="1466" loc="2.10.19">quorum te memorem, quamquam procul absumus, esse</TextUnit>
    <TextUnit id="1467" loc="2.10.20">suspicor, et casus velle levare meos.</TextUnit>
    <TextUnit id="1468" loc="2.10.21">te duce magnificas Asiae perspeximus urbes:</TextUnit>
    <TextUnit id="1469" loc="2.10.22">Trinacris est oculis te duce visa  meis.</TextUnit>
    <TextUnit id="1470" loc="2.10.23">vidimus Aetnaea caelum splendescere flamma,</TextUnit>
    <TextUnit id="1471" loc="2.10.24">subpositus monti quam vomit ore Gigans,</TextUnit>
    <TextUnit id="1472" loc="2.10.25">Hennaeosque lacus et olentis  stagna Palici,</TextUnit>
    <TextUnit id="1473" loc="2.10.26">quaque suis Cyanen miscet Anapus aquis.</TextUnit>
    <TextUnit id="1474" loc="2.10.27">nec procul hinc nymphe, quae, dum fugit Elidis amnem,</TextUnit>
    <TextUnit id="1475" loc="2.10.28">tecta sub aequorea nunc quoque currit aqua.</TextUnit>
    <TextUnit id="1476" loc="2.10.29">hic mihi labentis pars anni magna peracta est.</TextUnit>
    <TextUnit id="1477" loc="2.10.30">eheu, quam dispar est locus ille Getis!</TextUnit>
    <TextUnit id="1478" loc="2.10.31">et quota pars haec sunt rerum, quas vidimus ambo</TextUnit>
    <TextUnit id="1479" loc="2.10.32">te mihi iucundas efficiente vias!</TextUnit>
    <TextUnit id="1480" loc="2.10.33">seu rate caeruleas picta sulcavimus undas,</TextUnit>
    <TextUnit id="1481" loc="2.10.34">esseda nos agili sive tulere rota,</TextUnit>
    <TextUnit id="1482" loc="2.10.35">saepe brevis nobis vicibus via visa loquendi,</TextUnit>
    <TextUnit id="1483" loc="2.10.36">pluraque, si numeres, verba fuere gradu,</TextUnit>
    <TextUnit id="1484" loc="2.10.37">saepe dies sermone minor fuit, inque loquendum</TextUnit>
    <TextUnit id="1485" loc="2.10.38">tarda per aestivos defuit hora dies.</TextUnit>
    <TextUnit id="1486" loc="2.10.39">est aliquid casus pariter timuisse marinos,</TextUnit>
    <TextUnit id="1487" loc="2.10.40">iunctaque ad aequoreos vota tulisse deos.</TextUnit>
    <TextUnit id="1488" loc="2.10.41">et modo res egisse simul, modo rursus ab illis,</TextUnit>
    <TextUnit id="1489" loc="2.10.42">quorum non pudeat, posse referre iocos,</TextUnit>
    <TextUnit id="1490" loc="2.10.43">haec tibi cum subeant, absim licet,  omnibus annis</TextUnit>
    <TextUnit id="1491" loc="2.10.44">ante tuos oculos, ut modo visus, ero.</TextUnit>
    <TextUnit id="1492" loc="2.10.45">ipse quidem certe cum sim sub cardine mundi,</TextUnit>
    <TextUnit id="1493" loc="2.10.46">qui semper liquidis altior extat aquis,</TextUnit>
    <TextUnit id="1494" loc="2.10.47">te tamen intueor quo solo pectore possum,</TextUnit>
    <TextUnit id="1495" loc="2.10.48">et tecum gelido saepe sub axe loquor,</TextUnit>
    <TextUnit id="1496" loc="2.10.49">hic es, et ignoras, et ades celeberrimus absens,</TextUnit>
    <TextUnit id="1497" loc="2.10.50">inque Getas media iussus ab urbe venis.</TextUnit>
    <TextUnit id="1498" loc="2.10.51">redde vicem, et, quoniam regio felicior ista est,</TextUnit>
    <TextUnit id="1499" loc="2.10.52">istic me memori pectore semper habe.</TextUnit>
    <TextUnit id="1500" loc="2.11.1">Hoc tibi, Rufe, brevi properatum tempore mittit</TextUnit>
    <TextUnit id="1501" loc="2.11.2">Naso, parum faustae conditor Artis, opus,</TextUnit>
    <TextUnit id="1502" loc="2.11.3">ut, quamquam longe toto sumus orbe remoti,</TextUnit>
    <TextUnit id="1503" loc="2.11.4">scire tamen possis nos meminisse tui.</TextUnit>
    <TextUnit id="1504" loc="2.11.5">nominis ante mei venient oblivia nobis,</TextUnit>
    <TextUnit id="1505" loc="2.11.6">pectore quam pietas sit tua pulsa meo:</TextUnit>
    <TextUnit id="1506" loc="2.11.7">et prius hanc animam vacuas reddemus in auras,</TextUnit>
    <TextUnit id="1507" loc="2.11.8">quam fiat meriti gratia vana tui.</TextUnit>
    <TextUnit id="1508" loc="2.11.9">grande voco lacrimas meritum, quibus ora rigabas</TextUnit>
    <TextUnit id="1509" loc="2.11.10">cum mea concreto sicca dolore forent:</TextUnit>
    <TextUnit id="1510" loc="2.11.11">grande voco meritum maestae solacia mentis,</TextUnit>
    <TextUnit id="1511" loc="2.11.12">cum pariter nobis illa tibique dares,</TextUnit>
    <TextUnit id="1512" loc="2.11.13">sponte quidem per seque mea est laudabilis uxor,</TextUnit>
    <TextUnit id="1513" loc="2.11.14">admonitu melior fit tamen illa tuo.</TextUnit>
    <TextUnit id="1514" loc="2.11.15">namque quod Hermionae Castor fuit, Hector Iuli,</TextUnit>
    <TextUnit id="1515" loc="2.11.16">hoc ego te laetor coniugis esse meae.</TextUnit>
    <TextUnit id="1516" loc="2.11.17">quae ne dissimilis tibi sit probitate laborat,</TextUnit>
    <TextUnit id="1517" loc="2.11.18">seque tui vita sanguinis esse probat,</TextUnit>
    <TextUnit id="1518" loc="2.11.19">ergo quod fuerat stimulis factura sine ullis,</TextUnit>
    <TextUnit id="1519" loc="2.11.20">plenius auctorem te quoque nancta facit,</TextUnit>
    <TextUnit id="1520" loc="2.11.21">acer et ad palmae per se cursurus honores,</TextUnit>
    <TextUnit id="1521" loc="2.11.22">si tamen horteris, fortius ibit equus,</TextUnit>
    <TextUnit id="1522" loc="2.11.23">adde quod absentis cura mandata fideli</TextUnit>
    <TextUnit id="1523" loc="2.11.24">perficis, et nullum ferre gravaris onus.</TextUnit>
    <TextUnit id="1524" loc="2.11.25">o, referant grates, quoniam non possumus ipsi,</TextUnit>
    <TextUnit id="1525" loc="2.11.26">di tibi! qui referent, si pia facta vident;</TextUnit>
    <TextUnit id="1526" loc="2.11.27">sufficiatque diu corpus quoque moribus istis,</TextUnit>
    <TextUnit id="1527" loc="2.11.28">maxima Fundani gloria, Rufe, soli.</TextUnit>
    <TextUnit id="1528" loc="3.1.1">Aequor Iasonio pulsatum remige primum,</TextUnit>
    <TextUnit id="1529" loc="3.1.2">quaeque nec hoste fero nec nive, terra, cares,</TextUnit>
    <TextUnit id="1530" loc="3.1.3">ecquod erit tempus quo vos ego Naso relinquam</TextUnit>
    <TextUnit id="1531" loc="3.1.4">in minus hostili iussus abesse loco?</TextUnit>
    <TextUnit id="1532" loc="3.1.5">an mihi barbaria vivendum semper in ista,</TextUnit>
    <TextUnit id="1533" loc="3.1.6">inque Tomitana condar oportet humo?</TextUnit>
    <TextUnit id="1534" loc="3.1.7">pace tua, si pax ulla est tua, Pontica tellus,</TextUnit>
    <TextUnit id="1535" loc="3.1.8">finitimus rapido quam terit hostis equo,</TextUnit>
    <TextUnit id="1536" loc="3.1.9">pace tua dixisse velim, tu pessima duro</TextUnit>
    <TextUnit id="1537" loc="3.1.10">pars es in exilio, tu mala nostra gravas.</TextUnit>
    <TextUnit id="1538" loc="3.1.11">tu neque ver sentis cinctum florente corona,</TextUnit>
    <TextUnit id="1539" loc="3.1.12">tu neque messorum corpora nuda vides.</TextUnit>
    <TextUnit id="1540" loc="3.1.13">nec tibi pampineas autumnus porrigit uvas:</TextUnit>
    <TextUnit id="1541" loc="3.1.14">cuncta sed inmodicum tempora frigus habet,</TextUnit>
    <TextUnit id="1542" loc="3.1.15">tu glacie freta vincta tenes,  et in aequore piscis</TextUnit>
    <TextUnit id="1543" loc="3.1.16">inclusus tecta saepe natavit aqua.</TextUnit>
    <TextUnit id="1544" loc="3.1.17">nec tibi sunt fontes, laticis nisi paene marini,</TextUnit>
    <TextUnit id="1545" loc="3.1.18">qui potus dubium sistat alatne sitim,</TextUnit>
    <TextUnit id="1546" loc="3.1.19">rara, neque haec felix, in apertis eminet arvis</TextUnit>
    <TextUnit id="1547" loc="3.1.20">arbor, et in terra est altera forma maris.</TextUnit>
    <TextUnit id="1548" loc="3.1.21">non avis obloquitur, silvis nisi siqua remota</TextUnit>
    <TextUnit id="1549" loc="3.1.22">aequoreas rauco gutture potat aquas,</TextUnit>
    <TextUnit id="1550" loc="3.1.23">tristia per vacuos horrent absinthia campos,</TextUnit>
    <TextUnit id="1551" loc="3.1.24">conveniensque suo messis amara loco.</TextUnit>
    <TextUnit id="1552" loc="3.1.25">adde metus, et quod murus pulsatur ab hoste,</TextUnit>
    <TextUnit id="1553" loc="3.1.26">tinctaque mortifera tabe sagitta madet,</TextUnit>
    <TextUnit id="1554" loc="3.1.27">quod procul haec regio est et ab omni devia cursu,</TextUnit>
    <TextUnit id="1555" loc="3.1.28">nec pede quo quisquam nec rate tutus eat.</TextUnit>
    <TextUnit id="1556" loc="3.1.29">non igitur mirum, finem quaerentibus horum</TextUnit>
    <TextUnit id="1557" loc="3.1.30">altera si nobis usque rogatur humus.</TextUnit>
    <TextUnit id="1558" loc="3.1.31">te magis est mirum non hoc evincere, coniunx,</TextUnit>
    <TextUnit id="1559" loc="3.1.32">inque meis lacrimas posse tenere malis,</TextUnit>
    <TextUnit id="1560" loc="3.1.33">quid facias, quaeris? quaeras hoc scilicet ipsum,</TextUnit>
    <TextUnit id="1561" loc="3.1.34">invenies, vere si reperire voles.</TextUnit>
    <TextUnit id="1562" loc="3.1.35">velle parum est: cupias, ut re potiaris, oportet,</TextUnit>
    <TextUnit id="1563" loc="3.1.36">et faciat somnos haec tibi cura breves,</TextUnit>
    <TextUnit id="1564" loc="3.1.37">velle reor multos: quis enim mihi tam sit iniquus.</TextUnit>
    <TextUnit id="1565" loc="3.1.38">optet ut exilium pace carere meum?</TextUnit>
    <TextUnit id="1566" loc="3.1.39">pectore te toto cunctisque incumbere nervis</TextUnit>
    <TextUnit id="1567" loc="3.1.40">et niti pro me nocte dieque decet.</TextUnit>
    <TextUnit id="1568" loc="3.1.41">utque iuvent alii, tu debes vincere amicos,</TextUnit>
    <TextUnit id="1569" loc="3.1.42">uxor, et ad partis prima venire tuas.</TextUnit>
    <TextUnit id="1570" loc="3.1.43">magna tibi imposita est nostris persona libellis:</TextUnit>
    <TextUnit id="1571" loc="3.1.44">coniugis exemplum diceris esse bonae.</TextUnit>
    <TextUnit id="1572" loc="3.1.45">hanc cave degeneres, ut sint praeconia nostra</TextUnit>
    <TextUnit id="1573" loc="3.1.46">vera, vide famae quod tuearis opus.</TextUnit>
    <TextUnit id="1574" loc="3.1.47">ut nihil ipse querar, tacito me fama queretur,</TextUnit>
    <TextUnit id="1575" loc="3.1.48">quae debet, fuerit ni tibi cura mei,</TextUnit>
    <TextUnit id="1576" loc="3.1.49">exposuit memet populo Fortuna videndum,</TextUnit>
    <TextUnit id="1577" loc="3.1.50">et plus notitiae, quam fuit ante, dedit.</TextUnit>
    <TextUnit id="1578" loc="3.1.51">notior est factus Capaneus a fulminis ictu .</TextUnit>
    <TextUnit id="1579" loc="3.1.52">notus humo mersis Amphiaraus equis,</TextUnit>
    <TextUnit id="1580" loc="3.1.53">si minus errasset, notus minus esset Ulixes:</TextUnit>
    <TextUnit id="1581" loc="3.1.54">magna Philoctetae vulnere fama suo est.</TextUnit>
    <TextUnit id="1582" loc="3.1.55">si locus est aliquis tanta inter nomina parvis,</TextUnit>
    <TextUnit id="1583" loc="3.1.56">nos quoque conspicuos nostra ruina facit,</TextUnit>
    <TextUnit id="1584" loc="3.1.57">nec te nesciri patitur mea pagina, qua non</TextUnit>
    <TextUnit id="1585" loc="3.1.58">inferius Coa Bittide  nomen habes,</TextUnit>
    <TextUnit id="1586" loc="3.1.59">quicquid ages igitur, scaena spectabere magna,</TextUnit>
    <TextUnit id="1587" loc="3.1.60">et pia non paucis  testibus uxor eris.</TextUnit>
    <TextUnit id="1588" loc="3.1.61">crede mihi, quotiens laudaris carmine nostro,</TextUnit>
    <TextUnit id="1589" loc="3.1.62">qui legit has laudes, an mereare rogat,</TextUnit>
    <TextUnit id="1590" loc="3.1.63">utque favere reor plures virtutibus istis,</TextUnit>
    <TextUnit id="1591" loc="3.1.64">sic tua non paucae carpere facta volent.</TextUnit>
    <TextUnit id="1592" loc="3.1.65">quarum tu praesta ne livor dicere possit</TextUnit>
    <TextUnit id="1593" loc="3.1.66">"haec est pro miseri lenta salute viri."</TextUnit>
    <TextUnit id="1594" loc="3.1.67">cumque ego deficiam, nec possim ducere currum,</TextUnit>
    <TextUnit id="1595" loc="3.1.68">fac tu sustineas debile sola iugum.</TextUnit>
    <TextUnit id="1596" loc="3.1.69">ad medicum specto venis fugientibus aeger:</TextUnit>
    <TextUnit id="1597" loc="3.1.70">ultima pars animae dum mihi restat, ades;</TextUnit>
    <TextUnit id="1598" loc="3.1.71">quodque ego praestarem, si te magis ipse valerem,</TextUnit>
    <TextUnit id="1599" loc="3.1.72">id mihi, cum valeas fortius ipsa, refer.</TextUnit>
    <TextUnit id="1600" loc="3.1.73">exigit hoc socialis amor foedusque maritum:</TextUnit>
    <TextUnit id="1601" loc="3.1.74">moribus hoc, coniunx, exigis ipsa tuis.</TextUnit>
    <TextUnit id="1602" loc="3.1.75">hoc domui debes, de qua censeris, ut illam</TextUnit>
    <TextUnit id="1603" loc="3.1.76">non magis officiis quam probitate colas,</TextUnit>
    <TextUnit id="1604" loc="3.1.77">cuncta licet facias, nisi eris laudabilis uxor,</TextUnit>
    <TextUnit id="1605" loc="3.1.78">non poterit credi Marcia culta tibi.</TextUnit>
    <TextUnit id="1606" loc="3.1.79">nec sumus indigni: nec, si vis vera fateri,</TextUnit>
    <TextUnit id="1607" loc="3.1.80">debetur meritis gratia nulla meis.</TextUnit>
    <TextUnit id="1608" loc="3.1.81">redditur illa quidem grandi cum faenore nobis,</TextUnit>
    <TextUnit id="1609" loc="3.1.82">nec te, si cupiat, laedere rumor habet,</TextUnit>
    <TextUnit id="1610" loc="3.1.83">sed tamen hoc factis adiunge prioribus unum,</TextUnit>
    <TextUnit id="1611" loc="3.1.84">pro nostris ut sis ambitiosa malis.</TextUnit>
    <TextUnit id="1612" loc="3.1.85">ut minus infesta iaceam regione labora,</TextUnit>
    <TextUnit id="1613" loc="3.1.86">clauda nec officii pars erit ulla tui.</TextUnit>
    <TextUnit id="1614" loc="3.1.87">magna peto, sed non tamen invidiosa roganti:</TextUnit>
    <TextUnit id="1615" loc="3.1.88">utque ea non teneas, tuta repulsa tua est.</TextUnit>
    <TextUnit id="1616" loc="3.1.89">nec mihi suscense,  totiens, si carmine nostro,</TextUnit>
    <TextUnit id="1617" loc="3.1.90">quod facis, ut facias, teque imitere, rogo.</TextUnit>
    <TextUnit id="1618" loc="3.1.91">fortibus adsuevit tubicen prodesse, suoque</TextUnit>
    <TextUnit id="1619" loc="3.1.92">dux bene pugnantis incitat ore viros.</TextUnit>
    <TextUnit id="1620" loc="3.1.93">nota tua est probitas testataque tempus in omne;</TextUnit>
    <TextUnit id="1621" loc="3.1.94">sit virtus etiam non probitate minor.</TextUnit>
    <TextUnit id="1622" loc="3.1.95">non tibi Amazonia est pro me sumenda securis,</TextUnit>
    <TextUnit id="1623" loc="3.1.96">aut excisa levi pelta gerenda manu.</TextUnit>
    <TextUnit id="1624" loc="3.1.97">numen adorandum est, non ut mihi fiat amicum,</TextUnit>
    <TextUnit id="1625" loc="3.1.98">sed sit ut iratum, quam fuit ante, minus.</TextUnit>
    <TextUnit id="1626" loc="3.1.99">gratia si nulla est, lacrimae tibi gratia fient.</TextUnit>
    <TextUnit id="1627" loc="3.1.100">hac potes aut nulla parte movere deos.</TextUnit>
    <TextUnit id="1628" loc="3.1.101">quae tibi ne desint, bene per mala nostra cavetur :</TextUnit>
    <TextUnit id="1629" loc="3.1.102">meque viro flendi copia dives adest;</TextUnit>
    <TextUnit id="1630" loc="3.1.103">utque meae res sunt, omni, puto, tempore flebis.</TextUnit>
    <TextUnit id="1631" loc="3.1.104">has fortuna tibi nostra ministrat  opes.</TextUnit>
    <TextUnit id="1632" loc="3.1.105">si mea mors redimenda tua, quod abominor, esset,</TextUnit>
    <TextUnit id="1633" loc="3.1.106">Admeti coniunx, quam sequereris, erat.</TextUnit>
    <TextUnit id="1634" loc="3.1.107">aemula Penelopes fieres, si fraude pudica</TextUnit>
    <TextUnit id="1635" loc="3.1.108">instantis velles fallere nupta procos.</TextUnit>
    <TextUnit id="1636" loc="3.1.109">si comes extincti Manes sequerere mariti,</TextUnit>
    <TextUnit id="1637" loc="3.1.110">esset dux facti Laodamia tui.</TextUnit>
    <TextUnit id="1638" loc="3.1.111">Iphias ante oculos tibi erat ponenda volenti</TextUnit>
    <TextUnit id="1639" loc="3.1.112">corpus in accensos mittere forte rogos.</TextUnit>
    <TextUnit id="1640" loc="3.1.113">morte nihil opus est, nihil Icariotide tela.</TextUnit>
    <TextUnit id="1641" loc="3.1.114">Caesaris est coniunx ore precanda tuo,</TextUnit>
    <TextUnit id="1642" loc="3.1.115">quae praestat virtute sua, ne prisca vetustas</TextUnit>
    <TextUnit id="1643" loc="3.1.116">laude pudicitiae saecula nostra premat:</TextUnit>
    <TextUnit id="1644" loc="3.1.117">quae Veneris formam, mores Iunonis habendo</TextUnit>
    <TextUnit id="1645" loc="3.1.118">sola est caelesti digna reperta toro.</TextUnit>
    <TextUnit id="1646" loc="3.1.119">quid trepidas et adire times? non impia Procne</TextUnit>
    <TextUnit id="1647" loc="3.1.120">filiave Aetae voce movenda tua est,</TextUnit>
    <TextUnit id="1648" loc="3.1.121">nec nurus Aegypti, nec saeva Agamemnonis uxor,</TextUnit>
    <TextUnit id="1649" loc="3.1.122">Scyllaque, quae Siculas inguine terret aquas,</TextUnit>
    <TextUnit id="1650" loc="3.1.123">Telegonive parens vertendis nata figuris,</TextUnit>
    <TextUnit id="1651" loc="3.1.124">nexaque nodosas angue Medusa comas,</TextUnit>
    <TextUnit id="1652" loc="3.1.125">femina sed princeps, in qua Fortuna videre</TextUnit>
    <TextUnit id="1653" loc="3.1.126">se probat et caecae crimina falsa tulit:</TextUnit>
    <TextUnit id="1654" loc="3.1.127">qua nihil in terris ad finem solis ab ortu</TextUnit>
    <TextUnit id="1655" loc="3.1.128">clarius excepto Caesare mundus habet,</TextUnit>
    <TextUnit id="1656" loc="3.1.129">eligito tempus captatum saepe rogandi,</TextUnit>
    <TextUnit id="1657" loc="3.1.130">exeat adversa ne tua navis aqua.</TextUnit>
    <TextUnit id="1658" loc="3.1.131">non semper sacras reddunt oracula sortis,</TextUnit>
    <TextUnit id="1659" loc="3.1.132">ipsaque non omni tempore fana patent,</TextUnit>
    <TextUnit id="1660" loc="3.1.133">cum status urbis erit, qualem nunc auguror esse,</TextUnit>
    <TextUnit id="1661" loc="3.1.134">et nullus populi contrahet ora dolor,</TextUnit>
    <TextUnit id="1662" loc="3.1.135">cum domus Augusti, Capitoli more colenda,</TextUnit>
    <TextUnit id="1663" loc="3.1.136">laeta, quod est et sit, plenaque pacis erit,</TextUnit>
    <TextUnit id="1664" loc="3.1.137">tum tibi di faciant adeundi copia fiat,</TextUnit>
    <TextUnit id="1665" loc="3.1.138">profectura aliquid tum tua verba putes.</TextUnit>
    <TextUnit id="1666" loc="3.1.139">siquid aget maius, differ tua coepta caveque</TextUnit>
    <TextUnit id="1667" loc="3.1.140">spem festinando praecipitare meam.</TextUnit>
    <TextUnit id="1668" loc="3.1.141">nec rursus iubeo dum sit vacuissima quaeras:</TextUnit>
    <TextUnit id="1669" loc="3.1.142">corporis ad curam vix vacat illa sui.</TextUnit>
    <TextUnit id="1670" loc="3.1.143">omnia ...........</TextUnit>
    <TextUnit id="1671" loc="3.1.144">per rerum turbam tu quoque oportet eas.</TextUnit>
    <TextUnit id="1672" loc="3.1.145">cum tibi contigerit vultum Iunonis adire,</TextUnit>
    <TextUnit id="1673" loc="3.1.146">fac sis personae, quam tueare, memor.</TextUnit>
    <TextUnit id="1674" loc="3.1.147">nec factum defende meum; mala causa silenda est.</TextUnit>
    <TextUnit id="1675" loc="3.1.148">nil nisi sollicitae sint tua verba preces,</TextUnit>
    <TextUnit id="1676" loc="3.1.149">tum lacrimis demenda mora est, summissaque terra</TextUnit>
    <TextUnit id="1677" loc="3.1.150">ad non mortalis brachia tende pedes.</TextUnit>
    <TextUnit id="1678" loc="3.1.151">tum pete nil aliud, saevo nisi ab hoste recedam;</TextUnit>
    <TextUnit id="1679" loc="3.1.152">hostem Fortunam sit satis esse mihi.</TextUnit>
    <TextUnit id="1680" loc="3.1.153">plura quidem subeunt, sed conturbata  timore</TextUnit>
    <TextUnit id="1681" loc="3.1.154">haec quoque vix poteris voce tremente loqui.</TextUnit>
    <TextUnit id="1682" loc="3.1.155">suspicor hoc damno fore non tibi. sentiet illa</TextUnit>
    <TextUnit id="1683" loc="3.1.156">te maiestatem pertimuisse suam.</TextUnit>
    <TextUnit id="1684" loc="3.1.157">nec, tua si fletu scindentur verba, nocebit:</TextUnit>
    <TextUnit id="1685" loc="3.1.158">interdum lacrimae pondera vocis habent,</TextUnit>
    <TextUnit id="1686" loc="3.1.159">lux etiam coeptis facito bona talibus adsit</TextUnit>
    <TextUnit id="1687" loc="3.1.160">horaque conveniens auspiciumque favens.</TextUnit>
    <TextUnit id="1688" loc="3.1.161">sed prius imposito sanctis altaribus igni</TextUnit>
    <TextUnit id="1689" loc="3.1.162">tura fer ad magnos vinaque pura deos.</TextUnit>
    <TextUnit id="1690" loc="3.1.163">e quibus ante omnis Augustum numen adora</TextUnit>
    <TextUnit id="1691" loc="3.1.164">progeniemque piam participemque tori.</TextUnit>
    <TextUnit id="1692" loc="3.1.165">sint utinam mites solito tibi more tuasque</TextUnit>
    <TextUnit id="1693" loc="3.1.166">non duris lacrimas vultibus aspiciant.</TextUnit>
    <TextUnit id="1694" loc="3.2.1">Quam legis a nobis missam tibi. Cotta, salutem,</TextUnit>
    <TextUnit id="1695" loc="3.2.2">missa sit ut vere pervenitque, precor.</TextUnit>
    <TextUnit id="1696" loc="3.2.3">namque meis sospes multum cruciatibus aufers,</TextUnit>
    <TextUnit id="1697" loc="3.2.4">atque  sit in  nobis pars bona salva facis.</TextUnit>
    <TextUnit id="1698" loc="3.2.5">cumque labent aliqui iactataque vela relinquant,</TextUnit>
    <TextUnit id="1699" loc="3.2.6">tu lacerae remanes ancora sola rati.</TextUnit>
    <TextUnit id="1700" loc="3.2.7">grata tua est igitur pietas, ignoscimus illis,</TextUnit>
    <TextUnit id="1701" loc="3.2.8">qui cum Fortuna terga dedere fugae,</TextUnit>
    <TextUnit id="1702" loc="3.2.9">cum feriant unum, non unum fulmina terrent,</TextUnit>
    <TextUnit id="1703" loc="3.2.10">iunctaque percusso turba pavere solet:</TextUnit>
    <TextUnit id="1704" loc="3.2.11">cumque dedit paries venturae signa ruinae,</TextUnit>
    <TextUnit id="1705" loc="3.2.12">sollicito vacuus fit locus ille metu.</TextUnit>
    <TextUnit id="1706" loc="3.2.13">quis non e timidis aegri contagia vitat,</TextUnit>
    <TextUnit id="1707" loc="3.2.14">vicinum metuens ne trahat inde malum?</TextUnit>
    <TextUnit id="1708" loc="3.2.15">me quoque amicorum nimio terrore metuque,</TextUnit>
    <TextUnit id="1709" loc="3.2.16">non odio, quidam destituere mei.</TextUnit>
    <TextUnit id="1710" loc="3.2.17">non illis pietas, non officiosa voluntas</TextUnit>
    <TextUnit id="1711" loc="3.2.18">defuit: adversos extimuere deos.</TextUnit>
    <TextUnit id="1712" loc="3.2.19">utque magis cauti possunt timidique videri,</TextUnit>
    <TextUnit id="1713" loc="3.2.20">sic appellari non meruere mali.</TextUnit>
    <TextUnit id="1714" loc="3.2.21">aut  meus excusat caros ita candor amicos,</TextUnit>
    <TextUnit id="1715" loc="3.2.22">utque habeant de me crimina nulla,</TextUnit>
    <TextUnit id="1716" loc="3.2.23">favet, sint hi contenti venia, iactentque  licebit</TextUnit>
    <TextUnit id="1717" loc="3.2.24">purgari factum me quoque teste suum.</TextUnit>
    <TextUnit id="1718" loc="3.2.25">pars estis pauci melior, qui rebus in artis</TextUnit>
    <TextUnit id="1719" loc="3.2.26">ferre mihi nullam turpe putastis opem.</TextUnit>
    <TextUnit id="1720" loc="3.2.27">tunc igitur meriti morietur gratia vestri,</TextUnit>
    <TextUnit id="1721" loc="3.2.28">cum cinis absumpto corpore factus ero.</TextUnit>
    <TextUnit id="1722" loc="3.2.29">fallor, et illa meae superabit tempora vitae,</TextUnit>
    <TextUnit id="1723" loc="3.2.30">si tamen a memori posteritate legar.</TextUnit>
    <TextUnit id="1724" loc="3.2.31">corpora debentur maestis exsanguia bustis:</TextUnit>
    <TextUnit id="1725" loc="3.2.32">effugiunt structos nomen honorque rogos.</TextUnit>
    <TextUnit id="1726" loc="3.2.33">occidit et Theseus et qui comitavit Oresten:</TextUnit>
    <TextUnit id="1727" loc="3.2.34">sed tamen in laudes vivit uterque suas.</TextUnit>
    <TextUnit id="1728" loc="3.2.35">vos etiam seri laudabunt saepe nepotes,</TextUnit>
    <TextUnit id="1729" loc="3.2.36">claraque erit scriptis gloria vestra meis.</TextUnit>
    <TextUnit id="1730" loc="3.2.37">hic quoque Sauromatae iam vos novere Getaeque,</TextUnit>
    <TextUnit id="1731" loc="3.2.38">et tales animos barbara turba probat,</TextUnit>
    <TextUnit id="1732" loc="3.2.39">eumque ego de vestra nuper probitate referrem</TextUnit>
    <TextUnit id="1733" loc="3.2.40">(nam didici Getice Sarmaticeque loqui),</TextUnit>
    <TextUnit id="1734" loc="3.2.41">forte senex quidam, coetu cum staret in illo,</TextUnit>
    <TextUnit id="1735" loc="3.2.42">reddidit ad nostros talia verba sonos :</TextUnit>
    <TextUnit id="1736" loc="3.2.43">"nos quoque amicitiae nomen, bone, novimus hospes,</TextUnit>
    <TextUnit id="1737" loc="3.2.44">quos procul a vobis Pontus et Hister  habet.</TextUnit>
    <TextUnit id="1738" loc="3.2.45">est locus in Scythia, Tauros dixere priores,</TextUnit>
    <TextUnit id="1739" loc="3.2.46">qui Getica longe non ita distat humo.</TextUnit>
    <TextUnit id="1740" loc="3.2.47">hac ego sum terra (patriae nec paenitet) ortus:</TextUnit>
    <TextUnit id="1741" loc="3.2.48">consortem Phoebi gens colit illa deam.</TextUnit>
    <TextUnit id="1742" loc="3.2.49">templa manent hodie vastis innixa columnis,</TextUnit>
    <TextUnit id="1743" loc="3.2.50">perque quater denos itur in illa gradus,</TextUnit>
    <TextUnit id="1744" loc="3.2.51">fama refert illic signum caeleste fuisse;</TextUnit>
    <TextUnit id="1745" loc="3.2.52">quoque minus dubites, stat basis orba dea;</TextUnit>
    <TextUnit id="1746" loc="3.2.53">araque, quae fuerat natura candida saxi,</TextUnit>
    <TextUnit id="1747" loc="3.2.54">decolor adfuso tincta cruore rubet.</TextUnit>
    <TextUnit id="1748" loc="3.2.55">femina sacra facit taedae non nota iugali,</TextUnit>
    <TextUnit id="1749" loc="3.2.56">quae superat Scythicas nobilitate nurus,</TextUnit>
    <TextUnit id="1750" loc="3.2.57">sacrifici genus est, sic instituere parentes,</TextUnit>
    <TextUnit id="1751" loc="3.2.58">advena virgineo caesus ut ense cadat.</TextUnit>
    <TextUnit id="1752" loc="3.2.59">regna Thoans habuit Maeotide clarus in ora,</TextUnit>
    <TextUnit id="1753" loc="3.2.60">nec fuit Euxinis notior alter aquis.</TextUnit>
    <TextUnit id="1754" loc="3.2.61">sceptra tenente illo liquidas fecisse per auras</TextUnit>
    <TextUnit id="1755" loc="3.2.62">nescioquam dicunt Iphigenian iter.</TextUnit>
    <TextUnit id="1756" loc="3.2.63">quam levibus ventis sub nube per aethera  vectam</TextUnit>
    <TextUnit id="1757" loc="3.2.64">creditur his Phoebe deposuisse locis.</TextUnit>
    <TextUnit id="1758" loc="3.2.65">praefuerat templo multos ea rite per annos,</TextUnit>
    <TextUnit id="1759" loc="3.2.66">invita peragens tristia sacra manu:</TextUnit>
    <TextUnit id="1760" loc="3.2.67">cum duo velifera iuvenes venere carina</TextUnit>
    <TextUnit id="1761" loc="3.2.68">presseruntque suo litora nostra pede.</TextUnit>
    <TextUnit id="1762" loc="3.2.69">par fuit his aetas et amor, quorum alter Orestes,</TextUnit>
    <TextUnit id="1763" loc="3.2.70">alter erat Pylades : nomina fama tenet,</TextUnit>
    <TextUnit id="1764" loc="3.2.71">protinus inmitem Triviae ducuntur ad aram,</TextUnit>
    <TextUnit id="1765" loc="3.2.72">evincti geminas ad sua terga manus,</TextUnit>
    <TextUnit id="1766" loc="3.2.73">spargit aqua captos lustrali Graia sacerdos,</TextUnit>
    <TextUnit id="1767" loc="3.2.74">ambiat ut fulvas infula longa comas.</TextUnit>
    <TextUnit id="1768" loc="3.2.75">dumque parat sacrum, dum velat tempora vittis,</TextUnit>
    <TextUnit id="1769" loc="3.2.76">dum tardae causas invenit ipsa morae,</TextUnit>
    <TextUnit id="1770" loc="3.2.77">non ego crudelis, iuvenes, (ignoscite) dixit</TextUnit>
    <TextUnit id="1771" loc="3.2.78">sacra suo facio barbariora loco.</TextUnit>
    <TextUnit id="1772" loc="3.2.79">ritus is est gentis, qua vos tamen urbe venitis?</TextUnit>
    <TextUnit id="1773" loc="3.2.80">quodve parum fausta puppe petistis iter?'</TextUnit>
    <TextUnit id="1774" loc="3.2.81">dixit, et audito patriae pia nomine virgo</TextUnit>
    <TextUnit id="1775" loc="3.2.82">consortes urbis comperit esse suae.</TextUnit>
    <TextUnit id="1776" loc="3.2.83">alter ut e vobis inquit cadat hostia sacris,</TextUnit>
    <TextUnit id="1777" loc="3.2.84">ad patrias sedes nuntius alter eat.</TextUnit>
    <TextUnit id="1778" loc="3.2.85">ire iubet Pylades carum periturus Oresten;</TextUnit>
    <TextUnit id="1779" loc="3.2.86">hic negat, inque vices pugnat uterque mori.</TextUnit>
    <TextUnit id="1780" loc="3.2.87">extitit hoc unum, quo non convenerit illis:</TextUnit>
    <TextUnit id="1781" loc="3.2.88">cetera par  concors et sine lite fuit.</TextUnit>
    <TextUnit id="1782" loc="3.2.89">dum peragunt pulchri iuvenes certamen amoris</TextUnit>
    <TextUnit id="1783" loc="3.2.90">ad fratrem scriptas exarat illa notas.</TextUnit>
    <TextUnit id="1784" loc="3.2.91">ad fratrem mandata dabat, cuique illa dabantur</TextUnit>
    <TextUnit id="1785" loc="3.2.92">(humanos casus aspice!) frater erat.</TextUnit>
    <TextUnit id="1786" loc="3.2.93">nec mora, de templo rapiunt simulacra Dianae,</TextUnit>
    <TextUnit id="1787" loc="3.2.94">clamque per inmensas puppe feruntur aquas.</TextUnit>
    <TextUnit id="1788" loc="3.2.95">mirus amor iuvenum . quamvis abiere tot anni,</TextUnit>
    <TextUnit id="1789" loc="3.2.96">in Scythia magnum nunc quoque nomen habent,"</TextUnit>
    <TextUnit id="1790" loc="3.2.97">fabula narrata est postquam vulgaris ab illo,</TextUnit>
    <TextUnit id="1791" loc="3.2.98">laudarunt omnes facta piamque fidem,</TextUnit>
    <TextUnit id="1792" loc="3.2.99">scilicet hac etiam, qua nulla ferocior ora est,</TextUnit>
    <TextUnit id="1793" loc="3.2.100">nomen amicitiae barbara corda movet,</TextUnit>
    <TextUnit id="1794" loc="3.2.101">quid facere Ausonia geniti debetis in urbe,</TextUnit>
    <TextUnit id="1795" loc="3.2.102">cum tangant duros  talia facta Getas?</TextUnit>
    <TextUnit id="1796" loc="3.2.103">adde quod est animus semper tibi mitis, et altae</TextUnit>
    <TextUnit id="1797" loc="3.2.104">indicium mores nobilitatis habent,</TextUnit>
    <TextUnit id="1798" loc="3.2.105">quos Volesus patrii cognoscat nominis auctor,</TextUnit>
    <TextUnit id="1799" loc="3.2.106">quos Numa maternus non neget esse suos.</TextUnit>
    <TextUnit id="1800" loc="3.2.107">adiectique probent genetiva ad nomina  Cottae,</TextUnit>
    <TextUnit id="1801" loc="3.2.108">si tu non esses, interitura domus,</TextUnit>
    <TextUnit id="1802" loc="3.2.109">digne vir hac serie, lapso  succurrere amico</TextUnit>
    <TextUnit id="1803" loc="3.2.110">conveniens istis moribus esse puta.</TextUnit>
    <TextUnit id="1804" loc="3.3.1">Si vacat exiguum profugo dare tempus amico,</TextUnit>
    <TextUnit id="1805" loc="3.3.2">o sidus Fabiae, Maxime, gentis, ades,</TextUnit>
    <TextUnit id="1806" loc="3.3.3">dum tibi quae vidi refero, seu corporis umbra</TextUnit>
    <TextUnit id="1807" loc="3.3.4">seu veri species seu fuit ille sopor.</TextUnit>
    <TextUnit id="1808" loc="3.3.5">nox erat et bifores intrabat luna fenestras,</TextUnit>
    <TextUnit id="1809" loc="3.3.6">mense fere medio quanta nitere solet.</TextUnit>
    <TextUnit id="1810" loc="3.3.7">publica me requies curarum somnus habebat,</TextUnit>
    <TextUnit id="1811" loc="3.3.8">fusaque erant toto languida membra toro,</TextUnit>
    <TextUnit id="1812" loc="3.3.9">cum subito pinnis agitatus inhorruit aer,</TextUnit>
    <TextUnit id="1813" loc="3.3.10">et gemuit parvo mota fenestra sono.</TextUnit>
    <TextUnit id="1814" loc="3.3.11">territus in cubitum relevo mea membra sinistrum,</TextUnit>
    <TextUnit id="1815" loc="3.3.12">pulsus et e trepido pectore somnus abit.</TextUnit>
    <TextUnit id="1816" loc="3.3.13">stabat Amor, vultu non quo prius esse solebat,</TextUnit>
    <TextUnit id="1817" loc="3.3.14">fulcra tenens laeva tristis acerna manu,</TextUnit>
    <TextUnit id="1818" loc="3.3.15">nec torquem collo, nec habens crinale capillo,</TextUnit>
    <TextUnit id="1819" loc="3.3.16">nec bene dispositas comptus, ut ante, comas,</TextUnit>
    <TextUnit id="1820" loc="3.3.17">horrida pendebant molles super ora capilli,</TextUnit>
    <TextUnit id="1821" loc="3.3.18">et visa est oculis horrida pinna meis,</TextUnit>
    <TextUnit id="1822" loc="3.3.19">qualis in aeriae tergo solet esse columbae,</TextUnit>
    <TextUnit id="1823" loc="3.3.20">tractatam multae quam tetigere manus.</TextUnit>
    <TextUnit id="1824" loc="3.3.21">hunc simul agnovi, neque enim mihi notior alter,</TextUnit>
    <TextUnit id="1825" loc="3.3.22">talibus adfata est libera lingua sonis:</TextUnit>
    <TextUnit id="1826" loc="3.3.23">"o puer, exilii decepto causa magistro,</TextUnit>
    <TextUnit id="1827" loc="3.3.24">quem fuit utilius non docuisse mihi,</TextUnit>
    <TextUnit id="1828" loc="3.3.25">huc quoque venisti, pax est ubi tempore nullo,</TextUnit>
    <TextUnit id="1829" loc="3.3.26">et coit adstrictis barbarus Hister aquis?</TextUnit>
    <TextUnit id="1830" loc="3.3.27">quae tibi causa viae, nisi uti mala nostra videres?</TextUnit>
    <TextUnit id="1831" loc="3.3.28">quae sunt, si nescis, invidiosa tibi.</TextUnit>
    <TextUnit id="1832" loc="3.3.29">tu mihi dictasti iuvenalia carmina primus:</TextUnit>
    <TextUnit id="1833" loc="3.3.30">apposui senis te duce quinque pedes,</TextUnit>
    <TextUnit id="1834" loc="3.3.31">nec me Maeonio consurgere carmine nec me</TextUnit>
    <TextUnit id="1835" loc="3.3.32">dicere magnorum passus es acta ducum,</TextUnit>
    <TextUnit id="1836" loc="3.3.33">forsitan exiguas, aliquas tamen, arcus et ignes</TextUnit>
    <TextUnit id="1837" loc="3.3.34">ingenii vires comminuere mei.</TextUnit>
    <TextUnit id="1838" loc="3.3.35">namque ego dum canto tua regna tuaeque parentis</TextUnit>
    <TextUnit id="1839" loc="3.3.36">in nullum mea mens grande vacavit opus,</TextUnit>
    <TextUnit id="1840" loc="3.3.37">nec satis hoc fuerat, stulto  quoque carmine feci,</TextUnit>
    <TextUnit id="1841" loc="3.3.38">Artibus ut posses non rudis esse meis.</TextUnit>
    <TextUnit id="1842" loc="3.3.39">pro quibus exilium misero est mihi reddita merces,</TextUnit>
    <TextUnit id="1843" loc="3.3.40">id quoque in extremis et sine pace locis.</TextUnit>
    <TextUnit id="1844" loc="3.3.41">at non Chionides Eumolpus in Orphea talis,</TextUnit>
    <TextUnit id="1845" loc="3.3.42">in Phryga nec Satyrum talis Olympus erat,</TextUnit>
    <TextUnit id="1846" loc="3.3.43">praemia nec Chiron ab Achille talia cepit,</TextUnit>
    <TextUnit id="1847" loc="3.3.44">Pythagoraeque ferunt non nocuisse Numam.</TextUnit>
    <TextUnit id="1848" loc="3.3.45">nomina neu referam longum collecta per aevum,</TextUnit>
    <TextUnit id="1849" loc="3.3.46">discipulo perii solus ab ipse meo.</TextUnit>
    <TextUnit id="1850" loc="3.3.47">dum damus arma tibi, dum te, lascive, docemus,</TextUnit>
    <TextUnit id="1851" loc="3.3.48">haec te discipulo dona magister habet,</TextUnit>
    <TextUnit id="1852" loc="3.3.49">scis tamen, et liquido iuratus dicere possis,</TextUnit>
    <TextUnit id="1853" loc="3.3.50">non ine legitimos sollicitasse toros.</TextUnit>
    <TextUnit id="1854" loc="3.3.51">scripsimus haec illis, quarum nec vitta pudicos</TextUnit>
    <TextUnit id="1855" loc="3.3.52">contingit crines nec stola longa pedes,</TextUnit>
    <TextUnit id="1856" loc="3.3.53">dic, precor, ecquando didicisti fallere nuptas,</TextUnit>
    <TextUnit id="1857" loc="3.3.54">et facere incertum per mea iussa genus?</TextUnit>
    <TextUnit id="1858" loc="3.3.55">an sit ab his omnis rigide summota libellis,</TextUnit>
    <TextUnit id="1859" loc="3.3.56">quam lex furtivos arcet habere viros?</TextUnit>
    <TextUnit id="1860" loc="3.3.57">quid tamen hoc prodest, vetiti si lege severa</TextUnit>
    <TextUnit id="1861" loc="3.3.58">credor adulterii composuisse notas?</TextUnit>
    <TextUnit id="1862" loc="3.3.59">at tu, sic habeas ferientes cuncta sagittas,</TextUnit>
    <TextUnit id="1863" loc="3.3.60">sic numquam rapido lampades igne vacent,</TextUnit>
    <TextUnit id="1864" loc="3.3.61">sic regat imperium terrasque coerceat omnis</TextUnit>
    <TextUnit id="1865" loc="3.3.62">Caesar, ab Aenea qui tibi fratre tuus,</TextUnit>
    <TextUnit id="1866" loc="3.3.63">effice, sit nobis non inplacabilis ira,</TextUnit>
    <TextUnit id="1867" loc="3.3.64">meque loco plecti commodiore velit.</TextUnit>
    <TextUnit id="1868" loc="3.3.65">haec ego visus eram puero dixisse volucri,</TextUnit>
    <TextUnit id="1869" loc="3.3.66">hos visus nobis ille dedisse sonos .</TextUnit>
    <TextUnit id="1870" loc="3.3.67">per mea tela, faces, et per mea tela, sagittas,</TextUnit>
    <TextUnit id="1871" loc="3.3.68">per matrem iuro Caesareumque caput,</TextUnit>
    <TextUnit id="1872" loc="3.3.69">nil nisi concessum nos te didicisse magistro,</TextUnit>
    <TextUnit id="1873" loc="3.3.70">Artibus et nullum crimen inesse tuis.</TextUnit>
    <TextUnit id="1874" loc="3.3.71">utque hoc, sic utinam defendere cetera possem !</TextUnit>
    <TextUnit id="1875" loc="3.3.72">scis aliud, quod te laeserit, esse, magis,</TextUnit>
    <TextUnit id="1876" loc="3.3.73">quicquid id est (neque enim debet dolor ipse referri,</TextUnit>
    <TextUnit id="1877" loc="3.3.74">nec potes a culpa dicere abesse tua)</TextUnit>
    <TextUnit id="1878" loc="3.3.75">tu licet erroris sub imagine crimen obumbres,</TextUnit>
    <TextUnit id="1879" loc="3.3.76">non gravior merito iudicis  ira fuit.</TextUnit>
    <TextUnit id="1880" loc="3.3.77">ut tamen aspicerem consolarerque iacentem,</TextUnit>
    <TextUnit id="1881" loc="3.3.78">lapsa per inmensas est mea pinna vias.</TextUnit>
    <TextUnit id="1882" loc="3.3.79">haec loca tum primum vidi, cum matre rogante</TextUnit>
    <TextUnit id="1883" loc="3.3.80">Phasias est telis fixa puella meis.</TextUnit>
    <TextUnit id="1884" loc="3.3.81">quae nunc cur iterum post saecula longa revisam,</TextUnit>
    <TextUnit id="1885" loc="3.3.82">tu facis, o castris miles amice meis.</TextUnit>
    <TextUnit id="1886" loc="3.3.83">pone metus igitur: mitescet Caesaris ira,</TextUnit>
    <TextUnit id="1887" loc="3.3.84">et veniet votis mollior hora tuis.</TextUnit>
    <TextUnit id="1888" loc="3.3.85">neve moram timeas, tempus, quod quaerimus, instat,</TextUnit>
    <TextUnit id="1889" loc="3.3.86">cunctaque laetitiae plena triumphus habet,</TextUnit>
    <TextUnit id="1890" loc="3.3.87">dum domus et nati, dum mater Livia gaudet,</TextUnit>
    <TextUnit id="1891" loc="3.3.88">dum gaudes, patriae magne ducisque pater,</TextUnit>
    <TextUnit id="1892" loc="3.3.89">dum sibi gratatur populus, totamque per urbem</TextUnit>
    <TextUnit id="1893" loc="3.3.90">omnis odoratis ignibus ara calet,</TextUnit>
    <TextUnit id="1894" loc="3.3.91">dum faciles aditus praebet venerabile templum,</TextUnit>
    <TextUnit id="1895" loc="3.3.92">sperandum est nostras posse valere preces,</TextUnit>
    <TextUnit id="1896" loc="3.3.93">dixit, et aut ille est tenues dilapsus in auras,</TextUnit>
    <TextUnit id="1897" loc="3.3.94">coeperunt sensus aut vigilare mei.</TextUnit>
    <TextUnit id="1898" loc="3.3.95">si dubitem, faveas quin his, o Maxime, dictis,</TextUnit>
    <TextUnit id="1899" loc="3.3.96">Memnonio cycnos esse colore putem,</TextUnit>
    <TextUnit id="1900" loc="3.3.97">sed neque mutatur  nigra pice lacteus humor,</TextUnit>
    <TextUnit id="1901" loc="3.3.98">nec, quod erat candens, fit terebinthus ebur.</TextUnit>
    <TextUnit id="1902" loc="3.3.99">conveniens animo genus est tibi, nobile namque</TextUnit>
    <TextUnit id="1903" loc="3.3.100">pectus et Herculeae simplicitatis habes,</TextUnit>
    <TextUnit id="1904" loc="3.3.101">livor, iners vitium, mores non exit in altos,</TextUnit>
    <TextUnit id="1905" loc="3.3.102">utque latens ima vipera serpit humo.</TextUnit>
    <TextUnit id="1906" loc="3.3.103">mens tua sublimis supra genus eminet ipsum,</TextUnit>
    <TextUnit id="1907" loc="3.3.104">grandius ingenio nec tibi nomen inest.</TextUnit>
    <TextUnit id="1908" loc="3.3.105">ergo alii noceant miseris optentque timeri,</TextUnit>
    <TextUnit id="1909" loc="3.3.106">tinctaque mordaci spicula felle gerant:</TextUnit>
    <TextUnit id="1910" loc="3.3.107">at tua supplicibus domus est adsueta iuvandis,</TextUnit>
    <TextUnit id="1911" loc="3.3.108">in quorum numero me, precor, esse velis."</TextUnit>
    <TextUnit id="1912" loc="3.4.1">Haec tibi non vanam portantia verba salutem</TextUnit>
    <TextUnit id="1913" loc="3.4.2">Naso Tomitana mittit ab urbe tuus,</TextUnit>
    <TextUnit id="1914" loc="3.4.3">utque suo faveas mandat, Rufine, Triumpho,</TextUnit>
    <TextUnit id="1915" loc="3.4.4">in vestras venit si tamen ille manus.</TextUnit>
    <TextUnit id="1916" loc="3.4.5">est opus exiguum vestrisque paratibus inpar:</TextUnit>
    <TextUnit id="1917" loc="3.4.6">quale tamen cumque est, ut tueare, rogo.</TextUnit>
    <TextUnit id="1918" loc="3.4.7">firma valent per se, nullumque Machaona quaerunt.</TextUnit>
    <TextUnit id="1919" loc="3.4.8">ad medicam dubius confugit aeger opem.</TextUnit>
    <TextUnit id="1920" loc="3.4.9">non opus est magnis placido lectore poetis:</TextUnit>
    <TextUnit id="1921" loc="3.4.10">quamlibet  invitum difficilemque tenent,</TextUnit>
    <TextUnit id="1922" loc="3.4.11">nos, quibus ingenium longi minuere labores,</TextUnit>
    <TextUnit id="1923" loc="3.4.12">aut etiam nullum forsitan ante fuit,</TextUnit>
    <TextUnit id="1924" loc="3.4.13">viribus infirmi, vestro candore valemus:</TextUnit>
    <TextUnit id="1925" loc="3.4.14">quem  mihi si demas, omnia rapta putem.</TextUnit>
    <TextUnit id="1926" loc="3.4.15">cunctaque cum mea sint propenso nixa favore,</TextUnit>
    <TextUnit id="1927" loc="3.4.16">praecipuum veniae ius habet ille liber.</TextUnit>
    <TextUnit id="1928" loc="3.4.17">spectatum vates alii scripsere triumphum;</TextUnit>
    <TextUnit id="1929" loc="3.4.18">est aliquid memori visa notare manu.</TextUnit>
    <TextUnit id="1930" loc="3.4.19">nos ea vix avidam vulgo captata per aurem</TextUnit>
    <TextUnit id="1931" loc="3.4.20">scripsimus, atque oculi fama fuere mei.</TextUnit>
    <TextUnit id="1932" loc="3.4.21">scilicet adfectus similes, aut impetus idem</TextUnit>
    <TextUnit id="1933" loc="3.4.22">rebus ab auditis conspicuisque venit!</TextUnit>
    <TextUnit id="1934" loc="3.4.23">nec nitor argenti, quem vos vidistis, et auri</TextUnit>
    <TextUnit id="1935" loc="3.4.24">quod mihi defuerit, purpuraque illa, queror:</TextUnit>
    <TextUnit id="1936" loc="3.4.25">sed loca, sed gentes formatae mille figuris</TextUnit>
    <TextUnit id="1937" loc="3.4.26">nutrissent carmen proeliaque ipsa meum,</TextUnit>
    <TextUnit id="1938" loc="3.4.27">et regum vultus, certissima pignora mentis,</TextUnit>
    <TextUnit id="1939" loc="3.4.28">iuvissent aliqua forsitan illud opus.</TextUnit>
    <TextUnit id="1940" loc="3.4.29">plausibus ex ipsis populi laetoque favore</TextUnit>
    <TextUnit id="1941" loc="3.4.30">ingenium quodvis incaluisse potest:</TextUnit>
    <TextUnit id="1942" loc="3.4.31">tamque ego sumpsissem tali clamore vigorem,</TextUnit>
    <TextUnit id="1943" loc="3.4.32">quam rudis audita miles ad arma tuba.</TextUnit>
    <TextUnit id="1944" loc="3.4.33">pectora sint nobis nivibus glacieque licebit</TextUnit>
    <TextUnit id="1945" loc="3.4.34">atque hoc, quem patior, frigidiora loco,</TextUnit>
    <TextUnit id="1946" loc="3.4.35">illa ducis facies in curru stantis eburno</TextUnit>
    <TextUnit id="1947" loc="3.4.36">excuteret frigus sensibus omne meis.</TextUnit>
    <TextUnit id="1948" loc="3.4.37">his ego defectus dubiisque auctoribus usus</TextUnit>
    <TextUnit id="1949" loc="3.4.38">ad vestri venio iure favoris opem.</TextUnit>
    <TextUnit id="1950" loc="3.4.39">nec mihi nota ducum nec sunt mihi nota locorum</TextUnit>
    <TextUnit id="1951" loc="3.4.40">nomina, materiam non habuere manus.</TextUnit>
    <TextUnit id="1952" loc="3.4.41">pars quota de tantis rebus, quam fama referre</TextUnit>
    <TextUnit id="1953" loc="3.4.42">aut aliquis nobis scribere posset, erat?</TextUnit>
    <TextUnit id="1954" loc="3.4.43">quo magis, o lector, debes ignoscere, si quid</TextUnit>
    <TextUnit id="1955" loc="3.4.44">erratum est illic praeteritumve mihi.</TextUnit>
    <TextUnit id="1956" loc="3.4.45">adde quod assidue domini meditata querellas</TextUnit>
    <TextUnit id="1957" loc="3.4.46">ad laetum carmen vix mea versa lyra est.</TextUnit>
    <TextUnit id="1958" loc="3.4.47">vix bona post tanto quaerenti verba subibant,</TextUnit>
    <TextUnit id="1959" loc="3.4.48">et gaudere aliquid res mihi visa nova est.</TextUnit>
    <TextUnit id="1960" loc="3.4.49">utque reformidant insuetum lumina solem,</TextUnit>
    <TextUnit id="1961" loc="3.4.50">sic ad laetitiam mens mea segnis erat.</TextUnit>
    <TextUnit id="1962" loc="3.4.51">est quoque cunctarum novitas carissima  rerum,</TextUnit>
    <TextUnit id="1963" loc="3.4.52">gratiaque officio, quod mora tardat,</TextUnit>
    <TextUnit id="1964" loc="3.4.53">abest, cetera certatim de magno scripta triumpho</TextUnit>
    <TextUnit id="1965" loc="3.4.54">iam pridem populi suspicor ore legi.</TextUnit>
    <TextUnit id="1966" loc="3.4.55">illa bibit sitiens lector, mea pocula plenus:</TextUnit>
    <TextUnit id="1967" loc="3.4.56">illa recens pota est, nostra tepebit aqua.</TextUnit>
    <TextUnit id="1968" loc="3.4.57">non ego cessavi, nec fecit inertia serum!</TextUnit>
    <TextUnit id="1969" loc="3.4.58">ultima me vasti sustinet ora freti.</TextUnit>
    <TextUnit id="1970" loc="3.4.59">dum venit huc rumor properataque carmina fiunt</TextUnit>
    <TextUnit id="1971" loc="3.4.60">factaque eunt ad vos, annus abisse potest.</TextUnit>
    <TextUnit id="1972" loc="3.4.61">nec minimum refert, intacta rosaria primus,</TextUnit>
    <TextUnit id="1973" loc="3.4.62">an sera carpas paene relicta manu.</TextUnit>
    <TextUnit id="1974" loc="3.4.63">quid mirum, lectis exhausto floribus horto,</TextUnit>
    <TextUnit id="1975" loc="3.4.64">si duce non facta est digna corona tuo ?</TextUnit>
    <TextUnit id="1976" loc="3.4.65">deprecor hoc : vatum  contra sua carmina ne quis</TextUnit>
    <TextUnit id="1977" loc="3.4.66">dicta putet! pro se Musa locuta mea est.</TextUnit>
    <TextUnit id="1978" loc="3.4.67">sunt mihi vobiscum communia sacra, poetae,</TextUnit>
    <TextUnit id="1979" loc="3.4.68">in vestro miseris si licet esse choro,</TextUnit>
    <TextUnit id="1980" loc="3.4.69">magnaque pars animae mecum vixistis, amici:</TextUnit>
    <TextUnit id="1981" loc="3.4.70">hac ego vos absens nunc quoque parte colo.</TextUnit>
    <TextUnit id="1982" loc="3.4.71">sint igitur vestro mea commendata favore</TextUnit>
    <TextUnit id="1983" loc="3.4.72">carmina, non possum pro quibus ipse loqui,</TextUnit>
    <TextUnit id="1984" loc="3.4.73">scripta placent a morte fere, quia laedere vivos</TextUnit>
    <TextUnit id="1985" loc="3.4.74">livor et iniusto carpere dente solet.</TextUnit>
    <TextUnit id="1986" loc="3.4.75">si genus est mortis male vivere, terra moratur,</TextUnit>
    <TextUnit id="1987" loc="3.4.76">et desunt fatis sola sepulchra meis.</TextUnit>
    <TextUnit id="1988" loc="3.4.77">denique opus curae culpetur ut undique nostrae,</TextUnit>
    <TextUnit id="1989" loc="3.4.78">officium nemo qui reprehendit erit.</TextUnit>
    <TextUnit id="1990" loc="3.4.79">ut desint vires, tamen est laudanda voluntas:</TextUnit>
    <TextUnit id="1991" loc="3.4.80">hac ego contentos auguror esse deos.</TextUnit>
    <TextUnit id="1992" loc="3.4.81">haec facit ut veniat pauper quoque gratus ad aras,</TextUnit>
    <TextUnit id="1993" loc="3.4.82">et placeat caeso non minus agna bove.</TextUnit>
    <TextUnit id="1994" loc="3.4.83">res quoque tanta fuit, quantae subsistere summo</TextUnit>
    <TextUnit id="1995" loc="3.4.84">Aeneadum  vati grande fuisset onus.</TextUnit>
    <TextUnit id="1996" loc="3.4.85">ferre etiam molles elegi tam vasta triumphi</TextUnit>
    <TextUnit id="1997" loc="3.4.86">pondera disparibus non potuere rotis,</TextUnit>
    <TextUnit id="1998" loc="3.4.87">quo pede nunc utar, dubia est sententia nobis :</TextUnit>
    <TextUnit id="1999" loc="3.4.88">alter enim de te, Rhene, triumphus adest,</TextUnit>
    <TextUnit id="2000" loc="3.4.89">inrita motorum  non sunt praesagia vatum .</TextUnit>
    <TextUnit id="2001" loc="3.4.90">danda Iovi laurus, dum prior illa viret.</TextUnit>
    <TextUnit id="2002" loc="3.4.91">nec mea verba legis, qui sum summotus ad Histrum.</TextUnit>
    <TextUnit id="2003" loc="3.4.92">non bene pacatis flumina pota Getis:</TextUnit>
    <TextUnit id="2004" loc="3.4.93">ista dei vox est, deus est in pectore nostro,</TextUnit>
    <TextUnit id="2005" loc="3.4.94">haec duce praedico vaticinorque deo.</TextUnit>
    <TextUnit id="2006" loc="3.4.95">quid cessas currum pompamque parare triumphis,</TextUnit>
    <TextUnit id="2007" loc="3.4.96">Livia? dant nullas iam tibi bella moras.</TextUnit>
    <TextUnit id="2008" loc="3.4.97">perfida damnatas Germania proicit hastas.</TextUnit>
    <TextUnit id="2009" loc="3.4.98">iam pondus dices omen habere meum.</TextUnit>
    <TextUnit id="2010" loc="3.4.99">crede, brevique fides aderit, geminabit honorem</TextUnit>
    <TextUnit id="2011" loc="3.4.100">filius, et iunctis, ut prius, ibit equis.</TextUnit>
    <TextUnit id="2012" loc="3.4.101">prome, quod inicias umeris victoribus, ostrum:</TextUnit>
    <TextUnit id="2013" loc="3.4.102">ipsa potest solitum nosse corona caput:</TextUnit>
    <TextUnit id="2014" loc="3.4.103">scuta sed et galeae gemmis radientur et auro,</TextUnit>
    <TextUnit id="2015" loc="3.4.104">stentque super vinctos  trunca tropaea viros:</TextUnit>
    <TextUnit id="2016" loc="3.4.105">oppida turritis cingantur eburnea muris,</TextUnit>
    <TextUnit id="2017" loc="3.4.106">fictaque res vero more putetur agi.</TextUnit>
    <TextUnit id="2018" loc="3.4.107">squalidus inmissos fracta sub harundine crines</TextUnit>
    <TextUnit id="2019" loc="3.4.108">Rhenus et infectas sanguine portet aquas,</TextUnit>
    <TextUnit id="2020" loc="3.4.109">barbara iam capti poscunt insignia reges</TextUnit>
    <TextUnit id="2021" loc="3.4.110">textaque fortuna divitiora sua,</TextUnit>
    <TextUnit id="2022" loc="3.4.111">et quae praeterea virtus invicta tuorum</TextUnit>
    <TextUnit id="2023" loc="3.4.112">saepe parata tibi, saepe paranda facit,</TextUnit>
    <TextUnit id="2024" loc="3.4.113">di, quorum monitu sumus eventura locuti,</TextUnit>
    <TextUnit id="2025" loc="3.4.114">verba, precor, celeri nostra probate fide.</TextUnit>
    <TextUnit id="2026" loc="3.5.1">Quam legis, unde tibi mittatur epistula, quaeris?</TextUnit>
    <TextUnit id="2027" loc="3.5.2">hinc, ubi caeruleis iungitur Hister aquis,</TextUnit>
    <TextUnit id="2028" loc="3.5.3">ut regio dicta est, succurrere debet et auctor,</TextUnit>
    <TextUnit id="2029" loc="3.5.4">laesus ab ingenio Naso poeta suo.</TextUnit>
    <TextUnit id="2030" loc="3.5.5">qui tibi, quam mallet praesens adferre salutem,</TextUnit>
    <TextUnit id="2031" loc="3.5.6">mittit ab hirsutis, Maxime Cotta, Getis.</TextUnit>
    <TextUnit id="2032" loc="3.5.7">legimus, o iuvenis patrii non degener oris,</TextUnit>
    <TextUnit id="2033" loc="3.5.8">dicta tibi pleno verba diserta foro.</TextUnit>
    <TextUnit id="2034" loc="3.5.9">quae quamquam lingua mihi sunt properante per horas</TextUnit>
    <TextUnit id="2035" loc="3.5.10">lecta satis multas, pauca fuisse queror.</TextUnit>
    <TextUnit id="2036" loc="3.5.11">plura sed haec feci relegendo saepe, nec umquam</TextUnit>
    <TextUnit id="2037" loc="3.5.12">non mihi, quam primo, grata fuere magis,</TextUnit>
    <TextUnit id="2038" loc="3.5.13">cumque nihil  totiens lecta  e dulcedine perdant,</TextUnit>
    <TextUnit id="2039" loc="3.5.14">viribus illa suis, non novitate, placent.</TextUnit>
    <TextUnit id="2040" loc="3.5.15">felices quibus haec ipso cognoscere in actu</TextUnit>
    <TextUnit id="2041" loc="3.5.16">et tam facundo contigit ore frui!</TextUnit>
    <TextUnit id="2042" loc="3.5.17">nam, quamquam sapor est adlata dulcis in unda,</TextUnit>
    <TextUnit id="2043" loc="3.5.18">gratius ex ipso fonte bibuntur aquae.</TextUnit>
    <TextUnit id="2044" loc="3.5.19">et magis adducto pomum decerpere ramo</TextUnit>
    <TextUnit id="2045" loc="3.5.20">quam de caelata sumere lance iuvat.</TextUnit>
    <TextUnit id="2046" loc="3.5.21">at nisi peccassem, nisi me mea Musa fugasset,</TextUnit>
    <TextUnit id="2047" loc="3.5.22">quod legi, tua vox exhibuisset opus,</TextUnit>
    <TextUnit id="2048" loc="3.5.23">utque fui solitus, sedissem forsitan unus</TextUnit>
    <TextUnit id="2049" loc="3.5.24">de centum iudex in tua verba viris,</TextUnit>
    <TextUnit id="2050" loc="3.5.25">maior et implesset praecordia nostra voluptas,</TextUnit>
    <TextUnit id="2051" loc="3.5.26">cum traherer dictis adnueremque tuis.</TextUnit>
    <TextUnit id="2052" loc="3.5.27">quem quoniam fatum patria vobisque  relictis</TextUnit>
    <TextUnit id="2053" loc="3.5.28">inter inhumanos maluit esse Getas,</TextUnit>
    <TextUnit id="2054" loc="3.5.29">quod licet, ut videar tecum magis esse, legenda</TextUnit>
    <TextUnit id="2055" loc="3.5.30">saepe, precor, studii pignora mitte tui,</TextUnit>
    <TextUnit id="2056" loc="3.5.31">exemploque meo, nisi dedignaris id ipsum,</TextUnit>
    <TextUnit id="2057" loc="3.5.32">utere, quod nobis rectius ipse dares,</TextUnit>
    <TextUnit id="2058" loc="3.5.33">namque ego, qui perii iam pridem, Maxime, vobis,</TextUnit>
    <TextUnit id="2059" loc="3.5.34">ingenio nitor non periisse meo.</TextUnit>
    <TextUnit id="2060" loc="3.5.35">redde vicem, nec rara tui monimenta laboris</TextUnit>
    <TextUnit id="2061" loc="3.5.36">accipiant nostrae, grata futura,</TextUnit>
    <TextUnit id="2062" loc="3.5.37">manus, dic tamen, o iuvenis studiorum plene meorum,</TextUnit>
    <TextUnit id="2063" loc="3.5.38">ecquid ab his ipsis admoneare mei.</TextUnit>
    <TextUnit id="2064" loc="3.5.39">ecquid, ubi aut recitas factum modo carmen amicis,</TextUnit>
    <TextUnit id="2065" loc="3.5.40">aut, quod saepe soles, exigis ut recitent,</TextUnit>
    <TextUnit id="2066" loc="3.5.41">quaeror, ut  interdum tua mens, oblita quid absit,</TextUnit>
    <TextUnit id="2067" loc="3.5.42">nescio quid certe sentit abesse sui,</TextUnit>
    <TextUnit id="2068" loc="3.5.43">utque loqui multum de me praesente solebas,</TextUnit>
    <TextUnit id="2069" loc="3.5.44">nunc quoque Nasonis nomen in ore tuo est?</TextUnit>
    <TextUnit id="2070" loc="3.5.45">ipse quidem Getico peream violatus ab arcu</TextUnit>
    <TextUnit id="2071" loc="3.5.46">(et sit periuri quam prope poena, vides)</TextUnit>
    <TextUnit id="2072" loc="3.5.47">te nisi momentis video paene omnibus absens.</TextUnit>
    <TextUnit id="2073" loc="3.5.48">gratia quod  menti quolibet ire licet.</TextUnit>
    <TextUnit id="2074" loc="3.5.49">hac ubi perveni nulli cernendus in urbem,</TextUnit>
    <TextUnit id="2075" loc="3.5.50">saepe loquor tecum, saepe loquente fruor.</TextUnit>
    <TextUnit id="2076" loc="3.5.51">tum mihi difficile est, quam sit bene, dicere, quamque</TextUnit>
    <TextUnit id="2077" loc="3.5.52">candida iudiciis illa sit hora meis.</TextUnit>
    <TextUnit id="2078" loc="3.5.53">tum me, siqua fides, caelesti sede receptum</TextUnit>
    <TextUnit id="2079" loc="3.5.54">cum fortunatis suspicor esse deis.</TextUnit>
    <TextUnit id="2080" loc="3.5.55">rursus ubi huc redii, caelum superosque relinquo,</TextUnit>
    <TextUnit id="2081" loc="3.5.56">a Styge nec longe Pontica distat humus,</TextUnit>
    <TextUnit id="2082" loc="3.5.57">unde ego si fato nitor prohibente reverti,</TextUnit>
    <TextUnit id="2083" loc="3.5.58">spem sine profectu. Maxime, tolle mihi.</TextUnit>
    <TextUnit id="2084" loc="3.6.1">Naso suo (posuit nomen quam  paene!) sodali</TextUnit>
    <TextUnit id="2085" loc="3.6.2">mittit ab Euxinis hoc breve carmen aquis,</TextUnit>
    <TextUnit id="2086" loc="3.6.3">at si cauta parum scripsisset dextra quis esses,</TextUnit>
    <TextUnit id="2087" loc="3.6.4">forsitan officio parta querella foret.</TextUnit>
    <TextUnit id="2088" loc="3.6.5">cur tamen, hoc aliis tutum credentibus, unus,</TextUnit>
    <TextUnit id="2089" loc="3.6.6">appellent ne te carmina nostra, rogas?</TextUnit>
    <TextUnit id="2090" loc="3.6.7">quanta sit in media clementia Caesaris ira,</TextUnit>
    <TextUnit id="2091" loc="3.6.8">si nescis, ex me certior esse potes.</TextUnit>
    <TextUnit id="2092" loc="3.6.9">huic ego, quam patior, nil possem demere poenae,</TextUnit>
    <TextUnit id="2093" loc="3.6.10">si iudex meriti cogerer esse mei.</TextUnit>
    <TextUnit id="2094" loc="3.6.11">non vetat ille sui quemquam meminisse sodalis,</TextUnit>
    <TextUnit id="2095" loc="3.6.12">nec prohibet tibi me scribere teque mihi.</TextUnit>
    <TextUnit id="2096" loc="3.6.13">nec scelus admittas, si consoleris amicum,</TextUnit>
    <TextUnit id="2097" loc="3.6.14">mollibus et verbis aspera fata leves.</TextUnit>
    <TextUnit id="2098" loc="3.6.15">cur, dum tuta times, facis ut reverentia talis</TextUnit>
    <TextUnit id="2099" loc="3.6.16">fiat in Angustos invidiosa deos?</TextUnit>
    <TextUnit id="2100" loc="3.6.17">fulminis adflatos interdum vivere telis</TextUnit>
    <TextUnit id="2101" loc="3.6.18">vidimus et refici, non prohibente Iove.</TextUnit>
    <TextUnit id="2102" loc="3.6.19">nec, quia Neptunus navem lacerarat Ulixis,</TextUnit>
    <TextUnit id="2103" loc="3.6.20">Leucothea nanti ferre negavit opem.</TextUnit>
    <TextUnit id="2104" loc="3.6.21">crede mihi, miseris caelestia numina parcunt,</TextUnit>
    <TextUnit id="2105" loc="3.6.22">nec semper laesos et sine fine premunt.</TextUnit>
    <TextUnit id="2106" loc="3.6.23">principe nec nostro deus est moderatior ullus:</TextUnit>
    <TextUnit id="2107" loc="3.6.24">Iustitia vires temperat ille suas.</TextUnit>
    <TextUnit id="2108" loc="3.6.25">nuper eam Caesar facto de marmore templo,</TextUnit>
    <TextUnit id="2109" loc="3.6.26">iampridem posuit mentis in aede suae.</TextUnit>
    <TextUnit id="2110" loc="3.6.27">Iuppiter in multos temeraria fulmina torquet,</TextUnit>
    <TextUnit id="2111" loc="3.6.28">qui poenam culpa non meruere pati.</TextUnit>
    <TextUnit id="2112" loc="3.6.29">obruent eum tot saevis deus aequoris undis,</TextUnit>
    <TextUnit id="2113" loc="3.6.30">ex illis mergi pars quota digna fuit?</TextUnit>
    <TextUnit id="2114" loc="3.6.31">cum pereant acie fortissima quaeque, vel ipso</TextUnit>
    <TextUnit id="2115" loc="3.6.32">iudice delectus  Martis iniquus erit.</TextUnit>
    <TextUnit id="2116" loc="3.6.33">at si forte velis in nos inquirere, nemo est</TextUnit>
    <TextUnit id="2117" loc="3.6.34">qui se, quod patitur, commeruisse neget.</TextUnit>
    <TextUnit id="2118" loc="3.6.35">adde quod extinctos vel aqua vel Marte vel igni</TextUnit>
    <TextUnit id="2119" loc="3.6.36">nulla potest iterum restituisse dies.</TextUnit>
    <TextUnit id="2120" loc="3.6.37">restituit multos aut poenae parte levavit</TextUnit>
    <TextUnit id="2121" loc="3.6.38">Caesar: et in multis me, precor, esse velit,</TextUnit>
    <TextUnit id="2122" loc="3.6.39">at tu, cum tali populus sub principe simus,</TextUnit>
    <TextUnit id="2123" loc="3.6.40">adloquio profugi credis inesse metum?</TextUnit>
    <TextUnit id="2124" loc="3.6.41">forsitan haec domino Busiride iure timeres,</TextUnit>
    <TextUnit id="2125" loc="3.6.42">aut solito clausos urere in aere viros,</TextUnit>
    <TextUnit id="2126" loc="3.6.43">desine mitem animum vano infamare timore,</TextUnit>
    <TextUnit id="2127" loc="3.6.44">saeva quid in placidis saxa vereris aquis?</TextUnit>
    <TextUnit id="2128" loc="3.6.45">ipse ego quod primo scripsi sine nomine vobis,</TextUnit>
    <TextUnit id="2129" loc="3.6.46">vix excusari posse mihi videor,</TextUnit>
    <TextUnit id="2130" loc="3.6.47">sed pavor attonito rationis ademerat usum,</TextUnit>
    <TextUnit id="2131" loc="3.6.48">cesserat omne novis consiliumque malis,</TextUnit>
    <TextUnit id="2132" loc="3.6.49">fortunamque meam metuens, non vindicis inani,</TextUnit>
    <TextUnit id="2133" loc="3.6.50">terrebar titulo nominis ipse mei.</TextUnit>
    <TextUnit id="2134" loc="3.6.51">hactenus admonitus memori concede potae</TextUnit>
    <TextUnit id="2135" loc="3.6.52">ponat ut in chartis nemina cara suis.</TextUnit>
    <TextUnit id="2136" loc="3.6.53">turpe erit ambobus, longo mihi proximus usu</TextUnit>
    <TextUnit id="2137" loc="3.6.54">si nulla libri parte legere mei.</TextUnit>
    <TextUnit id="2138" loc="3.6.55">ne tamen iste metus somnos tibi rumpere possit,</TextUnit>
    <TextUnit id="2139" loc="3.6.56">non ultra, quam vis, officiosus ero,</TextUnit>
    <TextUnit id="2140" loc="3.6.57">teque tegam, qui sis, nisi cum permiseris ipse:</TextUnit>
    <TextUnit id="2141" loc="3.6.58">cogetur nemo munus habere meum.</TextUnit>
    <TextUnit id="2142" loc="3.6.59">tu modo, quem poteras vel aperte tutus amare,</TextUnit>
    <TextUnit id="2143" loc="3.6.60">si res est anceps ista, latenter ama.</TextUnit>
    <TextUnit id="2144" loc="3.7.1">Verba mihi desunt eadem tam saepe roganti,</TextUnit>
    <TextUnit id="2145" loc="3.7.2">iamque pudet vanas fine carere preces.</TextUnit>
    <TextUnit id="2146" loc="3.7.3">taedia consimili fieri de carmine vobis,</TextUnit>
    <TextUnit id="2147" loc="3.7.4">quidque petam cunctos edidicisse reor.</TextUnit>
    <TextUnit id="2148" loc="3.7.5">nostraque quid portet iam nostis epistula, quamvis</TextUnit>
    <TextUnit id="2149" loc="3.7.6">cera  sit a vinclis non labefacta suis.</TextUnit>
    <TextUnit id="2150" loc="3.7.7">ergo mutetur scripti sententia nostri,</TextUnit>
    <TextUnit id="2151" loc="3.7.8">ne totiens contra, quam rapit amnis, eam.</TextUnit>
    <TextUnit id="2152" loc="3.7.9">quod bene de vobis speravi, ignoscite, amici:</TextUnit>
    <TextUnit id="2153" loc="3.7.10">talia peccandi iam mihi finis erit.</TextUnit>
    <TextUnit id="2154" loc="3.7.11">nec gravis uxori dicar: quae scilicet in me</TextUnit>
    <TextUnit id="2155" loc="3.7.12">quam proba tam timida est experiensque parum.</TextUnit>
    <TextUnit id="2156" loc="3.7.13">hoc quoque, Naso, feres: etenim peiora tulisti.</TextUnit>
    <TextUnit id="2157" loc="3.7.14">iam tibi sentiri sarcina nulla potest.</TextUnit>
    <TextUnit id="2158" loc="3.7.15">ductus ab armento taurus detrectat  aratrum,</TextUnit>
    <TextUnit id="2159" loc="3.7.16">subtrahit  et duro colla novella iugo:</TextUnit>
    <TextUnit id="2160" loc="3.7.17">nos, quibus adsuevit fatum crudeliter uti,</TextUnit>
    <TextUnit id="2161" loc="3.7.18">ad mala iam pridem non sumus ulla rudes,</TextUnit>
    <TextUnit id="2162" loc="3.7.19">venimus in Geticos fines: moriamur  in illis,</TextUnit>
    <TextUnit id="2163" loc="3.7.20">Parcaque ad extremum qua mea coepit eat.</TextUnit>
    <TextUnit id="2164" loc="3.7.21">spem iuvat amplecti - quae non iuvat inrita semper -</TextUnit>
    <TextUnit id="2165" loc="3.7.22">et, fieri cupias siqua, futura putes:</TextUnit>
    <TextUnit id="2166" loc="3.7.23">proximus huic gradus est bene desperare salutem,</TextUnit>
    <TextUnit id="2167" loc="3.7.24">seque semel vera scire perisse fide.</TextUnit>
    <TextUnit id="2168" loc="3.7.25">curando fieri quaedam maiora videmus</TextUnit>
    <TextUnit id="2169" loc="3.7.26">vulnera, quae melius non tetigisse fuit.</TextUnit>
    <TextUnit id="2170" loc="3.7.27">mitius ille perit, subita qui mergitur unda,</TextUnit>
    <TextUnit id="2171" loc="3.7.28">quam sua qui tumidis brachia lassat  aquis,</TextUnit>
    <TextUnit id="2172" loc="3.7.29">cur ego concepi Scythicis me posse carere</TextUnit>
    <TextUnit id="2173" loc="3.7.30">finibus et terra prosperiore frui?</TextUnit>
    <TextUnit id="2174" loc="3.7.31">cur aliquid de me speravi lenius umquam?</TextUnit>
    <TextUnit id="2175" loc="3.7.32">an fortuna mihi sic mea nota fuit?</TextUnit>
    <TextUnit id="2176" loc="3.7.33">torqueor en gravius, repetitaque forma locorum</TextUnit>
    <TextUnit id="2177" loc="3.7.34">exilium renovat triste recensque facit.</TextUnit>
    <TextUnit id="2178" loc="3.7.35">est tamen utilius, studium cessare meorum,</TextUnit>
    <TextUnit id="2179" loc="3.7.36">quam, quas admorint, non valuisse preces,</TextUnit>
    <TextUnit id="2180" loc="3.7.37">magna quidem res est, quam  non audetis, amici:</TextUnit>
    <TextUnit id="2181" loc="3.7.38">sed si quis peteret, qui dare vellet, erat.</TextUnit>
    <TextUnit id="2182" loc="3.7.39">dummodo non nobis  hoc Caesaris ira negant,</TextUnit>
    <TextUnit id="2183" loc="3.7.40">fortiter Euxinis inmoriemur aquis.</TextUnit>
    <TextUnit id="2184" loc="3.8.1">Quae tibi quaerebam memorem testantia curam</TextUnit>
    <TextUnit id="2185" loc="3.8.2">dona Tomitanus mittere posset ager.</TextUnit>
    <TextUnit id="2186" loc="3.8.3">dignus es argento, fulvo quoque dignior auro,</TextUnit>
    <TextUnit id="2187" loc="3.8.4">sed te, cum donas, ista iuvare solent.</TextUnit>
    <TextUnit id="2188" loc="3.8.5">nec tamen haec loca sunt ullo pretiosa metallo:</TextUnit>
    <TextUnit id="2189" loc="3.8.6">hostis ab agricola vix sinit illa fodi.</TextUnit>
    <TextUnit id="2190" loc="3.8.7">purpura saepe tuos fulgens praetexit amictus.</TextUnit>
    <TextUnit id="2191" loc="3.8.8">sed non Sarmatico tingitur illa mari.</TextUnit>
    <TextUnit id="2192" loc="3.8.9">vellera dura ferunt pecudes, et Palladis uti</TextUnit>
    <TextUnit id="2193" loc="3.8.10">arte Tomitanae non didicere nurus,</TextUnit>
    <TextUnit id="2194" loc="3.8.11">femina pro lana Cerealia munera frangit,</TextUnit>
    <TextUnit id="2195" loc="3.8.12">suppositoque gravem vertice portat aquam.</TextUnit>
    <TextUnit id="2196" loc="3.8.13">non hic pampineis amicitur vitibus ulmus,</TextUnit>
    <TextUnit id="2197" loc="3.8.14">nulla premunt ramos pondere poma suo.</TextUnit>
    <TextUnit id="2198" loc="3.8.15">tristia deformes pariunt absinthia campi,</TextUnit>
    <TextUnit id="2199" loc="3.8.16">terraque de fructu quam sit amara docet.</TextUnit>
    <TextUnit id="2200" loc="3.8.17">nil igitur tota Ponti regione sinistri,</TextUnit>
    <TextUnit id="2201" loc="3.8.18">quod mea sedulitas mittere posset, erat.</TextUnit>
    <TextUnit id="2202" loc="3.8.19">clausa tamen misi Scythica tibi tela pharetra:</TextUnit>
    <TextUnit id="2203" loc="3.8.20">hoste precor fiant illa cruenta tuo.</TextUnit>
    <TextUnit id="2204" loc="3.8.21">hos habet haec calamos, hos haec habet ora libellos,</TextUnit>
    <TextUnit id="2205" loc="3.8.22">haec viget in nostris. Maxime, Musa locis!</TextUnit>
    <TextUnit id="2206" loc="3.8.23">quae quamquam misisse pudet, quia parva videntur,</TextUnit>
    <TextUnit id="2207" loc="3.8.24">tu tamen haec, quaeso, consule missa boni.</TextUnit>
    <TextUnit id="2208" loc="3.9.1">Quod sit in his eadem sententia, Brute, libellis,</TextUnit>
    <TextUnit id="2209" loc="3.9.2">carmina nescio quem carpere nostra refers :</TextUnit>
    <TextUnit id="2210" loc="3.9.3">nil nisi me terra fruar ut propiore rogare,</TextUnit>
    <TextUnit id="2211" loc="3.9.4">et quam sim denso cinctus ab hoste loqui.</TextUnit>
    <TextUnit id="2212" loc="3.9.5">o, quam de multis vitium reprehenditur unum!</TextUnit>
    <TextUnit id="2213" loc="3.9.6">hoc peccat solum si mea Musa, bene est.</TextUnit>
    <TextUnit id="2214" loc="3.9.7">ipse ego librorum video delicta meorum,</TextUnit>
    <TextUnit id="2215" loc="3.9.8">cum sua plus iusto carmina quisque probet,</TextUnit>
    <TextUnit id="2216" loc="3.9.9">auctor opus laudat: sic forsitan Agrius olim</TextUnit>
    <TextUnit id="2217" loc="3.9.10">Thersiten facie dixerit esse bona.</TextUnit>
    <TextUnit id="2218" loc="3.9.11">iudicium tamen hic nostrum non decipit error,</TextUnit>
    <TextUnit id="2219" loc="3.9.12">nec, quicquid genui, protinus illud amo.</TextUnit>
    <TextUnit id="2220" loc="3.9.13">cur igitur, si me videam delinquere, peccem,</TextUnit>
    <TextUnit id="2221" loc="3.9.14">et patiar scripto crimen inesse, rogas?</TextUnit>
    <TextUnit id="2222" loc="3.9.15">non eadem ratio est sentire et demere morbos;</TextUnit>
    <TextUnit id="2223" loc="3.9.16">sensus inest cunctis, tollitur arte malum,</TextUnit>
    <TextUnit id="2224" loc="3.9.17">saepe aliquod verbum cupiens mutare reliqui,</TextUnit>
    <TextUnit id="2225" loc="3.9.18">iudicium vires destituuntque meum.</TextUnit>
    <TextUnit id="2226" loc="3.9.19">saepe piget (quid enim dubitem tibi vera fateri)</TextUnit>
    <TextUnit id="2227" loc="3.9.20">corrigere et longi ferre laboris onus.</TextUnit>
    <TextUnit id="2228" loc="3.9.21">scribentem iuvat ipse labor  minuitque laborem,</TextUnit>
    <TextUnit id="2229" loc="3.9.22">cumque suo crescens pectore fervet opus.</TextUnit>
    <TextUnit id="2230" loc="3.9.23">corrigere ut  res est tanto magis ardua quanto</TextUnit>
    <TextUnit id="2231" loc="3.9.24">magnus Aristarcho maior Homerus erat,</TextUnit>
    <TextUnit id="2232" loc="3.9.25">sic animum lento curarum frigore laedit</TextUnit>
    <TextUnit id="2233" loc="3.9.26">et  cupidi cursus frena retentat equi.</TextUnit>
    <TextUnit id="2234" loc="3.9.27">atque ita di mites minuant mihi Caesaris iram,</TextUnit>
    <TextUnit id="2235" loc="3.9.28">ossaque pacata nostra tegantur humo,</TextUnit>
    <TextUnit id="2236" loc="3.9.29">ut mihi conanti nonnumquam intendere curas</TextUnit>
    <TextUnit id="2237" loc="3.9.30">fortunae species obstat acerba meae,</TextUnit>
    <TextUnit id="2238" loc="3.9.31">vixque mihi videor, faciam qui  carmina, sanus,</TextUnit>
    <TextUnit id="2239" loc="3.9.32">inque feris curem corrigere illa Getis.</TextUnit>
    <TextUnit id="2240" loc="3.9.33">nil tamen e scriptis magis excusabile nostris,</TextUnit>
    <TextUnit id="2241" loc="3.9.34">quam sensus cunctis paene quod unus inest.</TextUnit>
    <TextUnit id="2242" loc="3.9.35">laeta fere laetus cecini, cano tristia tristis.</TextUnit>
    <TextUnit id="2243" loc="3.9.36">conveniens operi tempus utrumque suo est.</TextUnit>
    <TextUnit id="2244" loc="3.9.37">quid nisi de vitio scribam regionis amarae,</TextUnit>
    <TextUnit id="2245" loc="3.9.38">utque loco moriar commodiore precer?</TextUnit>
    <TextUnit id="2246" loc="3.9.39">eum totiens eadem dicam, vix audior ulli,</TextUnit>
    <TextUnit id="2247" loc="3.9.40">verbaque profectu dissimulata carent.</TextUnit>
    <TextUnit id="2248" loc="3.9.41">et tamen haec eadem cum sint, non scripsimus  isdem,</TextUnit>
    <TextUnit id="2249" loc="3.9.42">unaque per plures vox mea temptat opem.</TextUnit>
    <TextUnit id="2250" loc="3.9.43">an, ne bis sensum lector reperiret eundem,</TextUnit>
    <TextUnit id="2251" loc="3.9.44">unus amicorum. Brute, rogandus eras ?</TextUnit>
    <TextUnit id="2252" loc="3.9.45">non fuit hoc tanti, confesso ignoscite, docti:</TextUnit>
    <TextUnit id="2253" loc="3.9.46">vilior est operis fama salute mea.</TextUnit>
    <TextUnit id="2254" loc="3.9.47">denique materiam, quam  quis sibi fluxerit ipse,</TextUnit>
    <TextUnit id="2255" loc="3.9.48">arbitrio variat multa poeta suo.</TextUnit>
    <TextUnit id="2256" loc="3.9.49">Musa mea est index nimium quoque vera malorum.</TextUnit>
    <TextUnit id="2257" loc="3.9.50">atque incorrupti pondera testis habet.</TextUnit>
    <TextUnit id="2258" loc="3.9.51">nec liber ut fieret, sed uti sua cuique daretur</TextUnit>
    <TextUnit id="2259" loc="3.9.52">littera, propositum curaque nostra fuit.</TextUnit>
    <TextUnit id="2260" loc="3.9.53">postmodo collectas utcumque sine ordine iunxi:</TextUnit>
    <TextUnit id="2261" loc="3.9.54">hoc opus electum ne mihi forte putes.</TextUnit>
    <TextUnit id="2262" loc="3.9.55">da veniam scriptis, quorum non gloria nobis</TextUnit>
    <TextUnit id="2263" loc="3.9.56">causa, sed utilitas officiumque fuit.</TextUnit>
    <TextUnit id="2264" loc="4.1.1">Accipe, Pompei, deductum carmen ab illo,</TextUnit>
    <TextUnit id="2265" loc="4.1.2">debitor est vitae qui tibi, Sexte, suae.</TextUnit>
    <TextUnit id="2266" loc="4.1.3">qui seu non prohibes a me tua nomina poni,</TextUnit>
    <TextUnit id="2267" loc="4.1.4">accedet meritis haec quoque summa tuis:</TextUnit>
    <TextUnit id="2268" loc="4.1.5">sive trahis vultus, equidem peccasse fatebor,</TextUnit>
    <TextUnit id="2269" loc="4.1.6">delicti tamen est causa probanda mei.</TextUnit>
    <TextUnit id="2270" loc="4.1.7">non potuit mea mens, quin esset grata, teneri.</TextUnit>
    <TextUnit id="2271" loc="4.1.8">sit precor officio non gravis ira pio.</TextUnit>
    <TextUnit id="2272" loc="4.1.9">o, quotiens ego sum libris mihi visus in  istis</TextUnit>
    <TextUnit id="2273" loc="4.1.10">impius, in nullo quod legerere loco!</TextUnit>
    <TextUnit id="2274" loc="4.1.11">o, quotiens, alii cum vellem scribere, nomen</TextUnit>
    <TextUnit id="2275" loc="4.1.12">rettulit in ceras inscia dextra tuum!</TextUnit>
    <TextUnit id="2276" loc="4.1.13">ipse mihi placuit mendis in talibus error,</TextUnit>
    <TextUnit id="2277" loc="4.1.14">et vix invita facta litura manu est,</TextUnit>
    <TextUnit id="2278" loc="4.1.15">"viderit! ad summam " dixi " licet ipse queratur!</TextUnit>
    <TextUnit id="2279" loc="4.1.16">hanc  pudet offensam non meruisse prius."</TextUnit>
    <TextUnit id="2280" loc="4.1.17">da mihi, siquid ea est, hebetantem pectora Lethen.</TextUnit>
    <TextUnit id="2281" loc="4.1.18">oblitus potero non tamen esse tui.</TextUnit>
    <TextUnit id="2282" loc="4.1.19">idque sinas oro, nec fastidita repellas</TextUnit>
    <TextUnit id="2283" loc="4.1.20">verba, nec officio crimen inesse putes,</TextUnit>
    <TextUnit id="2284" loc="4.1.21">et levis haec meritis referatur gratia tantis:</TextUnit>
    <TextUnit id="2285" loc="4.1.22">si minus, invito te quoque gratus ero.</TextUnit>
    <TextUnit id="2286" loc="4.1.23">numquam pigra fuit nostris tua gratia rebus,</TextUnit>
    <TextUnit id="2287" loc="4.1.24">nec mihi munificas arca negavit opes.</TextUnit>
    <TextUnit id="2288" loc="4.1.25">nunc quoque nil subitis clementia territa fatis</TextUnit>
    <TextUnit id="2289" loc="4.1.26">auxilium vitae fertque  feretque meae.</TextUnit>
    <TextUnit id="2290" loc="4.1.27">unde rogas forsan fiducia tanta futuri</TextUnit>
    <TextUnit id="2291" loc="4.1.28">sit mihi? quod fecit, quisque tuetur opus.</TextUnit>
    <TextUnit id="2292" loc="4.1.29">ut Venus artificis labor est et gloria Coi,</TextUnit>
    <TextUnit id="2293" loc="4.1.30">aequoreo madidas quae premit imbre comas:</TextUnit>
    <TextUnit id="2294" loc="4.1.31">arcis ut Actaeae vel eburna vel aerea  custos</TextUnit>
    <TextUnit id="2295" loc="4.1.32">bellica Phidiaca stat dea facta manu:</TextUnit>
    <TextUnit id="2296" loc="4.1.33">vindicat ut Calamis laudem, quos fecit, equorum:</TextUnit>
    <TextUnit id="2297" loc="4.1.34">ut similis verae vacca Myronis opus:</TextUnit>
    <TextUnit id="2298" loc="4.1.35">sic ego pars rerum non ultima, Sexte, tuarum</TextUnit>
    <TextUnit id="2299" loc="4.1.36">tutelaeque feror munus opusque tuae.</TextUnit>
    <TextUnit id="2300" loc="4.2.1">Quod legis, o vates magnorum maxime regum,</TextUnit>
    <TextUnit id="2301" loc="4.2.2">venit ab intonsis usque, Severe, Getis:</TextUnit>
    <TextUnit id="2302" loc="4.2.3">cuius adhuc nomen nostros tacuisse libellos,</TextUnit>
    <TextUnit id="2303" loc="4.2.4">si modo permittas dicere vera, pudet.</TextUnit>
    <TextUnit id="2304" loc="4.2.5">orba tamen numeris cessavit epistula numquam</TextUnit>
    <TextUnit id="2305" loc="4.2.6">ire per alternas officiosa vices,</TextUnit>
    <TextUnit id="2306" loc="4.2.7">carmina sola tibi memorem testantia curam</TextUnit>
    <TextUnit id="2307" loc="4.2.8">non data sunt. quid enim, quae facis ipse, darem?</TextUnit>
    <TextUnit id="2308" loc="4.2.9">quis mel Aristaeo, quis Baccho vina Falerna,</TextUnit>
    <TextUnit id="2309" loc="4.2.10">Triptolemo fruges, poma det Alcinoo?</TextUnit>
    <TextUnit id="2310" loc="4.2.11">fertile pectus habes, interque Helicona colentes</TextUnit>
    <TextUnit id="2311" loc="4.2.12">uberius nulli provenit ista seges.</TextUnit>
    <TextUnit id="2312" loc="4.2.13">mittere ad hunc carmen, frondes erat addere silvis</TextUnit>
    <TextUnit id="2313" loc="4.2.14">haec mihi cunctandi causa. Severe, fuit.</TextUnit>
    <TextUnit id="2314" loc="4.2.15">nec tamen ingenium nobis respondet, ut ante,</TextUnit>
    <TextUnit id="2315" loc="4.2.16">sed siccum sterni vomere litus aro.</TextUnit>
    <TextUnit id="2316" loc="4.2.17">scilicet ut limus venas excaecat  in undis,</TextUnit>
    <TextUnit id="2317" loc="4.2.18">laesaque suppresso fonte resistit aqua,</TextUnit>
    <TextUnit id="2318" loc="4.2.19">pectora sic mea sunt limo vitiata malorum,</TextUnit>
    <TextUnit id="2319" loc="4.2.20">et carmen vena pauperiore fluit.</TextUnit>
    <TextUnit id="2320" loc="4.2.21">si quis in hac ipsum terra posuisset Homerum,</TextUnit>
    <TextUnit id="2321" loc="4.2.22">esset, crede mihi, factus et ille Getes.</TextUnit>
    <TextUnit id="2322" loc="4.2.23">da veniam fasso, studiis quoque frena remisi,</TextUnit>
    <TextUnit id="2323" loc="4.2.24">ducitur et digitis littera rara meis.</TextUnit>
    <TextUnit id="2324" loc="4.2.25">impetus ille sacer, qui vatum pectora nutrit,</TextUnit>
    <TextUnit id="2325" loc="4.2.26">qui prius in nobis esse solebat, abest,</TextUnit>
    <TextUnit id="2326" loc="4.2.27">vix venit ad partes, vix sumptae Musa tabellae</TextUnit>
    <TextUnit id="2327" loc="4.2.28">inponit pigras paene coacta manus,</TextUnit>
    <TextUnit id="2328" loc="4.2.29">parvaque, ne dicam scribendi nulla voluptas</TextUnit>
    <TextUnit id="2329" loc="4.2.30">est mihi, nec numeris nectere verba iuvat,</TextUnit>
    <TextUnit id="2330" loc="4.2.31">sive quod hinc fructus adeo non cepimus ullos,</TextUnit>
    <TextUnit id="2331" loc="4.2.32">principium nostri res sit ut ista mali:</TextUnit>
    <TextUnit id="2332" loc="4.2.33">sive quod in tenebris numerosos ponere gestus,</TextUnit>
    <TextUnit id="2333" loc="4.2.34">quodque legas nulli scribere carmen, idem est.</TextUnit>
    <TextUnit id="2334" loc="4.2.35">excitat auditor studium, laudataque virtus</TextUnit>
    <TextUnit id="2335" loc="4.2.36">crescit, et inmensum gloria calcar habet.</TextUnit>
    <TextUnit id="2336" loc="4.2.37">hic mea cui recitem nisi flavis scripta Corallis,</TextUnit>
    <TextUnit id="2337" loc="4.2.38">quasque alias gentes barbarus Hister habet?</TextUnit>
    <TextUnit id="2338" loc="4.2.39">sed quid solus agam, quaque infelicia perdam</TextUnit>
    <TextUnit id="2339" loc="4.2.40">otia materia surripiamque diem?</TextUnit>
    <TextUnit id="2340" loc="4.2.41">nam quia nec vinum, nec me tenet alea fallax,</TextUnit>
    <TextUnit id="2341" loc="4.2.42">per quae clam tacitum tempus abire solet,</TextUnit>
    <TextUnit id="2342" loc="4.2.43">nec me, quod cuperem, si per fera bella liceret,</TextUnit>
    <TextUnit id="2343" loc="4.2.44">oblectat cultu terra novata suo,</TextUnit>
    <TextUnit id="2344" loc="4.2.45">quid, nisi Pierides, solacia frigida, restant,</TextUnit>
    <TextUnit id="2345" loc="4.2.46">non bene de nobis quae meruere deae?</TextUnit>
    <TextUnit id="2346" loc="4.2.47">at tu, cui bibitur felicius Aonius fons,</TextUnit>
    <TextUnit id="2347" loc="4.2.48">utiliter studium quod tibi cedit ama,</TextUnit>
    <TextUnit id="2348" loc="4.2.49">sacraque Musarum merito cole, quodque legamus,</TextUnit>
    <TextUnit id="2349" loc="4.2.50">huc aliquod curae mitte recentis opus.</TextUnit>
    <TextUnit id="2350" loc="4.3.1">Conquerar, an taceam? ponam sine nomine crimen,</TextUnit>
    <TextUnit id="2351" loc="4.3.2">an notum qui sis omnibus esse velim?</TextUnit>
    <TextUnit id="2352" loc="4.3.3">nomine non utar, ne commendere querella,</TextUnit>
    <TextUnit id="2353" loc="4.3.4">quaeraturque tibi carmine fama meo.</TextUnit>
    <TextUnit id="2354" loc="4.3.5">dum mea puppis erat valida fundata carina,</TextUnit>
    <TextUnit id="2355" loc="4.3.6">qui mecum velles currere, primus eras.</TextUnit>
    <TextUnit id="2356" loc="4.3.7">nunc, quia contraxit vultum Fortuna, recedis,</TextUnit>
    <TextUnit id="2357" loc="4.3.8">auxilio postquam scis opus esse tuo.</TextUnit>
    <TextUnit id="2358" loc="4.3.9">dissimulas etiam, nec me vis nosse videri,</TextUnit>
    <TextUnit id="2359" loc="4.3.10">quisque sit, audito nomine, Naso, rogas,</TextUnit>
    <TextUnit id="2360" loc="4.3.11">ille ego sum, quamquam non vis audire, vetusta</TextUnit>
    <TextUnit id="2361" loc="4.3.12">paene puer puero iunctus amicitia:</TextUnit>
    <TextUnit id="2362" loc="4.3.13">ille ego, qui primus tua seria nosse solebam</TextUnit>
    <TextUnit id="2363" loc="4.3.14">et tibi iucundis primus adesse iocis:</TextUnit>
    <TextUnit id="2364" loc="4.3.15">ille ego convictor densoque domesticus usu,</TextUnit>
    <TextUnit id="2365" loc="4.3.16">ille ego iudiciis unica Musa tuis.</TextUnit>
    <TextUnit id="2366" loc="4.3.17">ille ego sum, qui nunc an vivam, perfide, nescis,</TextUnit>
    <TextUnit id="2367" loc="4.3.18">cura tibi de quo quaerere nulla fuit.</TextUnit>
    <TextUnit id="2368" loc="4.3.19">sive fui numquam carus, simulasse fateris:</TextUnit>
    <TextUnit id="2369" loc="4.3.20">seu non fingebas, inveniere levis.</TextUnit>
    <TextUnit id="2370" loc="4.3.21">aut age, dic aliquam, quae te mutaverit, iram:</TextUnit>
    <TextUnit id="2371" loc="4.3.22">nam nisi iusta tua est, iusta querella mea est.</TextUnit>
    <TextUnit id="2372" loc="4.3.23">quod te nunc crimen similem  vetat esse priori?</TextUnit>
    <TextUnit id="2373" loc="4.3.24">an crimen, coepi quod miser esse, vocas?</TextUnit>
    <TextUnit id="2374" loc="4.3.25">si mihi rebus opem nullam factisque ferebas,</TextUnit>
    <TextUnit id="2375" loc="4.3.26">venisset verbis charta notata tribus.</TextUnit>
    <TextUnit id="2376" loc="4.3.27">vix equidem credo, sed et  insultare iacenti</TextUnit>
    <TextUnit id="2377" loc="4.3.28">te mihi nec verbis parcere fama refert.</TextUnit>
    <TextUnit id="2378" loc="4.3.29">quid facis, a! demens? cur, si Fortuna recedat,</TextUnit>
    <TextUnit id="2379" loc="4.3.30">naufragio lacrimas eripis ipse tuo?</TextUnit>
    <TextUnit id="2380" loc="4.3.31">haec dea non stabili, quam sit levis, orbe fatetur,</TextUnit>
    <TextUnit id="2381" loc="4.3.32">quae summum dubio sub pede semper habet,</TextUnit>
    <TextUnit id="2382" loc="4.3.33">quolibet est folio, quavis incertior aura:</TextUnit>
    <TextUnit id="2383" loc="4.3.34">par illi levitas, improbe, sola tua est.</TextUnit>
    <TextUnit id="2384" loc="4.3.35">omnia sunt hominum tenui pendentia filo,</TextUnit>
    <TextUnit id="2385" loc="4.3.36">et subito casu quae valuere, ruunt,</TextUnit>
    <TextUnit id="2386" loc="4.3.37">divitis audita est cui non opulentia Croesi?</TextUnit>
    <TextUnit id="2387" loc="4.3.38">nempe tamen vitam captus ab hoste tulit,</TextUnit>
    <TextUnit id="2388" loc="4.3.39">ille Syracosia modo formidatus in urbe</TextUnit>
    <TextUnit id="2389" loc="4.3.40">vix humili duram reppulit arte famem,</TextUnit>
    <TextUnit id="2390" loc="4.3.41">quid fuerat Magno maius? tamen ille rogavit</TextUnit>
    <TextUnit id="2391" loc="4.3.42">summissa fugiens voce clientis opem.</TextUnit>
    <TextUnit id="2392" loc="4.3.43">cuique viro totus terrarum paruit orbis,</TextUnit>
    <TextUnit id="2393" loc="4.3.44"/>
    <TextUnit id="2394" loc="4.3.45">ille Iugurthino clarus Cimbroque triumpho,</TextUnit>
    <TextUnit id="2395" loc="4.3.46">quo victrix totiens consule Roma fuit,</TextUnit>
    <TextUnit id="2396" loc="4.3.47">in caeno Marius iacuit cannaque palustri,</TextUnit>
    <TextUnit id="2397" loc="4.3.48">pertulit et tanto multa pudenda viro.</TextUnit>
    <TextUnit id="2398" loc="4.3.49">ludit in humanis divina potentia rebus,</TextUnit>
    <TextUnit id="2399" loc="4.3.50">et certam praesens vix habet  hora fidem.</TextUnit>
    <TextUnit id="2400" loc="4.3.51">"litus ad Euxinum" si quis mihi diceret "ibis,</TextUnit>
    <TextUnit id="2401" loc="4.3.52">et metues, arcu ne feriare Getae,"</TextUnit>
    <TextUnit id="2402" loc="4.3.53">"i, bibe" dixissem "purgantes pectora sucos,</TextUnit>
    <TextUnit id="2403" loc="4.3.54">quidquid et in tota nascitur Anticyra."</TextUnit>
    <TextUnit id="2404" loc="4.3.55">sum tamen haec passus: nec, si mortalia possem,</TextUnit>
    <TextUnit id="2405" loc="4.3.56">et summi poteram tela cavere dei.</TextUnit>
    <TextUnit id="2406" loc="4.3.57">tu quoque fac timeas, et quae tibi laeta videntur</TextUnit>
    <TextUnit id="2407" loc="4.3.58">dum loqueris, fieri tristia posse puta.</TextUnit>
    <TextUnit id="2408" loc="4.4.1">Nulla dies adeo est australibus umida nimbis,</TextUnit>
    <TextUnit id="2409" loc="4.4.2">non intermissis ut fluat imber aquis,</TextUnit>
    <TextUnit id="2410" loc="4.4.3">nec sterilis locus ullus ita est, ut non sit in illo</TextUnit>
    <TextUnit id="2411" loc="4.4.4">mixta fere duris utilis herba rubis.</TextUnit>
    <TextUnit id="2412" loc="4.4.5">nil adeo fortuna gravis miserabile fecit,</TextUnit>
    <TextUnit id="2413" loc="4.4.6">ut minuant nulla gaudia parte malum.</TextUnit>
    <TextUnit id="2414" loc="4.4.7">ecce domo patriaque carens oculisque meorum,</TextUnit>
    <TextUnit id="2415" loc="4.4.8">naufragus in Getici litoris actus aquas,</TextUnit>
    <TextUnit id="2416" loc="4.4.9">qua tamen inveni vultum diffundere causa</TextUnit>
    <TextUnit id="2417" loc="4.4.10">possim,  fortunae nec meminisse meae.</TextUnit>
    <TextUnit id="2418" loc="4.4.11">nam mihi, cum fulva solus  spatiarer harena,</TextUnit>
    <TextUnit id="2419" loc="4.4.12">visa est a tergo pinna dedisse sonum.</TextUnit>
    <TextUnit id="2420" loc="4.4.13">respicio, nec erat corpus, quod cernere possem,</TextUnit>
    <TextUnit id="2421" loc="4.4.14">verba tamen sunt haec aure recepta mea:</TextUnit>
    <TextUnit id="2422" loc="4.4.15">"en ego laetarum venio tibi nuntia rerum</TextUnit>
    <TextUnit id="2423" loc="4.4.16">Fama, per inmensas aere lapsa vias.</TextUnit>
    <TextUnit id="2424" loc="4.4.17">consule Pompeio, quo non tibi carior alter,</TextUnit>
    <TextUnit id="2425" loc="4.4.18">candidus et felix proximus annus erit.</TextUnit>
    <TextUnit id="2426" loc="4.4.19">dixit, et ut laeto Pontum rumore replevit,</TextUnit>
    <TextUnit id="2427" loc="4.4.20">ad gentes alias hinc dea vertit iter.</TextUnit>
    <TextUnit id="2428" loc="4.4.21">at mihi dilapsis inter nova gaudia curis</TextUnit>
    <TextUnit id="2429" loc="4.4.22">excidit asperitas huius iniqua loci.</TextUnit>
    <TextUnit id="2430" loc="4.4.23">ergo ubi, Iane biceps, longum reseraveris annum,</TextUnit>
    <TextUnit id="2431" loc="4.4.24">pulsus et a sacro mense December erit,</TextUnit>
    <TextUnit id="2432" loc="4.4.25">purpura Pompeium summi velabit honoris,</TextUnit>
    <TextUnit id="2433" loc="4.4.26">ne titulis quicquam debeat ille suis.</TextUnit>
    <TextUnit id="2434" loc="4.4.27">cernere iam videor rumpi paene atria turba,</TextUnit>
    <TextUnit id="2435" loc="4.4.28">et populum laedi deficiente loco,</TextUnit>
    <TextUnit id="2436" loc="4.4.29">templaque Tarpeiae primum tibi sedis adiri,</TextUnit>
    <TextUnit id="2437" loc="4.4.30">et fieri faciles in tua vota deos,</TextUnit>
    <TextUnit id="2438" loc="4.4.31">colla boves niveos certae praebere securi,</TextUnit>
    <TextUnit id="2439" loc="4.4.32">quos aluit campis herba Falisca suis:</TextUnit>
    <TextUnit id="2440" loc="4.4.33">cumque deos omnes, tunc hos  inpensius, aequos</TextUnit>
    <TextUnit id="2441" loc="4.4.34">esse tibi cupias, cum Iove Caesar erunt.</TextUnit>
    <TextUnit id="2442" loc="4.4.35">curia te excipiet, patresque e more vocati</TextUnit>
    <TextUnit id="2443" loc="4.4.36">intendent aures ad tua verba suas.</TextUnit>
    <TextUnit id="2444" loc="4.4.37">hos ubi facundo tua vox hilaraverit ore,</TextUnit>
    <TextUnit id="2445" loc="4.4.38">utque solet, tulerit prospera verba dies,</TextUnit>
    <TextUnit id="2446" loc="4.4.39">egeris et meritas superis cum Caesare grates</TextUnit>
    <TextUnit id="2447" loc="4.4.40">(qui causam, facias cur ita saepe, dabit),</TextUnit>
    <TextUnit id="2448" loc="4.4.41">inde domum repetes toto comitante senatu,</TextUnit>
    <TextUnit id="2449" loc="4.4.42">officium populi vix capiente domo.</TextUnit>
    <TextUnit id="2450" loc="4.4.43">me miserum, turba quod non ego cernar in illa,</TextUnit>
    <TextUnit id="2451" loc="4.4.44">nec poterunt istis lumina nostra frui!</TextUnit>
    <TextUnit id="2452" loc="4.4.45">quod licet,  absentem qua possum mente videbo:</TextUnit>
    <TextUnit id="2453" loc="4.4.46">aspiciet vultus consulis illa sui,</TextUnit>
    <TextUnit id="2454" loc="4.4.47">di faciant aliquo subeat tibi tempore nostrum</TextUnit>
    <TextUnit id="2455" loc="4.4.48">nomen, et "heu dicas " quid miser ille facit?</TextUnit>
    <TextUnit id="2456" loc="4.4.49">haec tua pertulerit si quis mihi verba, fatebor</TextUnit>
    <TextUnit id="2457" loc="4.4.50">protinus exilium mollius esse meum."</TextUnit>
    <TextUnit id="2458" loc="4.5.1">Ite, leves elegi, doctas ad consulis aures,</TextUnit>
    <TextUnit id="2459" loc="4.5.2">verbaque honorato ferte legenda viro.</TextUnit>
    <TextUnit id="2460" loc="4.5.3">longa via est, nec vos pedibus proceditis aequis,</TextUnit>
    <TextUnit id="2461" loc="4.5.4">tectaque brumali sub nive terra latet.</TextUnit>
    <TextUnit id="2462" loc="4.5.5">cum gelidam Thracen et opertum nubibus Haemum</TextUnit>
    <TextUnit id="2463" loc="4.5.6">et maris Ionii transieritis aquas,</TextUnit>
    <TextUnit id="2464" loc="4.5.7">luce minus decima dominam venietis in urbem,</TextUnit>
    <TextUnit id="2465" loc="4.5.8">ut festinatum non faciatis iter.</TextUnit>
    <TextUnit id="2466" loc="4.5.9">protinus inde domus vobis Pompeia petatur:</TextUnit>
    <TextUnit id="2467" loc="4.5.10">non est Augusto iunctior ulla foro.</TextUnit>
    <TextUnit id="2468" loc="4.5.11">siquis, ut in populo, qui sitis et unde requiret,</TextUnit>
    <TextUnit id="2469" loc="4.5.12">nomina decepta quaelibet aure ferat.</TextUnit>
    <TextUnit id="2470" loc="4.5.13">ut sit enim tutum, sicut reor esse, fateri,</TextUnit>
    <TextUnit id="2471" loc="4.5.14">verba minus certe ficta timoris habent.</TextUnit>
    <TextUnit id="2472" loc="4.5.15">copia nec vobis nullo prohibente videndi</TextUnit>
    <TextUnit id="2473" loc="4.5.16">consulis, ut limen contigeritis, erit.</TextUnit>
    <TextUnit id="2474" loc="4.5.17">aut reget ille suos dicendo iura Quirites,</TextUnit>
    <TextUnit id="2475" loc="4.5.18">conspicuum signis cum premet altus ebur:</TextUnit>
    <TextUnit id="2476" loc="4.5.19">aut populi reditus positam componet ad hastam,</TextUnit>
    <TextUnit id="2477" loc="4.5.20">et minui magnae non sinet urbis opes .</TextUnit>
    <TextUnit id="2478" loc="4.5.21">aut, ubi erunt patres in Iulia templa vocati,</TextUnit>
    <TextUnit id="2479" loc="4.5.22">de tanto dignis consule rebus aget .</TextUnit>
    <TextUnit id="2480" loc="4.5.23">aut feret Augusto solitam natoque salutem,</TextUnit>
    <TextUnit id="2481" loc="4.5.24">deque parum noto consulet officio.</TextUnit>
    <TextUnit id="2482" loc="4.5.25">tempus ab his vacuum Caesar Germanicus omne</TextUnit>
    <TextUnit id="2483" loc="4.5.26">auferet . a magnis hunc colit ille deis.</TextUnit>
    <TextUnit id="2484" loc="4.5.27">cum tamen a turba rerum requieverit harum,</TextUnit>
    <TextUnit id="2485" loc="4.5.28">ad vos mansuetas porriget ille manus,</TextUnit>
    <TextUnit id="2486" loc="4.5.29">quidque parens ego vester agam fortasse requiret.</TextUnit>
    <TextUnit id="2487" loc="4.5.30">talia vos illi reddere verba volo:</TextUnit>
    <TextUnit id="2488" loc="4.5.31">"vivit adhuc vitamque tibi debere fatetur,</TextUnit>
    <TextUnit id="2489" loc="4.5.32">quam prius a miti Caesare munus habet,</TextUnit>
    <TextUnit id="2490" loc="4.5.33">te sibi, cum fugeret, memori solet ore referre</TextUnit>
    <TextUnit id="2491" loc="4.5.34">barbariae tutas exhibuisse vias:</TextUnit>
    <TextUnit id="2492" loc="4.5.35">sanguine Bistonium quod non tepefecerit ensem,</TextUnit>
    <TextUnit id="2493" loc="4.5.36">effectum cura pectoris esse tui:</TextUnit>
    <TextUnit id="2494" loc="4.5.37">addita praeterea vitae quoque multa tuendae</TextUnit>
    <TextUnit id="2495" loc="4.5.38">munera, ne proprias attenuaret opes.</TextUnit>
    <TextUnit id="2496" loc="4.5.39">pro quibus ut meritis referatur gratia, iurat</TextUnit>
    <TextUnit id="2497" loc="4.5.40">se fore mancipii  tempus in omne tui.</TextUnit>
    <TextUnit id="2498" loc="4.5.41">nam prius umbrosa carituros arbore montes,</TextUnit>
    <TextUnit id="2499" loc="4.5.42">et freta velivolas non habitura rates,</TextUnit>
    <TextUnit id="2500" loc="4.5.43">fluminaque in fontes cursu reditura supino,</TextUnit>
    <TextUnit id="2501" loc="4.5.44">gratia quam meriti possit abire tui.</TextUnit>
    <TextUnit id="2502" loc="4.5.45">haec ubi dixeritis, servet sua dona rogate,</TextUnit>
    <TextUnit id="2503" loc="4.5.46">sic fuerit vestrae causa peracta viae."</TextUnit>
    <TextUnit id="2504" loc="4.6.1">Quam legis, ex illis tibi venit epistula, Brute,</TextUnit>
    <TextUnit id="2505" loc="4.6.2">Nasonem nolles in quibus esse locis,</TextUnit>
    <TextUnit id="2506" loc="4.6.3">sed tu quod nolles, voluit miserabile fatum, ei mihi!</TextUnit>
    <TextUnit id="2507" loc="4.6.4">plus illud quam tua vota valet.</TextUnit>
    <TextUnit id="2508" loc="4.6.5">in Scythia nobis quinquennis Olympias acta est:</TextUnit>
    <TextUnit id="2509" loc="4.6.6">iam tempus lustri transit in alterius.</TextUnit>
    <TextUnit id="2510" loc="4.6.7">perstat enim fortuna tenax, votisque malignum</TextUnit>
    <TextUnit id="2511" loc="4.6.8">opponit nostris insidiosa  pedem.</TextUnit>
    <TextUnit id="2512" loc="4.6.9">certus eras pro me. Fabiae laus. Maxime, gentis,</TextUnit>
    <TextUnit id="2513" loc="4.6.10">numen ad Augustum supplice voce loqui.</TextUnit>
    <TextUnit id="2514" loc="4.6.11">occidis ante preces, causamque ego, .Maxime, mortis</TextUnit>
    <TextUnit id="2515" loc="4.6.12">(nec fuero tanti) me reor esse tuae.</TextUnit>
    <TextUnit id="2516" loc="4.6.13">iam timeo nostram cuiquam mandare salutem:</TextUnit>
    <TextUnit id="2517" loc="4.6.14">ipsum morte tua concidit auxilium.</TextUnit>
    <TextUnit id="2518" loc="4.6.15">coeperat Augustus deceptae ignoscere culpae .</TextUnit>
    <TextUnit id="2519" loc="4.6.16">spem nostram terras deseruitque simul,</TextUnit>
    <TextUnit id="2520" loc="4.6.17">quale tamen potui, de caelite, Brute, recenti</TextUnit>
    <TextUnit id="2521" loc="4.6.18">vestra procul positus carmen in ora dedi.</TextUnit>
    <TextUnit id="2522" loc="4.6.19">quae prosit pietas utinam mihi, sitque malorum</TextUnit>
    <TextUnit id="2523" loc="4.6.20">iam modus et sacrae mitior ira domus,</TextUnit>
    <TextUnit id="2524" loc="4.6.21">te quoque idem liquido possum iurare precari,</TextUnit>
    <TextUnit id="2525" loc="4.6.22">o mihi non dubia cognite Brute nota.</TextUnit>
    <TextUnit id="2526" loc="4.6.23">nam cum praestiteris verum mihi semper amorem,</TextUnit>
    <TextUnit id="2527" loc="4.6.24">hic tamen adverso tempore crevit amor.</TextUnit>
    <TextUnit id="2528" loc="4.6.25">quique tuas pariter lacrimas nostrasque videret,</TextUnit>
    <TextUnit id="2529" loc="4.6.26">passuros poenam crederet esse duos.</TextUnit>
    <TextUnit id="2530" loc="4.6.27">lenem te miseris genuit natura, nec ulli</TextUnit>
    <TextUnit id="2531" loc="4.6.28">mitius ingenium, quam tibi, Brute, dedit:</TextUnit>
    <TextUnit id="2532" loc="4.6.29">ut qui quid valeas ignoret Marte forensi,</TextUnit>
    <TextUnit id="2533" loc="4.6.30">posse tuo peragi vix putet ore reos.</TextUnit>
    <TextUnit id="2534" loc="4.6.31">scilicet eiusdem est, quamvis pugnare videntur,</TextUnit>
    <TextUnit id="2535" loc="4.6.32">supplicibus facilem, sontibus esse trucem,</TextUnit>
    <TextUnit id="2536" loc="4.6.33">cum tibi suscepta est legis vindicta severae,</TextUnit>
    <TextUnit id="2537" loc="4.6.34">verba velut tinctu  singula virus habent.</TextUnit>
    <TextUnit id="2538" loc="4.6.35">hostibus eveniat quam sis violentus in armis</TextUnit>
    <TextUnit id="2539" loc="4.6.36">sentire et linguae tela subire tuae.</TextUnit>
    <TextUnit id="2540" loc="4.6.37">quae tibi tam tenui cura limantur, ut omnes</TextUnit>
    <TextUnit id="2541" loc="4.6.38">istius ingenium corporis esse negent,</TextUnit>
    <TextUnit id="2542" loc="4.6.39">at si quem laedi Fortuna cernis iniqua,</TextUnit>
    <TextUnit id="2543" loc="4.6.40">mollior est animo femina nulla tuo.</TextUnit>
    <TextUnit id="2544" loc="4.6.41">hoc ego praecipue sensi, cum magna meorum</TextUnit>
    <TextUnit id="2545" loc="4.6.42">notitiam pars est infitiata mei.</TextUnit>
    <TextUnit id="2546" loc="4.6.43">inmemor illorum, vestri non inmemor umquam,</TextUnit>
    <TextUnit id="2547" loc="4.6.44">qui mala solliciti nostra levatis, ero.</TextUnit>
    <TextUnit id="2548" loc="4.6.45">et prius hic nimium nobis conterminus Hister</TextUnit>
    <TextUnit id="2549" loc="4.6.46">in caput Euxino de mare vertet iter,</TextUnit>
    <TextUnit id="2550" loc="4.6.47">utque Thyesteae redeant si tempora mensae,</TextUnit>
    <TextUnit id="2551" loc="4.6.48">Solis ad Eoas currus agetur aquas,</TextUnit>
    <TextUnit id="2552" loc="4.6.49">quam quisquam vestrum, qui me doluistis ademptum,</TextUnit>
    <TextUnit id="2553" loc="4.6.50">arguat ingratum non meminisse sui.</TextUnit>
    <TextUnit id="2554" loc="4.7.1">Missus es Euxinas quoniam, Vestalis, ad undas,</TextUnit>
    <TextUnit id="2555" loc="4.7.2">ut positis reddas iura sub axe locis,</TextUnit>
    <TextUnit id="2556" loc="4.7.3">aspicis en praesens, quali iaceamus in arvo,</TextUnit>
    <TextUnit id="2557" loc="4.7.4">nec me testis eris falsa solere queri.</TextUnit>
    <TextUnit id="2558" loc="4.7.5">accedet voci per te non irrita nostrae,</TextUnit>
    <TextUnit id="2559" loc="4.7.6">Alpinis iuvenis regibus orte, fides,</TextUnit>
    <TextUnit id="2560" loc="4.7.7">ipse vides certe glacie concrescere Pontum,</TextUnit>
    <TextUnit id="2561" loc="4.7.8">ipse vides rigido stantia vina gelu;</TextUnit>
    <TextUnit id="2562" loc="4.7.9">ipse vides, onerata ferox ut ducat Iazyx</TextUnit>
    <TextUnit id="2563" loc="4.7.10">per medias Histri plaustra bubulcus aquas,</TextUnit>
    <TextUnit id="2564" loc="4.7.11">aspicis et mitti sub adunco toxica ferro,</TextUnit>
    <TextUnit id="2565" loc="4.7.12">et telum causas mortis habere duas.</TextUnit>
    <TextUnit id="2566" loc="4.7.13">atque utinam pars haec tantum spectata fuisset,</TextUnit>
    <TextUnit id="2567" loc="4.7.14">non etiam proprio cognita Marte tibi!</TextUnit>
    <TextUnit id="2568" loc="4.7.15">tenditur  ad primum per densa pericula pilum,</TextUnit>
    <TextUnit id="2569" loc="4.7.16">contigit ex merito qui tibi nuper honor,</TextUnit>
    <TextUnit id="2570" loc="4.7.17">sit licet hic titulus plenus  tibi fructibus, ingens</TextUnit>
    <TextUnit id="2571" loc="4.7.18">ipsa tamen virtus ordine maior erit.</TextUnit>
    <TextUnit id="2572" loc="4.7.19">non negat hoc Hister, cuius tua dextera quondam</TextUnit>
    <TextUnit id="2573" loc="4.7.20">puniceam Getico sanguine fecit aquam.</TextUnit>
    <TextUnit id="2574" loc="4.7.21">non negat Aegisos, quae te subeunte recepta</TextUnit>
    <TextUnit id="2575" loc="4.7.22">sensit in ingenio nil opis esse loci.</TextUnit>
    <TextUnit id="2576" loc="4.7.23">nam, dubium positu melius defensa manune,</TextUnit>
    <TextUnit id="2577" loc="4.7.24">urbs erat in summo nubibus aequa iugo.</TextUnit>
    <TextUnit id="2578" loc="4.7.25">Sithonio regi ferus interceperat illam</TextUnit>
    <TextUnit id="2579" loc="4.7.26">hostis et ereptas victor habebat opes,</TextUnit>
    <TextUnit id="2580" loc="4.7.27">donec fluminea devecta Vitellius unda</TextUnit>
    <TextUnit id="2581" loc="4.7.28">intulit exposito milite signa Getis,</TextUnit>
    <TextUnit id="2582" loc="4.7.29">at tibi, progenies alti fortissima Donni,</TextUnit>
    <TextUnit id="2583" loc="4.7.30">venit in adversos impetus ire viros.</TextUnit>
    <TextUnit id="2584" loc="4.7.31">nec mora, conspicuus longe fulgentibus armis,</TextUnit>
    <TextUnit id="2585" loc="4.7.32">fortia ne possint facta latere caves,</TextUnit>
    <TextUnit id="2586" loc="4.7.33">ingentique .gradu contra ferrumque locumque</TextUnit>
    <TextUnit id="2587" loc="4.7.34">saxaque brumali grandine plura subis.</TextUnit>
    <TextUnit id="2588" loc="4.7.35">nec te missa super iaculorum turba moratur,</TextUnit>
    <TextUnit id="2589" loc="4.7.36">nec quae vipereo tela cruore madent.</TextUnit>
    <TextUnit id="2590" loc="4.7.37">spicula cum pictis haerent in casside pinnis,</TextUnit>
    <TextUnit id="2591" loc="4.7.38">parsque fere scuti vulnere nulla vacat,</TextUnit>
    <TextUnit id="2592" loc="4.7.39">nec corpus cunctos feliciter effugit ictus:</TextUnit>
    <TextUnit id="2593" loc="4.7.40">sed minor est acri laudis amore dolor.</TextUnit>
    <TextUnit id="2594" loc="4.7.41">talis apud Troiam Danais pro navibus Aiax</TextUnit>
    <TextUnit id="2595" loc="4.7.42">dicitur Hectoreas sustinuisse faces,</TextUnit>
    <TextUnit id="2596" loc="4.7.43">ut propius ventum est admotaque dextera dextrae,</TextUnit>
    <TextUnit id="2597" loc="4.7.44">resque fero potuit comminus ense geri,</TextUnit>
    <TextUnit id="2598" loc="4.7.45">dicere difficile est quid Mars tuus egerit illic,</TextUnit>
    <TextUnit id="2599" loc="4.7.46">quotque neci dederis quosque quibusque modis.</TextUnit>
    <TextUnit id="2600" loc="4.7.47">ense tuo factos calcabas victor acervos,</TextUnit>
    <TextUnit id="2601" loc="4.7.48">inpositoque Getes sub pede multus erat.</TextUnit>
    <TextUnit id="2602" loc="4.7.49">pugnat ad exemplum primi minor ordine pili,</TextUnit>
    <TextUnit id="2603" loc="4.7.50">multaque fert miles vulnera, multa facit,</TextUnit>
    <TextUnit id="2604" loc="4.7.51">sed tantum virtus alios tua praeterit omnes,</TextUnit>
    <TextUnit id="2605" loc="4.7.52">ante citos quantum Pegasus ibit  equos,</TextUnit>
    <TextUnit id="2606" loc="4.7.53">vincitur Aegisos, testataque tempus in omne</TextUnit>
    <TextUnit id="2607" loc="4.7.54">sunt tua, Vestalis, carmine facta meo.</TextUnit>
    <TextUnit id="2608" loc="4.8.1">Littera sera quidem, studiis exculte Suilii,</TextUnit>
    <TextUnit id="2609" loc="4.8.2">huc tua pervenit, sed mihi grata tamen,</TextUnit>
    <TextUnit id="2610" loc="4.8.3">qua, pia si possit superos lenire rogando</TextUnit>
    <TextUnit id="2611" loc="4.8.4">gratia, laturum te mihi dicis opem.</TextUnit>
    <TextUnit id="2612" loc="4.8.5">ut iam nil praestes, animi sum factus amici</TextUnit>
    <TextUnit id="2613" loc="4.8.6">debitor, et meritum velle iuvare voco.</TextUnit>
    <TextUnit id="2614" loc="4.8.7">impetus iste tuus longum modo duret in aevum,</TextUnit>
    <TextUnit id="2615" loc="4.8.8">neve malis pietas sit tua lassa meis.</TextUnit>
    <TextUnit id="2616" loc="4.8.9">ius aliquod faciunt adfinia vincula nobis,</TextUnit>
    <TextUnit id="2617" loc="4.8.10">quae semper maneant inlabefacta precor.</TextUnit>
    <TextUnit id="2618" loc="4.8.11">nam tibi quae coniunx, eadem mihi filia paene est,</TextUnit>
    <TextUnit id="2619" loc="4.8.12">et quae te generum, me vocat illa virum,</TextUnit>
    <TextUnit id="2620" loc="4.8.13">ei mihi, si lectis vultum tu versibus istis</TextUnit>
    <TextUnit id="2621" loc="4.8.14">ducis et adfinem te pudet esse meum!</TextUnit>
    <TextUnit id="2622" loc="4.8.15">at nihil hic dignum poteris reperire pudore</TextUnit>
    <TextUnit id="2623" loc="4.8.16">praeter fortunam, quae mihi caeca fuit.</TextUnit>
    <TextUnit id="2624" loc="4.8.17">seu genus excutias, equites ab origine prima</TextUnit>
    <TextUnit id="2625" loc="4.8.18">usque per innumeros inveniemur avos:</TextUnit>
    <TextUnit id="2626" loc="4.8.19">sive velis qui sint mores inquirere nostri,</TextUnit>
    <TextUnit id="2627" loc="4.8.20">errorem misero detrahe, labe carent.</TextUnit>
    <TextUnit id="2628" loc="4.8.21">tu modo si quid agi sperabis posse precando,</TextUnit>
    <TextUnit id="2629" loc="4.8.22">quos colis, exora supplice voce deos.</TextUnit>
    <TextUnit id="2630" loc="4.8.23">di tibi sunt  Caesar iuvenis, tua numina placa,</TextUnit>
    <TextUnit id="2631" loc="4.8.24">hac certe nulla est notior ara tibi.</TextUnit>
    <TextUnit id="2632" loc="4.8.25">non sinit illa sui vanas antistitis umquam</TextUnit>
    <TextUnit id="2633" loc="4.8.26">esse preces: nostris hinc pete rebus opem.</TextUnit>
    <TextUnit id="2634" loc="4.8.27">quamlibet exigua si nos ea iuverit aura,</TextUnit>
    <TextUnit id="2635" loc="4.8.28">obruta de mediis cumba resurget aquis.</TextUnit>
    <TextUnit id="2636" loc="4.8.29">tunc ego tura feram rapidis sollemnia flammis,</TextUnit>
    <TextUnit id="2637" loc="4.8.30">et valeant quantum numina testis ero.</TextUnit>
    <TextUnit id="2638" loc="4.8.31">nec tibi de Pario statuam, Germanice, templum</TextUnit>
    <TextUnit id="2639" loc="4.8.32">marmore: carpsit opes illa ruina meas.</TextUnit>
    <TextUnit id="2640" loc="4.8.33">templa domus facient vobis urbesque beatae;</TextUnit>
    <TextUnit id="2641" loc="4.8.34">Naso suis opibus, carmine gratus erit.</TextUnit>
    <TextUnit id="2642" loc="4.8.35">parva quidem fateor pro magnis munera reddi,</TextUnit>
    <TextUnit id="2643" loc="4.8.36">cum pro concessa verba salute damus,</TextUnit>
    <TextUnit id="2644" loc="4.8.37">sed qui, quam potuit, dat maxima, gratus abunde est,</TextUnit>
    <TextUnit id="2645" loc="4.8.38">et finem pietas contigit illa suum.</TextUnit>
    <TextUnit id="2646" loc="4.8.39">nec quae de parva pauper dis libat acerra</TextUnit>
    <TextUnit id="2647" loc="4.8.40">tura minus grandi quam data lance valent,</TextUnit>
    <TextUnit id="2648" loc="4.8.41">agnaque tam lactens quam gramine pasta Falisco</TextUnit>
    <TextUnit id="2649" loc="4.8.42">victima Tarpeios inficit icta focos,</TextUnit>
    <TextUnit id="2650" loc="4.8.43">nec tamen officio vatum per carmina facto</TextUnit>
    <TextUnit id="2651" loc="4.8.44">principibus res est aptior ulla viris.</TextUnit>
    <TextUnit id="2652" loc="4.8.45">carmina vestrarum peragunt praeconia laudum,</TextUnit>
    <TextUnit id="2653" loc="4.8.46">neve sit actorum fama caduca cavent.</TextUnit>
    <TextUnit id="2654" loc="4.8.47">carmine fit vivax virtus, expersque sepulchri</TextUnit>
    <TextUnit id="2655" loc="4.8.48">notitiam serae posteritatis habet.</TextUnit>
    <TextUnit id="2656" loc="4.8.49">tabida consumit ferrum lapidemque vetustas,</TextUnit>
    <TextUnit id="2657" loc="4.8.50">nullaque res maius tempore robur habet.</TextUnit>
    <TextUnit id="2658" loc="4.8.51">scripta ferunt annos, scriptis Agamemnona nosti,</TextUnit>
    <TextUnit id="2659" loc="4.8.52">et quisquis contra vel simul arma tulit,</TextUnit>
    <TextUnit id="2660" loc="4.8.53">quis Thebas septemque duces sine carmine nosset,</TextUnit>
    <TextUnit id="2661" loc="4.8.54">et quicquid post haec, quidquid et ante fuit .</TextUnit>
    <TextUnit id="2662" loc="4.8.55">di quoque carminibus, si fas est dicere, fiunt,</TextUnit>
    <TextUnit id="2663" loc="4.8.56">tantaque maiestas ore canentis eget.</TextUnit>
    <TextUnit id="2664" loc="4.8.57">sic Chaos ex illa naturae mole prioris</TextUnit>
    <TextUnit id="2665" loc="4.8.58">digestum partes scimus habere suas:</TextUnit>
    <TextUnit id="2666" loc="4.8.59">sic adfectantes caelestia regna Gigantes</TextUnit>
    <TextUnit id="2667" loc="4.8.60">ad Styga nimbifero vindicis igne datos .</TextUnit>
    <TextUnit id="2668" loc="4.8.61">sic victor laudem superatis Liber ab Indis,</TextUnit>
    <TextUnit id="2669" loc="4.8.62">Alcides capta traxit ab Oechalia.</TextUnit>
    <TextUnit id="2670" loc="4.8.63">et modo, Caesar, avum, quem virtus addidit astris,</TextUnit>
    <TextUnit id="2671" loc="4.8.64">sacrarunt aliqua carmina parte tuum.</TextUnit>
    <TextUnit id="2672" loc="4.8.65">siquid adhuc igitur vivi, Germanice, nostro</TextUnit>
    <TextUnit id="2673" loc="4.8.66">restat in ingenio, serviet omne tibi.</TextUnit>
    <TextUnit id="2674" loc="4.8.67">non potes officium vatis contemnere vates:</TextUnit>
    <TextUnit id="2675" loc="4.8.68">iudicio pretium res habet ista tuo.</TextUnit>
    <TextUnit id="2676" loc="4.8.69">quod nisi te nomen tantum ad maiora vocasset,</TextUnit>
    <TextUnit id="2677" loc="4.8.70">gloria Pieridum summa futurus eras.</TextUnit>
    <TextUnit id="2678" loc="4.8.71">sed dare materiam nobis quam carmina maius:</TextUnit>
    <TextUnit id="2679" loc="4.8.72">nec tamen ex toto deserere illa potes.</TextUnit>
    <TextUnit id="2680" loc="4.8.73">numeris modo bella geris, numeris modo verba coerces,</TextUnit>
    <TextUnit id="2681" loc="4.8.74">quodque aliis opus est, hoc tibi lusus erit.</TextUnit>
    <TextUnit id="2682" loc="4.8.75">utque nec ad citharam nec ad arcum segnis Apollo est.</TextUnit>
    <TextUnit id="2683" loc="4.8.76">sed venit ad sacras nervus uterque manus,</TextUnit>
    <TextUnit id="2684" loc="4.8.77">sic tibi nec docti desunt nec principis artes,</TextUnit>
    <TextUnit id="2685" loc="4.8.78">mixta sed est animo cum Iove Musa tuo.</TextUnit>
    <TextUnit id="2686" loc="4.8.79">quae quoniam nec nos unda summovit ab illa,</TextUnit>
    <TextUnit id="2687" loc="4.8.80">ungula Gorgonei quam cava fecit equi,</TextUnit>
    <TextUnit id="2688" loc="4.8.81">prosit opemque ferat communia sacra tueri,</TextUnit>
    <TextUnit id="2689" loc="4.8.82">atque isdem studiis inposuisse manum:</TextUnit>
    <TextUnit id="2690" loc="4.8.83">litora pellitis nimium subiecta Corallis</TextUnit>
    <TextUnit id="2691" loc="4.8.84">ut tandem saevos effugiamque Getas:</TextUnit>
    <TextUnit id="2692" loc="4.8.85">clausaque si misero patria est, ut ponar in ullo,</TextUnit>
    <TextUnit id="2693" loc="4.8.86">qui minus Ausonia distet  ab urbe, loco,</TextUnit>
    <TextUnit id="2694" loc="4.8.87">unde tuas possim laudes celebrare recentes</TextUnit>
    <TextUnit id="2695" loc="4.8.88">magnaque quam minima facta referre mora.</TextUnit>
    <TextUnit id="2696" loc="4.8.89">tangat ut hoc votum caelestia, care Suilli,</TextUnit>
    <TextUnit id="2697" loc="4.8.90">numina, pro socero paene precare tuo.</TextUnit>
    <TextUnit id="2698" loc="4.9.1">Unde licet, non unde iuvat, Graecine, salutem</TextUnit>
    <TextUnit id="2699" loc="4.9.2">mittit ab Euxinis hanc tibi Naso vadis,</TextUnit>
    <TextUnit id="2700" loc="4.9.3">missaque di faciant Auroram occurrat ad illam,</TextUnit>
    <TextUnit id="2701" loc="4.9.4">bis senos fasces quae tibi prima dabit:</TextUnit>
    <TextUnit id="2702" loc="4.9.5">ut, quoniam sine me tanges Capitolia consul</TextUnit>
    <TextUnit id="2703" loc="4.9.6">et fiam turbae pars ego nulla tuae,</TextUnit>
    <TextUnit id="2704" loc="4.9.7">in domini subeat partes et praestet amici</TextUnit>
    <TextUnit id="2705" loc="4.9.8">officium iusso littera nostra die.</TextUnit>
    <TextUnit id="2706" loc="4.9.9">atque ego si fatis genitus melioribus essem</TextUnit>
    <TextUnit id="2707" loc="4.9.10">et mea sincere curreret axe rota,</TextUnit>
    <TextUnit id="2708" loc="4.9.11">quo nunc nostra manus per scriptum fungitur, esset</TextUnit>
    <TextUnit id="2709" loc="4.9.12">lingua salutandi munere functa tui,</TextUnit>
    <TextUnit id="2710" loc="4.9.13">gratatusque darem cum dulcibus oscula verbis,</TextUnit>
    <TextUnit id="2711" loc="4.9.14">nec minus ille meus quam tuus esset honor.</TextUnit>
    <TextUnit id="2712" loc="4.9.15">illa. confiteor, sic essem luce superbus,</TextUnit>
    <TextUnit id="2713" loc="4.9.16">ut caperet fastus vix domus ulla meos:</TextUnit>
    <TextUnit id="2714" loc="4.9.17">dumque latus sancti cingit tibi turba senatus,</TextUnit>
    <TextUnit id="2715" loc="4.9.18">consulis ante pedes ire iuberer eques;</TextUnit>
    <TextUnit id="2716" loc="4.9.19">et quamquam cuperem semper tibi proximus esse,</TextUnit>
    <TextUnit id="2717" loc="4.9.20">gauderem lateris non habuisse locum,</TextUnit>
    <TextUnit id="2718" loc="4.9.21">nec querulus, turba quamvis eliderer, essem:</TextUnit>
    <TextUnit id="2719" loc="4.9.22">sed foret a populo tum mihi dulce premi,</TextUnit>
    <TextUnit id="2720" loc="4.9.23">aspicerem gaudens, quantus foret agminis ordo,</TextUnit>
    <TextUnit id="2721" loc="4.9.24">densaque quam longum turba teneret iter,</TextUnit>
    <TextUnit id="2722" loc="4.9.25">quoque magis noris, quam me vulgaria tangant,</TextUnit>
    <TextUnit id="2723" loc="4.9.26">spectarem, qualis purpura te tegeret.</TextUnit>
    <TextUnit id="2724" loc="4.9.27">signa quoque in sella nossem formata curuli</TextUnit>
    <TextUnit id="2725" loc="4.9.28">et totum Numidae sculptile dentis opus.</TextUnit>
    <TextUnit id="2726" loc="4.9.29">at cum Tarpeias esses deductus in arces,</TextUnit>
    <TextUnit id="2727" loc="4.9.30">dum caderet iussu victima sacra tuo,</TextUnit>
    <TextUnit id="2728" loc="4.9.31">me quoque secreto grates sibi magnus agentem</TextUnit>
    <TextUnit id="2729" loc="4.9.32">audisset media qui sedet aede deus;</TextUnit>
    <TextUnit id="2730" loc="4.9.33">turaque mente magis plena quam lance dedissem,</TextUnit>
    <TextUnit id="2731" loc="4.9.34">ter quater imperii laetus honore tui.</TextUnit>
    <TextUnit id="2732" loc="4.9.35">hic ego praesentes inter numerarer amicos,</TextUnit>
    <TextUnit id="2733" loc="4.9.36">mitia ius urbis  si modo fata darent,</TextUnit>
    <TextUnit id="2734" loc="4.9.37">quaeque mihi sola capitur nunc mente voluptas,</TextUnit>
    <TextUnit id="2735" loc="4.9.38">tunc oculis etiam percipienda foret,</TextUnit>
    <TextUnit id="2736" loc="4.9.39">non ita caelitibus visum est, et forsitan aequis;</TextUnit>
    <TextUnit id="2737" loc="4.9.40">nam quid me poenae causa negata iuvet?</TextUnit>
    <TextUnit id="2738" loc="4.9.41">mente tamen, quae sola loco non exulat, utar,</TextUnit>
    <TextUnit id="2739" loc="4.9.42">praetextam fasces aspiciamque tuos.</TextUnit>
    <TextUnit id="2740" loc="4.9.43">haec modo te populo reddentem iura videbit,</TextUnit>
    <TextUnit id="2741" loc="4.9.44">et se secreto  finget adesse tuis .</TextUnit>
    <TextUnit id="2742" loc="4.9.45">nunc longi reditus hastae supponere lustri</TextUnit>
    <TextUnit id="2743" loc="4.9.46">credet, et exacta cuncta locare fide:</TextUnit>
    <TextUnit id="2744" loc="4.9.47">nunc facere in medio facundum verba senatu,</TextUnit>
    <TextUnit id="2745" loc="4.9.48">publica quaerentem quid petat utilitas:</TextUnit>
    <TextUnit id="2746" loc="4.9.49">nunc pro Caesaribus superis decernere grates,</TextUnit>
    <TextUnit id="2747" loc="4.9.50">albave opimorum colla ferire boum.</TextUnit>
    <TextUnit id="2748" loc="4.9.51">atque utinam, cum iam fueris potiora precatus,</TextUnit>
    <TextUnit id="2749" loc="4.9.52">ut mihi placetur principis ira roges!</TextUnit>
    <TextUnit id="2750" loc="4.9.53">surgat ad hanc vocem plena pius ignis ab ara,</TextUnit>
    <TextUnit id="2751" loc="4.9.54">detque bonum voto lucidus omen apex.</TextUnit>
    <TextUnit id="2752" loc="4.9.55">interea, qua parte licet, ne cuncta queramur,</TextUnit>
    <TextUnit id="2753" loc="4.9.56">hic quoque te festum consule tempus agam.</TextUnit>
    <TextUnit id="2754" loc="4.9.57">altera laetitiae est nec cedens causa priori,</TextUnit>
    <TextUnit id="2755" loc="4.9.58">successor tanti frater honoris erit.</TextUnit>
    <TextUnit id="2756" loc="4.9.59">nam tibi finitum summo, Graecine, Decembri</TextUnit>
    <TextUnit id="2757" loc="4.9.60">imperium Iam suscipit ille die.</TextUnit>
    <TextUnit id="2758" loc="4.9.61">quaeque est in vobis pietas, alterna feretis</TextUnit>
    <TextUnit id="2759" loc="4.9.62">gaudia, tu fratris fascibus, ille tuis.</TextUnit>
    <TextUnit id="2760" loc="4.9.63">sic tu bis fueris consul, bis consul et ille,</TextUnit>
    <TextUnit id="2761" loc="4.9.64">inque domo binus conspicietur honor.</TextUnit>
    <TextUnit id="2762" loc="4.9.65">qui quamquam est ingens, et nullum Martia summo</TextUnit>
    <TextUnit id="2763" loc="4.9.66">altius imperium consule Roma videt,</TextUnit>
    <TextUnit id="2764" loc="4.9.67">multiplicat tamen hunc gravitas auctoris honorem,</TextUnit>
    <TextUnit id="2765" loc="4.9.68">et maiestatem res data dantis habet,</TextUnit>
    <TextUnit id="2766" loc="4.9.69">iudiciis igitur liceat Flaccoque tibique</TextUnit>
    <TextUnit id="2767" loc="4.9.70">talibus Augusti tempus in omne frui.</TextUnit>
    <TextUnit id="2768" loc="4.9.71">quod  tamen ab rerum cura propiore vacabit,</TextUnit>
    <TextUnit id="2769" loc="4.9.72">vota precor votis addite vestra meis.</TextUnit>
    <TextUnit id="2770" loc="4.9.73">et si quem dabit aura sinum, laxate rudentes,</TextUnit>
    <TextUnit id="2771" loc="4.9.74">exeat e Stygiis ut mea navis aquis.</TextUnit>
    <TextUnit id="2772" loc="4.9.75">praefuit his, Graecine, locis modo Flaccus, et illo</TextUnit>
    <TextUnit id="2773" loc="4.9.76">ripa ferox Histri sub duce tuta fuit.</TextUnit>
    <TextUnit id="2774" loc="4.9.77">hic tenuit Mysas gentes in pace fideli,</TextUnit>
    <TextUnit id="2775" loc="4.9.78">hic arcu fisos terruit ense Getas,</TextUnit>
    <TextUnit id="2776" loc="4.9.79">hic raptam Troesmin  celeri virtute recepit,</TextUnit>
    <TextUnit id="2777" loc="4.9.80">infecitque fero sanguine Danuvium.</TextUnit>
    <TextUnit id="2778" loc="4.9.81">quaere loci faciem Scythicique incommoda caeli,</TextUnit>
    <TextUnit id="2779" loc="4.9.82">et quam vicino terrear hoste roga:</TextUnit>
    <TextUnit id="2780" loc="4.9.83">sintne litae tenues serpentis felle sagittae,</TextUnit>
    <TextUnit id="2781" loc="4.9.84">fiat an humanum victima dira caput .</TextUnit>
    <TextUnit id="2782" loc="4.9.85">mentiar, an coeat duratus frigore Pontus,</TextUnit>
    <TextUnit id="2783" loc="4.9.86">et teneat glacies iugera multa freti,</TextUnit>
    <TextUnit id="2784" loc="4.9.87">haec ubi narrant, quae sit mea fama require,</TextUnit>
    <TextUnit id="2785" loc="4.9.88">quoque modo peragam tempora dura roga.</TextUnit>
    <TextUnit id="2786" loc="4.9.89">nec sumus hic odio, nec scilicet esse meremur,</TextUnit>
    <TextUnit id="2787" loc="4.9.90">nec cum fortuna mens quoque versa mea est.</TextUnit>
    <TextUnit id="2788" loc="4.9.91">illa quies animi, quam tu laudare solebas,</TextUnit>
    <TextUnit id="2789" loc="4.9.92">ille vetus solito perstat in ore pudor,</TextUnit>
    <TextUnit id="2790" loc="4.9.93">sic ego sum longe, sic hic, ubi barbarus hostis,</TextUnit>
    <TextUnit id="2791" loc="4.9.94">ut fera plus valeant legibus arma, facit,</TextUnit>
    <TextUnit id="2792" loc="4.9.95">rem queat ut nullam tot iam, Graecine, per annos</TextUnit>
    <TextUnit id="2793" loc="4.9.96">femina de nobis virve puerve queri.</TextUnit>
    <TextUnit id="2794" loc="4.9.97">hoc facit ut misero faveant adsintque Tomitae:</TextUnit>
    <TextUnit id="2795" loc="4.9.98">haec quoniam, tellus testificanda mihi est.</TextUnit>
    <TextUnit id="2796" loc="4.9.99">illi me, quia velle vident, discedere malunt:</TextUnit>
    <TextUnit id="2797" loc="4.9.100">respectu cupiunt hic tamen esse sui.</TextUnit>
    <TextUnit id="2798" loc="4.9.101">nec mihi credideris: extant decreta, quibus nos</TextUnit>
    <TextUnit id="2799" loc="4.9.102">laudat et inmunes publica cera facit,</TextUnit>
    <TextUnit id="2800" loc="4.9.103">conveniens miseris et quamquam gloria non est,</TextUnit>
    <TextUnit id="2801" loc="4.9.104">proxima dant nobis oppida munus idem.</TextUnit>
    <TextUnit id="2802" loc="4.9.105">nec pietas ignota mea est: videt hospita terra</TextUnit>
    <TextUnit id="2803" loc="4.9.106">in nostra sacrum Caesaris esse domo.</TextUnit>
    <TextUnit id="2804" loc="4.9.107">stant pariter natusque pius coniunxque sacerdos,</TextUnit>
    <TextUnit id="2805" loc="4.9.108">numina iam facto non leviora deo.</TextUnit>
    <TextUnit id="2806" loc="4.9.109">neu desit pars ulla domus, stat uterque nepotum,</TextUnit>
    <TextUnit id="2807" loc="4.9.110">hic aviae lateri proximus, ille patris.</TextUnit>
    <TextUnit id="2808" loc="4.9.111">his ego do totiens cum ture precantia verba,</TextUnit>
    <TextUnit id="2809" loc="4.9.112">Eoo quotiens surgit ab orbe dies.</TextUnit>
    <TextUnit id="2810" loc="4.9.113">tota, licet quaeras, hoc me non fingere dicet</TextUnit>
    <TextUnit id="2811" loc="4.9.114">officii testis Pontica terra mei.</TextUnit>
    <TextUnit id="2812" loc="4.9.115">Pontica me tellus, quantis hae possumus ara,</TextUnit>
    <TextUnit id="2813" loc="4.9.116">natalem ludis scit celebrare dei.</TextUnit>
    <TextUnit id="2814" loc="4.9.117">nec minus hospitibus pietas est cognita talis,</TextUnit>
    <TextUnit id="2815" loc="4.9.118">misit in has siquos longa Propontis aquas,</TextUnit>
    <TextUnit id="2816" loc="4.9.119">is quoque, quo laevus  fuerat sub praeside Pontus,</TextUnit>
    <TextUnit id="2817" loc="4.9.120">audierit frater forsitan ista tuus.</TextUnit>
    <TextUnit id="2818" loc="4.9.121">fortuna est impar animo, talique libenter</TextUnit>
    <TextUnit id="2819" loc="4.9.122">exiguas carpo munere pauper opes.</TextUnit>
    <TextUnit id="2820" loc="4.9.123">nec vestris damus haec oculis, procul urbe remoti .</TextUnit>
    <TextUnit id="2821" loc="4.9.124">contenti tacita sed pietate sumus.</TextUnit>
    <TextUnit id="2822" loc="4.9.125">et tamen haec tangent aliquando Caesaris aures.</TextUnit>
    <TextUnit id="2823" loc="4.9.126">nil illi, toto quod fit in orbe, latet.</TextUnit>
    <TextUnit id="2824" loc="4.9.127">tu certe scis haec, superis ascite, videsque,</TextUnit>
    <TextUnit id="2825" loc="4.9.128">Caesar, ut est oculis subdita terra tuis.</TextUnit>
    <TextUnit id="2826" loc="4.9.129">tu nostras audis inter convexa Iocatus</TextUnit>
    <TextUnit id="2827" loc="4.9.130">sidera, sollicito quas damus ore, preces.</TextUnit>
    <TextUnit id="2828" loc="4.9.131">perveniant istuc et carmina forsitan illa,</TextUnit>
    <TextUnit id="2829" loc="4.9.132">quae de te misi caelite facta novo.</TextUnit>
    <TextUnit id="2830" loc="4.9.133">auguror his igitur flecti tua numina, nec tu</TextUnit>
    <TextUnit id="2831" loc="4.9.134">inmerito nomen mite Parentis habes.</TextUnit>
    <TextUnit id="2832" loc="4.10.1">Haec mihi Cimmerio bis tertia ducitur aestas</TextUnit>
    <TextUnit id="2833" loc="4.10.2">litore pellitos inter agenda Getas.</TextUnit>
    <TextUnit id="2834" loc="4.10.3">ecquos tu silices, ecquod, carissime, ferrum</TextUnit>
    <TextUnit id="2835" loc="4.10.4">duritiae confers, Albinovane, meae?</TextUnit>
    <TextUnit id="2836" loc="4.10.5">gutta cavat lapidem, consumitur anulus usu,</TextUnit>
    <TextUnit id="2837" loc="4.10.6">atteritur  pressa vomer aduncus humo.</TextUnit>
    <TextUnit id="2838" loc="4.10.7">tempus edax igitur praeter nos omnia perdit:</TextUnit>
    <TextUnit id="2839" loc="4.10.8">cessat duritia mors quoque victa mea.</TextUnit>
    <TextUnit id="2840" loc="4.10.9">exemplum est animi nimium patientes Ulixes,</TextUnit>
    <TextUnit id="2841" loc="4.10.10">iactatus dubio per duo lustra mari .</TextUnit>
    <TextUnit id="2842" loc="4.10.11">tempora solliciti sed non tamen omnia fati</TextUnit>
    <TextUnit id="2843" loc="4.10.12">pertulit, et placidae saepe fuere morae,</TextUnit>
    <TextUnit id="2844" loc="4.10.13">an grave sex annis pulchram fovisse Calypso</TextUnit>
    <TextUnit id="2845" loc="4.10.14">aequoreaeque fuit concubuisse deae?</TextUnit>
    <TextUnit id="2846" loc="4.10.15">excipit Hippotades, qui dat pro munere ventos,</TextUnit>
    <TextUnit id="2847" loc="4.10.16">curvet ut inpulsos utilis aura sinus,</TextUnit>
    <TextUnit id="2848" loc="4.10.17">nec bene cantantes labor est audire puellas:</TextUnit>
    <TextUnit id="2849" loc="4.10.18">nec degustanti lotos amara fuit.</TextUnit>
    <TextUnit id="2850" loc="4.10.19">hos ego, qui patriae faciant oblivia, sucos</TextUnit>
    <TextUnit id="2851" loc="4.10.20">parte meae vitae, si modo dentur, emam.</TextUnit>
    <TextUnit id="2852" loc="4.10.21">nec tu contuleris urbem Laestrygonos umquam</TextUnit>
    <TextUnit id="2853" loc="4.10.22">gentibus, obliqua quas obit Hister aqua.</TextUnit>
    <TextUnit id="2854" loc="4.10.23">nec vincet Cyclops saevum feritate Piacchen.</TextUnit>
    <TextUnit id="2855" loc="4.10.24">qui quota terroris pars solet esse mei!</TextUnit>
    <TextUnit id="2856" loc="4.10.25">Scylla feris trunco quod latret ab inguine monstris,</TextUnit>
    <TextUnit id="2857" loc="4.10.26">Heniochae nautis plus nocuere rates,</TextUnit>
    <TextUnit id="2858" loc="4.10.27">nec potes infestis conferre Charybdin Achaeis,</TextUnit>
    <TextUnit id="2859" loc="4.10.28">ter licet epotum ter vomat illa fretum,</TextUnit>
    <TextUnit id="2860" loc="4.10.29">qui quamquam dextra regione licentius errant,</TextUnit>
    <TextUnit id="2861" loc="4.10.30">securum latus hoc non tamen esse sinunt,</TextUnit>
    <TextUnit id="2862" loc="4.10.31">hic agri infrondes, hic spicula tincta venenis,</TextUnit>
    <TextUnit id="2863" loc="4.10.32">hic freta vel pediti pervia reddit hiems,</TextUnit>
    <TextUnit id="2864" loc="4.10.33">ut, qua remus iter pulsis modo fecerat undis,</TextUnit>
    <TextUnit id="2865" loc="4.10.34">siccus contempta nave viator eat.</TextUnit>
    <TextUnit id="2866" loc="4.10.35">qui veniunt istinc, vix vos ea credere dicunt,</TextUnit>
    <TextUnit id="2867" loc="4.10.36">quam miser est, qui fert asperiora fide!</TextUnit>
    <TextUnit id="2868" loc="4.10.37">crede tamen; nec te causas nescire sinemus,</TextUnit>
    <TextUnit id="2869" loc="4.10.38">horrida Sarmaticum cur mare duret hiems,</TextUnit>
    <TextUnit id="2870" loc="4.10.39">proxima sunt nobis plaustri praebentia formam</TextUnit>
    <TextUnit id="2871" loc="4.10.40">et quae praecipuum sidera frigus habent.</TextUnit>
    <TextUnit id="2872" loc="4.10.41">hinc oritur Boreas oraeque domesticus huic est</TextUnit>
    <TextUnit id="2873" loc="4.10.42">et sumit vires a propiore loco.</TextUnit>
    <TextUnit id="2874" loc="4.10.43">at Notus, adverso tepidum qui spirat ab axe,</TextUnit>
    <TextUnit id="2875" loc="4.10.44">est procul et rarus languidiorque venit.</TextUnit>
    <TextUnit id="2876" loc="4.10.45">adde quod hic clauso miscentur flumina Ponto,</TextUnit>
    <TextUnit id="2877" loc="4.10.46">vimque fretum multo perdit ab amne suam.</TextUnit>
    <TextUnit id="2878" loc="4.10.47">huc Lycus, huc Sugaris Peniusque Hypanisque Calesque</TextUnit>
    <TextUnit id="2879" loc="4.10.48">influit et crebro vertice tortus Halys,</TextUnit>
    <TextUnit id="2880" loc="4.10.49">Partheniusque rapax, et volvens saxa Cynapses</TextUnit>
    <TextUnit id="2881" loc="4.10.50">labitur, et nullo tardior amne Tyras,</TextUnit>
    <TextUnit id="2882" loc="4.10.51">et tu, femineae Thermodon cognite turmae,</TextUnit>
    <TextUnit id="2883" loc="4.10.52">et quondam Graiis Phasi petite viris,</TextUnit>
    <TextUnit id="2884" loc="4.10.53">cumque Borysthenio liquidissimus amne Dyrapses</TextUnit>
    <TextUnit id="2885" loc="4.10.54">et tacite peragens lene Melanthus iter,</TextUnit>
    <TextUnit id="2886" loc="4.10.55">quique duas terras, Asiam Cadmique sororem,</TextUnit>
    <TextUnit id="2887" loc="4.10.56">separat et cursus inter utramque facit,</TextUnit>
    <TextUnit id="2888" loc="4.10.57">innumerique alii, quos inter maximus omnes</TextUnit>
    <TextUnit id="2889" loc="4.10.58">cedere Danuvius se tibi, Nile, negat,</TextUnit>
    <TextUnit id="2890" loc="4.10.59">copia tot laticum, quas auget, adulterat undas,</TextUnit>
    <TextUnit id="2891" loc="4.10.60">nec patitur vires aequor habere suas.</TextUnit>
    <TextUnit id="2892" loc="4.10.61">quin etiam, stagno similis pigraeque paludi,</TextUnit>
    <TextUnit id="2893" loc="4.10.62">caeruleus vix est diluiturque color.</TextUnit>
    <TextUnit id="2894" loc="4.10.63">innatat unda freto dulcis, leviorque marina est,</TextUnit>
    <TextUnit id="2895" loc="4.10.64">quae proprium mixto de sale pondus habet.</TextUnit>
    <TextUnit id="2896" loc="4.10.65">si roget haec aliquis cur sint narrata Pedoni,</TextUnit>
    <TextUnit id="2897" loc="4.10.66">quidve loqui certis iuverit ista modis,</TextUnit>
    <TextUnit id="2898" loc="4.10.67">detinui dicam curas tempusque fefelli.</TextUnit>
    <TextUnit id="2899" loc="4.10.68">hunc fructum praesens attulit hora mihi.</TextUnit>
    <TextUnit id="2900" loc="4.10.69">afuimus solito, dum scribimus ista, dolore,</TextUnit>
    <TextUnit id="2901" loc="4.10.70">in mediis nec nos sensimus esse Getis.</TextUnit>
    <TextUnit id="2902" loc="4.10.71">at tu, non dubito, cum Thesea carmine laudes,</TextUnit>
    <TextUnit id="2903" loc="4.10.72">materiae titulos quin tueare tuae,</TextUnit>
    <TextUnit id="2904" loc="4.10.73">quemque refers, imitere virum, vetat ille profecto</TextUnit>
    <TextUnit id="2905" loc="4.10.74">tranquilli comitem temporis esse fidem.</TextUnit>
    <TextUnit id="2906" loc="4.10.75">qui quamquam est factis ingens et conditur a te</TextUnit>
    <TextUnit id="2907" loc="4.10.76">vir tanto quanto debuit ore cani,</TextUnit>
    <TextUnit id="2908" loc="4.10.77">est tamen ex illo nobis imitabile quiddam,</TextUnit>
    <TextUnit id="2909" loc="4.10.78">inque fide Theseus quilibet esse potest.</TextUnit>
    <TextUnit id="2910" loc="4.10.79">non tibi sunt hostes ferro clavaque domandi,</TextUnit>
    <TextUnit id="2911" loc="4.10.80">per quos vix ulli pervius Isthmos erat:</TextUnit>
    <TextUnit id="2912" loc="4.10.81">sed praestandus amor, res non operosa volenti.</TextUnit>
    <TextUnit id="2913" loc="4.10.82">quis labor est puram non temerasse fidem?</TextUnit>
    <TextUnit id="2914" loc="4.10.83">haec tibi, qui perstas  indeclinatus amico,</TextUnit>
    <TextUnit id="2915" loc="4.10.84">non est quod lingua dicta querente putes.</TextUnit>
    <TextUnit id="2916" loc="4.11.1">Gallio, crimen erit vix excusabile nobis,</TextUnit>
    <TextUnit id="2917" loc="4.11.2">carmine te nomen non habuisse meo.</TextUnit>
    <TextUnit id="2918" loc="4.11.3">tu quoque enim, memini, caelesti cuspide facta</TextUnit>
    <TextUnit id="2919" loc="4.11.4">fovisti lacrimis vulnera nostra tuis.</TextUnit>
    <TextUnit id="2920" loc="4.11.5">atque utinam rapti iactura laesus amici</TextUnit>
    <TextUnit id="2921" loc="4.11.6">sensisses ultra, quod quererere, nihil!</TextUnit>
    <TextUnit id="2922" loc="4.11.7">non ita dis placuit, qui te spoliare pudica</TextUnit>
    <TextUnit id="2923" loc="4.11.8">coniuge crudeles non habuere nefas.</TextUnit>
    <TextUnit id="2924" loc="4.11.9">nuntia nam luctus mihi nuper epistula venit,</TextUnit>
    <TextUnit id="2925" loc="4.11.10">lectaque cum lacrimis sunt tua damna meis.</TextUnit>
    <TextUnit id="2926" loc="4.11.11">sed neque solari prudentem stultior ausim,</TextUnit>
    <TextUnit id="2927" loc="4.11.12">verbaque doctorum nota referre tibi:.</TextUnit>
    <TextUnit id="2928" loc="4.11.13">finitumque tuum, si non ratione, dolorem</TextUnit>
    <TextUnit id="2929" loc="4.11.14">ipsa iam pridem suspicor esse mora.</TextUnit>
    <TextUnit id="2930" loc="4.11.15">dum tua pervenit, dum littera nostra recurrens</TextUnit>
    <TextUnit id="2931" loc="4.11.16">tot maria ac terras permeat, annus abit.</TextUnit>
    <TextUnit id="2932" loc="4.11.17">temporis officium est solacia dicere certi,</TextUnit>
    <TextUnit id="2933" loc="4.11.18">dum dolor in cursu est et petit aeger opem.</TextUnit>
    <TextUnit id="2934" loc="4.11.19">at cum longa dies sedavit vulnera mentis,</TextUnit>
    <TextUnit id="2935" loc="4.11.20">intempestive qui movet  illa, novat.</TextUnit>
    <TextUnit id="2936" loc="4.11.21">adde quod (atque utinam verum tibi venerit omen .)</TextUnit>
    <TextUnit id="2937" loc="4.11.22">coniugio felix iam potes esse novo.</TextUnit>
    <TextUnit id="2938" loc="4.12.1">Quo minus in nostris ponaris, amice, libellis,</TextUnit>
    <TextUnit id="2939" loc="4.12.2">nominis efficitur condicione tui.</TextUnit>
    <TextUnit id="2940" loc="4.12.3">ast ego non alium prius hoc dignarer honore -</TextUnit>
    <TextUnit id="2941" loc="4.12.4">est aliquis nostrum si modo carmen honor.</TextUnit>
    <TextUnit id="2942" loc="4.12.5">lex pedis officio fortunaque nominis obstat,</TextUnit>
    <TextUnit id="2943" loc="4.12.6">quaque meos adeas est via nulla modos,</TextUnit>
    <TextUnit id="2944" loc="4.12.7">nam pudet in geminos ita nomen scindere versus,</TextUnit>
    <TextUnit id="2945" loc="4.12.8">desinat ut prior hoc incipiatque minor.</TextUnit>
    <TextUnit id="2946" loc="4.12.9">et pudeat. Si te, qua syllaba parte moratur,</TextUnit>
    <TextUnit id="2947" loc="4.12.10">artius adpellem Tuticanumque vocem.</TextUnit>
    <TextUnit id="2948" loc="4.12.11">nec  potes in versum Tuticani more venire,</TextUnit>
    <TextUnit id="2949" loc="4.12.12">fiat ut e longa syllaba prima brevis,</TextUnit>
    <TextUnit id="2950" loc="4.12.13">aut producatur, quae nunc correptius exit,</TextUnit>
    <TextUnit id="2951" loc="4.12.14">et sit porrecta longa secunda mora.</TextUnit>
    <TextUnit id="2952" loc="4.12.15">his ego si vitiis ausim corrumpere nomen,</TextUnit>
    <TextUnit id="2953" loc="4.12.16">ridear et merito pectus habere neger.</TextUnit>
    <TextUnit id="2954" loc="4.12.17">haec mihi causa fuit dilati muneris huius,</TextUnit>
    <TextUnit id="2955" loc="4.12.18">quod meus adiecto faenore reddet  amor,</TextUnit>
    <TextUnit id="2956" loc="4.12.19">teque canam quacumque nota, tibi carmina mittam,</TextUnit>
    <TextUnit id="2957" loc="4.12.20">paene mihi puero cognite paene puer,</TextUnit>
    <TextUnit id="2958" loc="4.12.21">perque tot annorum seriem, quot habemus uterque,</TextUnit>
    <TextUnit id="2959" loc="4.12.22">non mihi, quam fratri frater, amate minus.</TextUnit>
    <TextUnit id="2960" loc="4.12.23">tu bonus hortator, tu duxque comesque fuisti,</TextUnit>
    <TextUnit id="2961" loc="4.12.24">eum regerem tenera frena novella manu.</TextUnit>
    <TextUnit id="2962" loc="4.12.25">saepe ego correxi sub te censore libellos,</TextUnit>
    <TextUnit id="2963" loc="4.12.26">saepe tibi admonitu facta litura meo est,</TextUnit>
    <TextUnit id="2964" loc="4.12.27">dignam Maeoniis Phaeacida condere chartis</TextUnit>
    <TextUnit id="2965" loc="4.12.28">cum te Pieriae perdocuere deae.</TextUnit>
    <TextUnit id="2966" loc="4.12.29">hic tenor, haec viridi concordia coepta iuventa</TextUnit>
    <TextUnit id="2967" loc="4.12.30">venit ad albentis inlabefacta comas.</TextUnit>
    <TextUnit id="2968" loc="4.12.31">quae nisi te moveant, duro tibi pectora ferro</TextUnit>
    <TextUnit id="2969" loc="4.12.32">esse vel invicto clausa adamante putem,</TextUnit>
    <TextUnit id="2970" loc="4.12.33">sed prius huic desint et bellum et frigora terrae,</TextUnit>
    <TextUnit id="2971" loc="4.12.34">invisus nobis quae duo Pontus habet,</TextUnit>
    <TextUnit id="2972" loc="4.12.35">et tepidus Boreas et sit praefrigidus Auster,</TextUnit>
    <TextUnit id="2973" loc="4.12.36">et possit fatum mollius esse meum,</TextUnit>
    <TextUnit id="2974" loc="4.12.37">quam tua sint lasso  praecordia dura sodali.</TextUnit>
    <TextUnit id="2975" loc="4.12.38">hic cumulus nostris absit abestque malis.</TextUnit>
    <TextUnit id="2976" loc="4.12.39">tu modo per superos, quorum certissimus ille est,</TextUnit>
    <TextUnit id="2977" loc="4.12.40">quo tuus assidue principe crevit honor,</TextUnit>
    <TextUnit id="2978" loc="4.12.41">effice constanti profugum pietate tuendo,</TextUnit>
    <TextUnit id="2979" loc="4.12.42">ne sperata meam deserat aura ratem,</TextUnit>
    <TextUnit id="2980" loc="4.12.43">quid mandem, quaeris? peream, nisi dicere vix est;</TextUnit>
    <TextUnit id="2981" loc="4.12.44">si modo, qui periit, ille perire potest.</TextUnit>
    <TextUnit id="2982" loc="4.12.45">nec quid agam invenio, nec quid nolimve velimve,</TextUnit>
    <TextUnit id="2983" loc="4.12.46">nec satis utilitas est mihi nota mea.</TextUnit>
    <TextUnit id="2984" loc="4.12.47">crede mihi, miseros prudentia prima relinquit,</TextUnit>
    <TextUnit id="2985" loc="4.12.48">et sensus cum re consiliumque fugit,</TextUnit>
    <TextUnit id="2986" loc="4.12.49">ipse, precor, quaeras, qua sim tibi parte iuvandus,</TextUnit>
    <TextUnit id="2987" loc="4.12.50">quoque viam facias ad mea vota vado.</TextUnit>
    <TextUnit id="2988" loc="4.13.1">O mihi non dubios inter memorande sodales,</TextUnit>
    <TextUnit id="2989" loc="4.13.2">qui quod es, id vere, Care, vocans, ave!</TextUnit>
    <TextUnit id="2990" loc="4.13.3">unde saluteris, color hic tibi protinus index</TextUnit>
    <TextUnit id="2991" loc="4.13.4">et structura mei carminis esse potest.</TextUnit>
    <TextUnit id="2992" loc="4.13.5">non quia mirifica est, sed quod non publica certe est:</TextUnit>
    <TextUnit id="2993" loc="4.13.6">qualis enim cumque est, non latet esse meam.</TextUnit>
    <TextUnit id="2994" loc="4.13.7">ipse quoque, ut titulum chartae de fronte revellas,</TextUnit>
    <TextUnit id="2995" loc="4.13.8">quod sit opus, videor dicere posse, tuum.</TextUnit>
    <TextUnit id="2996" loc="4.13.9">quamlibet in multis positus noscere libellis,</TextUnit>
    <TextUnit id="2997" loc="4.13.10">perque observatas inveniere notas.</TextUnit>
    <TextUnit id="2998" loc="4.13.11">proderit auctorem vires, quas Hercule dignas</TextUnit>
    <TextUnit id="2999" loc="4.13.12">novimus atque illi, quem canis ipse, pares.</TextUnit>
    <TextUnit id="3000" loc="4.13.13">et mea Musa potest, proprio deprensa colore,</TextUnit>
    <TextUnit id="3001" loc="4.13.14">insignis vitiis forsitan esse suis.</TextUnit>
    <TextUnit id="3002" loc="4.13.15">tam mala Thersiten prohibebat forma latere,</TextUnit>
    <TextUnit id="3003" loc="4.13.16">quam pulchra Nireus conspiciendus erat.</TextUnit>
    <TextUnit id="3004" loc="4.13.17">nec te mirari, si sint vitiosa, decebit</TextUnit>
    <TextUnit id="3005" loc="4.13.18">carmina, quae faciam paene poeta Getes.</TextUnit>
    <TextUnit id="3006" loc="4.13.19">a! pudet, et Getico scripsi sermone libellum,</TextUnit>
    <TextUnit id="3007" loc="4.13.20">structaque sunt nostris barbara verba modis:</TextUnit>
    <TextUnit id="3008" loc="4.13.21">et placui (gratare mihi) coepique poetae</TextUnit>
    <TextUnit id="3009" loc="4.13.22">inter inhumanos nomen habere Getas.</TextUnit>
    <TextUnit id="3010" loc="4.13.23">materiam quaeris? laudes: de Caesare dixi.</TextUnit>
    <TextUnit id="3011" loc="4.13.24">adiuta est novitas numine nostra dei.</TextUnit>
    <TextUnit id="3012" loc="4.13.25">nam patris Augusti docui mortale fuisse</TextUnit>
    <TextUnit id="3013" loc="4.13.26">corpus, in aetherias numen abisse domos:</TextUnit>
    <TextUnit id="3014" loc="4.13.27">esse parem virtute patri, qui frena rogatus</TextUnit>
    <TextUnit id="3015" loc="4.13.28">saepe recusati ceperit imperii:</TextUnit>
    <TextUnit id="3016" loc="4.13.29">esse pudicarum te Vestam, Livia, matrum,</TextUnit>
    <TextUnit id="3017" loc="4.13.30">ambiguum nato dignior anne viro:</TextUnit>
    <TextUnit id="3018" loc="4.13.31">esse duos iuvenes, firma adiumenta parentis,</TextUnit>
    <TextUnit id="3019" loc="4.13.32">qui dederint animi pignora certa sui.</TextUnit>
    <TextUnit id="3020" loc="4.13.33">haec ubi non patria perlegi scripta Camena,</TextUnit>
    <TextUnit id="3021" loc="4.13.34">venit et ad digitos ultima charta meos,</TextUnit>
    <TextUnit id="3022" loc="4.13.35">et caput et plenas omnes movere pharetras,</TextUnit>
    <TextUnit id="3023" loc="4.13.36">et longum Getico murmur in ore fuit.</TextUnit>
    <TextUnit id="3024" loc="4.13.37">atque aliquis "scribas haec cum de Caesare", dixit</TextUnit>
    <TextUnit id="3025" loc="4.13.38">"Caesaris imperio restituendus eras."</TextUnit>
    <TextUnit id="3026" loc="4.13.39">ille quidem dixit: sed me iam, Care, nivali</TextUnit>
    <TextUnit id="3027" loc="4.13.40">sexta relegatum bruma sub axe videt.</TextUnit>
    <TextUnit id="3028" loc="4.13.41">carmina nil prosunt, nocuerunt carmina quondam,</TextUnit>
    <TextUnit id="3029" loc="4.13.42">primaque tam miserae causa fuere fugae,</TextUnit>
    <TextUnit id="3030" loc="4.13.43">at tu, per studii communia foedera sacri,</TextUnit>
    <TextUnit id="3031" loc="4.13.44">per non vile tibi nomen amicitiae</TextUnit>
    <TextUnit id="3032" loc="4.13.45">(sic capto Latiis Germanicus hoste catenis</TextUnit>
    <TextUnit id="3033" loc="4.13.46">materiam vestris adferat ingeniis:</TextUnit>
    <TextUnit id="3034" loc="4.13.47">sic valeant pueri, votum commune deorum,</TextUnit>
    <TextUnit id="3035" loc="4.13.48">quos laus formandos est tibi magna datos),</TextUnit>
    <TextUnit id="3036" loc="4.13.49">quanta potes, praebe nostrae momenta  saluti</TextUnit>
    <TextUnit id="3037" loc="4.13.50">quae nisi mutato nulla futura loco est.</TextUnit>
    <TextUnit id="3038" loc="4.14.1">Haec tibi mittuntur, quem sum modo carmine questus</TextUnit>
    <TextUnit id="3039" loc="4.14.2">non aptum numeris nomen habere meis,</TextUnit>
    <TextUnit id="3040" loc="4.14.3">in quibus, excepto quod adhuc utcumque valemus,</TextUnit>
    <TextUnit id="3041" loc="4.14.4">nil, me praeterea quod iuvet, invenies.</TextUnit>
    <TextUnit id="3042" loc="4.14.5">ipsa quoque est invisa salus, suntque ultima vota</TextUnit>
    <TextUnit id="3043" loc="4.14.6">quolibet ex istis scilicet ire locis.</TextUnit>
    <TextUnit id="3044" loc="4.14.7">nulla mihi cura est, terra quo mittar  ab ista,</TextUnit>
    <TextUnit id="3045" loc="4.14.8">hac quia, quam video, gratior omnis erit.</TextUnit>
    <TextUnit id="3046" loc="4.14.9">in medias Syrtes, mediam mea vela Charybdin</TextUnit>
    <TextUnit id="3047" loc="4.14.10">mittite, praesenti dum careamus humo.</TextUnit>
    <TextUnit id="3048" loc="4.14.11">Styx quoque, si quid ea est, bene commutabitur Histro,</TextUnit>
    <TextUnit id="3049" loc="4.14.12">siquid et inferius quam Styga mundus habet,</TextUnit>
    <TextUnit id="3050" loc="4.14.13">gramina cultus ager, frigus minus odit hirundo,</TextUnit>
    <TextUnit id="3051" loc="4.14.14">proxima Marticolis quam loca Naso Getis.</TextUnit>
    <TextUnit id="3052" loc="4.14.15">talia suscensent  propter mihi verba Tomitae,</TextUnit>
    <TextUnit id="3053" loc="4.14.16">iraque carminibus publica mota meis.</TextUnit>
    <TextUnit id="3054" loc="4.14.17">ergo ego cessabo numquam per carmina laedi,</TextUnit>
    <TextUnit id="3055" loc="4.14.18">plectar et incauto semper ab ingenio?</TextUnit>
    <TextUnit id="3056" loc="4.14.19">ergo ego, ne scribam, digitos incidere cunctor,</TextUnit>
    <TextUnit id="3057" loc="4.14.20">telaque adhuc demens, quae nocuere, sequor?</TextUnit>
    <TextUnit id="3058" loc="4.14.21">ad veteres scopulos iterum devertor  et illas,</TextUnit>
    <TextUnit id="3059" loc="4.14.22">in quibus offendit naufraga puppis, aquas?</TextUnit>
    <TextUnit id="3060" loc="4.14.23">sed nihil admisi, nulla est mea culpa, Tomitae,</TextUnit>
    <TextUnit id="3061" loc="4.14.24">quos ego, cum loca sim vestra perosus, amo.</TextUnit>
    <TextUnit id="3062" loc="4.14.25">quilibet excutiat nostri monimenta laboris:</TextUnit>
    <TextUnit id="3063" loc="4.14.26">littera de vobis est mea questa nihil,</TextUnit>
    <TextUnit id="3064" loc="4.14.27">frigus et incursus omni de parte timendos</TextUnit>
    <TextUnit id="3065" loc="4.14.28">et quod pulsetur murus ab hoste queror,</TextUnit>
    <TextUnit id="3066" loc="4.14.29">in loca, non homines, verissima crimina dixi.</TextUnit>
    <TextUnit id="3067" loc="4.14.30">culpatis vestrum vos quoque saepe solum,</TextUnit>
    <TextUnit id="3068" loc="4.14.31">esset perpetuo sua quam vitabilis Ascra,</TextUnit>
    <TextUnit id="3069" loc="4.14.32">ansa est agricolae Musa docere senis:</TextUnit>
    <TextUnit id="3070" loc="4.14.33">et fuerat genitus terra,</TextUnit>
    <TextUnit id="3071" loc="4.14.34">qui scripsit, in illa, intumuit vati nec tamen Ascra suo.</TextUnit>
    <TextUnit id="3072" loc="4.14.35">quis patriam sollerte magis dilexit Ulixe?</TextUnit>
    <TextUnit id="3073" loc="4.14.36">hoc tamen asperitas indice docta  loci est.</TextUnit>
    <TextUnit id="3074" loc="4.14.37">non loca, sed mores scriptis vexavit amaris</TextUnit>
    <TextUnit id="3075" loc="4.14.38">Scepsius Ausonios, actaque Roma rea est:</TextUnit>
    <TextUnit id="3076" loc="4.14.39">falsa tamen passa est aequa convicia mente,</TextUnit>
    <TextUnit id="3077" loc="4.14.40">obfuit auctori nec fera lingua suo.</TextUnit>
    <TextUnit id="3078" loc="4.14.41">at malus interpres populi mihi concitat iram</TextUnit>
    <TextUnit id="3079" loc="4.14.42">inque novum crimen carmina nostra vocat.</TextUnit>
    <TextUnit id="3080" loc="4.14.43">tam felix utinam quam pectore candidus essem!</TextUnit>
    <TextUnit id="3081" loc="4.14.44">extat adhuc nemo saucius ore meo.</TextUnit>
    <TextUnit id="3082" loc="4.14.45">adde quod Illyrica si iam pice nigrior essem,</TextUnit>
    <TextUnit id="3083" loc="4.14.46">non mordenda mihi turba fidelis erat.</TextUnit>
    <TextUnit id="3084" loc="4.14.47">molliter a vobis mea sors excepta, Tomitae,</TextUnit>
    <TextUnit id="3085" loc="4.14.48">tam mites Graios indicat esse viros.</TextUnit>
    <TextUnit id="3086" loc="4.14.49">gens mea Pacligni regioque domestica Sulmo</TextUnit>
    <TextUnit id="3087" loc="4.14.50">non potuit nostris lenior esse malis.</TextUnit>
    <TextUnit id="3088" loc="4.14.51">quem vix incolumi cuiquam salvoque daretis,</TextUnit>
    <TextUnit id="3089" loc="4.14.52">is datus a vobis est mihi nuper honor.</TextUnit>
    <TextUnit id="3090" loc="4.14.53">solus adhuc ego sum vestris inmunis in oris,</TextUnit>
    <TextUnit id="3091" loc="4.14.54">exceptis, siqui munera legis habent.</TextUnit>
    <TextUnit id="3092" loc="4.14.55">tempora sacrata mea sunt velata corona,</TextUnit>
    <TextUnit id="3093" loc="4.14.56">publicus invito quam favor inposuit,</TextUnit>
    <TextUnit id="3094" loc="4.14.57">quam grata est igitur Latonae Delia tellus,</TextUnit>
    <TextUnit id="3095" loc="4.14.58">erranti tutum quae dedit una locum,</TextUnit>
    <TextUnit id="3096" loc="4.14.59">tam mihi cara Tomis, patria quae sede fugatis</TextUnit>
    <TextUnit id="3097" loc="4.14.60">tempus ad hoc nobis hospita fida manet,</TextUnit>
    <TextUnit id="3098" loc="4.14.61">di modo fecissent, placidae spem posset habere</TextUnit>
    <TextUnit id="3099" loc="4.14.62">pacis, et a gelido longius axe foret.</TextUnit>
    <TextUnit id="3100" loc="4.15.1">Siquis adhuc usquam nostri non inmemor extat,</TextUnit>
    <TextUnit id="3101" loc="4.15.2">quidve relegatus Naso, requirit, agam .</TextUnit>
    <TextUnit id="3102" loc="4.15.3">Caesaribus vitam, Sexto debere salutem</TextUnit>
    <TextUnit id="3103" loc="4.15.4">me sciat, a superis hic mihi primus erit.</TextUnit>
    <TextUnit id="3104" loc="4.15.5">tempora nam miserae complectar ut omnia vitae,</TextUnit>
    <TextUnit id="3105" loc="4.15.6">a meritis eius pars mihi nulla vacat,</TextUnit>
    <TextUnit id="3106" loc="4.15.7">quae numero tot sunt, quot in horto fertilis arvi</TextUnit>
    <TextUnit id="3107" loc="4.15.8">Punica sub lento cortice grana rubent,</TextUnit>
    <TextUnit id="3108" loc="4.15.9">Africa quot segetes, quot Tmolia terra racemos,</TextUnit>
    <TextUnit id="3109" loc="4.15.10">quot Sicyon bacas, quot parit Hybla favos,</TextUnit>
    <TextUnit id="3110" loc="4.15.11">confiteor: testere licet, signate Quirites!</TextUnit>
    <TextUnit id="3111" loc="4.15.12">nil opus est legum viribus, ipse loquor,</TextUnit>
    <TextUnit id="3112" loc="4.15.13">inter opes et me, parvam rem, pone paternas:</TextUnit>
    <TextUnit id="3113" loc="4.15.14">pars ego sum census quantulacumque tui.</TextUnit>
    <TextUnit id="3114" loc="4.15.15">quam tua Trinacria est regnataque terra Philippo,</TextUnit>
    <TextUnit id="3115" loc="4.15.16">quam domus Augusto continuata foro,</TextUnit>
    <TextUnit id="3116" loc="4.15.17">quam tua, rus oculis domini, Campania, gratum,</TextUnit>
    <TextUnit id="3117" loc="4.15.18">quaeque relicta tibi, Sexte, vel empta tenes:</TextUnit>
    <TextUnit id="3118" loc="4.15.19">tam tuus en ego sum, cuius te munere tristi</TextUnit>
    <TextUnit id="3119" loc="4.15.20">non potes in Ponto dicere habere nihil,</TextUnit>
    <TextUnit id="3120" loc="4.15.21">atque utinam possis, et detur amicius arvum,</TextUnit>
    <TextUnit id="3121" loc="4.15.22">remque tuam ponas in meliore loco!</TextUnit>
    <TextUnit id="3122" loc="4.15.23">quod quoniam in dis est, tempta lenire precando</TextUnit>
    <TextUnit id="3123" loc="4.15.24">numina, perpetua quae pietate colis.</TextUnit>
    <TextUnit id="3124" loc="4.15.25">erroris nam tu vix est discernere nostri</TextUnit>
    <TextUnit id="3125" loc="4.15.26">sis argumentum maius an auxilium.</TextUnit>
    <TextUnit id="3126" loc="4.15.27">nec dubitans oro: sed flumine saepe secundo</TextUnit>
    <TextUnit id="3127" loc="4.15.28">augetur remis cursus euntis aquae,</TextUnit>
    <TextUnit id="3128" loc="4.15.29">et pudet et metuo semperque eademque precari,</TextUnit>
    <TextUnit id="3129" loc="4.15.30">ne subeant animo taedia iusta tuo.</TextUnit>
    <TextUnit id="3130" loc="4.15.31">verum quid faciam? res inmoderata cupido est.</TextUnit>
    <TextUnit id="3131" loc="4.15.32">da veniam vitio, mitis amice, meo.</TextUnit>
    <TextUnit id="3132" loc="4.15.33">scribere saepe aliud cupiens delabor eodem!</TextUnit>
    <TextUnit id="3133" loc="4.15.34">ipsa locum per se littera nostra rogat.</TextUnit>
    <TextUnit id="3134" loc="4.15.35">seu tamen effectus habitura est gratia, seu me</TextUnit>
    <TextUnit id="3135" loc="4.15.36">dura iubet gelido Parca sub axe mori,</TextUnit>
    <TextUnit id="3136" loc="4.15.37">semper inoblita repetam tua munera mente,</TextUnit>
    <TextUnit id="3137" loc="4.15.38">et mea me tellus audiet esse tuum.</TextUnit>
    <TextUnit id="3138" loc="4.15.39">audiet et caelo posita est quaecumque sub ullo</TextUnit>
    <TextUnit id="3139" loc="4.15.40">(transit nostra feros si modo Musa Getas)</TextUnit>
    <TextUnit id="3140" loc="4.15.41">teque meae causam servatoremque salutis,</TextUnit>
    <TextUnit id="3141" loc="4.15.42">meque tuum libra norit et aere minus.</TextUnit>
    <TextUnit id="3142" loc="4.16.1">Invide, quid laceras Nasonis carmina rapti?</TextUnit>
    <TextUnit id="3143" loc="4.16.2">non solet ingeniis summa nocere dies,</TextUnit>
    <TextUnit id="3144" loc="4.16.3">famaque post cineres maior venit, et mihi nomen</TextUnit>
    <TextUnit id="3145" loc="4.16.4">tum quoque, cum vivis adnumerarer, erat;</TextUnit>
    <TextUnit id="3146" loc="4.16.5">cumque foret Marsus magnique Rabirius oris</TextUnit>
    <TextUnit id="3147" loc="4.16.6">Iliacusque Macer sidereusque Pedo;</TextUnit>
    <TextUnit id="3148" loc="4.16.7">et, qui Iunonem laesisset in Hercule, Carus,</TextUnit>
    <TextUnit id="3149" loc="4.16.8">Iunonis si iam non gener ille foret,</TextUnit>
    <TextUnit id="3150" loc="4.16.9">quique dedit Latio carmen regale Severus,</TextUnit>
    <TextUnit id="3151" loc="4.16.10">et cum subtili Priscus uterque Numa,</TextUnit>
    <TextUnit id="3152" loc="4.16.11">quique vel imparibus numeris. Montane, vel aequis</TextUnit>
    <TextUnit id="3153" loc="4.16.12">sufficis, et gemino carmine nomen habes,</TextUnit>
    <TextUnit id="3154" loc="4.16.13">et qui Penelopae rescribere iussit Ulixen</TextUnit>
    <TextUnit id="3155" loc="4.16.14">errantem saevo per duo lustra mari,</TextUnit>
    <TextUnit id="3156" loc="4.16.15">quique suam Troesmin  imperfectumque dierum</TextUnit>
    <TextUnit id="3157" loc="4.16.16">deseruit celeri morte Sabinus opus,</TextUnit>
    <TextUnit id="3158" loc="4.16.17">ingeniique sui dictus cognomine Largus,</TextUnit>
    <TextUnit id="3159" loc="4.16.18">Gallica qui Phrygium duxit in arva senem;</TextUnit>
    <TextUnit id="3160" loc="4.16.19">quique canit domito Camerinus ab Hectore Troiam;</TextUnit>
    <TextUnit id="3161" loc="4.16.20">quique sua nomen Phyllide Tuscus habet;</TextUnit>
    <TextUnit id="3162" loc="4.16.21">velivolique maris vates, cui credere posses</TextUnit>
    <TextUnit id="3163" loc="4.16.22">carmina caeruleos composuisse deos</TextUnit>
    <TextUnit id="3164" loc="4.16.23">quique acies Libycas Romanaque proelia dixit;</TextUnit>
    <TextUnit id="3165" loc="4.16.24">et Marius scripti dexter in omne genus;</TextUnit>
    <TextUnit id="3166" loc="4.16.25">Trinacriusque suae Perseidos auctor, et auctor</TextUnit>
    <TextUnit id="3167" loc="4.16.26">Tantalidae reducis Tyndaridosque Lupus;</TextUnit>
    <TextUnit id="3168" loc="4.16.27">et qui Maeoniam Phaeacida  vertit, et une</TextUnit>
    <TextUnit id="3169" loc="4.16.28">Pindaricae fidicen tu quoque, Rufe, lyrae;</TextUnit>
    <TextUnit id="3170" loc="4.16.29">Musaque Turrani tragicis innixa cothurnis;</TextUnit>
    <TextUnit id="3171" loc="4.16.30">et tua cum socco Musa, Melisse, levi ;</TextUnit>
    <TextUnit id="3172" loc="4.16.31">cum Varius Graccusque darent fera dicta tyrannis,</TextUnit>
    <TextUnit id="3173" loc="4.16.32">Callimachi Proculus molle teneret iter,</TextUnit>
    <TextUnit id="3174" loc="4.16.33">Tityron antiquas Passerque rediret  ad herbas</TextUnit>
    <TextUnit id="3175" loc="4.16.34">aptaque venanti Grattius arma daret,</TextUnit>
    <TextUnit id="3176" loc="4.16.35">Nadas a Satyris caneret Fontanus amatas,</TextUnit>
    <TextUnit id="3177" loc="4.16.36">clauderet imparibus verba Capella modis;</TextUnit>
    <TextUnit id="3178" loc="4.16.37">cumque forent alii, quorum mihi cuncta referre</TextUnit>
    <TextUnit id="3179" loc="4.16.38">nomina longa mora est, carmina vulgus habet ;</TextUnit>
    <TextUnit id="3180" loc="4.16.39">essent et iuvenes, quorum quod inedita cura  est,</TextUnit>
    <TextUnit id="3181" loc="4.16.40">adpellandorum nil mihi iuris adest</TextUnit>
    <TextUnit id="3182" loc="4.16.41">(te tamen in turba non ausim. Cotta, silere,</TextUnit>
    <TextUnit id="3183" loc="4.16.42">Pieridum lumen praesidiumque fori,</TextUnit>
    <TextUnit id="3184" loc="4.16.43">maternos Cottas cui Messallasque paternos,</TextUnit>
    <TextUnit id="3185" loc="4.16.44">Maxime, nobilitas ingeminata dedit)</TextUnit>
    <TextUnit id="3186" loc="4.16.45">dicere si fas est, claro mea nomine Musa</TextUnit>
    <TextUnit id="3187" loc="4.16.46">atque inter tantos quae legeretur erat.</TextUnit>
    <TextUnit id="3188" loc="4.16.47">ergo summotum patria proscindere, Livor,</TextUnit>
    <TextUnit id="3189" loc="4.16.48">desine, neu cineres sparge, cruente, meos.</TextUnit>
    <TextUnit id="3190" loc="4.16.49">omnia perdidimus: tantummodo vita relicta est,</TextUnit>
    <TextUnit id="3191" loc="4.16.50">praebeat ut sensum materiamque mali.</TextUnit>
    <TextUnit id="3192" loc="4.16.51">quid iuvat extinctos ferrum demittere  in artus?</TextUnit>
    <TextUnit id="3193" loc="4.16.52">non habet in nobis iam nova plaga locum.</TextUnit>
  </Text>
</TessDocument>
