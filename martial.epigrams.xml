<?xml version="1.0" encoding="UTF-8"?>
<TessDocument id="martial.epigrams">
  <Metadata>
    <Author>martial</Author>
    <Display>Epigrams</Display>
    <Abbr>mart.</Abbr>
    <Lang>la</Lang>
    <Prose>0</Prose>
    <PrintSource>Wilhelm Heraeus, M. Valerii Martialis Epigrammaton libri. Leipzig: Borovskij, 1925.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0506</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi1294.phi002.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>495</MaskUpper><LocusLower>1.2.1</LocusLower><LocusUpper>1.118.2</LocusUpper></Part><Part id="2"><Display>Book 2</Display><MaskLower>496</MaskLower><MaskUpper>869</MaskUpper><LocusLower>2.1.1</LocusLower><LocusUpper>2.93.4</LocusUpper></Part><Part id="3"><Display>Book 3</Display><MaskLower>870</MaskLower><MaskUpper>1267</MaskUpper><LocusLower>3.1.1</LocusLower><LocusUpper>3.100.4</LocusUpper></Part><Part id="4"><Display>Book 4</Display><MaskLower>1268</MaskLower><MaskUpper>1685</MaskUpper><LocusLower>4.1.1</LocusLower><LocusUpper>4.88.10</LocusUpper></Part><Part id="5"><Display>Book 5</Display><MaskLower>1686</MaskLower><MaskUpper>2054</MaskUpper><LocusLower>5.1.1</LocusLower><LocusUpper>5.83.2</LocusUpper></Part><Part id="6"><Display>Book 6</Display><MaskLower>2055</MaskLower><MaskUpper>2450</MaskUpper><LocusLower>6.2.1</LocusLower><LocusUpper>6.94.4</LocusUpper></Part><Part id="7"><Display>Book 7</Display><MaskLower>2451</MaskLower><MaskUpper>2972</MaskUpper><LocusLower>7.1.1</LocusLower><LocusUpper>7.99.8</LocusUpper></Part><Part id="8"><Display>Book 8</Display><MaskLower>2973</MaskLower><MaskUpper>3476</MaskUpper><LocusLower>8.1.1</LocusLower><LocusUpper>8.82.8</LocusUpper></Part><Part id="9"><Display>Book 9</Display><MaskLower>3477</MaskLower><MaskUpper>4182</MaskUpper><LocusLower>9.pr.1</LocusLower><LocusUpper>9.103.8</LocusUpper></Part><Part id="10"><Display>Book 10</Display><MaskLower>4183</MaskLower><MaskUpper>4722</MaskUpper><LocusLower>10.1.1</LocusLower><LocusUpper>10.103.12</LocusUpper></Part><Part id="11"><Display>Book 11</Display><MaskLower>4723</MaskLower><MaskUpper>5304</MaskUpper><LocusLower>11.2.1</LocusLower><LocusUpper>11.108.4</LocusUpper></Part><Part id="12"><Display>Book 12</Display><MaskLower>5305</MaskLower><MaskUpper>5684</MaskUpper><LocusLower>12.1.1</LocusLower><LocusUpper>12.98.8</LocusUpper></Part><Part id="13"><Display>Book 13</Display><MaskLower>5685</MaskLower><MaskUpper>5958</MaskUpper><LocusLower>13.1.1</LocusLower><LocusUpper>13.127.2</LocusUpper></Part><Part id="14"><Display>Book 14</Display><MaskLower>5959</MaskLower><MaskUpper>6398</MaskUpper><LocusLower>14.1.1</LocusLower><LocusUpper>14.223.2</LocusUpper></Part></Parts><Text>
    <TextUnit id="0" loc="1.2.1">Qui tecum cupis esse meos ubicumque libellos</TextUnit>
    <TextUnit id="1" loc="1.2.2">Et comites longae quaeris habere viae,</TextUnit>
    <TextUnit id="2" loc="1.2.3">Hos eme, quos artat brevibus membrana tabellis:</TextUnit>
    <TextUnit id="3" loc="1.2.4">Scrinia da magnis, me manus una capit.</TextUnit>
    <TextUnit id="4" loc="1.2.5">Ne tamen ignores ubi sim venalis, et erres</TextUnit>
    <TextUnit id="5" loc="1.2.6">Urbe vagus tota, me duce certus eris:</TextUnit>
    <TextUnit id="6" loc="1.2.7">Libertum docti Lucensis quaere Secundum</TextUnit>
    <TextUnit id="7" loc="1.2.8">Limina post Pacis Palladiumque forum.</TextUnit>
    <TextUnit id="8" loc="1.3.1">Argiletanas mavis habitare tabernas,</TextUnit>
    <TextUnit id="9" loc="1.3.2">Cum tibi, parve liber, scrinia nostra vacent.</TextUnit>
    <TextUnit id="10" loc="1.3.3">Nescis, heu, nescis dominae fastidia Romae:</TextUnit>
    <TextUnit id="11" loc="1.3.4">Crede mihi, nimium Martia turba sapit.</TextUnit>
    <TextUnit id="12" loc="1.3.5">Maiores nusquam rhonchi: iuvenesque senesque</TextUnit>
    <TextUnit id="13" loc="1.3.6">Et pueri nasum rhinocerotis habent.</TextUnit>
    <TextUnit id="14" loc="1.3.7">Audieris cum grande sophos, dum basia iactas,</TextUnit>
    <TextUnit id="15" loc="1.3.8">Ibis ab excusso missus in astra sago.</TextUnit>
    <TextUnit id="16" loc="1.3.9">Sed tu ne totiens domini patiare lituras</TextUnit>
    <TextUnit id="17" loc="1.3.10">Neve notet lusus tristis harundo tuos,</TextUnit>
    <TextUnit id="18" loc="1.3.11">Aetherias, lascive, cupis volitare per auras:</TextUnit>
    <TextUnit id="19" loc="1.3.12">I, fuge; sed poteras tutior esse domi.</TextUnit>
    <TextUnit id="20" loc="1.4.1">Contigeris nostros, Caesar, si forte libellos,</TextUnit>
    <TextUnit id="21" loc="1.4.2">Terrarum dominum pone supercilium.</TextUnit>
    <TextUnit id="22" loc="1.4.3">Consuevere iocos vestri quoque ferre triumphi,</TextUnit>
    <TextUnit id="23" loc="1.4.4">Materiam dictis nec pudet esse ducem.</TextUnit>
    <TextUnit id="24" loc="1.4.5">Qua Thymelen spectas derisoremque Latinum,</TextUnit>
    <TextUnit id="25" loc="1.4.6">Illa fronte precor carmina nostra legas.</TextUnit>
    <TextUnit id="26" loc="1.4.7">Innocuos censura potest permittere lusus:</TextUnit>
    <TextUnit id="27" loc="1.4.8">Lasciva est nobis pagina, vita proba.</TextUnit>
    <TextUnit id="28" loc="1.5.1">Do tibi naumachiam, tu das epigrammata nobis:</TextUnit>
    <TextUnit id="29" loc="1.5.2">Vis, puto, cum libro, Marce, natare tuo.</TextUnit>
    <TextUnit id="30" loc="1.6.1">Aetherias aquila puerum portante per auras</TextUnit>
    <TextUnit id="31" loc="1.6.2">Inlaesum timidis unguibus haesit onus:</TextUnit>
    <TextUnit id="32" loc="1.6.3">Nunc sua Caesareos exorat praeda leones,</TextUnit>
    <TextUnit id="33" loc="1.6.4">Tutus et ingenti ludit in ore lepus.</TextUnit>
    <TextUnit id="34" loc="1.6.5">Quae maiora putas miracula? summus utrisque</TextUnit>
    <TextUnit id="35" loc="1.6.6">Auctor adest: haec sunt Caesaris, illa Iovis.</TextUnit>
    <TextUnit id="36" loc="1.8.1">Quod magni Thraseae consummatique Catonis</TextUnit>
    <TextUnit id="37" loc="1.8.2">Dogmata sic sequeris, salvos ut esse velis,</TextUnit>
    <TextUnit id="38" loc="1.8.3">Pectore nec nudo strictos incurris in ensis,</TextUnit>
    <TextUnit id="39" loc="1.8.4">Quod fecisse velim te, Deciane, facis.</TextUnit>
    <TextUnit id="40" loc="1.8.5">Nolo virum facili redimit qui sanguine famam,</TextUnit>
    <TextUnit id="41" loc="1.8.6">Hunc volo, laudari qui sine morte potest.</TextUnit>
    <TextUnit id="42" loc="1.9.1">Bellus homo et magnus vis idem, Cotta, videri:</TextUnit>
    <TextUnit id="43" loc="1.9.2">Sed qui bellus homo est, Cotta, pusillus homo est.</TextUnit>
    <TextUnit id="44" loc="1.11.1">Cum data sint equiti bis quina nomismata, quare</TextUnit>
    <TextUnit id="45" loc="1.11.2">Bis decies solus, Sextiliane, bibis?</TextUnit>
    <TextUnit id="46" loc="1.11.3">Iam defecisset portantis calda ministros,</TextUnit>
    <TextUnit id="47" loc="1.11.4">Si non potares, Sextiliane, merum.</TextUnit>
    <TextUnit id="48" loc="1.12.1">Itur ad Herculeas gelidi qua Tiburis arces</TextUnit>
    <TextUnit id="49" loc="1.12.2">Canaque sulphureis Albula fumat aquis,</TextUnit>
    <TextUnit id="50" loc="1.12.3">Rura nemusque sacrum dilectaque iugera Musis</TextUnit>
    <TextUnit id="51" loc="1.12.4">Signat vicina quartus ab urbe lapis.</TextUnit>
    <TextUnit id="52" loc="1.12.5">Hic rudis aestivas praestabat porticus umbras,</TextUnit>
    <TextUnit id="53" loc="1.12.6">Heu quam paene novum porticus ausa nefas!</TextUnit>
    <TextUnit id="54" loc="1.12.7">Nam subito conlapsa ruit, cum mole sub illa</TextUnit>
    <TextUnit id="55" loc="1.12.8">Gestatus biiugis Regulus esset equis.</TextUnit>
    <TextUnit id="56" loc="1.12.9">Nimirum timuit nostras Fortuna querellas,</TextUnit>
    <TextUnit id="57" loc="1.12.10">Quae par tam magnae non erat invidiae.</TextUnit>
    <TextUnit id="58" loc="1.12.11">Nunc et damna iuvant; sunt ipsa pericula tanti:</TextUnit>
    <TextUnit id="59" loc="1.12.12">Stantia non poterant tecta probare deos.</TextUnit>
    <TextUnit id="60" loc="1.13.1">Casta suo gladium cum traderet Arria Paeto,</TextUnit>
    <TextUnit id="61" loc="1.13.2">Quem de visceribus strinxerat ipsa suis,</TextUnit>
    <TextUnit id="62" loc="1.13.3">'Si qua fides, vulnus quod feci non dolet,' inquit,</TextUnit>
    <TextUnit id="63" loc="1.13.4">'Sed tu quod facies, hoc mihi, Paete, dolet.'</TextUnit>
    <TextUnit id="64" loc="1.14.1">Delicias, Caesar, lususque iocosque leonum</TextUnit>
    <TextUnit id="65" loc="1.14.2">Vidimus - hoc etiam praestat harena tibi -</TextUnit>
    <TextUnit id="66" loc="1.14.3">Cum prensus blando totiens a dente rediret</TextUnit>
    <TextUnit id="67" loc="1.14.4">Et per aperta vagus curreret ora lepus.</TextUnit>
    <TextUnit id="68" loc="1.14.5">Unde potest avidus captae leo parcere praedae?</TextUnit>
    <TextUnit id="69" loc="1.14.6">Sed tamen esse tuus dicitur: ergo potest.</TextUnit>
    <TextUnit id="70" loc="1.15.1">O mihi post nullos, Iuli, memorande sodales,</TextUnit>
    <TextUnit id="71" loc="1.15.2">Si quid longa fides canaque iura valent,</TextUnit>
    <TextUnit id="72" loc="1.15.3">Bis iam paene tibi consul tricensimus instat,</TextUnit>
    <TextUnit id="73" loc="1.15.4">Et numerat paucos vix tua vita dies.</TextUnit>
    <TextUnit id="74" loc="1.15.5">Non bene distuleris videas quae posse negari,</TextUnit>
    <TextUnit id="75" loc="1.15.6">Et solum hoc ducas, quod fuit, esse tuum.</TextUnit>
    <TextUnit id="76" loc="1.15.7">Expectant curaeque catenatique labores,</TextUnit>
    <TextUnit id="77" loc="1.15.8">Gaudia non remanent, sed fugitiva volant.</TextUnit>
    <TextUnit id="78" loc="1.15.9">Haec utraque manu conplexuque adsere toto:</TextUnit>
    <TextUnit id="79" loc="1.15.10">Saepe fluunt imo sic quoque lapsa sinu.</TextUnit>
    <TextUnit id="80" loc="1.15.11">Non est, crede mihi, sapientis dicere 'Vivam':</TextUnit>
    <TextUnit id="81" loc="1.15.12">Sera nimis vita est crastina: vive hodie.</TextUnit>
    <TextUnit id="82" loc="1.16.1">Sunt bona, sunt quaedam mediocria, sunt mala plura</TextUnit>
    <TextUnit id="83" loc="1.16.2">Quae legis hic: aliter non fit, Avite, liber.</TextUnit>
    <TextUnit id="84" loc="1.18.1">Quid te, Tucca, iuvat vetulo miscere Falerno</TextUnit>
    <TextUnit id="85" loc="1.18.2">In Vaticanis condita musta cadis?</TextUnit>
    <TextUnit id="86" loc="1.18.3">Quid tantum fecere boni tibi pessima vina?</TextUnit>
    <TextUnit id="87" loc="1.18.4">Aut quid fecerunt optima vina mali?</TextUnit>
    <TextUnit id="88" loc="1.18.5">De nobis facile est, scelus est iugulare Falernum</TextUnit>
    <TextUnit id="89" loc="1.18.6">Et dare Campano toxica saeva mero.</TextUnit>
    <TextUnit id="90" loc="1.18.7">Convivae meruere tui fortasse perire:</TextUnit>
    <TextUnit id="91" loc="1.18.8">Amphora non meruit tam pretiosa mori.</TextUnit>
    <TextUnit id="92" loc="1.19.1">Si memini, fuerant tibi quattuor, Aelia, dentes:</TextUnit>
    <TextUnit id="93" loc="1.19.2">Expulit una duos tussis et una duos.</TextUnit>
    <TextUnit id="94" loc="1.19.3">Iam secura potes totis tussire diebus:</TextUnit>
    <TextUnit id="95" loc="1.19.4">Nil istic quod agat tertia tussis habet.</TextUnit>
    <TextUnit id="96" loc="1.20.1">Dic mihi, quis furor est? turba spectante vocata</TextUnit>
    <TextUnit id="97" loc="1.20.2">Solus boletos, Caeciliane, voras.</TextUnit>
    <TextUnit id="98" loc="1.20.3">Quid dignum tanto tibi ventre gulaque precabor?</TextUnit>
    <TextUnit id="99" loc="1.20.4">Boletum qualem Claudius edit, edas.</TextUnit>
    <TextUnit id="100" loc="1.21.1">Cum peteret regem, decepta satellite dextra</TextUnit>
    <TextUnit id="101" loc="1.21.2">Ingessit sacris se peritura focis.</TextUnit>
    <TextUnit id="102" loc="1.21.3">Sed tam saeva pius miracula non tulit hostis</TextUnit>
    <TextUnit id="103" loc="1.21.4">Et raptum flammis iussit abire virum:</TextUnit>
    <TextUnit id="104" loc="1.21.5">Urere quam potuit contempto Mucius igne,</TextUnit>
    <TextUnit id="105" loc="1.21.6">Hanc spectare manum Porsena non potuit.</TextUnit>
    <TextUnit id="106" loc="1.21.7">Maior deceptae fama est et gloria dextrae:</TextUnit>
    <TextUnit id="107" loc="1.21.8">Si non errasset, fecerat illa minus.</TextUnit>
    <TextUnit id="108" loc="1.22.1">Quid nunc saeva fugis placidi lepus ora leonis?</TextUnit>
    <TextUnit id="109" loc="1.22.2">Frangere tam parvas non didicere feras.</TextUnit>
    <TextUnit id="110" loc="1.22.3">Servantur magnis isti cervicibus ungues</TextUnit>
    <TextUnit id="111" loc="1.22.4">Nec gaudet tenui sanguine tanta sitis.</TextUnit>
    <TextUnit id="112" loc="1.22.5">Praeda canum lepus est, vastos non implet hiatus</TextUnit>
    <TextUnit id="113" loc="1.22.6">Non timeat Dacus Caesaris arma puer.</TextUnit>
    <TextUnit id="114" loc="1.23.1">Invitas nullum nisi cum quo, Cotta, lavaris</TextUnit>
    <TextUnit id="115" loc="1.23.2">Et dant convivam balnea sola tibi.</TextUnit>
    <TextUnit id="116" loc="1.23.3">Mirabar, quare numquam me, Cotta, vocasses:</TextUnit>
    <TextUnit id="117" loc="1.23.4">Iam scio, me nudum displicuisse tibi.</TextUnit>
    <TextUnit id="118" loc="1.24.1">Aspicis incomptis illum, Deciane, capillis,</TextUnit>
    <TextUnit id="119" loc="1.24.2">Cuius et ipse times triste supercilium,</TextUnit>
    <TextUnit id="120" loc="1.24.3">Qui loquitur Curios adsertoresque Camillos?</TextUnit>
    <TextUnit id="121" loc="1.24.4">Nolito fronti credere: nupsit heri.</TextUnit>
    <TextUnit id="122" loc="1.25.1">Ede tuos tandem populo, Faustine, libellos</TextUnit>
    <TextUnit id="123" loc="1.25.2">Et cultum docto pectore profer opus,</TextUnit>
    <TextUnit id="124" loc="1.25.3">Quod nec Cecropiae damnent Pandionis arces</TextUnit>
    <TextUnit id="125" loc="1.25.4">Nec sileant nostri praetereantque senes.</TextUnit>
    <TextUnit id="126" loc="1.25.5">Ante fores stantem dubitas admittere Famam</TextUnit>
    <TextUnit id="127" loc="1.25.6">Teque piget curae praemia ferre tuae?</TextUnit>
    <TextUnit id="128" loc="1.25.7">Post te victurae per te quoque vivere chartae</TextUnit>
    <TextUnit id="129" loc="1.25.8">Incipiant: cineri gloria sera venit.</TextUnit>
    <TextUnit id="130" loc="1.26.1">Sextiliane, bibis quantum subsellia quinque</TextUnit>
    <TextUnit id="131" loc="1.26.2">Solus: aqua totiens ebrius esse potes;</TextUnit>
    <TextUnit id="132" loc="1.26.3">Nec consessorum vicina nomismata tantum,</TextUnit>
    <TextUnit id="133" loc="1.26.4">Aera sed a cuneis ulteriora petis.</TextUnit>
    <TextUnit id="134" loc="1.26.5">Non haec Paelignis agitur vindemia prelis</TextUnit>
    <TextUnit id="135" loc="1.26.6">Uva nec in Tuscis nascitur ista iugis,</TextUnit>
    <TextUnit id="136" loc="1.26.7">Testa sed antiqui felix siccatur Opimi,</TextUnit>
    <TextUnit id="137" loc="1.26.8">Egerit et nigros Massica cella cados.</TextUnit>
    <TextUnit id="138" loc="1.26.9">A copone tibi faex Laletana petatur,</TextUnit>
    <TextUnit id="139" loc="1.26.10">Si plus quam decies, Sextiliane, bibis.</TextUnit>
    <TextUnit id="140" loc="1.28.1">Hesterno fetere mero qui credit Acerram,</TextUnit>
    <TextUnit id="141" loc="1.28.2">Fallitur: in lucem semper Acerra bibit.</TextUnit>
    <TextUnit id="142" loc="1.29.1">Fama refert nostros te, Fidentine, libellos</TextUnit>
    <TextUnit id="143" loc="1.29.2">Non aliter populo quam recitare tuos.</TextUnit>
    <TextUnit id="144" loc="1.29.3">Si mea vis dici, gratis tibi carmina mittam:</TextUnit>
    <TextUnit id="145" loc="1.29.4">Si dici tua vis, hoc eme, ne mea sint.</TextUnit>
    <TextUnit id="146" loc="1.30.1">Chirurgus fuerat, nunc est vispillo Diaulus.</TextUnit>
    <TextUnit id="147" loc="1.30.2">Coepit quo poterat clinicus esse modo.</TextUnit>
    <TextUnit id="148" loc="1.31.1">Hos tibi, Phoebe, vovet totos a vertice crines</TextUnit>
    <TextUnit id="149" loc="1.31.2">Encolpos, domini centurionis amor,</TextUnit>
    <TextUnit id="150" loc="1.31.3">Grata Pudens meriti tulerit cum praemia pili.</TextUnit>
    <TextUnit id="151" loc="1.31.4">Quam primum longas, Phoebe, recide comas,</TextUnit>
    <TextUnit id="152" loc="1.31.5">Dum nulla teneri sordent lanugine voltus</TextUnit>
    <TextUnit id="153" loc="1.31.6">Dumque decent fusae lactea colla iubae;</TextUnit>
    <TextUnit id="154" loc="1.31.7">Utque tuis longum dominusque puerque fruantur</TextUnit>
    <TextUnit id="155" loc="1.31.8">Muneribus, tonsum fac cito, sero virum.</TextUnit>
    <TextUnit id="156" loc="1.32.1">Non amo te, Sabidi, nec possum dicere quare:</TextUnit>
    <TextUnit id="157" loc="1.32.2">Hoc tantum possum dicere, non amo te.</TextUnit>
    <TextUnit id="158" loc="1.33.1">Amissum non flet cum sola est Gellia patrem,</TextUnit>
    <TextUnit id="159" loc="1.33.2">Si quis adest, iussae prosiliunt lacrimae.</TextUnit>
    <TextUnit id="160" loc="1.33.3">Non luget quisquis laudari, Gellia, quaerit,</TextUnit>
    <TextUnit id="161" loc="1.33.4">Ille dolet vere, qui sine teste dolet.</TextUnit>
    <TextUnit id="162" loc="1.34.1">Incustoditis et apertis, Lesbia, semper</TextUnit>
    <TextUnit id="163" loc="1.34.2">Liminibus peccas nec tua furta tegis,</TextUnit>
    <TextUnit id="164" loc="1.34.3">Et plus spectator quam te delectat adulter</TextUnit>
    <TextUnit id="165" loc="1.34.4">Nec sunt grata tibi gaudia si qua latent.</TextUnit>
    <TextUnit id="166" loc="1.34.5">At meretrix abigit testem veloque seraque</TextUnit>
    <TextUnit id="167" loc="1.34.6">Raraque Submemmi fornice rima patet.</TextUnit>
    <TextUnit id="168" loc="1.34.7">A Chione saltem vel ab Iade disce pudorem:</TextUnit>
    <TextUnit id="169" loc="1.34.8">Abscondunt spurcas et monumenta lupas.</TextUnit>
    <TextUnit id="170" loc="1.34.9">Numquid dura tibi nimium censura videtur?</TextUnit>
    <TextUnit id="171" loc="1.34.10">Deprendi veto te, Lesbia, non futui.</TextUnit>
    <TextUnit id="172" loc="1.36.1">Si, Lucane, tibi vel si tibi, Tulle, darentur</TextUnit>
    <TextUnit id="173" loc="1.36.2">Qualia Ledaei fata Lacones habent,</TextUnit>
    <TextUnit id="174" loc="1.36.3">Nobilis haec esset pietatis rixa duobus,</TextUnit>
    <TextUnit id="175" loc="1.36.4">Quod pro fratre mori vellet uterque prior,</TextUnit>
    <TextUnit id="176" loc="1.36.5">Diceret infernas et qui prior isset ad umbras:</TextUnit>
    <TextUnit id="177" loc="1.36.6">'Vive tuo, frater, tempore, vive meo.'</TextUnit>
    <TextUnit id="178" loc="1.37.1">Ventris onus misero, nec te pudet, excipis auro,</TextUnit>
    <TextUnit id="179" loc="1.37.2">Basse, bibis vitro: carius ergo cacas.</TextUnit>
    <TextUnit id="180" loc="1.38.1">Quem recitas meus est, o Fidentine, libellus:</TextUnit>
    <TextUnit id="181" loc="1.38.2">Sed male cum recitas, incipit esse tuus.</TextUnit>
    <TextUnit id="182" loc="1.39.1">Si quis erit raros inter numerandus amicos,</TextUnit>
    <TextUnit id="183" loc="1.39.2">Quales prisca fides famaque novit anus,</TextUnit>
    <TextUnit id="184" loc="1.39.3">Si quis Cecropiae madidus Latiaeque Minervae</TextUnit>
    <TextUnit id="185" loc="1.39.4">Artibus et vera simplicitate bonus,</TextUnit>
    <TextUnit id="186" loc="1.39.5">Si quis erit recti custos, mirator honesti</TextUnit>
    <TextUnit id="187" loc="1.39.6">Et nihil arcano qui roget ore deos,</TextUnit>
    <TextUnit id="188" loc="1.39.7">Si quis erit magnae subnixus robore mentis:</TextUnit>
    <TextUnit id="189" loc="1.39.8">Dispeream, si non hic Decianus erit.</TextUnit>
    <TextUnit id="190" loc="1.40.1">Qui ducis vultus et non legis ista libenter,</TextUnit>
    <TextUnit id="191" loc="1.40.2">Omnibus invideas, livide, nemo tibi.</TextUnit>
    <TextUnit id="192" loc="1.42.1">Coniugis audisset fatum cum Porcia Bruti</TextUnit>
    <TextUnit id="193" loc="1.42.2">Et subtracta sibi quaereret arma dolor,</TextUnit>
    <TextUnit id="194" loc="1.42.3">'Nondum scitis' ait 'mortem non posse negari?</TextUnit>
    <TextUnit id="195" loc="1.42.4">Credideram, fatis hoc docuisse patrem.'</TextUnit>
    <TextUnit id="196" loc="1.42.5">Dixit et ardentis avido bibit ore favillas.</TextUnit>
    <TextUnit id="197" loc="1.42.6">I nunc et ferrum, turba molesta, nega.</TextUnit>
    <TextUnit id="198" loc="1.43.1">Bis tibi triceni fuimus, Mancine, vocati</TextUnit>
    <TextUnit id="199" loc="1.43.2">Et positum est nobis nil here praeter aprum,</TextUnit>
    <TextUnit id="200" loc="1.43.3">Non quae de tardis servantur vitibus uvae</TextUnit>
    <TextUnit id="201" loc="1.43.4">Dulcibus aut certant quae melimela favis,</TextUnit>
    <TextUnit id="202" loc="1.43.5">Non pira quae longa pendent religata genesta</TextUnit>
    <TextUnit id="203" loc="1.43.6">Aut imitata brevis Punica grana rosas,</TextUnit>
    <TextUnit id="204" loc="1.43.7">Rustica lactantes nec misit Sassina metas</TextUnit>
    <TextUnit id="205" loc="1.43.8">Nec de Picenis venit oliva cadis:</TextUnit>
    <TextUnit id="206" loc="1.43.9">Nudus aper, sed et hic minimus qualisque necari</TextUnit>
    <TextUnit id="207" loc="1.43.10">A non armato pumilione potest.</TextUnit>
    <TextUnit id="208" loc="1.43.11">Et nihil inde datum est; tantum spectavimus omnes:</TextUnit>
    <TextUnit id="209" loc="1.43.12">Ponere aprum nobis sic et harena solet.</TextUnit>
    <TextUnit id="210" loc="1.43.13">Ponatur tibi nullus aper post talia facta,</TextUnit>
    <TextUnit id="211" loc="1.43.14">Sed tu ponaris cui Charidemus apro.</TextUnit>
    <TextUnit id="212" loc="1.44.1">Lascivos leporum cursus lususque leonum</TextUnit>
    <TextUnit id="213" loc="1.44.2">Quod maior nobis charta minorque gerit</TextUnit>
    <TextUnit id="214" loc="1.44.3">Et bis idem facimus, nimium si, Stella, videtur</TextUnit>
    <TextUnit id="215" loc="1.44.4">Hoc tibi, bis leporem tu quoque pone mihi.</TextUnit>
    <TextUnit id="216" loc="1.45.1">Edita ne brevibus pereat mihi cura libellis,</TextUnit>
    <TextUnit id="217" loc="1.45.2">Dicatur potius Τὸν δ' ἀπαμειβόμενος.</TextUnit>
    <TextUnit id="218" loc="1.46.1">Cum dicis 'Propero, fac si facis,' Hedyle, languet</TextUnit>
    <TextUnit id="219" loc="1.46.2">Protinus et cessat debilitata Venus.</TextUnit>
    <TextUnit id="220" loc="1.46.3">Expectare iube: velocius ibo retentus.</TextUnit>
    <TextUnit id="221" loc="1.46.4">Hedyle, si properas, dic mihi, ne properem.</TextUnit>
    <TextUnit id="222" loc="1.47.1">Nuper erat medicus, nunc est vispillo Diaulus:</TextUnit>
    <TextUnit id="223" loc="1.47.2">Quod vispillo facit, fecerat et medicus.</TextUnit>
    <TextUnit id="224" loc="1.48.1">Rictibus his tauros non eripuere magistri,</TextUnit>
    <TextUnit id="225" loc="1.48.2">Per quos praeda fugax itque reditque lepus;</TextUnit>
    <TextUnit id="226" loc="1.48.3">Quodque magis mirum, velocior exit ab hoste</TextUnit>
    <TextUnit id="227" loc="1.48.4">Nec nihil a tanta nobilitate refert.</TextUnit>
    <TextUnit id="228" loc="1.48.5">Tutior in sola non est cum currit harena,</TextUnit>
    <TextUnit id="229" loc="1.48.6">Nec caveae tanta conditur ille fide.</TextUnit>
    <TextUnit id="230" loc="1.48.7">Si vitare canum morsus, lepus inprobe, quaeris,</TextUnit>
    <TextUnit id="231" loc="1.48.8">Ad quae confugias ora leonis habes.</TextUnit>
    <TextUnit id="232" loc="1.50.1">Si tibi Mistyllos cocus, Aemiliane, vocatur,</TextUnit>
    <TextUnit id="233" loc="1.50.2">Dicatur quare non Taratalla mihi?</TextUnit>
    <TextUnit id="234" loc="1.51.1">Non facit ad saevos cervix, nisi prima, leones.</TextUnit>
    <TextUnit id="235" loc="1.51.2">Quid fugis hos dentes, ambitiose lepus?</TextUnit>
    <TextUnit id="236" loc="1.51.3">Scilicet a magnis ad te descendere tauris</TextUnit>
    <TextUnit id="237" loc="1.51.4">Et quae non cernunt frangere colla velint.</TextUnit>
    <TextUnit id="238" loc="1.51.5">Desperanda tibi est ingentis gloria fati:</TextUnit>
    <TextUnit id="239" loc="1.51.6">Non potes hoc tenuis praeda sub hoste mori.</TextUnit>
    <TextUnit id="240" loc="1.55.1">Vota tui breviter si vis cognoscere Marci,</TextUnit>
    <TextUnit id="241" loc="1.55.2">Clarum militiae, Fronto, togaeque decus,</TextUnit>
    <TextUnit id="242" loc="1.55.3">Hoc petit, esse sui nec magni ruris arator,</TextUnit>
    <TextUnit id="243" loc="1.55.4">Sordidaque in parvis otia rebus amat.</TextUnit>
    <TextUnit id="244" loc="1.55.5">Quisquam picta colit Spartani frigora saxi</TextUnit>
    <TextUnit id="245" loc="1.55.6">Et matutinum portat ineptus Have,</TextUnit>
    <TextUnit id="246" loc="1.55.7">Cui licet exuviis nemoris rurisque beato</TextUnit>
    <TextUnit id="247" loc="1.55.8">Ante focum plenas explicuisse plagas</TextUnit>
    <TextUnit id="248" loc="1.55.9">Et piscem tremula salientem ducere saeta</TextUnit>
    <TextUnit id="249" loc="1.55.10">Flavaque de rubro promere mella cado?</TextUnit>
    <TextUnit id="250" loc="1.55.11">Pinguis inaequales onerat cui vilica mensas</TextUnit>
    <TextUnit id="251" loc="1.55.12">Et sua non emptus praeparat ova cinis?</TextUnit>
    <TextUnit id="252" loc="1.55.13">Non amet hanc vitam quisquis me non amat, opto,</TextUnit>
    <TextUnit id="253" loc="1.55.14">Vivat et urbanis albus in officiis.</TextUnit>
    <TextUnit id="254" loc="1.56.1">Continuis vexata madet vindemia nimbis:</TextUnit>
    <TextUnit id="255" loc="1.56.2">Non potes, ut cupias, vendere, copo, merum.</TextUnit>
    <TextUnit id="256" loc="1.57.1">Qualem, Flacce, velim quaeris nolimve puellam?</TextUnit>
    <TextUnit id="257" loc="1.57.2">Nolo nimis facilem difficilemque nimis.</TextUnit>
    <TextUnit id="258" loc="1.57.3">Illud quod medium est atque inter utrumque probamus:</TextUnit>
    <TextUnit id="259" loc="1.57.4">Nec volo quod cruciat, nec volo quod satiat.</TextUnit>
    <TextUnit id="260" loc="1.58.1">Milia pro puero centum me mango poposcit:</TextUnit>
    <TextUnit id="261" loc="1.58.2">Risi ego, sed Phoebus protinus illa dedit.</TextUnit>
    <TextUnit id="262" loc="1.58.3">Hoc dolet et queritur de me mea mentula secum</TextUnit>
    <TextUnit id="263" loc="1.58.4">Laudaturque meam Phoebus in invidiam.</TextUnit>
    <TextUnit id="264" loc="1.58.5">Sed sestertiolum donavit mentula Phoebo</TextUnit>
    <TextUnit id="265" loc="1.58.6">Bis decies: hoc da tu mihi, pluris emam.</TextUnit>
    <TextUnit id="266" loc="1.59.1">Dat Baiana mihi quadrantes sportula centum.</TextUnit>
    <TextUnit id="267" loc="1.59.2">Inter delicias quid facit ista fames?</TextUnit>
    <TextUnit id="268" loc="1.59.3">Redde Lupi nobis tenebrosaque balnea Grylli:</TextUnit>
    <TextUnit id="269" loc="1.59.4">Tam male cum cenem, cur bene, Flacce, laver?</TextUnit>
    <TextUnit id="270" loc="1.60.1">Intres ampla licet torvi lepus ora leonis,</TextUnit>
    <TextUnit id="271" loc="1.60.2">Esse tamen vacuo se leo dente putat.</TextUnit>
    <TextUnit id="272" loc="1.60.3">Quod ruet in tergum vel quos procumbet in armos,</TextUnit>
    <TextUnit id="273" loc="1.60.4">Alta iuvencorum volnera figet ubi?</TextUnit>
    <TextUnit id="274" loc="1.60.5">Quid frustra nemorum dominum regemque fatigas?</TextUnit>
    <TextUnit id="275" loc="1.60.6">Non nisi delecta pascitur ille fera.</TextUnit>
    <TextUnit id="276" loc="1.62.1">Casta nec antiquis cedens Laevina Sabinis</TextUnit>
    <TextUnit id="277" loc="1.62.2">Et quamvis tetrico tristior ipsa viro</TextUnit>
    <TextUnit id="278" loc="1.62.3">Dum modo Lucrino, modo se permittit Averno,</TextUnit>
    <TextUnit id="279" loc="1.62.4">Et dum Baianis saepe fovetur aquis,</TextUnit>
    <TextUnit id="280" loc="1.62.5">Incidit in flammas: iuvenemque secuta relicto</TextUnit>
    <TextUnit id="281" loc="1.62.6">Coniuge Penelope venit, abi=t Helene.</TextUnit>
    <TextUnit id="282" loc="1.63.1">Ut recitem tibi nostra rogas epigrammata. Nolo.</TextUnit>
    <TextUnit id="283" loc="1.63.2">Non audire, Celer, sed recitare cupis.</TextUnit>
    <TextUnit id="284" loc="1.65.1">Cum dixi ficus, rides quasi barbara verba</TextUnit>
    <TextUnit id="285" loc="1.65.2">Et dici ficos, Laetiliane, iubes.</TextUnit>
    <TextUnit id="286" loc="1.65.3">Dicemus ficus, quas scimus in arbore nasci,</TextUnit>
    <TextUnit id="287" loc="1.65.4">Dicemus ficos, Caeciliane, tuos.</TextUnit>
    <TextUnit id="288" loc="1.67.1">'Liber homo es nimium', dicis mihi, Ceryle, semper.</TextUnit>
    <TextUnit id="289" loc="1.67.2">In te qui dicit, Ceryle, liber homo est?</TextUnit>
    <TextUnit id="290" loc="1.68.1">Quidquid agit Rufus, nihil est nisi Naevia Rufo.</TextUnit>
    <TextUnit id="291" loc="1.68.2">Si gaudet, si flet, si tacet, hanc loquitur.</TextUnit>
    <TextUnit id="292" loc="1.68.3">Cenat, propinat, poscit, negat, innuit: una est</TextUnit>
    <TextUnit id="293" loc="1.68.4">Naevia; si non sit Naevia, mutus erit.</TextUnit>
    <TextUnit id="294" loc="1.68.5">Scriberet hesterna patri cum luce salutem,</TextUnit>
    <TextUnit id="295" loc="1.68.6">'Naevia lux' inquit 'Naevia lumen, have.'</TextUnit>
    <TextUnit id="296" loc="1.68.7">Haec legit et ridet demisso Naevia voltu.</TextUnit>
    <TextUnit id="297" loc="1.68.8">Naevia non una est: quid, vir inepte, furis?</TextUnit>
    <TextUnit id="298" loc="1.70.1">Vade salutatum pro me, liber: ire iuberis</TextUnit>
    <TextUnit id="299" loc="1.70.2">Ad Proculi nitidos, officiose, lares.</TextUnit>
    <TextUnit id="300" loc="1.70.3">Quaeris iter, dicam. Vicinum Castora canae</TextUnit>
    <TextUnit id="301" loc="1.70.4">Transibis Vestae virgineamque domum;</TextUnit>
    <TextUnit id="302" loc="1.70.5">Inde sacro veneranda petes Palatia clivo,</TextUnit>
    <TextUnit id="303" loc="1.70.6">Plurima qua summi fulget imago ducis.</TextUnit>
    <TextUnit id="304" loc="1.70.7">Nec te detineat miri radiata colossi</TextUnit>
    <TextUnit id="305" loc="1.70.8">Quae Rhodium moles vincere gaudet opus.</TextUnit>
    <TextUnit id="306" loc="1.70.9">Flecte vias hac qua madidi sunt tecta Lyaei</TextUnit>
    <TextUnit id="307" loc="1.70.10">Et Cybeles picto stat Corybante tholus.</TextUnit>
    <TextUnit id="308" loc="1.70.11">Protinus a laeva clari tibi fronte Penates</TextUnit>
    <TextUnit id="309" loc="1.70.12">Atriaque excelsae sunt adeunda domus.</TextUnit>
    <TextUnit id="310" loc="1.70.13">Hanc pete: ne metuas fastus limenque superbum:</TextUnit>
    <TextUnit id="311" loc="1.70.14">Nulla magis toto ianua poste patet,</TextUnit>
    <TextUnit id="312" loc="1.70.15">Nec propior quam Phoebus amet doctaeque sorores.</TextUnit>
    <TextUnit id="313" loc="1.70.16">Si dicet 'Quare non tamen ipse venit?',</TextUnit>
    <TextUnit id="314" loc="1.70.17">Sic licet excuses 'Quia qualiacumque leguntur</TextUnit>
    <TextUnit id="315" loc="1.70.18">Ista, salutator scribere non potuit.'</TextUnit>
    <TextUnit id="316" loc="1.71.1">Laevia sex cyathis, septem Iustina bibatur,</TextUnit>
    <TextUnit id="317" loc="1.71.2">Quinque Lycas, Lyde quattuor, Ida tribus.</TextUnit>
    <TextUnit id="318" loc="1.71.3">Omnis ab infuso numeretur amica Falerno,</TextUnit>
    <TextUnit id="319" loc="1.71.4">Et quia nulla venit, tu mihi, Somne, veni.</TextUnit>
    <TextUnit id="320" loc="1.73.1">Nullus in urbe fuit tota qui tangere vellet</TextUnit>
    <TextUnit id="321" loc="1.73.2">Uxorem gratis, Caeciliane, tuam,</TextUnit>
    <TextUnit id="322" loc="1.73.3">Dum licuit: sed nunc positis custodibus ingens</TextUnit>
    <TextUnit id="323" loc="1.73.4">Turba fututorum est: ingeniosus homo es.</TextUnit>
    <TextUnit id="324" loc="1.74.1">Moechus erat: poteras tamen hoc tu, Paula, negare.</TextUnit>
    <TextUnit id="325" loc="1.74.2">Ecce vir est: numquid, Paula, negare potes?</TextUnit>
    <TextUnit id="326" loc="1.75.1">Dimidium donare Lino quam credere totum</TextUnit>
    <TextUnit id="327" loc="1.75.2">Qui mavolt, mavolt perdere dimidium.</TextUnit>
    <TextUnit id="328" loc="1.76.1">O mihi curarum pretium non vile mearum,</TextUnit>
    <TextUnit id="329" loc="1.76.2">Flacce, Antenorei spes et alumne laris,</TextUnit>
    <TextUnit id="330" loc="1.76.3">Pierios differ cantusque chorosque sororum;</TextUnit>
    <TextUnit id="331" loc="1.76.4">Aes dabit ex istis nulla puella tibi.</TextUnit>
    <TextUnit id="332" loc="1.76.5">Quid petis a Phoebo? nummos habet arca Minervae;</TextUnit>
    <TextUnit id="333" loc="1.76.6">Haec sapit, haec omnes fenerat una deos.</TextUnit>
    <TextUnit id="334" loc="1.76.7">Quid possunt hederae Bacchi dare? Pallados arbor</TextUnit>
    <TextUnit id="335" loc="1.76.8">Inclinat varias pondere nigra comas.</TextUnit>
    <TextUnit id="336" loc="1.76.9">Praeter aquas Helicon et serta lyrasque dearum</TextUnit>
    <TextUnit id="337" loc="1.76.10">Nil habet et magnum, sed perinane sophos.</TextUnit>
    <TextUnit id="338" loc="1.76.11">Quid tibi cum Cirrha? quid cum Permesside nuda?</TextUnit>
    <TextUnit id="339" loc="1.76.12">Romanum propius divitiusque forum est.</TextUnit>
    <TextUnit id="340" loc="1.76.13">Illic aera sonant: at circum pulpita nostra</TextUnit>
    <TextUnit id="341" loc="1.76.14">Et steriles cathedras basia sola crepant.</TextUnit>
    <TextUnit id="342" loc="1.78.1">Indignas premeret pestis cum tabida fauces</TextUnit>
    <TextUnit id="343" loc="1.78.2">Inque ipsos vultus serperet atra lues,</TextUnit>
    <TextUnit id="344" loc="1.78.3">Siccis ipse genis flentes hortatus amicos</TextUnit>
    <TextUnit id="345" loc="1.78.4">Decrevit Stygios Festus adire lacus.</TextUnit>
    <TextUnit id="346" loc="1.78.5">Nec tamen obscuro pia polluit ora veneno</TextUnit>
    <TextUnit id="347" loc="1.78.6">Aut torsit lenta tristia fata fame,</TextUnit>
    <TextUnit id="348" loc="1.78.7">Sanctam Romana vitam sed morte peregit</TextUnit>
    <TextUnit id="349" loc="1.78.8">Dimisitque animam nobiliore rogo.</TextUnit>
    <TextUnit id="350" loc="1.78.9">Hanc mortem fatis magni praeferre Catonis</TextUnit>
    <TextUnit id="351" loc="1.78.10">Fama potest: huius Caesar amicus erat.</TextUnit>
    <TextUnit id="352" loc="1.79.1">Semper agis causas et res agis, Attale, semper:</TextUnit>
    <TextUnit id="353" loc="1.79.2">Est, non est quod agas, Attale, semper agis.</TextUnit>
    <TextUnit id="354" loc="1.79.3">Si res et causae desunt, agis, Attale, mulas.</TextUnit>
    <TextUnit id="355" loc="1.79.4">Attale, ne quod agas desit, agas animam.</TextUnit>
    <TextUnit id="356" loc="1.80.1">Sportula, Cane, tibi suprema nocte petita est</TextUnit>
    <TextUnit id="357" loc="1.80.2">Occidit puto te, Cane, quod una fuit.</TextUnit>
    <TextUnit id="358" loc="1.81.1">A servo scis te genitum blandeque fateris,</TextUnit>
    <TextUnit id="359" loc="1.81.2">Cum dicis dominum, Sosibiane, patrem.</TextUnit>
    <TextUnit id="360" loc="1.83.1">Os et labra tibi lingit, Manneia, catellus:</TextUnit>
    <TextUnit id="361" loc="1.83.2">Non miror, merdas si libet esse cani.</TextUnit>
    <TextUnit id="362" loc="1.85.1">Venderet excultos colles cum praeco facetus</TextUnit>
    <TextUnit id="363" loc="1.85.2">Atque suburbani iugera pulchra soli,</TextUnit>
    <TextUnit id="364" loc="1.85.3">'Errat' ait 'si quis Mario putat esse necesse</TextUnit>
    <TextUnit id="365" loc="1.85.4">Vendere: nil debet, fenerat immo magis.'</TextUnit>
    <TextUnit id="366" loc="1.85.5">'Quae ratio est igitur?' 'Servos ibi perdidit omnes</TextUnit>
    <TextUnit id="367" loc="1.85.6">Et pecus et fructus, non amat inde locum.'</TextUnit>
    <TextUnit id="368" loc="1.85.7">Quis faceret pretium nisi qui sua perdere vellet</TextUnit>
    <TextUnit id="369" loc="1.85.8">Omnia? Sic Mario noxius haeret ager.</TextUnit>
    <TextUnit id="370" loc="1.87.1">Ne gravis hesterno fragres, Fescennia, vino,</TextUnit>
    <TextUnit id="371" loc="1.87.2">Pastillos Cosmi luxuriosa voras.</TextUnit>
    <TextUnit id="372" loc="1.87.3">Ista linunt dentes iantacula, sed nihil obstant,</TextUnit>
    <TextUnit id="373" loc="1.87.4">Extremo ructus cum redit a barathro.</TextUnit>
    <TextUnit id="374" loc="1.87.5">Quid quod olet gravius mixtum diapasmate virus</TextUnit>
    <TextUnit id="375" loc="1.87.6">Atque duplex animae longius exit odor?</TextUnit>
    <TextUnit id="376" loc="1.87.7">Notas ergo nimis fraudes deprensaque furta</TextUnit>
    <TextUnit id="377" loc="1.87.8">Iam tollas et sis ebria simpliciter.</TextUnit>
    <TextUnit id="378" loc="1.88.1">Alcime, quem raptum domino crescentibus annis</TextUnit>
    <TextUnit id="379" loc="1.88.2">Labicana levi caespite velat humus,</TextUnit>
    <TextUnit id="380" loc="1.88.3">Accipe non Pario nutantia pondera saxo,</TextUnit>
    <TextUnit id="381" loc="1.88.4">Quae cineri vanus dat ruitura labor,</TextUnit>
    <TextUnit id="382" loc="1.88.5">Sed faciles buxos et opacas palmitis umbras</TextUnit>
    <TextUnit id="383" loc="1.88.6">Quaeque virent lacrimis roscida prata meis</TextUnit>
    <TextUnit id="384" loc="1.88.7">Accipe, care puer, nostri monimenta doloris:</TextUnit>
    <TextUnit id="385" loc="1.88.8">Hic tibi perpetuo tempore vivet honor.</TextUnit>
    <TextUnit id="386" loc="1.88.9">Cum mihi supremos Lachesis pervenerit annos,</TextUnit>
    <TextUnit id="387" loc="1.88.10">Non aliter cineres mando iacere meos.</TextUnit>
    <TextUnit id="388" loc="1.90.1">Quod numquam maribus iunctam te, Bassa, videbam</TextUnit>
    <TextUnit id="389" loc="1.90.2">Quodque tibi moechum fabula nulla dabat,</TextUnit>
    <TextUnit id="390" loc="1.90.3">Omne sed officium circa te semper obibat</TextUnit>
    <TextUnit id="391" loc="1.90.4">Turba tui sexus, non adeunte viro,</TextUnit>
    <TextUnit id="392" loc="1.90.5">Esse videbaris, fateor, Lucretia nobis:</TextUnit>
    <TextUnit id="393" loc="1.90.6">At tu, pro facinus, Bassa, fututor eras.</TextUnit>
    <TextUnit id="394" loc="1.90.7">Inter se geminos audes committere cunnos</TextUnit>
    <TextUnit id="395" loc="1.90.8">Mentiturque virum prodigiosa Venus.</TextUnit>
    <TextUnit id="396" loc="1.90.9">Commenta es dignum Thebano aenigmate monstrum,</TextUnit>
    <TextUnit id="397" loc="1.90.10">Hic ubi vir non est, ut sit adulterium.</TextUnit>
    <TextUnit id="398" loc="1.91.1">Cum tua non edas, carpis mea carmina, Laeli.</TextUnit>
    <TextUnit id="399" loc="1.91.2">Carpere vel noli nostra vel ede tua.</TextUnit>
    <TextUnit id="400" loc="1.92.1">Saepe mihi queritur non siccis Cestos ocellis,</TextUnit>
    <TextUnit id="401" loc="1.92.2">Tangi se digito, Mamuriane, tuo.</TextUnit>
    <TextUnit id="402" loc="1.92.3">Non opus est digito: totum tibi Ceston habeto,</TextUnit>
    <TextUnit id="403" loc="1.92.4">Si deest nil aliud, Mamuriane, tibi.</TextUnit>
    <TextUnit id="404" loc="1.92.5">Sed si nec focus est nudi nec sponda grabati</TextUnit>
    <TextUnit id="405" loc="1.92.6">Nec curtus Chiones Antiopesve calix,</TextUnit>
    <TextUnit id="406" loc="1.92.7">Cerea si pendet lumbis et scripta lacerna</TextUnit>
    <TextUnit id="407" loc="1.92.8">Dimidiasque nates Gallica paeda tegit,</TextUnit>
    <TextUnit id="408" loc="1.92.9">Pasceris et nigrae solo nidore culinae</TextUnit>
    <TextUnit id="409" loc="1.92.10">Et bibis inmundam cum cane pronus aquam:</TextUnit>
    <TextUnit id="410" loc="1.92.11">Non culum - neque enim est culus, qui non cacat olim -</TextUnit>
    <TextUnit id="411" loc="1.92.12">Sed fodiam digito qui superest oculum:</TextUnit>
    <TextUnit id="412" loc="1.92.13">Nec me zelotypum nec dixeris esse malignum.</TextUnit>
    <TextUnit id="413" loc="1.92.14">Denique pedica, Mamuriane, satur.</TextUnit>
    <TextUnit id="414" loc="1.93.1">Fabricio iunctus fido requiescit Aquinus,</TextUnit>
    <TextUnit id="415" loc="1.93.2">Qui prior Elysias gaudet adisse domos.</TextUnit>
    <TextUnit id="416" loc="1.93.3">Ara duplex primi testatur munera pili:</TextUnit>
    <TextUnit id="417" loc="1.93.4">Plus tamen est, titulo quod breviore legis:</TextUnit>
    <TextUnit id="418" loc="1.93.5">'Iunctus uterque sacro laudatae foedere vitae,</TextUnit>
    <TextUnit id="419" loc="1.93.6">Famaque quod raro novit, amicus erat.'</TextUnit>
    <TextUnit id="420" loc="1.95.1">Quod clamas semper, quod agentibus obstrepis, Aeli,</TextUnit>
    <TextUnit id="421" loc="1.95.2">Non facis hoc gratis: accipis, ut taceas.</TextUnit>
    <TextUnit id="422" loc="1.97.1">Cum clamant omnes, loqueris tunc, Naevole, tantum,</TextUnit>
    <TextUnit id="423" loc="1.97.2">Et te patronum causidicumque putas.</TextUnit>
    <TextUnit id="424" loc="1.97.3">Hac ratione potest nemo non esse disertus.</TextUnit>
    <TextUnit id="425" loc="1.97.4">Ecce, tacent omnes: Naevole, dic aliquid.</TextUnit>
    <TextUnit id="426" loc="1.98.1">Litigat et podagra Diodorus, Flacce, laborat.</TextUnit>
    <TextUnit id="427" loc="1.98.2">Sed nil patrono porrigit: haec cheragra est.</TextUnit>
    <TextUnit id="428" loc="1.100.1">Mammas atque tatas habet Afra, sed ipsa tatarum</TextUnit>
    <TextUnit id="429" loc="1.100.2">Dici et mammarum maxima mamma potest.</TextUnit>
    <TextUnit id="430" loc="1.101.1">Illa manus quondam studiorum fida meorum</TextUnit>
    <TextUnit id="431" loc="1.101.2">Et felix domino notaque Caesaribus,</TextUnit>
    <TextUnit id="432" loc="1.101.3">Destituit primos viridis Demetrius annos:</TextUnit>
    <TextUnit id="433" loc="1.101.4">Quarta tribus lustris addita messis erat.</TextUnit>
    <TextUnit id="434" loc="1.101.5">Ne tamen ad Stygias famulus descenderet umbras,</TextUnit>
    <TextUnit id="435" loc="1.101.6">Ureret inplicitum cum scelerata lues,</TextUnit>
    <TextUnit id="436" loc="1.101.7">Cavimus et domini ius omne remisimus aegro:</TextUnit>
    <TextUnit id="437" loc="1.101.8">Munere dignus erat convaluisse meo.</TextUnit>
    <TextUnit id="438" loc="1.101.9">Sensit deficiens sua praemia meque patronum</TextUnit>
    <TextUnit id="439" loc="1.101.10">Dixit ad infernas liber iturus aquas.</TextUnit>
    <TextUnit id="440" loc="1.103.1">'Si dederint superi decies mihi milia centum'</TextUnit>
    <TextUnit id="441" loc="1.103.2">Dicebas nondum, Scaevola, iustus eques,</TextUnit>
    <TextUnit id="442" loc="1.103.3">'Qualiter o vivam, quam large quamque beate!'</TextUnit>
    <TextUnit id="443" loc="1.103.4">Riserunt faciles et tribuere dei.</TextUnit>
    <TextUnit id="444" loc="1.103.5">Sordidior multo post hoc toga, paenula peior,</TextUnit>
    <TextUnit id="445" loc="1.103.6">Calceus est sarta terque quaterque cute:</TextUnit>
    <TextUnit id="446" loc="1.103.7">Deque decem plures semper servantur olivae,</TextUnit>
    <TextUnit id="447" loc="1.103.8">Explicat et cenas unica mensa duas,</TextUnit>
    <TextUnit id="448" loc="1.103.9">Et Veientani bibitur faex crassa rubelli,</TextUnit>
    <TextUnit id="449" loc="1.103.10">Asse cicer tepidum constat et asse Venus.</TextUnit>
    <TextUnit id="450" loc="1.103.11">In ius, o fallax atque infitiator, eamus:</TextUnit>
    <TextUnit id="451" loc="1.103.12">Aut vive aut decies, Scaevola, redde deis.</TextUnit>
    <TextUnit id="452" loc="1.105.1">In Nomentanis, Ovidi, quod nascitur arvis,</TextUnit>
    <TextUnit id="453" loc="1.105.2">Accepit quotiens tempora longa, merum</TextUnit>
    <TextUnit id="454" loc="1.105.3">Exuit annosa mores nomenque senecta:</TextUnit>
    <TextUnit id="455" loc="1.105.4">Et quidquid voluit, testa vocatur anus.</TextUnit>
    <TextUnit id="456" loc="1.107.1">Saepe mihi dicis, Luci carissime Iuli,</TextUnit>
    <TextUnit id="457" loc="1.107.2">'Scribe aliquid magnum: desidiosus homo es.'</TextUnit>
    <TextUnit id="458" loc="1.107.3">Otia da nobis, sed qualia fecerat olim</TextUnit>
    <TextUnit id="459" loc="1.107.4">Maecenas Flacco Vergilioque suo:</TextUnit>
    <TextUnit id="460" loc="1.107.5">Condere victuras temptem per saecula curas</TextUnit>
    <TextUnit id="461" loc="1.107.6">Et nomen flammis eripuisse meum.</TextUnit>
    <TextUnit id="462" loc="1.107.7">In steriles nolunt campos iuga ferre iuvenci:</TextUnit>
    <TextUnit id="463" loc="1.107.8">Pingue solum lassat, sed iuvat ipse labor.</TextUnit>
    <TextUnit id="464" loc="1.108.1">Est tibi - sitque precor multos crescatque per annos -</TextUnit>
    <TextUnit id="465" loc="1.108.2">Pulchra quidem, verum transtiberina domus:</TextUnit>
    <TextUnit id="466" loc="1.108.3">At mea Vipsanas spectant cenacula laurus,</TextUnit>
    <TextUnit id="467" loc="1.108.4">Factus in hac ego sum iam regione senex.</TextUnit>
    <TextUnit id="468" loc="1.108.5">Migrandum est, ut mane domi te, Galle, salutem:</TextUnit>
    <TextUnit id="469" loc="1.108.6">Est tanti, vel si longius illa foret.</TextUnit>
    <TextUnit id="470" loc="1.108.7">Sed tibi non multum est, unum si praesto togatum:</TextUnit>
    <TextUnit id="471" loc="1.108.8">Multum est hunc unum si mihi, Galle, nego.</TextUnit>
    <TextUnit id="472" loc="1.108.9">Ipse salutabo decuma te saepius hora:</TextUnit>
    <TextUnit id="473" loc="1.108.10">Mane tibi pro me dicet havere liber.</TextUnit>
    <TextUnit id="474" loc="1.110.1">Scribere me quereris, Velox, epigrammata longa.</TextUnit>
    <TextUnit id="475" loc="1.110.2">Ipse nihil scribis: tu breviora facis.</TextUnit>
    <TextUnit id="476" loc="1.111.1">Cum tibi sit sophiae par fama et cura deorum,</TextUnit>
    <TextUnit id="477" loc="1.111.2">Ingenio pietas nec minor ipsa suo:</TextUnit>
    <TextUnit id="478" loc="1.111.3">Ignorat meritis dare munera, qui tibi librum</TextUnit>
    <TextUnit id="479" loc="1.111.4">Et qui miratur, Regule, tura dari.</TextUnit>
    <TextUnit id="480" loc="1.112.1">Cum te non nossem, dominum regemque vocabam:</TextUnit>
    <TextUnit id="481" loc="1.112.2">Nunc bene te novi: iam mihi Priscus eris.</TextUnit>
    <TextUnit id="482" loc="1.114.1">Hos tibi vicinos, Faustine, Telesphorus hortos</TextUnit>
    <TextUnit id="483" loc="1.114.2">Faenius et breve rus udaque prata tenet.</TextUnit>
    <TextUnit id="484" loc="1.114.3">Condidit hic natae cineres nomenque sacravit</TextUnit>
    <TextUnit id="485" loc="1.114.4">Quod legis Antullae, dignior ipse legi.</TextUnit>
    <TextUnit id="486" loc="1.114.5">Ad Stygias aequum fuerat pater isset ut umbras:</TextUnit>
    <TextUnit id="487" loc="1.114.6">Quod quia non licuit, vivat, ut ossa colat.</TextUnit>
    <TextUnit id="488" loc="1.116.1">Hoc nemus aeterno cinerum sacravit honori</TextUnit>
    <TextUnit id="489" loc="1.116.2">Faenius et culti iugera pulchra soli.</TextUnit>
    <TextUnit id="490" loc="1.116.3">Hoc tegitur cito rapta suis Antulla sepulchro,</TextUnit>
    <TextUnit id="491" loc="1.116.4">Hoc erit Antullae mixtus uterque parens.</TextUnit>
    <TextUnit id="492" loc="1.116.5">Si cupit hunc aliquis, moneo, ne speret agellum:</TextUnit>
    <TextUnit id="493" loc="1.116.6">Perpetuo dominis serviet iste suis.</TextUnit>
    <TextUnit id="494" loc="1.118.1">Cui legisse satis non est epigrammata centum,</TextUnit>
    <TextUnit id="495" loc="1.118.2">Nil illi satis est, Caediciane, mali.</TextUnit>
    <TextUnit id="496" loc="2.1.1">Ter centena quidem poteras epigrammata ferre,</TextUnit>
    <TextUnit id="497" loc="2.1.2">Sed quis te ferret perlegeretque, liber?</TextUnit>
    <TextUnit id="498" loc="2.1.3">At nunc succincti quae sint bona disce libelli.</TextUnit>
    <TextUnit id="499" loc="2.1.4">Hoc primum est, brevior quod mihi charta perit;</TextUnit>
    <TextUnit id="500" loc="2.1.5">Deinde, quod haec una peraget librarius hora,</TextUnit>
    <TextUnit id="501" loc="2.1.6">Nec tantum nugis serviet ille meis;</TextUnit>
    <TextUnit id="502" loc="2.1.7">Tertia res haec est, quod si cui forte legeris,</TextUnit>
    <TextUnit id="503" loc="2.1.8">Sis licet usque malus, non odiosus eris.</TextUnit>
    <TextUnit id="504" loc="2.1.9">Te conviva leget mixto quincunce, sed ante</TextUnit>
    <TextUnit id="505" loc="2.1.10">Incipiat positus quam tepuisse calix.</TextUnit>
    <TextUnit id="506" loc="2.1.11">Esse tibi tanta cautus brevitate videris?</TextUnit>
    <TextUnit id="507" loc="2.1.12">Ei mihi, quam multis sic quoque longus eris!</TextUnit>
    <TextUnit id="508" loc="2.2.1">Creta dedit magnum, maius dedit Africa nomen,</TextUnit>
    <TextUnit id="509" loc="2.2.2">Scipio quod victor quodque Metellus habet;</TextUnit>
    <TextUnit id="510" loc="2.2.3">Nobilius domito tribuit Germania Rheno,</TextUnit>
    <TextUnit id="511" loc="2.2.4">Et puer hoc dignus nomine, Caesar, eras.</TextUnit>
    <TextUnit id="512" loc="2.2.5">Frater Idumaeos meruit cum patre triumphos,</TextUnit>
    <TextUnit id="513" loc="2.2.6">Quae datur ex Chattis laurea, tota tua est.</TextUnit>
    <TextUnit id="514" loc="2.3.1">Sexte, nihil debes, nil debes, Sexte, fatemur.</TextUnit>
    <TextUnit id="515" loc="2.3.2">Debet enim, si quis solvere, Sexte, potest.</TextUnit>
    <TextUnit id="516" loc="2.5.1">Ne valeam, si non totis, Deciane, diebus</TextUnit>
    <TextUnit id="517" loc="2.5.2">Et tecum totis noctibus esse velim.</TextUnit>
    <TextUnit id="518" loc="2.5.3">Sed duo sunt quae nos disiungunt milia passum:</TextUnit>
    <TextUnit id="519" loc="2.5.4">Quattuor haec fiunt, cum rediturus eam.</TextUnit>
    <TextUnit id="520" loc="2.5.5">Saepe domi non es, cum sis quoque, saepe negaris:</TextUnit>
    <TextUnit id="521" loc="2.5.6">Vel tantum causis vel tibi saepe vacas.</TextUnit>
    <TextUnit id="522" loc="2.5.7">Te tamen ut videam, duo milia non piget ire:</TextUnit>
    <TextUnit id="523" loc="2.5.8">Ut te non videam, quattuor ire piget.</TextUnit>
    <TextUnit id="524" loc="2.7.1">Declamas belle, causas agis, Attice, belle,</TextUnit>
    <TextUnit id="525" loc="2.7.2">Historias bellas, carmina bella facis,</TextUnit>
    <TextUnit id="526" loc="2.7.3">Componis belle mimos, epigrammata belle,</TextUnit>
    <TextUnit id="527" loc="2.7.4">Bellus grammaticus, bellus es astrologus,</TextUnit>
    <TextUnit id="528" loc="2.7.5">Et belle cantas et saltas, Attice, belle,</TextUnit>
    <TextUnit id="529" loc="2.7.6">Bellus es arte lyrae, bellus es arte pilae.</TextUnit>
    <TextUnit id="530" loc="2.7.7">Nil bene cum facias, facias tamen omnia belle,</TextUnit>
    <TextUnit id="531" loc="2.7.8">Vis dicam quid sis? magnus es ardalio.</TextUnit>
    <TextUnit id="532" loc="2.8.1">Si qua videbuntur chartis tibi, lector, in istis</TextUnit>
    <TextUnit id="533" loc="2.8.2">Sive obscura nimis sive latina parum,</TextUnit>
    <TextUnit id="534" loc="2.8.3">Non meus est error: nocuit librarius illis,</TextUnit>
    <TextUnit id="535" loc="2.8.4">Dum properat versus adnumerare tibi.</TextUnit>
    <TextUnit id="536" loc="2.8.5">Quod si non illum, sed me peccasse putabis,</TextUnit>
    <TextUnit id="537" loc="2.8.6">Tunc ego te credam cordis habere nihil.</TextUnit>
    <TextUnit id="538" loc="2.8.7">'Ista tamen mala sunt.' Quasi nos manifesta negemus:</TextUnit>
    <TextUnit id="539" loc="2.8.8">Haec mala sunt, sed tu non meliora facis.</TextUnit>
    <TextUnit id="540" loc="2.9.1">Scripsi, rescripsit nil Naevia, non dabit ergo.</TextUnit>
    <TextUnit id="541" loc="2.9.2">Sed puto quod scripsi legerat: ergo dabit.</TextUnit>
    <TextUnit id="542" loc="2.10.1">Basia dimidio quod das mihi, Postume, labro,</TextUnit>
    <TextUnit id="543" loc="2.10.2">Laudo: licet demas hinc quoque dimidium.</TextUnit>
    <TextUnit id="544" loc="2.10.3">Vis dare maius adhuc et inenarrabile munus?</TextUnit>
    <TextUnit id="545" loc="2.10.4">Hoc tibi habe totum, Postume, dimidium.</TextUnit>
    <TextUnit id="546" loc="2.12.1">Esse quid hoc dicam, quod olent tua basia murram</TextUnit>
    <TextUnit id="547" loc="2.12.2">Quodque tibi est numquam non alienus odor?</TextUnit>
    <TextUnit id="548" loc="2.12.3">Hoc mihi suspectum est, quod oles bene, Postume, semper:</TextUnit>
    <TextUnit id="549" loc="2.12.4">Postume, non bene olet qui bene semper olet.</TextUnit>
    <TextUnit id="550" loc="2.14.1">Nil intemptatum Selius, nil linquit inausum,</TextUnit>
    <TextUnit id="551" loc="2.14.2">Cenandum quotiens iam videt esse domi.</TextUnit>
    <TextUnit id="552" loc="2.14.3">Currit ad Europen et te, Pauline, tuosque</TextUnit>
    <TextUnit id="553" loc="2.14.4">Laudat Achilleos, sed sine fine, pedes.</TextUnit>
    <TextUnit id="554" loc="2.14.5">Si nihil Europe fecit, tunc Saepta petuntur,</TextUnit>
    <TextUnit id="555" loc="2.14.6">Si quid Phillyrides praestet et Aesonides.</TextUnit>
    <TextUnit id="556" loc="2.14.7">Hic quoque deceptus Memphitica templa frequentat,</TextUnit>
    <TextUnit id="557" loc="2.14.8">Adsidet et cathedris, maesta iuvenca, tuis.</TextUnit>
    <TextUnit id="558" loc="2.14.9">Inde petit centum pendentia tecta columnis,</TextUnit>
    <TextUnit id="559" loc="2.14.10">Illinc Pompei dona nemusque duplex.</TextUnit>
    <TextUnit id="560" loc="2.14.11">Nec Fortunati spernit nec balnea Fausti,</TextUnit>
    <TextUnit id="561" loc="2.14.12">Nec Grylli tenebras Aeoliamque Lupi:</TextUnit>
    <TextUnit id="562" loc="2.14.13">Nam thermis iterumque iterumque iterumque lavatur.</TextUnit>
    <TextUnit id="563" loc="2.14.14">Omnia cum fecit, sed renuente deo,</TextUnit>
    <TextUnit id="564" loc="2.14.15">Lotus ad Europes tepidae buxeta recurrit,</TextUnit>
    <TextUnit id="565" loc="2.14.16">Si quis ibi serum carpat amicus iter.</TextUnit>
    <TextUnit id="566" loc="2.14.17">Per te perque tuam, vector lascive, puellam,</TextUnit>
    <TextUnit id="567" loc="2.14.18">Ad cenam Selium tu, rogo, taure, voca.</TextUnit>
    <TextUnit id="568" loc="2.16.1">Zoilus aegrotat: faciunt hanc stragula febrem.</TextUnit>
    <TextUnit id="569" loc="2.16.2">Si fuerit sanus, coccina quid facient?</TextUnit>
    <TextUnit id="570" loc="2.16.3">Quid torus a Nilo, quid Sidone tinctus olenti?</TextUnit>
    <TextUnit id="571" loc="2.16.4">Ostendit stultas quid nisi morbus opes?</TextUnit>
    <TextUnit id="572" loc="2.16.5">Quid tibi cum medicis? dimitte Machaonas omnis.</TextUnit>
    <TextUnit id="573" loc="2.16.6">Vis fieri sanus? stragula sume mea.</TextUnit>
    <TextUnit id="574" loc="2.18.1">Capto tuam, pudet heu, sed capto, Maxime, cenam,</TextUnit>
    <TextUnit id="575" loc="2.18.2">Tu captas aliam: iam sumus ergo pares.</TextUnit>
    <TextUnit id="576" loc="2.18.3">Mane salutatum venio, tu diceris isse</TextUnit>
    <TextUnit id="577" loc="2.18.4">Ante salutatum: iam sumus ergo pares.</TextUnit>
    <TextUnit id="578" loc="2.18.5">Sum comes ipse tuus tumidique anteambulo regis,</TextUnit>
    <TextUnit id="579" loc="2.18.6">Tu comes alterius: iam sumus ergo pares.</TextUnit>
    <TextUnit id="580" loc="2.18.7">Esse sat est servum, iam nolo vicarius esse.</TextUnit>
    <TextUnit id="581" loc="2.18.8">Qui rex est, regem, Maxime, non habeat.</TextUnit>
    <TextUnit id="582" loc="2.19.1">Felicem fieri credis me, Zoile, cena?</TextUnit>
    <TextUnit id="583" loc="2.19.2">Felicem cena, Zoile, deinde tua?</TextUnit>
    <TextUnit id="584" loc="2.19.3">Debet Aricino conviva recumbere clivo,</TextUnit>
    <TextUnit id="585" loc="2.19.4">Quem tua felicem, Zoile, cena facit.</TextUnit>
    <TextUnit id="586" loc="2.20.1">Carmina Paulus emit, recitat sua carmina Paulus.</TextUnit>
    <TextUnit id="587" loc="2.20.2">Nam quod emas, possis iure vocare tuum.</TextUnit>
    <TextUnit id="588" loc="2.21.1">Basia das aliis, aliis das, Postume, dextram.</TextUnit>
    <TextUnit id="589" loc="2.21.2">Dicis 'Utrum mavis? elige.' Malo manum.</TextUnit>
    <TextUnit id="590" loc="2.22.1">Quid mihi vobiscum est, o Phoebe novemque sorores?</TextUnit>
    <TextUnit id="591" loc="2.22.2">Ecce nocet vati Musa iocosa suo.</TextUnit>
    <TextUnit id="592" loc="2.22.3">Dimidio nobis dare Postumus ante solebat</TextUnit>
    <TextUnit id="593" loc="2.22.4">Basia, nunc labro coepit utroque dare.</TextUnit>
    <TextUnit id="594" loc="2.24.1">Si det iniqua tibi tristem fortuna reatum,</TextUnit>
    <TextUnit id="595" loc="2.24.2">Squalidus haerebo pallidiorque reo:</TextUnit>
    <TextUnit id="596" loc="2.24.3">Si iubeat patria damnatum excedere terra,</TextUnit>
    <TextUnit id="597" loc="2.24.4">Per freta, per scopulos exulis ibo comes.</TextUnit>
    <TextUnit id="598" loc="2.24.5">Dat tibi divitias: ecquid sunt ista duorum?</TextUnit>
    <TextUnit id="599" loc="2.24.6">Das partem? multum est? Candide, das aliquid?</TextUnit>
    <TextUnit id="600" loc="2.24.7">Mecum eris ergo miser: quod si deus ore sereno</TextUnit>
    <TextUnit id="601" loc="2.24.8">Adnuerit, felix, Candide, solus eris.</TextUnit>
    <TextUnit id="602" loc="2.25.1">Das numquam, semper promittis, Galla, roganti.</TextUnit>
    <TextUnit id="603" loc="2.25.2">Si semper fallis, iam rogo, Galla, nega.</TextUnit>
    <TextUnit id="604" loc="2.26.1">Quod querulum spirat, quod acerbum Naevia tussit,</TextUnit>
    <TextUnit id="605" loc="2.26.2">Inque tuos mittit sputa subinde sinus,</TextUnit>
    <TextUnit id="606" loc="2.26.3">Iam te rem factam, Bithynice, credis habere?</TextUnit>
    <TextUnit id="607" loc="2.26.4">Erras: blanditur Naevia, non moritur.</TextUnit>
    <TextUnit id="608" loc="2.27.1">Laudantem Selium cenae cum retia tendit</TextUnit>
    <TextUnit id="609" loc="2.27.2">Accipe, sive legas, sive patronus agas:</TextUnit>
    <TextUnit id="610" loc="2.27.3">'Effecte! graviter! cito! nequiter! euge! beate!'</TextUnit>
    <TextUnit id="611" loc="2.27.4">'Hoc volui! Facta est iam tibi cena, tace.'</TextUnit>
    <TextUnit id="612" loc="2.28.1">Rideto multum qui te, Sextille, cinaedum</TextUnit>
    <TextUnit id="613" loc="2.28.2">Dixerit et digitum porrigito medium.</TextUnit>
    <TextUnit id="614" loc="2.28.3">Sed nec pedico es nec tu, Sextille, fututor,</TextUnit>
    <TextUnit id="615" loc="2.28.4">Calda Vetustinae nec tibi bucca placet.</TextUnit>
    <TextUnit id="616" loc="2.28.5">Ex istis nihil es, fateor, Sextille: quid ergo es?</TextUnit>
    <TextUnit id="617" loc="2.28.6">Nescio, sed tu scis res superesse duas.</TextUnit>
    <TextUnit id="618" loc="2.29.1">Rufe, vides illum subsellia prima terentem,</TextUnit>
    <TextUnit id="619" loc="2.29.2">Cuius et hinc lucet sardonychata manus</TextUnit>
    <TextUnit id="620" loc="2.29.3">Quaeque Tyron totiens epotavere lacernae</TextUnit>
    <TextUnit id="621" loc="2.29.4">Et toga non tactas vincere iussa nives,</TextUnit>
    <TextUnit id="622" loc="2.29.5">Cuius olet toto pinguis coma Marcellano</TextUnit>
    <TextUnit id="623" loc="2.29.6">Et splendent volso bracchia trita pilo,</TextUnit>
    <TextUnit id="624" loc="2.29.7">Non hesterna sedet lunata lingula planta,</TextUnit>
    <TextUnit id="625" loc="2.29.8">Coccina non laesum pingit aluta pedem,</TextUnit>
    <TextUnit id="626" loc="2.29.9">Et numerosa linunt stellantem splenia frontem.</TextUnit>
    <TextUnit id="627" loc="2.29.10">Ignoras quid sit? splenia tolle, leges.</TextUnit>
    <TextUnit id="628" loc="2.30.1">Mutua viginti sestertia forte rogabam,</TextUnit>
    <TextUnit id="629" loc="2.30.2">Quae vel donanti non grave munus erat.</TextUnit>
    <TextUnit id="630" loc="2.30.3">Quippe rogabatur felixque vetusque sodalis</TextUnit>
    <TextUnit id="631" loc="2.30.4">Et cuius laxas arca flagellat opes.</TextUnit>
    <TextUnit id="632" loc="2.30.5">Is mihi 'Dives eris, si causas egeris' inquit.</TextUnit>
    <TextUnit id="633" loc="2.30.6">Quod peto da, Gai: non peto consilium.</TextUnit>
    <TextUnit id="634" loc="2.31.1">Saepe ego Chrestinam futui. Det quam bene quaeris?</TextUnit>
    <TextUnit id="635" loc="2.31.2">Supra quod fieri nil, Mariane, potest.</TextUnit>
    <TextUnit id="636" loc="2.32.1">Lis mihi cum Balbo est, tu Balbum offendere non vis,</TextUnit>
    <TextUnit id="637" loc="2.32.2">Pontice: cum Licino est, hic quoque magnus homo est.</TextUnit>
    <TextUnit id="638" loc="2.32.3">Vexat saepe meum Patrobas confinis agellum,</TextUnit>
    <TextUnit id="639" loc="2.32.4">Contra libertum Caesaris ire times.</TextUnit>
    <TextUnit id="640" loc="2.32.5">Abnegat et retinet nostrum Laronia servum,</TextUnit>
    <TextUnit id="641" loc="2.32.6">Respondes 'Orba est, dives, anus, vidua.'</TextUnit>
    <TextUnit id="642" loc="2.32.7">Non bene, crede mihi, servo servitur amico:</TextUnit>
    <TextUnit id="643" loc="2.32.8">Sit liber, dominus qui volet esse meus.</TextUnit>
    <TextUnit id="644" loc="2.34.1">Cum placeat Phileros tota tibi dote redemptus,</TextUnit>
    <TextUnit id="645" loc="2.34.2">Tres pateris natos, Galla, perire fame.</TextUnit>
    <TextUnit id="646" loc="2.34.3">Praestatur cano tanta indulgentia cunno,</TextUnit>
    <TextUnit id="647" loc="2.34.4">Quem nec casta potest iam decuisse Venus.</TextUnit>
    <TextUnit id="648" loc="2.34.5">Perpetuam di te faciant Philerotis amicam,</TextUnit>
    <TextUnit id="649" loc="2.34.6">O mater, qua nec Pontia deterior.</TextUnit>
    <TextUnit id="650" loc="2.35.1">Cum sint crura tibi similent quae cornua lunae,</TextUnit>
    <TextUnit id="651" loc="2.35.2">In rhytio poteras, Phoebe, lavare pedes.</TextUnit>
    <TextUnit id="652" loc="2.36.1">Flectere te nolim, sed nec turbare capillos;</TextUnit>
    <TextUnit id="653" loc="2.36.2">Splendida sit nolo, sordida nolo cutis;</TextUnit>
    <TextUnit id="654" loc="2.36.3">Nec tibi mitrarum nec sit tibi barba reorum:</TextUnit>
    <TextUnit id="655" loc="2.36.4">Nolo virum nimium, Pannyche, nolo parum.</TextUnit>
    <TextUnit id="656" loc="2.36.5">Nunc sunt crura pilis et sunt tibi pectora saetis</TextUnit>
    <TextUnit id="657" loc="2.36.6">Horrida, sed mens est, Pannyche, volsa tibi.</TextUnit>
    <TextUnit id="658" loc="2.38.1">Quid mihi reddat ager quaeris, Line, Nomentanus?</TextUnit>
    <TextUnit id="659" loc="2.38.2">Hoc mihi reddit ager: te, Line, non video.</TextUnit>
    <TextUnit id="660" loc="2.39.1">Coccina famosae donas et ianthina moechae:</TextUnit>
    <TextUnit id="661" loc="2.39.2">Vis dare quae meruit munera, mitte togam.</TextUnit>
    <TextUnit id="662" loc="2.40.1">Uri Tongilius male dicitur hemitritaeo.</TextUnit>
    <TextUnit id="663" loc="2.40.2">Novi hominis fraudes: esurit atque sitit.</TextUnit>
    <TextUnit id="664" loc="2.40.3">Subdola tenduntur crassis nunc retia turdis,</TextUnit>
    <TextUnit id="665" loc="2.40.4">Hamus et in mullum mittitur atque lupum.</TextUnit>
    <TextUnit id="666" loc="2.40.5">Caecuba saccentur quaeque annus coxit Opimi,</TextUnit>
    <TextUnit id="667" loc="2.40.6">Condantur parco fusca Falerna vitro.</TextUnit>
    <TextUnit id="668" loc="2.40.7">Omnes Tongilium medici iussere lavari:</TextUnit>
    <TextUnit id="669" loc="2.40.8">O stulti, febrem creditis esse? Gula est.</TextUnit>
    <TextUnit id="670" loc="2.42.1">Zoile, quid solium subluto podice perdis?</TextUnit>
    <TextUnit id="671" loc="2.42.2">Spurcius ut fiat, Zoile, merge caput.</TextUnit>
    <TextUnit id="672" loc="2.43.1">Κοινὰ φίλων haec sunt, haec sunt tua, Candide, κοινά.</TextUnit>
    <TextUnit id="673" loc="2.43.2">Quae tu magnilocus nocte dieque sonas:</TextUnit>
    <TextUnit id="674" loc="2.43.3">Te Lacedaemonio velat toga lota Galaeso</TextUnit>
    <TextUnit id="675" loc="2.43.4">Vel quam seposito de grege Parma dedit:</TextUnit>
    <TextUnit id="676" loc="2.43.5">At me, quae passa est furias et cornua tauri,</TextUnit>
    <TextUnit id="677" loc="2.43.6">Noluerit dici quam pila prima suam.</TextUnit>
    <TextUnit id="678" loc="2.43.7">Misit Agenoreas Cadmi tibi terra lacernas:</TextUnit>
    <TextUnit id="679" loc="2.43.8">Non vendes nummis coccina nostra tribus.</TextUnit>
    <TextUnit id="680" loc="2.43.9">Tu Libycos Indis suspendis dentibus orbis:</TextUnit>
    <TextUnit id="681" loc="2.43.10">Fulcitur testa fagina mensa mihi.</TextUnit>
    <TextUnit id="682" loc="2.43.11">Inmodici tibi flava tegunt chrysendeta mulli:</TextUnit>
    <TextUnit id="683" loc="2.43.12">Concolor in nostra, cammare, lance rubes.</TextUnit>
    <TextUnit id="684" loc="2.43.13">Grex tuus Iliaco poterat certare cinaedo:</TextUnit>
    <TextUnit id="685" loc="2.43.14">At mihi succurrit pro Ganymede manus.</TextUnit>
    <TextUnit id="686" loc="2.43.15">Ex opibus tantis veteri fidoque sodali</TextUnit>
    <TextUnit id="687" loc="2.43.16">Das nihil et dicis, Candide, κοινὰ φίλων?</TextUnit>
    <TextUnit id="688" loc="2.45.1">Quae tibi non stabat praecisa est mentula, Glypte.</TextUnit>
    <TextUnit id="689" loc="2.45.2">Demens, cum ferro quid tibi? Gallus eras.</TextUnit>
    <TextUnit id="690" loc="2.46.1">Florida per varios ut pingitur Hybla colores,</TextUnit>
    <TextUnit id="691" loc="2.46.2">Cum breve Sicaniae ver populantur apes,</TextUnit>
    <TextUnit id="692" loc="2.46.3">Sic tua subpositis conlucent prela lacernis,</TextUnit>
    <TextUnit id="693" loc="2.46.4">Sic micat innumeris arcula synthesibus,</TextUnit>
    <TextUnit id="694" loc="2.46.5">Atque unam vestire tribum tua candida possunt,</TextUnit>
    <TextUnit id="695" loc="2.46.6">Apula non uno quae grege terra tulit.</TextUnit>
    <TextUnit id="696" loc="2.46.7">Tu spectas hiemem succincti lentus amici</TextUnit>
    <TextUnit id="697" loc="2.46.8">- Pro scelus! - et lateris frigora trita times.</TextUnit>
    <TextUnit id="698" loc="2.46.9">Quantum erat, infelix, pannis fraudare duobus -</TextUnit>
    <TextUnit id="699" loc="2.46.10">Quid metuis? - non te, Naevole, sed tineas?</TextUnit>
    <TextUnit id="700" loc="2.47.1">Subdola famosae moneo fuge retia moechae,</TextUnit>
    <TextUnit id="701" loc="2.47.2">Levior o conchis, Galle, Cytheriacis.</TextUnit>
    <TextUnit id="702" loc="2.47.3">Confidis natibus? non est pedico maritus:</TextUnit>
    <TextUnit id="703" loc="2.47.4">Quae faciat duo sunt: irrumat aut futuit.</TextUnit>
    <TextUnit id="704" loc="2.49.1">Uxorem nolo Telesinam ducere: quare?</TextUnit>
    <TextUnit id="705" loc="2.49.2">Moecha est. Sed pueris dat Telesina. Volo.</TextUnit>
    <TextUnit id="706" loc="2.50.1">Quod fellas et aquam potas, nil, Lesbia, peccas.</TextUnit>
    <TextUnit id="707" loc="2.50.2">Qua tibi parte opus est, Lesbia, sumis aquam.</TextUnit>
    <TextUnit id="708" loc="2.51.1">Unus saepe tibi tota denarius arca</TextUnit>
    <TextUnit id="709" loc="2.51.2">Cum sit et hic culo tritior, Hylle, tuo,</TextUnit>
    <TextUnit id="710" loc="2.51.3">Non tamen hunc pistor, non auferet hunc tibi copo,</TextUnit>
    <TextUnit id="711" loc="2.51.4">Sed si quis nimio pene superbus erit.</TextUnit>
    <TextUnit id="712" loc="2.51.5">Infelix venter spectat convivia culi</TextUnit>
    <TextUnit id="713" loc="2.51.6">Et semper miser hic esurit, ille vorat.</TextUnit>
    <TextUnit id="714" loc="2.52.1">Novit loturos Dasius numerare: poposcit</TextUnit>
    <TextUnit id="715" loc="2.52.2">Mammosam Spatalen pro tribus: illa dedit.</TextUnit>
    <TextUnit id="716" loc="2.53.1">Vis fieri liber? mentiris, Maxime, non vis:</TextUnit>
    <TextUnit id="717" loc="2.53.2">Sed fieri si vis, hac ratione potes.</TextUnit>
    <TextUnit id="718" loc="2.53.3">Liber eris, cenare foris si, Maxime, nolis,</TextUnit>
    <TextUnit id="719" loc="2.53.4">Veientana tuam si domat uva sitim,</TextUnit>
    <TextUnit id="720" loc="2.53.5">Si ridere potes miseri chrysendeta Cinnae,</TextUnit>
    <TextUnit id="721" loc="2.53.6">Contentus nostra si potes esse toga,</TextUnit>
    <TextUnit id="722" loc="2.53.7">Si plebeia Venus gemino tibi vincitur asse,</TextUnit>
    <TextUnit id="723" loc="2.53.8">Si tua non rectus tecta subire potes.</TextUnit>
    <TextUnit id="724" loc="2.53.9">Haec tibi si vis est, si mentis tanta potestas,</TextUnit>
    <TextUnit id="725" loc="2.53.10">Liberior Partho vivere rege potes.</TextUnit>
    <TextUnit id="726" loc="2.56.1">Gentibus in Libycis uxor tua, Galle, male audit</TextUnit>
    <TextUnit id="727" loc="2.56.2">Immodicae foedo crimine avaritiae.</TextUnit>
    <TextUnit id="728" loc="2.56.3">Sed mera narrantur mendacia: non solet illa</TextUnit>
    <TextUnit id="729" loc="2.56.4">Accipere omnino. Quid solet ergo? Dare.</TextUnit>
    <TextUnit id="730" loc="2.58.1">Pexatus pulchre rides mea, Zoile, trita.</TextUnit>
    <TextUnit id="731" loc="2.58.2">Sunt haec trita quidem, Zoile, sed mea sunt.</TextUnit>
    <TextUnit id="732" loc="2.59.1">Mica vocor: quid sim cernis, cenatio parva:</TextUnit>
    <TextUnit id="733" loc="2.59.2">Ex me Caesareum prospicis ecce tholum.</TextUnit>
    <TextUnit id="734" loc="2.59.3">Frange toros, pete vina, rosas cape, tinguere nardo:</TextUnit>
    <TextUnit id="735" loc="2.59.4">Ipse iubet mortis te meminisse deus.</TextUnit>
    <TextUnit id="736" loc="2.60.1">Uxorem armati futuis, puer Hylle, tribuni,</TextUnit>
    <TextUnit id="737" loc="2.60.2">Supplicium tantum dum puerile times.</TextUnit>
    <TextUnit id="738" loc="2.60.3">Vae tibi, dum ludis, castrabere. Iam mihi dices</TextUnit>
    <TextUnit id="739" loc="2.60.4">'Non licet hoc.' Quid? tu quod facis, Hylle, licet?</TextUnit>
    <TextUnit id="740" loc="2.61.1">Cum tibi vernarent dubia lanugine malae,</TextUnit>
    <TextUnit id="741" loc="2.61.2">Lambebat medios inproba lingua viros.</TextUnit>
    <TextUnit id="742" loc="2.61.3">Postquam triste caput fastidia vispillonum</TextUnit>
    <TextUnit id="743" loc="2.61.4">Et miseri meruit taedia carnificis,</TextUnit>
    <TextUnit id="744" loc="2.61.5">Uteris ore aliter nimiaque aerugine captus</TextUnit>
    <TextUnit id="745" loc="2.61.6">Adlatras nomen quod tibi cumque datur.</TextUnit>
    <TextUnit id="746" loc="2.61.7">Haereat inguinibus potius tam noxia lingua:</TextUnit>
    <TextUnit id="747" loc="2.61.8">Nam cum fellaret, purior illa fuit.</TextUnit>
    <TextUnit id="748" loc="2.62.1">Quod pectus, quod crura tibi, quod bracchia vellis,</TextUnit>
    <TextUnit id="749" loc="2.62.2">Quod cincta est brevibus mentula tonsa pilis:</TextUnit>
    <TextUnit id="750" loc="2.62.3">Hoc praestas, Labiene, tuae - quis nescit? - amicae.</TextUnit>
    <TextUnit id="751" loc="2.62.4">Cui praestas, culum quod, Labiene, pilas?</TextUnit>
    <TextUnit id="752" loc="2.63.1">Sola tibi fuerant sestertia, Miliche, centum,</TextUnit>
    <TextUnit id="753" loc="2.63.2">Quae tulit e sacra Leda redempta via.</TextUnit>
    <TextUnit id="754" loc="2.63.3">Miliche, luxuria est, si tanti dives amares.</TextUnit>
    <TextUnit id="755" loc="2.63.4">'Non amo' iam dices: haec quoque luxuria est.</TextUnit>
    <TextUnit id="756" loc="2.64.1">Dum modo causidicum, dum te modo rhetora fingis</TextUnit>
    <TextUnit id="757" loc="2.64.2">Et non decernis, Laure, quid esse velis,</TextUnit>
    <TextUnit id="758" loc="2.64.3">Peleos et Priami transi=t et Nestoris aetas</TextUnit>
    <TextUnit id="759" loc="2.64.4">Et fuerat serum iam tibi desinere.</TextUnit>
    <TextUnit id="760" loc="2.64.5">Incipe, tres uno perierunt rhetores anno,</TextUnit>
    <TextUnit id="761" loc="2.64.6">Si quid habes animi, si quid in arte vales.</TextUnit>
    <TextUnit id="762" loc="2.64.7">Si schola damnatur, fora litibus omnia fervent,</TextUnit>
    <TextUnit id="763" loc="2.64.8">Ipse potest fieri Marsua causidicus.</TextUnit>
    <TextUnit id="764" loc="2.64.9">Heia age, rumpe moras: quo te sperabimus usque?</TextUnit>
    <TextUnit id="765" loc="2.64.10">Dum quid sis dubitas, iam potes esse nihil.</TextUnit>
    <TextUnit id="766" loc="2.66.1">Unus de toto peccaverat orbe comarum</TextUnit>
    <TextUnit id="767" loc="2.66.2">Anulus, incerta non bene fixus acu.</TextUnit>
    <TextUnit id="768" loc="2.66.3">Hoc facinus Lalage speculo, quo viderat, ulta est,</TextUnit>
    <TextUnit id="769" loc="2.66.4">Et cecidit saevis icta Plecusa comis.</TextUnit>
    <TextUnit id="770" loc="2.66.5">Desine iam, Lalage, tristes ornare capillos,</TextUnit>
    <TextUnit id="771" loc="2.66.6">Tangat et insanum nulla puella caput.</TextUnit>
    <TextUnit id="772" loc="2.66.7">Hoc salamandra notet vel saeva novacula nudet,</TextUnit>
    <TextUnit id="773" loc="2.66.8">Ut digna speculo fiat imago tua.</TextUnit>
    <TextUnit id="774" loc="2.67.1">Occurris quocumque loco mihi, Postume, clamas</TextUnit>
    <TextUnit id="775" loc="2.67.2">Protinus et prima est haec tua vox 'Quid agis?'</TextUnit>
    <TextUnit id="776" loc="2.67.3">Hoc, si me decies una conveneris hora,</TextUnit>
    <TextUnit id="777" loc="2.67.4">Dicis: habes puto tu, Postume, nil quod agas.</TextUnit>
    <TextUnit id="778" loc="2.69.1">Invitum cenare foris te, Classice, dicis:</TextUnit>
    <TextUnit id="779" loc="2.69.2">Si non mentiris, Classice, dispeream.</TextUnit>
    <TextUnit id="780" loc="2.69.3">Ipse quoque ad cenam gaudebat Apicius ire:</TextUnit>
    <TextUnit id="781" loc="2.69.4">Cum cenaret, erat tristior ille, domi.</TextUnit>
    <TextUnit id="782" loc="2.69.5">Si tamen invitus vadis, cur, Classice, vadis?</TextUnit>
    <TextUnit id="783" loc="2.69.6">'Cogor' ais: verum est; cogitur et Selius.</TextUnit>
    <TextUnit id="784" loc="2.69.7">En rogat ad cenam Melior te, Classice, rectam.</TextUnit>
    <TextUnit id="785" loc="2.69.8">Grandia verba ubi sunt? si vir es, ecce, nega.</TextUnit>
    <TextUnit id="786" loc="2.71.1">Candidius nihil est te, Caeciliane. Notavi:</TextUnit>
    <TextUnit id="787" loc="2.71.2">Si quando ex nostris disticha pauca lego,</TextUnit>
    <TextUnit id="788" loc="2.71.3">Protinus aut Marsi recitas aut scripta Catulli.</TextUnit>
    <TextUnit id="789" loc="2.71.4">Hoc mihi das, tamquam deteriora legas,</TextUnit>
    <TextUnit id="790" loc="2.71.5">Ut conlata magis placeant mea? Credimus istud:</TextUnit>
    <TextUnit id="791" loc="2.71.6">Malo tamen recites, Caeciliane, tua.</TextUnit>
    <TextUnit id="792" loc="2.72.1">Hesterna factum narratur, Postume, cena</TextUnit>
    <TextUnit id="793" loc="2.72.2">Quod nollem - quis enim talia facta probet? -</TextUnit>
    <TextUnit id="794" loc="2.72.3">Os tibi percisum quanto non ipse Latinus</TextUnit>
    <TextUnit id="795" loc="2.72.4">Vilia Panniculi percutit ora sono:</TextUnit>
    <TextUnit id="796" loc="2.72.5">Quodque magis mirum est, auctorem criminis huius</TextUnit>
    <TextUnit id="797" loc="2.72.6">Caecilium tota rumor in urbe sonat.</TextUnit>
    <TextUnit id="798" loc="2.72.7">Esse negas factum: vis hoc me credere? credo.</TextUnit>
    <TextUnit id="799" loc="2.72.8">Quid, quod habet testes, Postume, Caecilius?</TextUnit>
    <TextUnit id="800" loc="2.75.1">Verbera securi solitus leo ferre magistri</TextUnit>
    <TextUnit id="801" loc="2.75.2">Insertamque pati blandus in ora manum</TextUnit>
    <TextUnit id="802" loc="2.75.3">Dedidicit pacem subito feritate reversa,</TextUnit>
    <TextUnit id="803" loc="2.75.4">Quanta nec in Libycis debuit esse iugis.</TextUnit>
    <TextUnit id="804" loc="2.75.5">Nam duo de tenera puerilia corpora turba,</TextUnit>
    <TextUnit id="805" loc="2.75.6">Sanguineam rastris quae renovabat humum,</TextUnit>
    <TextUnit id="806" loc="2.75.7">Saevos et infelix furiali dente peremit:</TextUnit>
    <TextUnit id="807" loc="2.75.8">Martia non vidit maius harena nefas.</TextUnit>
    <TextUnit id="808" loc="2.75.9">Exclamare libet: 'crudelis, perfide, praedo,</TextUnit>
    <TextUnit id="809" loc="2.75.10">A nostra pueris parcere disce lupa!'</TextUnit>
    <TextUnit id="810" loc="2.76.1">Argenti libras Marius tibi quinque reliquit,</TextUnit>
    <TextUnit id="811" loc="2.76.2">Cui nihil ipse dabas: hic tibi verba dedit?</TextUnit>
    <TextUnit id="812" loc="2.77.1">Cosconi, qui longa putas epigrammata nostra,</TextUnit>
    <TextUnit id="813" loc="2.77.2">Utilis unguendis axibus esse potes.</TextUnit>
    <TextUnit id="814" loc="2.77.3">Hac tu credideris longum ratione colosson</TextUnit>
    <TextUnit id="815" loc="2.77.4">Et puerum Bruti dixeris esse brevem.</TextUnit>
    <TextUnit id="816" loc="2.77.5">Disce quod ignoras: Marsi doctique Pedonis</TextUnit>
    <TextUnit id="817" loc="2.77.6">Saepe duplex unum pagina tractat opus.</TextUnit>
    <TextUnit id="818" loc="2.77.7">Non sunt longa quibus nihil est quod demere possis</TextUnit>
    <TextUnit id="819" loc="2.77.8">Sed tu, Cosconi, disticha longa facis.</TextUnit>
    <TextUnit id="820" loc="2.78.1">Aestivo serves ubi piscem tempore, quaeris?</TextUnit>
    <TextUnit id="821" loc="2.78.2">In thermis serva, Caeciliane, tuis.</TextUnit>
    <TextUnit id="822" loc="2.79.1">Invitas tunc me, cum scis, Nasica, vocasse.</TextUnit>
    <TextUnit id="823" loc="2.79.2">Excusatum habeas me rogo: ceno domi.</TextUnit>
    <TextUnit id="824" loc="2.80.1">Hostem cum fugeret, se Fannius ipse peremit.</TextUnit>
    <TextUnit id="825" loc="2.80.2">Hic, rogo, non furor est, ne moriare, mori?</TextUnit>
    <TextUnit id="826" loc="2.81.1">Laxior hexaphoris tua sit lectica licebit:</TextUnit>
    <TextUnit id="827" loc="2.81.2">Cum tamen haec tua sit, Zoile, sandapila est.</TextUnit>
    <TextUnit id="828" loc="2.82.1">Abscisa servom quid figis, Pontice, lingua?</TextUnit>
    <TextUnit id="829" loc="2.82.2">Nescis tu populum, quod tacet ille, loqui?</TextUnit>
    <TextUnit id="830" loc="2.84.1">Mollis erat facilisque viris Poeantius heros:</TextUnit>
    <TextUnit id="831" loc="2.84.2">Vulnera sic Paridis dicitur ulta Venus.</TextUnit>
    <TextUnit id="832" loc="2.84.3">Cur lingat cunnum Siculus Sertorius, hoc est:</TextUnit>
    <TextUnit id="833" loc="2.84.4">Ab hoc occisus, Rufe, videtur Eryx.</TextUnit>
    <TextUnit id="834" loc="2.85.1">Vimine clausa levi niveae custodia coctae,</TextUnit>
    <TextUnit id="835" loc="2.85.2">Hoc tibi Saturni tempore munus erit.</TextUnit>
    <TextUnit id="836" loc="2.85.3">Dona quod aestatis misi tibi mense Decembri,</TextUnit>
    <TextUnit id="837" loc="2.85.4">Si quereris, rasam tu mihi mitte togam.</TextUnit>
    <TextUnit id="838" loc="2.87.1">Dicis amore tui bellas ardere puellas,</TextUnit>
    <TextUnit id="839" loc="2.87.2">Qui faciem sub aqua, Sexte, natantis habes.</TextUnit>
    <TextUnit id="840" loc="2.88.1">Nil recitas et vis, Mamerce, poeta videri.</TextUnit>
    <TextUnit id="841" loc="2.88.2">Quidquid vis esto, dummodo nil recites.</TextUnit>
    <TextUnit id="842" loc="2.89.1">Quod nimio gaudes noctem producere vino,</TextUnit>
    <TextUnit id="843" loc="2.89.2">Ignosco: vitium, Gaure, Catonis habes.</TextUnit>
    <TextUnit id="844" loc="2.89.3">Carmina quod scribis Musis et Apolline nullo,</TextUnit>
    <TextUnit id="845" loc="2.89.4">Laudari debes: hoc Ciceronis habes:</TextUnit>
    <TextUnit id="846" loc="2.89.5">Quod vomis, Antoni: quod luxuriaris, Apici.</TextUnit>
    <TextUnit id="847" loc="2.89.6">Quod fellas, vitium dic mihi cuius habes?</TextUnit>
    <TextUnit id="848" loc="2.90.1">Quintiliane, vagae moderator summe iuventae,</TextUnit>
    <TextUnit id="849" loc="2.90.2">Gloria Romanae, Quintiliane, togae,</TextUnit>
    <TextUnit id="850" loc="2.90.3">Vivere quod propero pauper nec inutilis annis,</TextUnit>
    <TextUnit id="851" loc="2.90.4">Da veniam: properat vivere nemo satis.</TextUnit>
    <TextUnit id="852" loc="2.90.5">Differat hoc, patrios optat qui vincere census</TextUnit>
    <TextUnit id="853" loc="2.90.6">Atriaque inmodicis artat imaginibus.</TextUnit>
    <TextUnit id="854" loc="2.90.7">Me focus et nigros non indignantia fumos</TextUnit>
    <TextUnit id="855" loc="2.90.8">Tecta iuvant et fons vivos et herba rudis.</TextUnit>
    <TextUnit id="856" loc="2.90.9">Sit mihi verna satur, sit non doctissima coniunx,</TextUnit>
    <TextUnit id="857" loc="2.90.10">Sit nox cum somno, sit sine lite dies.</TextUnit>
    <TextUnit id="858" loc="2.91.1">Rerum certa salus, terrarum gloria, Caesar,</TextUnit>
    <TextUnit id="859" loc="2.91.2">Sospite quo magnos credimus esse deos,</TextUnit>
    <TextUnit id="860" loc="2.91.3">Si festinatis totiens tibi lecta libellis</TextUnit>
    <TextUnit id="861" loc="2.91.4">Detinuere oculos carmina nostra tuos,</TextUnit>
    <TextUnit id="862" loc="2.91.5">Quod fortuna vetat fieri, permitte videri,</TextUnit>
    <TextUnit id="863" loc="2.91.6">Natorum genitor credar ut esse trium.</TextUnit>
    <TextUnit id="864" loc="2.91.7">Haec, si displicui, fuerint solacia nobis;</TextUnit>
    <TextUnit id="865" loc="2.91.8">Haec fuerint nobis praemia, si placui.</TextUnit>
    <TextUnit id="866" loc="2.93.1">'Primus ubi est' inquis 'cum sit liber iste secundus?'</TextUnit>
    <TextUnit id="867" loc="2.93.2">Quid faciam, si plus ille pudoris habet?</TextUnit>
    <TextUnit id="868" loc="2.93.3">Tu tamen hunc fieri si mavis, Regule, primum,</TextUnit>
    <TextUnit id="869" loc="2.93.4">Unum de titulo tollere iota potes.</TextUnit>
    <TextUnit id="870" loc="3.1.1">Hoc tibi quidquid id est longinquis mittit ab oris</TextUnit>
    <TextUnit id="871" loc="3.1.2">Gallia Romanae nomine dicta togae.</TextUnit>
    <TextUnit id="872" loc="3.1.3">Hunc legis et laudas librum fortasse priorem:</TextUnit>
    <TextUnit id="873" loc="3.1.4">Illa vel haec mea sunt, quae meliora putas.</TextUnit>
    <TextUnit id="874" loc="3.1.5">Plus sane placeat domina qui natus in urbe est:</TextUnit>
    <TextUnit id="875" loc="3.1.6">Debet enim Gallum vincere verna liber.</TextUnit>
    <TextUnit id="876" loc="3.3.1">[Formonsam faciem nigro medicamine celas,</TextUnit>
    <TextUnit id="877" loc="3.3.2">Sed non formonso corpore laedis aquas.</TextUnit>
    <TextUnit id="878" loc="3.3.3">Ipsam crede deam verbis tibi dicere nostris:</TextUnit>
    <TextUnit id="879" loc="3.3.4">'Aut aperi faciem, aut tunicata lava.']</TextUnit>
    <TextUnit id="880" loc="3.4.1">Romam vade, liber: si, veneris unde, requiret,</TextUnit>
    <TextUnit id="881" loc="3.4.2">Aemiliae dices de regione viae.</TextUnit>
    <TextUnit id="882" loc="3.4.3">Si, quibus in terris, qua simus in urbe, rogabit,</TextUnit>
    <TextUnit id="883" loc="3.4.4">Corneli referas me licet esse Foro.</TextUnit>
    <TextUnit id="884" loc="3.4.5">Cur absim, quaeret: breviter tu multa fatere:</TextUnit>
    <TextUnit id="885" loc="3.4.6">'Non poterat vanae taedia ferre togae.'</TextUnit>
    <TextUnit id="886" loc="3.4.7">'Quando venit?' dicet: tu respondeto: 'Poeta</TextUnit>
    <TextUnit id="887" loc="3.4.8">Exierat: veniet, cum citharoedus erit.'</TextUnit>
    <TextUnit id="888" loc="3.5.1">Vis commendari sine me cursurus in urbem,</TextUnit>
    <TextUnit id="889" loc="3.5.2">Parve liber, multis, an satis unus erit?</TextUnit>
    <TextUnit id="890" loc="3.5.3">Unus erit, mihi crede, satis, cui non eris hospes,</TextUnit>
    <TextUnit id="891" loc="3.5.4">Iulius, assiduum nomen in ore meo.</TextUnit>
    <TextUnit id="892" loc="3.5.5">Protinus hunc primae quaeres in limine Tectae:</TextUnit>
    <TextUnit id="893" loc="3.5.6">Quos tenuit Daphnis, nunc tenet ille lares.</TextUnit>
    <TextUnit id="894" loc="3.5.7">Est illi coniunx, quae te manibusque sinuque</TextUnit>
    <TextUnit id="895" loc="3.5.8">Excipiet, tu vel pulverulentus eas.</TextUnit>
    <TextUnit id="896" loc="3.5.9">Hos tu seu pariter sive hanc illumve priorem</TextUnit>
    <TextUnit id="897" loc="3.5.10">Videris, hoc dices 'Marcus havere iubet,'</TextUnit>
    <TextUnit id="898" loc="3.5.11">Et satis est: alios commendet epistula: peccat</TextUnit>
    <TextUnit id="899" loc="3.5.12">Qui commendandum se putat esse suis.</TextUnit>
    <TextUnit id="900" loc="3.6.1">Lux tibi post Idus numeratur tertia Maias,</TextUnit>
    <TextUnit id="901" loc="3.6.2">Marcelline, tuis bis celebranda sacris.</TextUnit>
    <TextUnit id="902" loc="3.6.3">Inputat aetherios ortus haec prima parenti,</TextUnit>
    <TextUnit id="903" loc="3.6.4">Libat florentes haec tibi prima genas.</TextUnit>
    <TextUnit id="904" loc="3.6.5">Magna licet dederit iucundae munera vitae,</TextUnit>
    <TextUnit id="905" loc="3.6.6">Plus numquam patri praestitit ille dies.</TextUnit>
    <TextUnit id="906" loc="3.8.1">'Thaida Quintus amat.' Quam Thaida? 'Thaida luscam.'</TextUnit>
    <TextUnit id="907" loc="3.8.2">Unum oculum Thais non habet, ille duos.</TextUnit>
    <TextUnit id="908" loc="3.9.1">Versiculos in me narratur scribere Cinna.</TextUnit>
    <TextUnit id="909" loc="3.9.2">Non scribit, cuius carmina nemo legit.</TextUnit>
    <TextUnit id="910" loc="3.10.1">Constituit, Philomuse, pater tibi milia bina</TextUnit>
    <TextUnit id="911" loc="3.10.2">Menstrua perque omnis praestitit illa dies,</TextUnit>
    <TextUnit id="912" loc="3.10.3">Luxuriam premeret cum crastina semper egestas</TextUnit>
    <TextUnit id="913" loc="3.10.4">Et vitiis essent danda diurna tuis.</TextUnit>
    <TextUnit id="914" loc="3.10.5">Idem te moriens heredem ex asse reliquit.</TextUnit>
    <TextUnit id="915" loc="3.10.6">Exheredavit te, Philomuse, pater.</TextUnit>
    <TextUnit id="916" loc="3.11.1">Si tua nec Thais nec lusca est, Quinte, puella,</TextUnit>
    <TextUnit id="917" loc="3.11.2">Cur in te factum distichon esse putas?</TextUnit>
    <TextUnit id="918" loc="3.11.3">Sed similest aliquid? pro Laide Thaida dixi?</TextUnit>
    <TextUnit id="919" loc="3.11.4">Dic mihi, quid simile est Thais et Hermione?</TextUnit>
    <TextUnit id="920" loc="3.11.5">Tu tamen es Quintus: mutemus nomen amantis:</TextUnit>
    <TextUnit id="921" loc="3.11.6">Si non vult Quintus, Thaida Sextus amet.</TextUnit>
    <TextUnit id="922" loc="3.13.1">Dum non vis pisces, dum non vis carpere pullos</TextUnit>
    <TextUnit id="923" loc="3.13.2">Et plus quam putri, Naevia, parcis apro,</TextUnit>
    <TextUnit id="924" loc="3.13.3">Accusas rumpisque cocum, tamquam omnia cruda</TextUnit>
    <TextUnit id="925" loc="3.13.4">Attulerit. Numquam sic ego crudus ero.</TextUnit>
    <TextUnit id="926" loc="3.15.1">Plus credit nemo tota quam Cordus in urbe.</TextUnit>
    <TextUnit id="927" loc="3.15.2">'Cum sit tam pauper, quomodo?' Caecus amat.</TextUnit>
    <TextUnit id="928" loc="3.16.1">Das gladiatores, sutorum regule, Cerdo,</TextUnit>
    <TextUnit id="929" loc="3.16.2">Quodque tibi tribuit subula, sica rapit.</TextUnit>
    <TextUnit id="930" loc="3.16.3">Ebrius es: neque enim faceres hoc sobrius umquam,</TextUnit>
    <TextUnit id="931" loc="3.16.4">Ut velles corio ludere, Cerdo, tuo.</TextUnit>
    <TextUnit id="932" loc="3.16.5">Lusisti corio: sed te, mihi crede, memento</TextUnit>
    <TextUnit id="933" loc="3.16.6">Nunc in pellicula, Cerdo, tenere tua.</TextUnit>
    <TextUnit id="934" loc="3.17.1">Circumlata diu mensis scribilita secundis</TextUnit>
    <TextUnit id="935" loc="3.17.2">Urebat nimio saeva calore manus;</TextUnit>
    <TextUnit id="936" loc="3.17.3">Sed magis ardebat Sabidi gula: protinus ergo</TextUnit>
    <TextUnit id="937" loc="3.17.4">Sufflavit buccis terque quaterque suis.</TextUnit>
    <TextUnit id="938" loc="3.17.5">Illa quidem tepuit digitosque admittere visa est,</TextUnit>
    <TextUnit id="939" loc="3.17.6">Sed nemo potuit tangere: merda fuit.</TextUnit>
    <TextUnit id="940" loc="3.18.1">Perfrixisse tuas questa est praefatio fauces.</TextUnit>
    <TextUnit id="941" loc="3.18.2">Cum te excusaris, Maxime, quid recitas?</TextUnit>
    <TextUnit id="942" loc="3.19.1">Proxima centenis ostenditur ursa columnis,</TextUnit>
    <TextUnit id="943" loc="3.19.2">Exornant fictae qua platanona ferae.</TextUnit>
    <TextUnit id="944" loc="3.19.3">Huius dum patulos adludens temptat hiatus</TextUnit>
    <TextUnit id="945" loc="3.19.4">Pulcher Hylas, teneram mersit in ora manum.</TextUnit>
    <TextUnit id="946" loc="3.19.5">Vipera sed caeco scelerata latebat in aere</TextUnit>
    <TextUnit id="947" loc="3.19.6">Vivebatque anima deteriore fera.</TextUnit>
    <TextUnit id="948" loc="3.19.7">Non sensit puer esse dolos, nisi dente recepto.</TextUnit>
    <TextUnit id="949" loc="3.19.8">Dum perit. O facinus, falsa quod ursa fuit!</TextUnit>
    <TextUnit id="950" loc="3.21.1">Proscriptum famulus servavit fronte notatus.</TextUnit>
    <TextUnit id="951" loc="3.21.2">Non fuit haec domini vita, sed invidia.</TextUnit>
    <TextUnit id="952" loc="3.23.1">Omnia cum retro pueris obsonia tradas,</TextUnit>
    <TextUnit id="953" loc="3.23.2">Cur non mensa tibi ponitur a pedibus?</TextUnit>
    <TextUnit id="954" loc="3.24.1">Vite nocens rosa stabat moriturus ad aras</TextUnit>
    <TextUnit id="955" loc="3.24.2">Hircus, Bacche, tuis victima grata focis.</TextUnit>
    <TextUnit id="956" loc="3.24.3">Quem Tuscus mactare deo cum vellet haruspex,</TextUnit>
    <TextUnit id="957" loc="3.24.4">Dixerat agresti forte rudique viro,</TextUnit>
    <TextUnit id="958" loc="3.24.5">Ut cito testiculos et acuta falce secaret,</TextUnit>
    <TextUnit id="959" loc="3.24.6">Taeter ut immundae carnis abiret odor.</TextUnit>
    <TextUnit id="960" loc="3.24.7">Ipse super virides aras luctantia pronus</TextUnit>
    <TextUnit id="961" loc="3.24.8">Dum resecat cultro colla premitque manu,</TextUnit>
    <TextUnit id="962" loc="3.24.9">Ingens iratis apparuit hirnea sacris.</TextUnit>
    <TextUnit id="963" loc="3.24.10">Occupat hanc ferro rusticus atque secat,</TextUnit>
    <TextUnit id="964" loc="3.24.11">Hoc ratus antiquos sacrorum poscere ritus</TextUnit>
    <TextUnit id="965" loc="3.24.12">Talibus et fibris numina prisca coli.</TextUnit>
    <TextUnit id="966" loc="3.24.13">Sic, modo qui Tuscus fueras, nunc Gallus haruspex,</TextUnit>
    <TextUnit id="967" loc="3.24.14">Dum iugulas hircum, factus es ipse caper.</TextUnit>
    <TextUnit id="968" loc="3.26.1">Praedia solus habes et solus, Candide, nummos,</TextUnit>
    <TextUnit id="969" loc="3.26.2">Aurea solus habes, murrina solus habes,</TextUnit>
    <TextUnit id="970" loc="3.26.3">Massica solus habes et Opimi Caecuba solus,</TextUnit>
    <TextUnit id="971" loc="3.26.4">Et cor solus habes, solus et ingenium.</TextUnit>
    <TextUnit id="972" loc="3.26.5">Omnia solus habes - hoc me puta velle negare! -</TextUnit>
    <TextUnit id="973" loc="3.26.6">Uxorem sed habes, Candide, cum populo.</TextUnit>
    <TextUnit id="974" loc="3.27.1">Numquam me revocas, venias cum saepe vocatus:</TextUnit>
    <TextUnit id="975" loc="3.27.2">Ignosco, nullum si modo, Galle, vocas.</TextUnit>
    <TextUnit id="976" loc="3.27.3">Invitas alios: vitium est utriusque. 'Quod?' inquis.</TextUnit>
    <TextUnit id="977" loc="3.27.4">Et mihi cor non est, et tibi, Galle, pudor.</TextUnit>
    <TextUnit id="978" loc="3.28.1">Auriculam Mario graviter miraris olere.</TextUnit>
    <TextUnit id="979" loc="3.28.2">Tu facis hoc: garris, Nestor, in auriculam.</TextUnit>
    <TextUnit id="980" loc="3.30.1">Sportula nulla datur; gratis conviva recumbis:</TextUnit>
    <TextUnit id="981" loc="3.30.2">Dic mihi, quid Romae, Gargiliane, facis?</TextUnit>
    <TextUnit id="982" loc="3.30.3">Unde tibi togula est et fuscae pensio cellae?</TextUnit>
    <TextUnit id="983" loc="3.30.4">Unde datur quadrans? unde vir es Chiones?</TextUnit>
    <TextUnit id="984" loc="3.30.5">Cum ratione licet dicas te vivere summa,</TextUnit>
    <TextUnit id="985" loc="3.30.6">Quod vivis, nulla cum ratione facis.</TextUnit>
    <TextUnit id="986" loc="3.31.1">Sunt tibi, confiteor, diffusi iugera campi</TextUnit>
    <TextUnit id="987" loc="3.31.2">Urbanique tenent praedia multa lares,</TextUnit>
    <TextUnit id="988" loc="3.31.3">Et servit dominae numerosus debitor arcae</TextUnit>
    <TextUnit id="989" loc="3.31.4">Sustentatque tuas aurea massa dapes.</TextUnit>
    <TextUnit id="990" loc="3.31.5">Fastidire tamen noli, Rufine, minores:</TextUnit>
    <TextUnit id="991" loc="3.31.6">Plus habuit Didymos, plus Philomelus habet.</TextUnit>
    <TextUnit id="992" loc="3.32.1">Non possum vetulam. Quereris, Matrinia? possum</TextUnit>
    <TextUnit id="993" loc="3.32.2">Et vetulam, sed tu mortua, non vetula es.</TextUnit>
    <TextUnit id="994" loc="3.32.3">Possum Hecubam, possum Niobam, Matrinia, sed si</TextUnit>
    <TextUnit id="995" loc="3.32.4">Nondum erit illa canis, nondum erit illa lapis.</TextUnit>
    <TextUnit id="996" loc="3.33.1">Ingenuam malo, sed si tamen illa negetur,</TextUnit>
    <TextUnit id="997" loc="3.33.2">Libertina mihi proxuma condicio est:</TextUnit>
    <TextUnit id="998" loc="3.33.3">Extremo est ancilla loco: sed vincet utramque,</TextUnit>
    <TextUnit id="999" loc="3.33.4">Si facie nobis haec erit ingenua.</TextUnit>
    <TextUnit id="1000" loc="3.34.1">Digna tuo cur sis indignaque nomine, dicam.</TextUnit>
    <TextUnit id="1001" loc="3.34.2">Frigida es et nigra es: non es et es Chione.</TextUnit>
    <TextUnit id="1002" loc="3.36.1">Quod novus et nuper factus tibi praestat amicus,</TextUnit>
    <TextUnit id="1003" loc="3.36.2">Hoc praestare iubes me, Fabiane, tibi:</TextUnit>
    <TextUnit id="1004" loc="3.36.3">Horridus ut primo semper te mane salutem</TextUnit>
    <TextUnit id="1005" loc="3.36.4">Per mediumque trahat me tua sella lutum,</TextUnit>
    <TextUnit id="1006" loc="3.36.5">Lassus ut in thermas decuma vel serius hora</TextUnit>
    <TextUnit id="1007" loc="3.36.6">Te sequar Agrippae, cum laver ipse Titi.</TextUnit>
    <TextUnit id="1008" loc="3.36.7">Hoc per triginta merui, Fabiane, Decembres,</TextUnit>
    <TextUnit id="1009" loc="3.36.8">Ut sim tiro tuae semper amicitiae?</TextUnit>
    <TextUnit id="1010" loc="3.36.9">Hoc merui, Fabiane, toga tritaque meaque,</TextUnit>
    <TextUnit id="1011" loc="3.36.10">Ut nondum credas me meruisse rudem?</TextUnit>
    <TextUnit id="1012" loc="3.37.1">Irasci tantum felices nostis amici.</TextUnit>
    <TextUnit id="1013" loc="3.37.2">Non belle facitis, sed iuvat hoc: facite.</TextUnit>
    <TextUnit id="1014" loc="3.38.1">Quae te causa trahit vel quae fiducia Romam,</TextUnit>
    <TextUnit id="1015" loc="3.38.2">Sexte? quid aut speras aut petis inde? refer.</TextUnit>
    <TextUnit id="1016" loc="3.38.3">'Causas' inquis 'agam Cicerone disertior ipso</TextUnit>
    <TextUnit id="1017" loc="3.38.4">Atque erit in triplici par mihi nemo foro.'</TextUnit>
    <TextUnit id="1018" loc="3.38.5">Egit Atestinus causas et Civis - utrumque</TextUnit>
    <TextUnit id="1019" loc="3.38.6">Noras - ; sed neutri pensio tota fuit.</TextUnit>
    <TextUnit id="1020" loc="3.38.7">'Si nihil hinc veniet, pangentur carmina nobis:</TextUnit>
    <TextUnit id="1021" loc="3.38.8">Audieris, dices esse Maronis opus.'</TextUnit>
    <TextUnit id="1022" loc="3.38.9">Insanis: omnes gelidis quicumque lacernis</TextUnit>
    <TextUnit id="1023" loc="3.38.10">Sunt ibi, Nasones Vergiliosque vides.</TextUnit>
    <TextUnit id="1024" loc="3.38.11">'Atria magna colam.' Vix tres aut quattuor ista</TextUnit>
    <TextUnit id="1025" loc="3.38.12">Res aluit, pallet cetera turba fame.</TextUnit>
    <TextUnit id="1026" loc="3.38.13">'Quid faciam? suade: nam certum est vivere Romae.'</TextUnit>
    <TextUnit id="1027" loc="3.38.14">Si bonus es, casu vivere, Sexte, potes.</TextUnit>
    <TextUnit id="1028" loc="3.39.1">Iliaco similem puerum, Faustine, ministro</TextUnit>
    <TextUnit id="1029" loc="3.39.2">Lusca Lycoris amat. Quam bene lusca videt!</TextUnit>
    <TextUnit id="1030" loc="3.41.1">Mutua quod nobis ter quinquagena dedisti</TextUnit>
    <TextUnit id="1031" loc="3.41.2">Ex opibus tantis, quas gravis arca premit,</TextUnit>
    <TextUnit id="1032" loc="3.41.3">Esse tibi magnus, Telesine, videris amicus.</TextUnit>
    <TextUnit id="1033" loc="3.41.4">Tu magnus, quod das? immo ego, quod recipis.</TextUnit>
    <TextUnit id="1034" loc="3.42.1">Lomento rugas uteri quod condere temptas,</TextUnit>
    <TextUnit id="1035" loc="3.42.2">Polla, tibi ventrem, non mihi labra linis.</TextUnit>
    <TextUnit id="1036" loc="3.42.3">Simpliciter pateat vitium fortasse pusillum:</TextUnit>
    <TextUnit id="1037" loc="3.42.4">Quod tegitur, magnum creditur esse malum.</TextUnit>
    <TextUnit id="1038" loc="3.43.1">Mentiris iuvenem tinctis, Laetine, capillis,</TextUnit>
    <TextUnit id="1039" loc="3.43.2">Tam subito corvus, qui modo cycnus eras.</TextUnit>
    <TextUnit id="1040" loc="3.43.3">Non omnes fallis; scit te Proserpina canum:</TextUnit>
    <TextUnit id="1041" loc="3.43.4">Personam capiti detrahet illa tuo.</TextUnit>
    <TextUnit id="1042" loc="3.45.1">Fugerit an Phoebus mensas cenamque Thyestae</TextUnit>
    <TextUnit id="1043" loc="3.45.2">Ignoro: fugimus nos, Ligurine, tuam.</TextUnit>
    <TextUnit id="1044" loc="3.45.3">Illa quidem lauta est dapibusque instructa superbis,</TextUnit>
    <TextUnit id="1045" loc="3.45.4">Sed nihil omnino te recitante placet.</TextUnit>
    <TextUnit id="1046" loc="3.45.5">Nolo mihi ponas rhombos mullumve bilibrem,</TextUnit>
    <TextUnit id="1047" loc="3.45.6">Nec volo boletos, ostrea nolo: tace.</TextUnit>
    <TextUnit id="1048" loc="3.46.1">Exigis a nobis operam sine fine togatam:</TextUnit>
    <TextUnit id="1049" loc="3.46.2">Non eo, libertum sed tibi mitto meum.</TextUnit>
    <TextUnit id="1050" loc="3.46.3">'Non est' inquis 'idem.' Multo plus esse probabo:</TextUnit>
    <TextUnit id="1051" loc="3.46.4">Vix ego lecticam subsequar, ille feret.</TextUnit>
    <TextUnit id="1052" loc="3.46.5">In turbam incideris, cunctos umbone repellet:</TextUnit>
    <TextUnit id="1053" loc="3.46.6">Invalidum est nobis ingenuumque latus.</TextUnit>
    <TextUnit id="1054" loc="3.46.7">Quidlibet in causa narraveris, ipse tacebo:</TextUnit>
    <TextUnit id="1055" loc="3.46.8">At tibi tergeminum mugiet ille sophos.</TextUnit>
    <TextUnit id="1056" loc="3.46.9">Lis erit, ingenti faciet convicia voce:</TextUnit>
    <TextUnit id="1057" loc="3.46.10">Esse pudor vetuit fortia verba mihi.</TextUnit>
    <TextUnit id="1058" loc="3.46.11">'Ergo nihil nobis' inquis 'praestabis amicus?'</TextUnit>
    <TextUnit id="1059" loc="3.46.12">Quidquid libertus, Candide, non poterit.</TextUnit>
    <TextUnit id="1060" loc="3.48.1">Pauperis extruxit cellam, sed vendidit Olus</TextUnit>
    <TextUnit id="1061" loc="3.48.2">Praedia: nunc cellam pauperis Olus habet.</TextUnit>
    <TextUnit id="1062" loc="3.49.1">Veientana mihi misces, ubi Massica potas:</TextUnit>
    <TextUnit id="1063" loc="3.49.2">Olfacere haec malo pocula, quam bibere.</TextUnit>
    <TextUnit id="1064" loc="3.50.1">Haec tibi, non alia, est ad cenam causa vocandi,</TextUnit>
    <TextUnit id="1065" loc="3.50.2">Versiculos recites ut, Ligurine, tuos.</TextUnit>
    <TextUnit id="1066" loc="3.50.3">Deposui soleas, adfertur protinus ingens</TextUnit>
    <TextUnit id="1067" loc="3.50.4">Inter lactucas oxygarumque liber:</TextUnit>
    <TextUnit id="1068" loc="3.50.5">Alter perlegitur, dum fercula prima morantur:</TextUnit>
    <TextUnit id="1069" loc="3.50.6">Tertius est, nec adhuc mensa secunda venit:</TextUnit>
    <TextUnit id="1070" loc="3.50.7">Et quartum recitas et quintum denique librum.</TextUnit>
    <TextUnit id="1071" loc="3.50.8">Putidus est, totiens si mihi ponis aprum.</TextUnit>
    <TextUnit id="1072" loc="3.50.9">Quod si non scombris scelerata poemata donas,</TextUnit>
    <TextUnit id="1073" loc="3.50.10">Cenabis solus iam, Ligurine, domi.</TextUnit>
    <TextUnit id="1074" loc="3.51.1">Cum faciem laudo, cum miror crura manusque,</TextUnit>
    <TextUnit id="1075" loc="3.51.2">Dicere, Galla, soles 'Nuda placebo magis,'</TextUnit>
    <TextUnit id="1076" loc="3.51.3">Et semper vitas communia balnea nobis.</TextUnit>
    <TextUnit id="1077" loc="3.51.4">Numquid, Galla, times, ne tibi non placeam?</TextUnit>
    <TextUnit id="1078" loc="3.52.1">Empta domus fuerat tibi, Tongiliane, ducentis:</TextUnit>
    <TextUnit id="1079" loc="3.52.2">Abstulit hanc nimium casus in urbe frequens.</TextUnit>
    <TextUnit id="1080" loc="3.52.3">Conlatum est deciens. Rogo, non potes ipse videri</TextUnit>
    <TextUnit id="1081" loc="3.52.4">Incendisse tuam, Tongiliane, domum?</TextUnit>
    <TextUnit id="1082" loc="3.54.1">Cum dare non possim quod poscis, Galla, rogantem,</TextUnit>
    <TextUnit id="1083" loc="3.54.2">Multo simplicius, Galla, negare potes.</TextUnit>
    <TextUnit id="1084" loc="3.55.1">Quod quacumque venis, Cosmum migrare putamus</TextUnit>
    <TextUnit id="1085" loc="3.55.2">Et fluere excusso cinnama fusa vitro,</TextUnit>
    <TextUnit id="1086" loc="3.55.3">Nolo peregrinis placeas tibi, Gellia, nugis.</TextUnit>
    <TextUnit id="1087" loc="3.55.4">Scis, puto, posse meum sic bene olere canem.</TextUnit>
    <TextUnit id="1088" loc="3.56.1">Sit cisterna mihi, quam vinea, malo Ravennae,</TextUnit>
    <TextUnit id="1089" loc="3.56.2">Cum possim multo vendere pluris aquam.</TextUnit>
    <TextUnit id="1090" loc="3.57.1">Callidus inposuit nuper mihi copo Ravennae:</TextUnit>
    <TextUnit id="1091" loc="3.57.2">Cum peterem mixtum, vendidit ille merum.</TextUnit>
    <TextUnit id="1092" loc="3.59.1">Sutor Cerdo dedit tibi, culta Bononia, munus,</TextUnit>
    <TextUnit id="1093" loc="3.59.2">Fullo dedit Mutinae: nunc ubi copo dabit?</TextUnit>
    <TextUnit id="1094" loc="3.60.1">Cum vocer ad cenam non iam venalis ut ante,</TextUnit>
    <TextUnit id="1095" loc="3.60.2">Cur mihi non eadem, quae tibi, cena datur?</TextUnit>
    <TextUnit id="1096" loc="3.60.3">Ostrea tu sumis stagno saturata Lucrino,</TextUnit>
    <TextUnit id="1097" loc="3.60.4">Sugitur inciso mitulus ore mihi:</TextUnit>
    <TextUnit id="1098" loc="3.60.5">Sunt tibi boleti, fungos ego sumo suillos:</TextUnit>
    <TextUnit id="1099" loc="3.60.6">Res tibi cum rhombost, at mihi cum sparulo:</TextUnit>
    <TextUnit id="1100" loc="3.60.7">Aureus inmodicis turtur te clunibus implet,</TextUnit>
    <TextUnit id="1101" loc="3.60.8">Ponitur in cavea mortua pica mihi.</TextUnit>
    <TextUnit id="1102" loc="3.60.9">Cur sine te ceno, cum tecum, Pontice, cenem?</TextUnit>
    <TextUnit id="1103" loc="3.60.10">Sportula quod non est, prosit: edamus idem.</TextUnit>
    <TextUnit id="1104" loc="3.61.1">Esse nihil dicis quidquid petis, inprobe Cinna:</TextUnit>
    <TextUnit id="1105" loc="3.61.2">Si nil, Cinna, petis, nil tibi, Cinna, nego.</TextUnit>
    <TextUnit id="1106" loc="3.62.1">Centenis quod emis pueros et saepe ducenis,</TextUnit>
    <TextUnit id="1107" loc="3.62.2">Quod sub rege Numa condita vina bibis,</TextUnit>
    <TextUnit id="1108" loc="3.62.3">Quod constat decies tibi non spatiosa supellex,</TextUnit>
    <TextUnit id="1109" loc="3.62.4">Libra quod argenti milia quinque rapit,</TextUnit>
    <TextUnit id="1110" loc="3.62.5">Aurea quod fundi pretio carruca paratur,</TextUnit>
    <TextUnit id="1111" loc="3.62.6">Quod pluris mula est, quam domus empta tibi:</TextUnit>
    <TextUnit id="1112" loc="3.62.7">Haec animo credis magno te, Quinte, parare?</TextUnit>
    <TextUnit id="1113" loc="3.62.8">Falleris: haec animus, Quinte, pusillus emit.</TextUnit>
    <TextUnit id="1114" loc="3.63.1">Cotile, bellus homo es: dicunt hoc, Cotile, multi.</TextUnit>
    <TextUnit id="1115" loc="3.63.2">Audio: sed quid sit, dic mihi, bellus homo.</TextUnit>
    <TextUnit id="1116" loc="3.63.3">'Bellus homo est, flexos qui digerit ordine crines,</TextUnit>
    <TextUnit id="1117" loc="3.63.4">Balsama qui semper, cinnama semper olet;</TextUnit>
    <TextUnit id="1118" loc="3.63.5">Cantica qui Nili, qui Gaditana susurrat,</TextUnit>
    <TextUnit id="1119" loc="3.63.6">Qui movet in varios bracchia volsa modos;</TextUnit>
    <TextUnit id="1120" loc="3.63.7">Inter femineas tota qui luce cathedras</TextUnit>
    <TextUnit id="1121" loc="3.63.8">Desidet atque aliqua semper in aure sonat,</TextUnit>
    <TextUnit id="1122" loc="3.63.9">Qui legit hinc illinc missas scribitque tabellas;</TextUnit>
    <TextUnit id="1123" loc="3.63.10">Pallia vicini qui refugit cubiti;</TextUnit>
    <TextUnit id="1124" loc="3.63.11">Qui scit, quam quis amet, qui per convivia currit,</TextUnit>
    <TextUnit id="1125" loc="3.63.12">Hirpini veteres qui bene novit avos.'</TextUnit>
    <TextUnit id="1126" loc="3.63.13">Quid narras? hoc est, hoc est homo, Cotile, bellus?</TextUnit>
    <TextUnit id="1127" loc="3.63.14">Res pertricosa est, Cotile, bellus homo.</TextUnit>
    <TextUnit id="1128" loc="3.65.1">Quod spirat tenera malum mordente puella,</TextUnit>
    <TextUnit id="1129" loc="3.65.2">Quod de Corycio quae venit aura croco;</TextUnit>
    <TextUnit id="1130" loc="3.65.3">Vinea quod primis floret cum cana racemis,</TextUnit>
    <TextUnit id="1131" loc="3.65.4">Gramina quod redolent, quae modo carpsit ovis;</TextUnit>
    <TextUnit id="1132" loc="3.65.5">Quod myrtus, quod messor Arabs, quod sucina trita,</TextUnit>
    <TextUnit id="1133" loc="3.65.6">Pallidus Eoo ture quod ignis olet;</TextUnit>
    <TextUnit id="1134" loc="3.65.7">Glaeba quod aestivo leviter cum spargitur imbre,</TextUnit>
    <TextUnit id="1135" loc="3.65.8">Quod madidas nardo passa corona comas:</TextUnit>
    <TextUnit id="1136" loc="3.65.9">Hoc tua, saeve puer Diadumene, basia fragrant.</TextUnit>
    <TextUnit id="1137" loc="3.65.10">Quid si tota dares illa sine invidia?</TextUnit>
    <TextUnit id="1138" loc="3.66.1">Par scelus admisit Phariis Antonius armis:</TextUnit>
    <TextUnit id="1139" loc="3.66.2">Abscidit voltus ensis uterque sacros.</TextUnit>
    <TextUnit id="1140" loc="3.66.3">Illud, laurigeros ageres cum laeta triumphos,</TextUnit>
    <TextUnit id="1141" loc="3.66.4">Hoc tibi, Roma, caput, cum loquereris, erat.</TextUnit>
    <TextUnit id="1142" loc="3.66.5">Antoni tamen est peior, quam causa Pothini:</TextUnit>
    <TextUnit id="1143" loc="3.66.6">Hic facinus domino praestitit, ille sibi.</TextUnit>
    <TextUnit id="1144" loc="3.68.1">Huc est usque tibi scriptus, matrona, libellus.</TextUnit>
    <TextUnit id="1145" loc="3.68.2">Cui sint scripta, rogas, interiora? mihi.</TextUnit>
    <TextUnit id="1146" loc="3.68.3">Gymnasium, thermae, stadium est hac parte: recede.</TextUnit>
    <TextUnit id="1147" loc="3.68.4">Exuimur: nudos parce videre viros.</TextUnit>
    <TextUnit id="1148" loc="3.68.5">Hinc iam deposito post vina rosasque pudore,</TextUnit>
    <TextUnit id="1149" loc="3.68.6">Quid dicat, nescit saucia Terpsichore:</TextUnit>
    <TextUnit id="1150" loc="3.68.7">Schemate nec dubio, sed aperte nominat illam,</TextUnit>
    <TextUnit id="1151" loc="3.68.8">Quam recipit sexto mense superba Venus,</TextUnit>
    <TextUnit id="1152" loc="3.68.9">Custodem medio statuit quam vilicus horto,</TextUnit>
    <TextUnit id="1153" loc="3.68.10">Opposita spectat quam proba virgo manu.</TextUnit>
    <TextUnit id="1154" loc="3.68.11">Si bene te novi, longum iam lassa libellum</TextUnit>
    <TextUnit id="1155" loc="3.68.12">Ponebas, totum nunc studiosa leges.</TextUnit>
    <TextUnit id="1156" loc="3.69.1">Omnia quod scribis castis epigrammata verbis</TextUnit>
    <TextUnit id="1157" loc="3.69.2">Inque tuis nulla est mentula carminibus,</TextUnit>
    <TextUnit id="1158" loc="3.69.3">Admiror, laudo; nihil est te sanctius uno:</TextUnit>
    <TextUnit id="1159" loc="3.69.4">At mea luxuria pagina nulla vacat.</TextUnit>
    <TextUnit id="1160" loc="3.69.5">Haec igitur nequam iuvenes facilesque puellae,</TextUnit>
    <TextUnit id="1161" loc="3.69.6">Haec senior, sed quem torquet amica, legat.</TextUnit>
    <TextUnit id="1162" loc="3.69.7">At tua, Cosconi, venerandaque sanctaque verba</TextUnit>
    <TextUnit id="1163" loc="3.69.8">A pueris debent virginibusque legi.</TextUnit>
    <TextUnit id="1164" loc="3.70.1">Moechus es Aufidiae, qui vir, Scaevine, fuisti;</TextUnit>
    <TextUnit id="1165" loc="3.70.2">Rivalis fuerat qui tuus, ille vir est.</TextUnit>
    <TextUnit id="1166" loc="3.70.3">Cur aliena placet tibi, quae tua non placet, uxor?</TextUnit>
    <TextUnit id="1167" loc="3.70.4">Numquid securus non potes arrigere?</TextUnit>
    <TextUnit id="1168" loc="3.71.1">Mentula cum doleat puero, tibi, Naevole, culus,</TextUnit>
    <TextUnit id="1169" loc="3.71.2">Non sum divinus, sed scio quid facias.</TextUnit>
    <TextUnit id="1170" loc="3.72.1">Vis futui, nec vis mecum, Saufeia, lavari.</TextUnit>
    <TextUnit id="1171" loc="3.72.2">Nescio quod magnum suspicor esse nefas.</TextUnit>
    <TextUnit id="1172" loc="3.72.3">Aut tibi pannosae dependent pectore mammae,</TextUnit>
    <TextUnit id="1173" loc="3.72.4">Aut sulcos uteri prodere nuda times,</TextUnit>
    <TextUnit id="1174" loc="3.72.5">Aut infinito lacerum patet inguen hiatu,</TextUnit>
    <TextUnit id="1175" loc="3.72.6">Aut aliquid cunni prominet ore tui.</TextUnit>
    <TextUnit id="1176" loc="3.72.7">Sed nihil est horum, credo, pulcherrima nuda es.</TextUnit>
    <TextUnit id="1177" loc="3.72.8">Si verum est, vitium peius habes: fatua es.</TextUnit>
    <TextUnit id="1178" loc="3.74.1">Psilothro faciem levas et dropace calvam.</TextUnit>
    <TextUnit id="1179" loc="3.74.2">Numquid tonsorem, Gargiliane, times?</TextUnit>
    <TextUnit id="1180" loc="3.74.3">Quid facient ungues? nam certe non potes illos</TextUnit>
    <TextUnit id="1181" loc="3.74.4">Resina, Veneto nec resecare luto.</TextUnit>
    <TextUnit id="1182" loc="3.74.5">Desine, si pudor est, miseram traducere calvam:</TextUnit>
    <TextUnit id="1183" loc="3.74.6">Hoc fieri cunno, Gargiliane, solet.</TextUnit>
    <TextUnit id="1184" loc="3.75.1">Stare, Luperce, tibi iam pridem mentula desi=t,</TextUnit>
    <TextUnit id="1185" loc="3.75.2">Luctaris demens tu tamen arrigere.</TextUnit>
    <TextUnit id="1186" loc="3.75.3">Sed nihil erucae faciunt bulbique salaces,</TextUnit>
    <TextUnit id="1187" loc="3.75.4">Inproba nec prosunt iam satureia tibi.</TextUnit>
    <TextUnit id="1188" loc="3.75.5">Coepisti puras opibus corrumpere buccas:</TextUnit>
    <TextUnit id="1189" loc="3.75.6">Sic quoque non vivit sollicitata Venus.</TextUnit>
    <TextUnit id="1190" loc="3.75.7">Mirari satis hoc quisquam vel credere possit,</TextUnit>
    <TextUnit id="1191" loc="3.75.8">Quod non stat, magno stare, Luperce, tibi?</TextUnit>
    <TextUnit id="1192" loc="3.76.1">Arrigis ad vetulas, fastidis, Basse, puellas,</TextUnit>
    <TextUnit id="1193" loc="3.76.2">Nec formosa tibi, sed moritura placet.</TextUnit>
    <TextUnit id="1194" loc="3.76.3">Hic, rogo, non furor est, non haec est mentula demens?</TextUnit>
    <TextUnit id="1195" loc="3.76.4">Cum possis Hecaben, non potes Andromachen!</TextUnit>
    <TextUnit id="1196" loc="3.78.1">Minxisti currente semel, Pauline, carina.</TextUnit>
    <TextUnit id="1197" loc="3.78.2">Meiere vis iterum? iam Palinurus eris.</TextUnit>
    <TextUnit id="1198" loc="3.79.1">Rem peragit nullam Sertorius, inchoat omnes.</TextUnit>
    <TextUnit id="1199" loc="3.79.2">Hunc ego, cum futuit, non puto perficere.</TextUnit>
    <TextUnit id="1200" loc="3.80.1">De nullo loqueris, nulli maledicis, Apici:</TextUnit>
    <TextUnit id="1201" loc="3.80.2">Rumor ait linguae te tamen esse malae.</TextUnit>
    <TextUnit id="1202" loc="3.81.1">Quid cum femineo tibi, Baetice Galle, barathro?</TextUnit>
    <TextUnit id="1203" loc="3.81.2">Haec debet medios lambere lingua viros.</TextUnit>
    <TextUnit id="1204" loc="3.81.3">Abscisa est quare Samia tibi mentula testa,</TextUnit>
    <TextUnit id="1205" loc="3.81.4">Si tibi tam gratus, Baetice, cunnus erat?</TextUnit>
    <TextUnit id="1206" loc="3.81.5">Castrandum caput est: nam sis licet inguine Gallus,</TextUnit>
    <TextUnit id="1207" loc="3.81.6">Sacra tamen Cybeles decipis: ore vir es.</TextUnit>
    <TextUnit id="1208" loc="3.83.1">Ut faciam breviora mones epigrammata, Corde.</TextUnit>
    <TextUnit id="1209" loc="3.83.2">'Fac mihi, quod Chione': non potui brevius.</TextUnit>
    <TextUnit id="1210" loc="3.85.1">Quis tibi persuasit naris abscidere moecho?</TextUnit>
    <TextUnit id="1211" loc="3.85.2">Non hac peccatum est parte, marite, tibi.</TextUnit>
    <TextUnit id="1212" loc="3.85.3">Stulte, quid egisti? nihil hic tibi perdidit uxor,</TextUnit>
    <TextUnit id="1213" loc="3.85.4">Cum sit salva tui mentula Deiphobi.</TextUnit>
    <TextUnit id="1214" loc="3.86.1">Ne legeres partem lascivi, casta, libelli,</TextUnit>
    <TextUnit id="1215" loc="3.86.2">Praedixi et monui: tu tamen, ecce, legis.</TextUnit>
    <TextUnit id="1216" loc="3.86.3">Sed si Panniculum spectas et, casta, Latinum, -</TextUnit>
    <TextUnit id="1217" loc="3.86.4">Non sunt haec mimis inprobiora - lege.</TextUnit>
    <TextUnit id="1218" loc="3.87.1">Narrat te, Chione, rumor numquam esse fututam</TextUnit>
    <TextUnit id="1219" loc="3.87.2">Atque nihil cunno purius esse tuo.</TextUnit>
    <TextUnit id="1220" loc="3.87.3">Tecta tamen non hac, qua debes, parte lavaris:</TextUnit>
    <TextUnit id="1221" loc="3.87.4">Si pudor est, transfer subligar in faciem.</TextUnit>
    <TextUnit id="1222" loc="3.88.1">Sunt gemini fratres, diversa sed inguina lingunt.</TextUnit>
    <TextUnit id="1223" loc="3.88.2">Dicite, dissimiles sunt magis, an similes?</TextUnit>
    <TextUnit id="1224" loc="3.89.1">Utere lactucis et mollibus utere malvis:</TextUnit>
    <TextUnit id="1225" loc="3.89.2">Nam faciem durum, Phoebe, cacantis habes.</TextUnit>
    <TextUnit id="1226" loc="3.90.1">Volt, non volt dare Galla mihi, nec dicere possum,</TextUnit>
    <TextUnit id="1227" loc="3.90.2">Quod volt et non volt, quid sibi Galla velit.</TextUnit>
    <TextUnit id="1228" loc="3.91.1">Cum peteret patriae missicius arva Ravennae,</TextUnit>
    <TextUnit id="1229" loc="3.91.2">Semiviro Cybeles cum grege iunxit iter.</TextUnit>
    <TextUnit id="1230" loc="3.91.3">Huic comes haerebat domini fugitivus Achillas</TextUnit>
    <TextUnit id="1231" loc="3.91.4">Insignis forma nequitiaque puer.</TextUnit>
    <TextUnit id="1232" loc="3.91.5">Hoc steriles sensere viri: qua parte cubaret</TextUnit>
    <TextUnit id="1233" loc="3.91.6">Quaerunt. Sed tacitos sensit et ille dolos:</TextUnit>
    <TextUnit id="1234" loc="3.91.7">Mentitur, credunt. Somni post vina petuntur:</TextUnit>
    <TextUnit id="1235" loc="3.91.8">Continuo ferrum noxia turba rapit</TextUnit>
    <TextUnit id="1236" loc="3.91.9">Exciduntque senem, spondae qui parte iacebat;</TextUnit>
    <TextUnit id="1237" loc="3.91.10">Namque puer pluteo vindice tutus erat.</TextUnit>
    <TextUnit id="1238" loc="3.91.11">Subpositam quondam fama est pro virgine cervam,</TextUnit>
    <TextUnit id="1239" loc="3.91.12">At nunc pro cervo mentula subposita est.</TextUnit>
    <TextUnit id="1240" loc="3.92.1">Ut patiar moechum, rogat uxor, Galle, sed unum.</TextUnit>
    <TextUnit id="1241" loc="3.92.2">Huic ego non oculos eruo, Galle, duos?</TextUnit>
    <TextUnit id="1242" loc="3.94.1">Esse negas coctum leporem poscisque flagella.</TextUnit>
    <TextUnit id="1243" loc="3.94.2">Mavis, Rufe, cocum scindere, quam leporem.</TextUnit>
    <TextUnit id="1244" loc="3.95.1">Numquam dicis have, sed reddis, Naevole, semper,</TextUnit>
    <TextUnit id="1245" loc="3.95.2">Quod prior et corvus dicere saepe solet.</TextUnit>
    <TextUnit id="1246" loc="3.95.3">Cur hoc expectas a me, rogo, Naevole, dicas:</TextUnit>
    <TextUnit id="1247" loc="3.95.4">Nam puto nec melior, Naevole, nec prior es.</TextUnit>
    <TextUnit id="1248" loc="3.95.5">Praemia laudato tribuit mihi Caesar uterque</TextUnit>
    <TextUnit id="1249" loc="3.95.6">Natorumque dedit iura paterna trium.</TextUnit>
    <TextUnit id="1250" loc="3.95.7">Ore legor multo notumque per oppida nomen</TextUnit>
    <TextUnit id="1251" loc="3.95.8">Non expectato dat mihi fama rogo.</TextUnit>
    <TextUnit id="1252" loc="3.95.9">Est et in hoc aliquid: vidit me Roma tribunum</TextUnit>
    <TextUnit id="1253" loc="3.95.10">Et sedeo qua te suscitat Oceanus.</TextUnit>
    <TextUnit id="1254" loc="3.95.11">Quot mihi Caesareo facti sunt munere cives,</TextUnit>
    <TextUnit id="1255" loc="3.95.12">Nec famulos totidem suspicor esse tibi.</TextUnit>
    <TextUnit id="1256" loc="3.95.13">Sed pedicaris, sed pulchre, Naevole, ceves.</TextUnit>
    <TextUnit id="1257" loc="3.95.14">Iam iam tu prior es, Naevole, vincis: have.</TextUnit>
    <TextUnit id="1258" loc="3.97.1">Ne legat hunc Chione, mando tibi, Rufe, libellum.</TextUnit>
    <TextUnit id="1259" loc="3.97.2">Carmine laesa meo est, laedere et illa potest.</TextUnit>
    <TextUnit id="1260" loc="3.99.1">Irasci nostro non debes, Cerdo, libello.</TextUnit>
    <TextUnit id="1261" loc="3.99.2">Ars tua, non vita est carmine laesa meo.</TextUnit>
    <TextUnit id="1262" loc="3.99.3">Innocuos permitte sales. Cur ludere nobis</TextUnit>
    <TextUnit id="1263" loc="3.99.4">Non liceat, licuit si iugulare tibi?</TextUnit>
    <TextUnit id="1264" loc="3.100.1">Cursorem sexta tibi, Rufe, remisimus hora,</TextUnit>
    <TextUnit id="1265" loc="3.100.2">Carmina quem madidum nostra tulisse reor:</TextUnit>
    <TextUnit id="1266" loc="3.100.3">Imbribus inmodicis caelum nam forte ruebat.</TextUnit>
    <TextUnit id="1267" loc="3.100.4">Non aliter mitti debuit iste liber.</TextUnit>
    <TextUnit id="1268" loc="4.1.1">Caesaris alma dies et luce sacratior illa,</TextUnit>
    <TextUnit id="1269" loc="4.1.2">Conscia Dictaeum qua tulit Ida Iovem,</TextUnit>
    <TextUnit id="1270" loc="4.1.3">Longa, precor, Pylioque veni numerosior aevo</TextUnit>
    <TextUnit id="1271" loc="4.1.4">Semper et hoc voltu vel meliore nite.</TextUnit>
    <TextUnit id="1272" loc="4.1.5">Hic colat Albano Tritonida multus in auro</TextUnit>
    <TextUnit id="1273" loc="4.1.6">Perque manus tantas plurima quercus eat;</TextUnit>
    <TextUnit id="1274" loc="4.1.7">Hic colat ingenti redeuntia saecula lustro</TextUnit>
    <TextUnit id="1275" loc="4.1.8">Et quae Romuleus sacra Tarentos habet.</TextUnit>
    <TextUnit id="1276" loc="4.1.9">Magna quidem, superi, petimus, sed debita terris:</TextUnit>
    <TextUnit id="1277" loc="4.1.10">Pro tanto quae sunt inproba vota deo?</TextUnit>
    <TextUnit id="1278" loc="4.3.1">Aspice quam densum tacitarum vellus aquarum</TextUnit>
    <TextUnit id="1279" loc="4.3.2">Defluat in voltus Caesaris inque sinus.</TextUnit>
    <TextUnit id="1280" loc="4.3.3">Indulget tamen ille Iovi, nec vertice moto</TextUnit>
    <TextUnit id="1281" loc="4.3.4">Concretas pigro frigore ridet aquas,</TextUnit>
    <TextUnit id="1282" loc="4.3.5">Sidus Hyperborei solitus lassare Bootae</TextUnit>
    <TextUnit id="1283" loc="4.3.6">Et madidis Helicen dissimulare comis.</TextUnit>
    <TextUnit id="1284" loc="4.3.7">Quis siccis lascivit aquis et ab aethere ludit?</TextUnit>
    <TextUnit id="1285" loc="4.3.8">Suspicor has pueri Caesaris esse nives.</TextUnit>
    <TextUnit id="1286" loc="4.5.1">Vir bonus et pauper linguaque et pectore verus,</TextUnit>
    <TextUnit id="1287" loc="4.5.2">Quid tibi vis, urbem qui, Fabiane, petis?</TextUnit>
    <TextUnit id="1288" loc="4.5.3">Qui nec leno potes nec comissator haberi,</TextUnit>
    <TextUnit id="1289" loc="4.5.4">Nec pavidos tristi voce citare reos,</TextUnit>
    <TextUnit id="1290" loc="4.5.5">Nec potes uxorem cari corrumpere amici,</TextUnit>
    <TextUnit id="1291" loc="4.5.6">Nec potes algentes arrigere ad vetulas,</TextUnit>
    <TextUnit id="1292" loc="4.5.7">Vendere nec vanos circa Palatia fumos,</TextUnit>
    <TextUnit id="1293" loc="4.5.8">Plaudere nec Cano, plaudere nec Glaphyro:</TextUnit>
    <TextUnit id="1294" loc="4.5.9">Unde miser vives? 'Homo certus, fidus amicus - '.</TextUnit>
    <TextUnit id="1295" loc="4.5.10">Hoc nihil est: numquam sic Philomelus eris.</TextUnit>
    <TextUnit id="1296" loc="4.7.1">Cur, here quod dederas, hodie, puer Hylle, negasti,</TextUnit>
    <TextUnit id="1297" loc="4.7.2">Durus tam subito, qui modo mitis eras?</TextUnit>
    <TextUnit id="1298" loc="4.7.3">Sed iam causaris barbamque annosque pilosque.</TextUnit>
    <TextUnit id="1299" loc="4.7.4">O nox quam longa es, quae facis una senem!</TextUnit>
    <TextUnit id="1300" loc="4.7.5">Quid nos derides? here qui puer, Hylle, fuisti,</TextUnit>
    <TextUnit id="1301" loc="4.7.6">Dic nobis, hodie qua ratione vir es?</TextUnit>
    <TextUnit id="1302" loc="4.8.1">Prima salutantes atque altera conterit hora,</TextUnit>
    <TextUnit id="1303" loc="4.8.2">Exercet raucos tertia causidicos,</TextUnit>
    <TextUnit id="1304" loc="4.8.3">In quintam varios extendit Roma labores,</TextUnit>
    <TextUnit id="1305" loc="4.8.4">Sexta quies lassis, septima finis erit,</TextUnit>
    <TextUnit id="1306" loc="4.8.5">Sufficit in nonam nitidis octava palaestris,</TextUnit>
    <TextUnit id="1307" loc="4.8.6">Imperat extructos frangere nona toros:</TextUnit>
    <TextUnit id="1308" loc="4.8.7">Hora libellorum decuma est, Eupheme, meorum,</TextUnit>
    <TextUnit id="1309" loc="4.8.8">Temperat ambrosias cum tua cura dapes</TextUnit>
    <TextUnit id="1310" loc="4.8.9">Et bonus aetherio laxatur nectare Caesar</TextUnit>
    <TextUnit id="1311" loc="4.8.10">Ingentique tenet pocula parca manu.</TextUnit>
    <TextUnit id="1312" loc="4.8.11">Tunc admitte iocos: gressu timet ire licenti</TextUnit>
    <TextUnit id="1313" loc="4.8.12">Ad matutinum nostra Thalia Iovem.</TextUnit>
    <TextUnit id="1314" loc="4.10.1">Dum novus est nec adhuc rasa mihi fronte libellus,</TextUnit>
    <TextUnit id="1315" loc="4.10.2">Pagina dum tangi non bene sicca timet,</TextUnit>
    <TextUnit id="1316" loc="4.10.3">I puer et caro perfer leve munus amico,</TextUnit>
    <TextUnit id="1317" loc="4.10.4">Qui meruit nugas primus habere meas.</TextUnit>
    <TextUnit id="1318" loc="4.10.5">Curre, sed instructus: comitetur Punica librum</TextUnit>
    <TextUnit id="1319" loc="4.10.6">Spongia: muneribus convenit illa meis.</TextUnit>
    <TextUnit id="1320" loc="4.10.7">Non possunt nostros multae, Faustine, liturae</TextUnit>
    <TextUnit id="1321" loc="4.10.8">Emendare iocos: una litura potest.</TextUnit>
    <TextUnit id="1322" loc="4.11.1">Dum nimium vano tumefactus nomine gaudes</TextUnit>
    <TextUnit id="1323" loc="4.11.2">Et Saturninum te, miser, esse pudet,</TextUnit>
    <TextUnit id="1324" loc="4.11.3">Impia Parrhasia movisti bella sub ursa,</TextUnit>
    <TextUnit id="1325" loc="4.11.4">Qualia qui Phariae coniugis arma tulit.</TextUnit>
    <TextUnit id="1326" loc="4.11.5">Excideratne adeo fatum tibi nominis huius,</TextUnit>
    <TextUnit id="1327" loc="4.11.6">Obruit Actiaci quod gravis ira freti?</TextUnit>
    <TextUnit id="1328" loc="4.11.7">An tibi promisit Rhenus quod non dedit illi</TextUnit>
    <TextUnit id="1329" loc="4.11.8">Nilus, et Arctois plus licuisset aquis?</TextUnit>
    <TextUnit id="1330" loc="4.11.9">Ille etiam nostris Antonius occidit armis,</TextUnit>
    <TextUnit id="1331" loc="4.11.10">Qui tibi conlatus, perfide, Caesar erat.</TextUnit>
    <TextUnit id="1332" loc="4.12.1">Nulli, Thai, negas, sed si te non pudet istud,</TextUnit>
    <TextUnit id="1333" loc="4.12.2">Hoc saltem pudeat, Thai, negare nihil.</TextUnit>
    <TextUnit id="1334" loc="4.13.1">Claudia, Rufe, meo nubit Peregrina Pudenti:</TextUnit>
    <TextUnit id="1335" loc="4.13.2">Macte esto taedis, o Hymenaee, tuis.</TextUnit>
    <TextUnit id="1336" loc="4.13.3">Tam bene rara suo miscentur cinnama nardo,</TextUnit>
    <TextUnit id="1337" loc="4.13.4">Massica Theseis tam bene vina favis;</TextUnit>
    <TextUnit id="1338" loc="4.13.5">Nec melius teneris iunguntur vitibus ulmi,</TextUnit>
    <TextUnit id="1339" loc="4.13.6">Nec plus lotos aquas, litora myrtus amat.</TextUnit>
    <TextUnit id="1340" loc="4.13.7">Candida perpetuo reside, Concordia, lecto,</TextUnit>
    <TextUnit id="1341" loc="4.13.8">Tamque pari semper sit Venus aequa iugo:</TextUnit>
    <TextUnit id="1342" loc="4.13.9">Diligat illa senem quondam, sed et ipsa marito</TextUnit>
    <TextUnit id="1343" loc="4.13.10">Tum quoque, cum fuerit, non videatur anus.</TextUnit>
    <TextUnit id="1344" loc="4.15.1">Mille tibi nummos hesterna luce roganti</TextUnit>
    <TextUnit id="1345" loc="4.15.2">In sex aut septem, Caeciliane, dies</TextUnit>
    <TextUnit id="1346" loc="4.15.3">'Non habeo' dixi: sed tu causatus amici</TextUnit>
    <TextUnit id="1347" loc="4.15.4">Adventum lancem paucaque vasa rogas.</TextUnit>
    <TextUnit id="1348" loc="4.15.5">Stultus es? an stultum me credis, amice? negavi</TextUnit>
    <TextUnit id="1349" loc="4.15.6">Mille tibi nummos, milia quinque dabo?</TextUnit>
    <TextUnit id="1350" loc="4.16.1">Privignum non esse tuae te, Galle, novercae</TextUnit>
    <TextUnit id="1351" loc="4.16.2">Rumor erat, coniunx dum fuit illa patris.</TextUnit>
    <TextUnit id="1352" loc="4.16.3">Non tamen hoc poterat vivo genitore probari.</TextUnit>
    <TextUnit id="1353" loc="4.16.4">Iam nusquam pater est, Galle, noverca domi est.</TextUnit>
    <TextUnit id="1354" loc="4.16.5">Magnus ab infernis revocetur Tullius umbris</TextUnit>
    <TextUnit id="1355" loc="4.16.6">Et te defendat Regulus ipse licet,</TextUnit>
    <TextUnit id="1356" loc="4.16.7">Non potes absolvi: nam quae non desinit esse</TextUnit>
    <TextUnit id="1357" loc="4.16.8">Post patrem, numquam, Galle, noverca fuit.</TextUnit>
    <TextUnit id="1358" loc="4.18.1">Qua vicina pluit Vipsanis porta columnis</TextUnit>
    <TextUnit id="1359" loc="4.18.2">Et madet adsiduo lubricus imbre lapis,</TextUnit>
    <TextUnit id="1360" loc="4.18.3">In iugulum pueri, qui roscida tecta subibat,</TextUnit>
    <TextUnit id="1361" loc="4.18.4">Decidit hiberno praegravis unda gelu:</TextUnit>
    <TextUnit id="1362" loc="4.18.5">Cumque peregisset miseri crudelia fata,</TextUnit>
    <TextUnit id="1363" loc="4.18.6">Tabuit in calido volnere mucro tener.</TextUnit>
    <TextUnit id="1364" loc="4.18.7">Quid non saeva sibi voluit Fortuna licere?</TextUnit>
    <TextUnit id="1365" loc="4.18.8">Aut ubi non mors est, si iugulatis aquae?</TextUnit>
    <TextUnit id="1366" loc="4.19.1">Hanc tibi Sequanicae pinguem textricis alumnam,</TextUnit>
    <TextUnit id="1367" loc="4.19.2">Quae Lacedaemonium barbara nomen habet,</TextUnit>
    <TextUnit id="1368" loc="4.19.3">Sordida, sed gelido non aspernanda Decembri</TextUnit>
    <TextUnit id="1369" loc="4.19.4">Dona, peregrinam mittimus endromida: -</TextUnit>
    <TextUnit id="1370" loc="4.19.5">Seu lentum ceroma teris tepidumve trigona,</TextUnit>
    <TextUnit id="1371" loc="4.19.6">Sive harpasta manu pulverulenta rapis,</TextUnit>
    <TextUnit id="1372" loc="4.19.7">Plumea seu laxi partiris pondera follis,</TextUnit>
    <TextUnit id="1373" loc="4.19.8">Sive levem cursu vincere quaeris Athan -</TextUnit>
    <TextUnit id="1374" loc="4.19.9">Ne madidos intret penetrabile frigus in artus,</TextUnit>
    <TextUnit id="1375" loc="4.19.10">Neve gravis subita te premat Iris aqua.</TextUnit>
    <TextUnit id="1376" loc="4.19.11">Ridebis ventos hoc munere tectus et imbris:</TextUnit>
    <TextUnit id="1377" loc="4.19.12">Nec sic in Tyria sindone tutus eris.</TextUnit>
    <TextUnit id="1378" loc="4.20.1">Dicit se vetulam, cum sit Caerellia pupa:</TextUnit>
    <TextUnit id="1379" loc="4.20.2">Pupam se dicit Gellia, cum sit anus.</TextUnit>
    <TextUnit id="1380" loc="4.20.3">Ferre nec hanc possis, possis, Colline, nec illam:</TextUnit>
    <TextUnit id="1381" loc="4.20.4">Altera ridicula est, altera putidula.</TextUnit>
    <TextUnit id="1382" loc="4.22.1">Primos passa toros et adhuc placanda marito</TextUnit>
    <TextUnit id="1383" loc="4.22.2">Merserat in nitidos se Cleopatra lacus,</TextUnit>
    <TextUnit id="1384" loc="4.22.3">Dum fugit amplexus. Sed prodidit unda latentem;</TextUnit>
    <TextUnit id="1385" loc="4.22.4">Lucebat, totis cum tegeretur aquis:</TextUnit>
    <TextUnit id="1386" loc="4.22.5">Condita sic puro numerantur lilia vitro,</TextUnit>
    <TextUnit id="1387" loc="4.22.6">Sic prohibet tenuis gemma latere rosas.</TextUnit>
    <TextUnit id="1388" loc="4.22.7">Insilui mersusque vadis luctantia carpsi</TextUnit>
    <TextUnit id="1389" loc="4.22.8">Basia: perspicuae plus vetuistis aquae.</TextUnit>
    <TextUnit id="1390" loc="4.24.1">Omnes quas habuit, Fabiane, Lycoris amicas</TextUnit>
    <TextUnit id="1391" loc="4.24.2">Extulit: uxori fiat amica meae.</TextUnit>
    <TextUnit id="1392" loc="4.25.1">Aemula Baianis Altini litora villis</TextUnit>
    <TextUnit id="1393" loc="4.25.2">Et Phaethontei conscia silva rogi,</TextUnit>
    <TextUnit id="1394" loc="4.25.3">Quaeque Antenoreo Dryadum pulcherrima Fauno</TextUnit>
    <TextUnit id="1395" loc="4.25.4">Nupsit ad Euganeos Sola puella lacus,</TextUnit>
    <TextUnit id="1396" loc="4.25.5">Et tu Ledaeo felix Aquileia Timavo,</TextUnit>
    <TextUnit id="1397" loc="4.25.6">Hic ubi septenas Cyllarus hausit aquas:</TextUnit>
    <TextUnit id="1398" loc="4.25.7">Vos eritis nostrae requies portusque senectae,</TextUnit>
    <TextUnit id="1399" loc="4.25.8">Si iuris fuerint otia nostra sui.</TextUnit>
    <TextUnit id="1400" loc="4.26.1">Quod te mane domi toto non vidimus anno,</TextUnit>
    <TextUnit id="1401" loc="4.26.2">Vis dicam, quantum, Postume, perdiderim?</TextUnit>
    <TextUnit id="1402" loc="4.26.3">Tricenos, puto, bis, vicenos ter, puto, nummos.</TextUnit>
    <TextUnit id="1403" loc="4.26.4">Ignosces: togulam, Postume, pluris emo.</TextUnit>
    <TextUnit id="1404" loc="4.27.1">Saepe meos laudare soles, Auguste, libellos.</TextUnit>
    <TextUnit id="1405" loc="4.27.2">Invidus ecce negat: num minus ergo soles?</TextUnit>
    <TextUnit id="1406" loc="4.27.3">Quid, quod honorato non sola voce dedisti,</TextUnit>
    <TextUnit id="1407" loc="4.27.4">Non alius poterat quae dare dona mihi?</TextUnit>
    <TextUnit id="1408" loc="4.27.5">Ecce iterum nigros conrodit lividus ungues.</TextUnit>
    <TextUnit id="1409" loc="4.27.6">Da, Caesar, tanto tu magis, ut doleat.</TextUnit>
    <TextUnit id="1410" loc="4.29.1">Obstat, care Pudens, nostris sua turba libellis</TextUnit>
    <TextUnit id="1411" loc="4.29.2">Lectoremque frequens lassat et implet opus.</TextUnit>
    <TextUnit id="1412" loc="4.29.3">Rara iuvant: primis sic maior gratia pomis,</TextUnit>
    <TextUnit id="1413" loc="4.29.4">Hibernae pretium sic meruere rosae;</TextUnit>
    <TextUnit id="1414" loc="4.29.5">Sic spoliatricem commendat fastus amicam,</TextUnit>
    <TextUnit id="1415" loc="4.29.6">Ianua nec iuvenem semper aperta tenet.</TextUnit>
    <TextUnit id="1416" loc="4.29.7">Saepius in libro numeratur Persius uno,</TextUnit>
    <TextUnit id="1417" loc="4.29.8">Quam levis in tota Marsus Amazonide.</TextUnit>
    <TextUnit id="1418" loc="4.29.9">Tu quoque de nostris releges quemcumque libellis,</TextUnit>
    <TextUnit id="1419" loc="4.29.10">Esse puta solum: sic tibi pluris erit.</TextUnit>
    <TextUnit id="1420" loc="4.31.1">Quod cupis in nostris dicique legique libellis</TextUnit>
    <TextUnit id="1421" loc="4.31.2">Et nonnullus honos creditur iste tibi,</TextUnit>
    <TextUnit id="1422" loc="4.31.3">Ne valeam, si non res est gratissima nobis</TextUnit>
    <TextUnit id="1423" loc="4.31.4">Et volo te chartis inseruisse meis.</TextUnit>
    <TextUnit id="1424" loc="4.31.5">Sed tu nomen habes averso fonte sororum</TextUnit>
    <TextUnit id="1425" loc="4.31.6">Inpositum, mater quod tibi dura dedit;</TextUnit>
    <TextUnit id="1426" loc="4.31.7">Quod nec Melpomene, quod nec Polyhymnia possit</TextUnit>
    <TextUnit id="1427" loc="4.31.8">Nec pia cum Phoebo dicere Calliope.</TextUnit>
    <TextUnit id="1428" loc="4.31.9">Ergo aliquod gratum Musis tibi nomen adopta:</TextUnit>
    <TextUnit id="1429" loc="4.31.10">Non semper belle dicitur 'Hippodame.'</TextUnit>
    <TextUnit id="1430" loc="4.32.1">Et latet et lucet Phaethontide condita gutta,</TextUnit>
    <TextUnit id="1431" loc="4.32.2">Ut videatur apis nectare clusa suo.</TextUnit>
    <TextUnit id="1432" loc="4.32.3">Dignum tantorum pretium tulit illa laborum:</TextUnit>
    <TextUnit id="1433" loc="4.32.4">Credibile est ipsam sic voluisse mori.</TextUnit>
    <TextUnit id="1434" loc="4.33.1">Plena laboratis habeas cum scrinia libris,</TextUnit>
    <TextUnit id="1435" loc="4.33.2">Emittis quare, Sosibiane, nihil?</TextUnit>
    <TextUnit id="1436" loc="4.33.3">'Edent heredes' inquis 'mea carmina.' Quando?</TextUnit>
    <TextUnit id="1437" loc="4.33.4">Tempus erat iam te, Sosibiane, legi.</TextUnit>
    <TextUnit id="1438" loc="4.34.1">Sordida cum tibi sit, verum tamen, Attale, dicit,</TextUnit>
    <TextUnit id="1439" loc="4.34.2">Quisquis te niveam dicit habere togam.</TextUnit>
    <TextUnit id="1440" loc="4.35.1">Frontibus adversis molles concurrere dammas</TextUnit>
    <TextUnit id="1441" loc="4.35.2">Vidimus et fati sorte iacere pari.</TextUnit>
    <TextUnit id="1442" loc="4.35.3">Spectavere canes praedam, stupuitque superbus</TextUnit>
    <TextUnit id="1443" loc="4.35.4">Venator, cultro nil superesse suo.</TextUnit>
    <TextUnit id="1444" loc="4.35.5">Unde leves animi tanto caluere furore?</TextUnit>
    <TextUnit id="1445" loc="4.35.6">Sic pugnant tauri, sic cecidere viri.</TextUnit>
    <TextUnit id="1446" loc="4.36.1">Cana est barba tibi, nigra est coma: tinguere barbam</TextUnit>
    <TextUnit id="1447" loc="4.36.2">Non potes - haec causa est - et potes, Ole, comam.</TextUnit>
    <TextUnit id="1448" loc="4.38.1">Galla, nega: satiatur amor, nisi gaudia torquent:</TextUnit>
    <TextUnit id="1449" loc="4.38.2">Sed noli nimium, Galla, negare diu.</TextUnit>
    <TextUnit id="1450" loc="4.40.1">Atria Pisonum stabant cum stemmate toto</TextUnit>
    <TextUnit id="1451" loc="4.40.2">Et docti Senecae ter numeranda domus;</TextUnit>
    <TextUnit id="1452" loc="4.40.3">Praetulimus tantis solum te, Postume, regnis:</TextUnit>
    <TextUnit id="1453" loc="4.40.4">Pauper eras et eques, sed mihi consul eras.</TextUnit>
    <TextUnit id="1454" loc="4.40.5">Tecum ter denas numeravi, Postume, brumas:</TextUnit>
    <TextUnit id="1455" loc="4.40.6">Communis nobis lectus et unus erat.</TextUnit>
    <TextUnit id="1456" loc="4.40.7">Iam donare potes, iam perdere, plenus honorum,</TextUnit>
    <TextUnit id="1457" loc="4.40.8">Largus opum: expecto, Postume, quid facias.</TextUnit>
    <TextUnit id="1458" loc="4.40.9">Nil facis, et serumst alium mihi quaerere regem. -</TextUnit>
    <TextUnit id="1459" loc="4.40.10">Hoc, Fortuna, placet? 'Postumus inposuit.'</TextUnit>
    <TextUnit id="1460" loc="4.41.1">Quid recitaturus circumdas vellera collo?</TextUnit>
    <TextUnit id="1461" loc="4.41.2">Conveniunt nostris auribus ista magis.</TextUnit>
    <TextUnit id="1462" loc="4.42.1">Si quis forte mihi possit praestare roganti,</TextUnit>
    <TextUnit id="1463" loc="4.42.2">Audi, quem puerum, Flacce, rogare velim.</TextUnit>
    <TextUnit id="1464" loc="4.42.3">Niliacis primum puer hic nascatur in oris:</TextUnit>
    <TextUnit id="1465" loc="4.42.4">Nequitias tellus scit dare nulla magis.</TextUnit>
    <TextUnit id="1466" loc="4.42.5">Sit nive candidior: namque in Mareotide fusca</TextUnit>
    <TextUnit id="1467" loc="4.42.6">Pulchrior est, quanto rarior, iste color.</TextUnit>
    <TextUnit id="1468" loc="4.42.7">Lumina sideribus certent mollesque flagellent</TextUnit>
    <TextUnit id="1469" loc="4.42.8">Colla comae: tortas non amo, Flacce, comas.</TextUnit>
    <TextUnit id="1470" loc="4.42.9">Frons brevis atque modus leviter sit naribus uncis,</TextUnit>
    <TextUnit id="1471" loc="4.42.10">Paestanis rubeant aemula labra rosis.</TextUnit>
    <TextUnit id="1472" loc="4.42.11">Saepe et nolentem cogat nolitque volentem,</TextUnit>
    <TextUnit id="1473" loc="4.42.12">Liberior domino saepe sit ille suo;</TextUnit>
    <TextUnit id="1474" loc="4.42.13">Et timeat pueros, excludat saepe puellas:</TextUnit>
    <TextUnit id="1475" loc="4.42.14">Vir reliquis, uni sit puer ille mihi.</TextUnit>
    <TextUnit id="1476" loc="4.42.15">'Iam scio, nec fallis: nam me quoque iudice verum est.</TextUnit>
    <TextUnit id="1477" loc="4.42.16">Talis erat' dices 'noster Amazonicus.'</TextUnit>
    <TextUnit id="1478" loc="4.44.1">Hic est pampineis viridis modo Vesbius umbris,</TextUnit>
    <TextUnit id="1479" loc="4.44.2">Presserat hic madidos nobilis uva lacus:</TextUnit>
    <TextUnit id="1480" loc="4.44.3">Haec iuga, quam Nysae colles, plus Bacchus amavit,</TextUnit>
    <TextUnit id="1481" loc="4.44.4">Hoc nuper Satyri monte dedere choros.</TextUnit>
    <TextUnit id="1482" loc="4.44.5">Haec Veneris sedes, Lacedaemone gratior illi,</TextUnit>
    <TextUnit id="1483" loc="4.44.6">Hic locus Herculeo numine clarus erat.</TextUnit>
    <TextUnit id="1484" loc="4.44.7">Cuncta iacent flammis et tristi mersa favilla:</TextUnit>
    <TextUnit id="1485" loc="4.44.8">Nec superi vellent hoc licuisse sibi.</TextUnit>
    <TextUnit id="1486" loc="4.45.1">Haec tibi pro nato plena dat laetus acerra,</TextUnit>
    <TextUnit id="1487" loc="4.45.2">Phoebe, Palatinus munera Parthenius,</TextUnit>
    <TextUnit id="1488" loc="4.45.3">Ut qui prima novo signat quinquennia lustro,</TextUnit>
    <TextUnit id="1489" loc="4.45.4">Impleat innumeras Burrus Olympiadas.</TextUnit>
    <TextUnit id="1490" loc="4.45.5">Fac rata vota patris: sic te tua diligat arbor</TextUnit>
    <TextUnit id="1491" loc="4.45.6">Gaudeat et certa virginitate soror,</TextUnit>
    <TextUnit id="1492" loc="4.45.7">Perpetuo sic flore mices, sic denique non sint</TextUnit>
    <TextUnit id="1493" loc="4.45.8">Tam longae Bromio, quam tibi, Phoebe, comae.</TextUnit>
    <TextUnit id="1494" loc="4.47.1">Encaustus Phaethon tabula tibi pictus in hac est.</TextUnit>
    <TextUnit id="1495" loc="4.47.2">Quid tibi vis, dipyrum qui Phaethonta facis?</TextUnit>
    <TextUnit id="1496" loc="4.48.1">Percidi gaudes, percisus, Papyle, ploras.</TextUnit>
    <TextUnit id="1497" loc="4.48.2">Cur, quae vis fieri, Papyle, facta doles?</TextUnit>
    <TextUnit id="1498" loc="4.48.3">Paenitet obscenae pruriginis? an magis illud</TextUnit>
    <TextUnit id="1499" loc="4.48.4">Fles, quod percidi, Papyle, desieris?</TextUnit>
    <TextUnit id="1500" loc="4.49.1">Nescit, crede mihi, quid sint epigrammata, Flacce,</TextUnit>
    <TextUnit id="1501" loc="4.49.2">Qui tantum lusus ista iocosque vocat.</TextUnit>
    <TextUnit id="1502" loc="4.49.3">Ille magis ludit, qui scribit prandia saevi</TextUnit>
    <TextUnit id="1503" loc="4.49.4">Tereos, aut cenam, crude Thyesta, tuam,</TextUnit>
    <TextUnit id="1504" loc="4.49.5">Aut puero liquidas aptantem Daedalon alas,</TextUnit>
    <TextUnit id="1505" loc="4.49.6">Pascentem Siculas aut Polyphemon ovis.</TextUnit>
    <TextUnit id="1506" loc="4.49.7">A nostris procul est omnis vesica libellis,</TextUnit>
    <TextUnit id="1507" loc="4.49.8">Musa nec insano syrmate nostra tumet.</TextUnit>
    <TextUnit id="1508" loc="4.49.9">'Illa tamen laudant omnes, mirantur, adorant.'</TextUnit>
    <TextUnit id="1509" loc="4.49.10">Confiteor: laudant illa, sed ista legunt.</TextUnit>
    <TextUnit id="1510" loc="4.51.1">Cum tibi non essent sex milia, Caeciliane,</TextUnit>
    <TextUnit id="1511" loc="4.51.2">Ingenti late vectus es hexaphoro:</TextUnit>
    <TextUnit id="1512" loc="4.51.3">Postquam bis decies tribuit dea caeca sinumque</TextUnit>
    <TextUnit id="1513" loc="4.51.4">Ruperunt nummi, factus es, ecce, pedes.</TextUnit>
    <TextUnit id="1514" loc="4.51.5">Quid tibi pro meritis et tantis laudibus optem?</TextUnit>
    <TextUnit id="1515" loc="4.51.6">Di reddant sellam, Caeciliane, tibi.</TextUnit>
    <TextUnit id="1516" loc="4.52.1">Gestari iunctis nisi desinis, Hedyle, capris,</TextUnit>
    <TextUnit id="1517" loc="4.52.2">Qui modo ficus eras, iam caprificus eris.</TextUnit>
    <TextUnit id="1518" loc="4.53.1">Hunc, quem saepe vides intra penetralia nostrae</TextUnit>
    <TextUnit id="1519" loc="4.53.2">Pallados et templi limina, Cosme, novi</TextUnit>
    <TextUnit id="1520" loc="4.53.3">Cum baculo peraque senem, cui cana putrisque</TextUnit>
    <TextUnit id="1521" loc="4.53.4">Stat coma et in pectus sordida barba cadit,</TextUnit>
    <TextUnit id="1522" loc="4.53.5">Cerea quem nudi tegit uxor abolla grabati,</TextUnit>
    <TextUnit id="1523" loc="4.53.6">Cui dat latratos obvia turba cibos,</TextUnit>
    <TextUnit id="1524" loc="4.53.7">Esse putas Cynicum deceptus imagine ficta:</TextUnit>
    <TextUnit id="1525" loc="4.53.8">Non est hic Cynicus, Cosme: quid ergo? Canis.</TextUnit>
    <TextUnit id="1526" loc="4.54.1">O cui Tarpeias licuit contingere quercus</TextUnit>
    <TextUnit id="1527" loc="4.54.2">Et meritas prima cingere fronde comas,</TextUnit>
    <TextUnit id="1528" loc="4.54.3">Si sapis, utaris totis, Colline, diebus</TextUnit>
    <TextUnit id="1529" loc="4.54.4">Extremumque tibi semper adesse putes.</TextUnit>
    <TextUnit id="1530" loc="4.54.5">Lanificas nulli tres exorare puellas</TextUnit>
    <TextUnit id="1531" loc="4.54.6">Contigit: observant quem statuere diem.</TextUnit>
    <TextUnit id="1532" loc="4.54.7">Divitior Crispo, Thrasea constantior ipso</TextUnit>
    <TextUnit id="1533" loc="4.54.8">Lautior et nitido sis Meliore licet:</TextUnit>
    <TextUnit id="1534" loc="4.54.9">Nil adicit penso Lachesis fusosque sororum</TextUnit>
    <TextUnit id="1535" loc="4.54.10">Explicat et semper de tribus una negat.</TextUnit>
    <TextUnit id="1536" loc="4.56.1">Munera quod senibus viduisque ingentia mittis,</TextUnit>
    <TextUnit id="1537" loc="4.56.2">Vis te munificum, Gargiliane, vocem?</TextUnit>
    <TextUnit id="1538" loc="4.56.3">Sordidius nihil est, nihil est te spurcius uno,</TextUnit>
    <TextUnit id="1539" loc="4.56.4">Qui potes insidias dona vocare tuas:</TextUnit>
    <TextUnit id="1540" loc="4.56.5">Sic avidis fallax indulget piscibus hamus,</TextUnit>
    <TextUnit id="1541" loc="4.56.6">Callida sic stultas decipit esca feras.</TextUnit>
    <TextUnit id="1542" loc="4.56.7">Quid sit largiri, quid sit donare, docebo,</TextUnit>
    <TextUnit id="1543" loc="4.56.8">Si nescis: dona, Gargiliane, mihi.</TextUnit>
    <TextUnit id="1544" loc="4.57.1">Dum nos blanda tenent lascivi stagna Lucrini</TextUnit>
    <TextUnit id="1545" loc="4.57.2">Et quae pumiceis fontibus antra calent,</TextUnit>
    <TextUnit id="1546" loc="4.57.3">Tu colis Argei regnum, Faustine, coloni,</TextUnit>
    <TextUnit id="1547" loc="4.57.4">Quo te bis decimus ducit ab urbe lapis.</TextUnit>
    <TextUnit id="1548" loc="4.57.5">Horrida sed fervent Nemeaei pectora monstri,</TextUnit>
    <TextUnit id="1549" loc="4.57.6">Nec satis est, Baias igne calere suo.</TextUnit>
    <TextUnit id="1550" loc="4.57.7">Ergo sacri fontes et litora grata valete,</TextUnit>
    <TextUnit id="1551" loc="4.57.8">Nympharum pariter Nereidumque domus.</TextUnit>
    <TextUnit id="1552" loc="4.57.9">Herculeos colles gelida vos vincite bruma,</TextUnit>
    <TextUnit id="1553" loc="4.57.10">Nunc Tiburtinis cedite frigoribus.</TextUnit>
    <TextUnit id="1554" loc="4.58.1">In tenebris luges amissum, Galla, maritum.</TextUnit>
    <TextUnit id="1555" loc="4.58.2">Iam plorare pudet te, puto, Galla, virum.</TextUnit>
    <TextUnit id="1556" loc="4.59.1">Flentibus Heliadum ramis dum vipera repit,</TextUnit>
    <TextUnit id="1557" loc="4.59.2">Fluxit in obstantem sucina gutta feram:</TextUnit>
    <TextUnit id="1558" loc="4.59.3">Quae dum miratur pingui se rore teneri,</TextUnit>
    <TextUnit id="1559" loc="4.59.4">Concreto riguit vincta repente gelu.</TextUnit>
    <TextUnit id="1560" loc="4.59.5">Ne tibi regali placeas, Cleopatra, sepulchro,</TextUnit>
    <TextUnit id="1561" loc="4.59.6">Vipera si tumulo nobiliore iacet.</TextUnit>
    <TextUnit id="1562" loc="4.60.1">Ardea solstitio Castranaque rura petantur</TextUnit>
    <TextUnit id="1563" loc="4.60.2">Quique Cleonaeo sidere fervet ager,</TextUnit>
    <TextUnit id="1564" loc="4.60.3">Cum Tiburtinas damnet Curiatius auras</TextUnit>
    <TextUnit id="1565" loc="4.60.4">Inter laudatas ad Styga missus aquas.</TextUnit>
    <TextUnit id="1566" loc="4.60.5">Nullo fata loco possis excludere: cum mors</TextUnit>
    <TextUnit id="1567" loc="4.60.6">Venerit, in medio Tibure Sardinia est.</TextUnit>
    <TextUnit id="1568" loc="4.62.1">Tibur in Herculeum migravit nigra Lycoris,</TextUnit>
    <TextUnit id="1569" loc="4.62.2">Omnia dum fieri candida credit ibi.</TextUnit>
    <TextUnit id="1570" loc="4.63.1">Dum petit a Baulis mater Caerellia Baias,</TextUnit>
    <TextUnit id="1571" loc="4.63.2">Occidit insani crimine mersa freti.</TextUnit>
    <TextUnit id="1572" loc="4.63.3">Gloria quanta perit vobis! haec monstra Neroni</TextUnit>
    <TextUnit id="1573" loc="4.63.4">Nec iussae quondam praestiteratis, aquae.</TextUnit>
    <TextUnit id="1574" loc="4.66.1">Egisti vitam semper, Line, municipalem,</TextUnit>
    <TextUnit id="1575" loc="4.66.2">Qua nihil omnino vilius esse potest.</TextUnit>
    <TextUnit id="1576" loc="4.66.3">Idibus et raris togula est excussa Kalendis</TextUnit>
    <TextUnit id="1577" loc="4.66.4">Duxit et aestates synthesis una decem.</TextUnit>
    <TextUnit id="1578" loc="4.66.5">Saltus aprum, campus leporem tibi misit inemptum,</TextUnit>
    <TextUnit id="1579" loc="4.66.6">Silva gravis turdos exagitata dedit,</TextUnit>
    <TextUnit id="1580" loc="4.66.7">Captus flumineo venit de gurgite piscis,</TextUnit>
    <TextUnit id="1581" loc="4.66.8">Vina ruber fudit non peregrina cadus.</TextUnit>
    <TextUnit id="1582" loc="4.66.9">Nec tener Argolica missus de gente minister,</TextUnit>
    <TextUnit id="1583" loc="4.66.10">Sed stetit inculti rustica turba foci.</TextUnit>
    <TextUnit id="1584" loc="4.66.11">Vilica vel duri conpressa est nupta coloni,</TextUnit>
    <TextUnit id="1585" loc="4.66.12">Incaluit quotiens saucia vena mero.</TextUnit>
    <TextUnit id="1586" loc="4.66.13">Nec nocuit tectis ignis, nec Sirius agris,</TextUnit>
    <TextUnit id="1587" loc="4.66.14">Nec mersa est pelago nec fuit ulla ratis.</TextUnit>
    <TextUnit id="1588" loc="4.66.15">Subposita est blando numquam tibi tessera talo,</TextUnit>
    <TextUnit id="1589" loc="4.66.16">Alea sed parcae sola fuere nuces.</TextUnit>
    <TextUnit id="1590" loc="4.66.17">Dic, ubi sit decies, mater quod avara reliquit.</TextUnit>
    <TextUnit id="1591" loc="4.66.18">Nusquam est: fecisti rem, Line, difficilem.</TextUnit>
    <TextUnit id="1592" loc="4.67.1">Praetorem pauper centum sestertia Gaurus</TextUnit>
    <TextUnit id="1593" loc="4.67.2">Orabat cana notus amicitia,</TextUnit>
    <TextUnit id="1594" loc="4.67.3">Dicebatque suis haec tantum deesse trecentis,</TextUnit>
    <TextUnit id="1595" loc="4.67.4">Ut posset domino plaudere iustus eques.</TextUnit>
    <TextUnit id="1596" loc="4.67.5">Praetor ait 'Scis me Scorpo Thalloque daturum,</TextUnit>
    <TextUnit id="1597" loc="4.67.6">Atque utinam centum milia sola darem.'</TextUnit>
    <TextUnit id="1598" loc="4.67.7">A pudet ingratae, pudet a male divitis arcae.</TextUnit>
    <TextUnit id="1599" loc="4.67.8">Quod non das equiti, vis dare, praetor, equo?</TextUnit>
    <TextUnit id="1600" loc="4.68.1">Invitas centum quadrantibus et bene cenas.</TextUnit>
    <TextUnit id="1601" loc="4.68.2">Ut cenem invitor, Sexte, an ut invideam?</TextUnit>
    <TextUnit id="1602" loc="4.69.1">Tu Setina quidem semper vel Massica ponis,</TextUnit>
    <TextUnit id="1603" loc="4.69.2">Papyle, sed rumor tam bona vina negat:</TextUnit>
    <TextUnit id="1604" loc="4.69.3">Diceris hac factus caelebs quater esse lagona.</TextUnit>
    <TextUnit id="1605" loc="4.69.4">Nec puto nec credo, Papyle, nec sitio.</TextUnit>
    <TextUnit id="1606" loc="4.71.1">Quaero diu totam, Safroni Rufe, per urbem,</TextUnit>
    <TextUnit id="1607" loc="4.71.2">Si qua puella neget: nulla puella negat.</TextUnit>
    <TextUnit id="1608" loc="4.71.3">Tamquam fas non sit, tamquam sit turpe negare,</TextUnit>
    <TextUnit id="1609" loc="4.71.4">Tamquam non liceat: nulla puella negat.</TextUnit>
    <TextUnit id="1610" loc="4.71.5">Casta igitur nulla est? sunt castae mille: quid ergo</TextUnit>
    <TextUnit id="1611" loc="4.71.6">Casta facit? non dat, non tamen illa negat.</TextUnit>
    <TextUnit id="1612" loc="4.72.1">Exigis, ut donem nostros tibi, Quinte, libellos.</TextUnit>
    <TextUnit id="1613" loc="4.72.2">Non habeo, sed habet bibliopola Tryphon.</TextUnit>
    <TextUnit id="1614" loc="4.72.3">'Aes dabo pro nugis et emam tua carmina sanus?</TextUnit>
    <TextUnit id="1615" loc="4.72.4">Non' inquis 'faciam tam fatue.' Nec ego.</TextUnit>
    <TextUnit id="1616" loc="4.73.1">Cum gravis extremas Vestinus duceret horas</TextUnit>
    <TextUnit id="1617" loc="4.73.2">Et iam per Stygias esset iturus aquas,</TextUnit>
    <TextUnit id="1618" loc="4.73.3">Ultima volventis oravit pensa sorores,</TextUnit>
    <TextUnit id="1619" loc="4.73.4">Ut traherent parva stamina pulla mora,</TextUnit>
    <TextUnit id="1620" loc="4.73.5">Iam sibi defunctus caris dum vivit amicis.</TextUnit>
    <TextUnit id="1621" loc="4.73.6">Moverunt tetricas tam pia vota deas.</TextUnit>
    <TextUnit id="1622" loc="4.73.7">Tunc largas partitus opes a luce recessit</TextUnit>
    <TextUnit id="1623" loc="4.73.8">Seque mori post hoc credidit ille senem.</TextUnit>
    <TextUnit id="1624" loc="4.74.1">Aspicis, inbelles temptent quam fortia dammae</TextUnit>
    <TextUnit id="1625" loc="4.74.2">Proelia? tam timidis quanta sit ira feris?</TextUnit>
    <TextUnit id="1626" loc="4.74.3">In mortem parvis concurrere frontibus ardent.</TextUnit>
    <TextUnit id="1627" loc="4.74.4">Vis, Caesar, dammis parcere? mitte canes.</TextUnit>
    <TextUnit id="1628" loc="4.75.1">O felix animo, felix, Nigrina, marito</TextUnit>
    <TextUnit id="1629" loc="4.75.2">Atque inter Latias gloria prima nurus:</TextUnit>
    <TextUnit id="1630" loc="4.75.3">Te patrios miscere iuvat cum coniuge census,</TextUnit>
    <TextUnit id="1631" loc="4.75.4">Gaudentem socio participique viro.</TextUnit>
    <TextUnit id="1632" loc="4.75.5">Arserit Euhadne flammis iniecta mariti,</TextUnit>
    <TextUnit id="1633" loc="4.75.6">Nec minor Alcestin fama sub astra ferat:</TextUnit>
    <TextUnit id="1634" loc="4.75.7">Tu melius: certo meruisti pignore vitae,</TextUnit>
    <TextUnit id="1635" loc="4.75.8">Ut tibi non esset morte probandus amor.</TextUnit>
    <TextUnit id="1636" loc="4.76.1">Milia misisti mihi sex bis sena petenti:</TextUnit>
    <TextUnit id="1637" loc="4.76.2">Ut bis sena feram, bis duodena petam.</TextUnit>
    <TextUnit id="1638" loc="4.78.1">Condita cum tibi sit iam sexagensima messis</TextUnit>
    <TextUnit id="1639" loc="4.78.2">Et facies multo splendeat alba pilo,</TextUnit>
    <TextUnit id="1640" loc="4.78.3">Discurris tota vagus urbe, nec ulla cathedra est,</TextUnit>
    <TextUnit id="1641" loc="4.78.4">Cui non mane feras inrequietus Have;</TextUnit>
    <TextUnit id="1642" loc="4.78.5">Et sine te nulli fas est prodire tribuno,</TextUnit>
    <TextUnit id="1643" loc="4.78.6">Nec caret officio consul uterque tuo;</TextUnit>
    <TextUnit id="1644" loc="4.78.7">Et sacro decies repetis Palatia clivo</TextUnit>
    <TextUnit id="1645" loc="4.78.8">Sigerosque meros Partheniosque sonas.</TextUnit>
    <TextUnit id="1646" loc="4.78.9">Haec faciant sane iuvenes: deformius, Afer,</TextUnit>
    <TextUnit id="1647" loc="4.78.10">Omnino nihil est ardalione sene.</TextUnit>
    <TextUnit id="1648" loc="4.79.1">Hospes eras nostri semper, Matho, Tiburtini.</TextUnit>
    <TextUnit id="1649" loc="4.79.2">Hoc emis. Inposui: rus tibi vendo tuum.</TextUnit>
    <TextUnit id="1650" loc="4.80.1">Declamas in febre, Maron: hanc esse phrenesin</TextUnit>
    <TextUnit id="1651" loc="4.80.2">Si nescis, non es sanus, amice Maron.</TextUnit>
    <TextUnit id="1652" loc="4.80.3">Declamas aeger, declamas hemitritaeos:</TextUnit>
    <TextUnit id="1653" loc="4.80.4">Si sudare aliter non potes, est ratio.</TextUnit>
    <TextUnit id="1654" loc="4.80.5">'Magna tamen res est.' Erras; cum viscera febris</TextUnit>
    <TextUnit id="1655" loc="4.80.6">Exurit, res est magna tacere, Maron.</TextUnit>
    <TextUnit id="1656" loc="4.82.1">Hos quoque commenda Venuleio, Rufe, libellos,</TextUnit>
    <TextUnit id="1657" loc="4.82.2">Inputet et nobis otia parva roga,</TextUnit>
    <TextUnit id="1658" loc="4.82.3">Immemor et paulum curarum operumque suorum</TextUnit>
    <TextUnit id="1659" loc="4.82.4">Non tetrica nugas exigat aure meas.</TextUnit>
    <TextUnit id="1660" loc="4.82.5">Sed nec post primum legat haec summumve trientem,</TextUnit>
    <TextUnit id="1661" loc="4.82.6">Sed sua cum medius proelia Bacchus amat.</TextUnit>
    <TextUnit id="1662" loc="4.82.7">Si nimis est legisse duos, tibi charta plicetur</TextUnit>
    <TextUnit id="1663" loc="4.82.8">Altera: divisum sic breve fiet opus.</TextUnit>
    <TextUnit id="1664" loc="4.83.1">Securo nihil est te, Naevole, peius: eodem</TextUnit>
    <TextUnit id="1665" loc="4.83.2">Sollicito nihil est, Naevole, te melius.</TextUnit>
    <TextUnit id="1666" loc="4.83.3">Securus nullum resalutas, despicis omnes,</TextUnit>
    <TextUnit id="1667" loc="4.83.4">Nec quisquam liber nec tibi natus homo est:</TextUnit>
    <TextUnit id="1668" loc="4.83.5">Sollicitus donas, dominum regemque salutas,</TextUnit>
    <TextUnit id="1669" loc="4.83.6">Invitas. Esto, Naevole, sollicitus.</TextUnit>
    <TextUnit id="1670" loc="4.85.1">Nos bibimus vitro, tu murra, Pontice. Quare?</TextUnit>
    <TextUnit id="1671" loc="4.85.2">Prodat perspicuus ne duo vina calix.</TextUnit>
    <TextUnit id="1672" loc="4.87.1">Infantem secum semper tua Bassa, Fabulle,</TextUnit>
    <TextUnit id="1673" loc="4.87.2">Conlocat et lusus deliciasque vocat,</TextUnit>
    <TextUnit id="1674" loc="4.87.3">Et, quo mireris magis, infantaria non est.</TextUnit>
    <TextUnit id="1675" loc="4.87.4">Ergo quid in causa est? Pedere Bassa solet.</TextUnit>
    <TextUnit id="1676" loc="4.88.1">Nulla remisisti parvo pro munere dona,</TextUnit>
    <TextUnit id="1677" loc="4.88.2">Et iam Saturni quinque fuere dies.</TextUnit>
    <TextUnit id="1678" loc="4.88.3">Ergo nec argenti sex scripula Septiciani</TextUnit>
    <TextUnit id="1679" loc="4.88.4">Missa nec a querulo mappa cliente fuit,</TextUnit>
    <TextUnit id="1680" loc="4.88.5">Antipolitani nec quae de sanguine thynni</TextUnit>
    <TextUnit id="1681" loc="4.88.6">Testa rubet, nec quae cottana parva gerit,</TextUnit>
    <TextUnit id="1682" loc="4.88.7">Nec rugosarum vimen breve Picenarum,</TextUnit>
    <TextUnit id="1683" loc="4.88.8">Dicere te posses ut meminisse mei?</TextUnit>
    <TextUnit id="1684" loc="4.88.9">Decipies alios verbis voltuque benigno,</TextUnit>
    <TextUnit id="1685" loc="4.88.10">Nam mihi iam notus dissimulator eris.</TextUnit>
    <TextUnit id="1686" loc="5.1.1">Hoc tibi, Palladiae seu collibus uteris Albae,</TextUnit>
    <TextUnit id="1687" loc="5.1.2">Caesar, et hinc Triviam prospicis, inde Thetin,</TextUnit>
    <TextUnit id="1688" loc="5.1.3">Seu tua veridicae discunt responsa sorores,</TextUnit>
    <TextUnit id="1689" loc="5.1.4">Plana suburbani qua cubat unda freti,</TextUnit>
    <TextUnit id="1690" loc="5.1.5">Seu placet Aeneae nutrix, seu filia Solis,</TextUnit>
    <TextUnit id="1691" loc="5.1.6">Sive salutiferis candidus Anxur aquis,</TextUnit>
    <TextUnit id="1692" loc="5.1.7">Mittimus, o rerum felix tutela salusque,</TextUnit>
    <TextUnit id="1693" loc="5.1.8">Sospite quo gratum credimus esse Iovem.</TextUnit>
    <TextUnit id="1694" loc="5.1.9">Tu tantum accipias: ego te legisse putabo</TextUnit>
    <TextUnit id="1695" loc="5.1.10">Et tumidus Galla credulitate fruar.</TextUnit>
    <TextUnit id="1696" loc="5.3.1">Accola iam nostrae Degis, Germanice, ripae,</TextUnit>
    <TextUnit id="1697" loc="5.3.2">A famulis Histri qui tibi venit aquis,</TextUnit>
    <TextUnit id="1698" loc="5.3.3">Laetus et attonitus viso modo praeside mundi</TextUnit>
    <TextUnit id="1699" loc="5.3.4">Adfatus comites dicitur esse suos:</TextUnit>
    <TextUnit id="1700" loc="5.3.5">'Sors mea quam fratris melior, cui tam prope fas est</TextUnit>
    <TextUnit id="1701" loc="5.3.6">Cernere, tam longe quem colit ille deum.'</TextUnit>
    <TextUnit id="1702" loc="5.5.1">Sexte, Palatinae cultor facunde Minervae,</TextUnit>
    <TextUnit id="1703" loc="5.5.2">Ingenio frueris qui propiore dei -</TextUnit>
    <TextUnit id="1704" loc="5.5.3">Nam tibi nascentes domini cognoscere curas</TextUnit>
    <TextUnit id="1705" loc="5.5.4">Et secreta ducis pectora nosse licet - :</TextUnit>
    <TextUnit id="1706" loc="5.5.5">Sit locus et nostris aliqua tibi parte libellis,</TextUnit>
    <TextUnit id="1707" loc="5.5.6">Qua Pedo, qua Marsus quaque Catullus erit.</TextUnit>
    <TextUnit id="1708" loc="5.5.7">Ad Capitolini caelestia carmina belli</TextUnit>
    <TextUnit id="1709" loc="5.5.8">Grande coturnati pone Maronis opus.</TextUnit>
    <TextUnit id="1710" loc="5.7.1">Qualiter Assyrios renovant incendia nidos,</TextUnit>
    <TextUnit id="1711" loc="5.7.2">Una decem quotiens saecula vixit avis,</TextUnit>
    <TextUnit id="1712" loc="5.7.3">Taliter exuta est veterem nova Roma senectam</TextUnit>
    <TextUnit id="1713" loc="5.7.4">Et sumpsit vultus praesidis ipsa sui.</TextUnit>
    <TextUnit id="1714" loc="5.7.5">Iam precor oblitus notae Vulcane, querellae</TextUnit>
    <TextUnit id="1715" loc="5.7.6">Parce: sumus Martis turba, sed et Veneris:</TextUnit>
    <TextUnit id="1716" loc="5.7.7">Parce, pater: sic Lemniacis lasciva catenis</TextUnit>
    <TextUnit id="1717" loc="5.7.8">Ignoscat coniunx et patienter amet.</TextUnit>
    <TextUnit id="1718" loc="5.9.1">Languebam: sed tu comitatus protinus ad me</TextUnit>
    <TextUnit id="1719" loc="5.9.2">Venisti centum, Symmache, discipulis.</TextUnit>
    <TextUnit id="1720" loc="5.9.3">Centum me tetigere manus aquilone gelatae:</TextUnit>
    <TextUnit id="1721" loc="5.9.4">Non habui febrem, Symmache, nunc habeo.</TextUnit>
    <TextUnit id="1722" loc="5.10.1">'Esse quid hoc dicam, vivis quod fama negatur</TextUnit>
    <TextUnit id="1723" loc="5.10.2">Et sua quod rarus tempora lector amat?'</TextUnit>
    <TextUnit id="1724" loc="5.10.3">Hi sunt invidiae nimirum, Regule, mores,</TextUnit>
    <TextUnit id="1725" loc="5.10.4">Praeferat antiquos semper ut illa novis.</TextUnit>
    <TextUnit id="1726" loc="5.10.5">Sic veterem ingrati Pompei quaerimus umbram,</TextUnit>
    <TextUnit id="1727" loc="5.10.6">Sic laudant Catuli vilia templa senes;</TextUnit>
    <TextUnit id="1728" loc="5.10.7">Ennius est lectus salvo tibi, Roma, Marone,</TextUnit>
    <TextUnit id="1729" loc="5.10.8">Et sua riserunt saecula Maeoniden,</TextUnit>
    <TextUnit id="1730" loc="5.10.9">Rara coronato plausere theatra Menandro,</TextUnit>
    <TextUnit id="1731" loc="5.10.10">Norat Nasonem sola Corinna suum.</TextUnit>
    <TextUnit id="1732" loc="5.10.11">Vos tamen o nostri ne festinate libelli:</TextUnit>
    <TextUnit id="1733" loc="5.10.12">Si post fata venit gloria, non propero.</TextUnit>
    <TextUnit id="1734" loc="5.11.1">Sardonychas, zmaragdos, adamantas, iaspidas uno</TextUnit>
    <TextUnit id="1735" loc="5.11.2">Versat in articulo Stella, Severe, meus.</TextUnit>
    <TextUnit id="1736" loc="5.11.3">Multas in digitis, plures in carmine gemmas</TextUnit>
    <TextUnit id="1737" loc="5.11.4">Invenies: inde est haec, puto, culta manus.</TextUnit>
    <TextUnit id="1738" loc="5.13.1">Sum, fateor, semperque fui, Callistrate, pauper,</TextUnit>
    <TextUnit id="1739" loc="5.13.2">Sed non obscurus nec male notus eques,</TextUnit>
    <TextUnit id="1740" loc="5.13.3">Sed toto legor orbe frequens et dicitur 'Hic est',</TextUnit>
    <TextUnit id="1741" loc="5.13.4">Quodque cinis paucis, hoc mihi vita dedit.</TextUnit>
    <TextUnit id="1742" loc="5.13.5">At tua centenis incumbunt tecta columnis</TextUnit>
    <TextUnit id="1743" loc="5.13.6">Et libertinas arca flagellat opes,</TextUnit>
    <TextUnit id="1744" loc="5.13.7">Magnaque Niliacae servit tibi glaeba Syenes,</TextUnit>
    <TextUnit id="1745" loc="5.13.8">Tondet et innumeros Gallica Parma greges.</TextUnit>
    <TextUnit id="1746" loc="5.13.9">Hoc ego tuque sumus: sed quod sum, non potes esse:</TextUnit>
    <TextUnit id="1747" loc="5.13.10">Tu quod es, e populo quilibet esse potest.</TextUnit>
    <TextUnit id="1748" loc="5.15.1">Quintus nostrorum liber est, Auguste, iocorum,</TextUnit>
    <TextUnit id="1749" loc="5.15.2">Et queritur laesus carmine nemo meo,</TextUnit>
    <TextUnit id="1750" loc="5.15.3">Gaudet honorato sed multus nomine lector,</TextUnit>
    <TextUnit id="1751" loc="5.15.4">Cui victura meo munere fama datur.</TextUnit>
    <TextUnit id="1752" loc="5.15.5">'Quid tamen haec prosunt quamvis venerantia multos?'</TextUnit>
    <TextUnit id="1753" loc="5.15.6">Non prosint sane, me tamen ista iuvant.</TextUnit>
    <TextUnit id="1754" loc="5.16.1">Seria cum possim, quod delectantia malo</TextUnit>
    <TextUnit id="1755" loc="5.16.2">Scribere, tu causa es, lector amice, mihi,</TextUnit>
    <TextUnit id="1756" loc="5.16.3">Qui legis et tota cantas mea carmina Roma:</TextUnit>
    <TextUnit id="1757" loc="5.16.4">Sed nescis, quanti stet mihi talis amor.</TextUnit>
    <TextUnit id="1758" loc="5.16.5">Nam si falciferi defendere templa Tonantis</TextUnit>
    <TextUnit id="1759" loc="5.16.6">Sollicitisque velim vendere verba reis,</TextUnit>
    <TextUnit id="1760" loc="5.16.7">Plurimus Hispanas mittet mihi nauta metretas</TextUnit>
    <TextUnit id="1761" loc="5.16.8">Et fiet vario sordidus aere sinus.</TextUnit>
    <TextUnit id="1762" loc="5.16.9">At nunc conviva est comissatorque libellus,</TextUnit>
    <TextUnit id="1763" loc="5.16.10">Et tantum gratis pagina nostra placet.</TextUnit>
    <TextUnit id="1764" loc="5.16.11">Sed non et veteres contenti laude fuerunt,</TextUnit>
    <TextUnit id="1765" loc="5.16.12">Cum minimum vati munus Alexis erat.</TextUnit>
    <TextUnit id="1766" loc="5.16.13">'Belle' inquis 'dixti: iuvat et laudabimus usque.'</TextUnit>
    <TextUnit id="1767" loc="5.16.14">Dissimulas? facies me, puto, causidicum.</TextUnit>
    <TextUnit id="1768" loc="5.17.1">Dum proavos atavosque refers et nomina magna,</TextUnit>
    <TextUnit id="1769" loc="5.17.2">Dum tibi noster eques sordida condicio est,</TextUnit>
    <TextUnit id="1770" loc="5.17.3">Dum te posse negas nisi lato, Gellia, clavo</TextUnit>
    <TextUnit id="1771" loc="5.17.4">Nubere, nupsisti, Gellia, cistibero.</TextUnit>
    <TextUnit id="1772" loc="5.19.1">Si qua fides veris, praeferri, maxime Caesar,</TextUnit>
    <TextUnit id="1773" loc="5.19.2">Temporibus possunt saecula nulla tuis.</TextUnit>
    <TextUnit id="1774" loc="5.19.3">Quando magis dignos licuit spectare triumphos?</TextUnit>
    <TextUnit id="1775" loc="5.19.4">Quando Palatini plus meruere dei?</TextUnit>
    <TextUnit id="1776" loc="5.19.5">Pulchrior et maior quo sub duce Martia Roma?</TextUnit>
    <TextUnit id="1777" loc="5.19.6">Sub quo libertas principe tanta fuit?</TextUnit>
    <TextUnit id="1778" loc="5.19.7">Est tamen hoc vitium, sed non leve, sit licet unum,</TextUnit>
    <TextUnit id="1779" loc="5.19.8">Quod colit ingratas pauper amicitias.</TextUnit>
    <TextUnit id="1780" loc="5.19.9">Quis largitur opes veteri fidoque sodali,</TextUnit>
    <TextUnit id="1781" loc="5.19.10">Aut quem prosequitur non alienus eques?</TextUnit>
    <TextUnit id="1782" loc="5.19.11">Saturnaliciae ligulam misisse selibrae</TextUnit>
    <TextUnit id="1783" loc="5.19.12">Flammarisve togae scripula tota decem</TextUnit>
    <TextUnit id="1784" loc="5.19.13">Luxuria est, tumidique vocant haec munera reges:</TextUnit>
    <TextUnit id="1785" loc="5.19.14">Qui crepet aureolos, forsitan unus erit.</TextUnit>
    <TextUnit id="1786" loc="5.19.15">Quatenus hi non sunt, esto tu, Caesar, amicus:</TextUnit>
    <TextUnit id="1787" loc="5.19.16">Nulla ducis virtus dulcior esse potest.</TextUnit>
    <TextUnit id="1788" loc="5.19.17">Iam dudum tacito rides, Germanice, naso,</TextUnit>
    <TextUnit id="1789" loc="5.19.18">Utile quod nobis do tibi consilium.</TextUnit>
    <TextUnit id="1790" loc="5.21.1">Quintum pro Decimo, pro Crasso, Regule, Macrum</TextUnit>
    <TextUnit id="1791" loc="5.21.2">Ante salutabat rhetor Apollodotus.</TextUnit>
    <TextUnit id="1792" loc="5.21.3">Nunc utrumque suo resalutat nomine. Quantum</TextUnit>
    <TextUnit id="1793" loc="5.21.4">Cura laborque potest! Scripsit et edidicit.</TextUnit>
    <TextUnit id="1794" loc="5.22.1">Mane domi nisi te volui meruique videre,</TextUnit>
    <TextUnit id="1795" loc="5.22.2">Sint mihi, Paule, tuae longius Esquiliae.</TextUnit>
    <TextUnit id="1796" loc="5.22.3">Sed Tiburtinae sum proximus accola pilae,</TextUnit>
    <TextUnit id="1797" loc="5.22.4">Qua videt anticum rustica Flora Iovem:</TextUnit>
    <TextUnit id="1798" loc="5.22.5">Alta Suburani vincenda est semita clivi</TextUnit>
    <TextUnit id="1799" loc="5.22.6">Et numquam sicco sordida saxa gradu,</TextUnit>
    <TextUnit id="1800" loc="5.22.7">Vixque datur longas mulorum rumpere mandras</TextUnit>
    <TextUnit id="1801" loc="5.22.8">Quaeque trahi multo marmora fune vides.</TextUnit>
    <TextUnit id="1802" loc="5.22.9">Illud adhuc gravius, quod te post mille labores,</TextUnit>
    <TextUnit id="1803" loc="5.22.10">Paule, negat lasso ianitor esse domi.</TextUnit>
    <TextUnit id="1804" loc="5.22.11">Exitus hic operis vani togulaeque madentis:</TextUnit>
    <TextUnit id="1805" loc="5.22.12">Vix tanti Paulum mane videre fuit.</TextUnit>
    <TextUnit id="1806" loc="5.22.13">Semper inhumanos habet officiosus amicos:</TextUnit>
    <TextUnit id="1807" loc="5.22.14">Rex, nisi dormieris, non potes esse meus.</TextUnit>
    <TextUnit id="1808" loc="5.23.1">Herbarum fueras indutus, Basse, colores,</TextUnit>
    <TextUnit id="1809" loc="5.23.2">Iura theatralis dum siluere loci.</TextUnit>
    <TextUnit id="1810" loc="5.23.3">Quae postquam placidi censoris cura renasci</TextUnit>
    <TextUnit id="1811" loc="5.23.4">Iussit et Oceanum certior audit eques,</TextUnit>
    <TextUnit id="1812" loc="5.23.5">Non nisi vel cocco madida vel murice tincta</TextUnit>
    <TextUnit id="1813" loc="5.23.6">Veste nites et te sic dare verba putas.</TextUnit>
    <TextUnit id="1814" loc="5.23.7">Quadringentorum nullae sunt, Basse, lacernae,</TextUnit>
    <TextUnit id="1815" loc="5.23.8">Aut meus ante omnis Cordus haberet equum.</TextUnit>
    <TextUnit id="1816" loc="5.25.1">'Quadringenta tibi non sunt, Chaerestrate: surge,</TextUnit>
    <TextUnit id="1817" loc="5.25.2">Leitus ecce venit: sta, fuge, curre, late.'</TextUnit>
    <TextUnit id="1818" loc="5.25.3">Ecquis, io, revocat discedentemque reducit?</TextUnit>
    <TextUnit id="1819" loc="5.25.4">Ecquis, io, largas pandit amicus opes?</TextUnit>
    <TextUnit id="1820" loc="5.25.5">Quem chartis famaeque damus populisque loquendum?</TextUnit>
    <TextUnit id="1821" loc="5.25.6">Quis Stygios non volt totus adire lacus?</TextUnit>
    <TextUnit id="1822" loc="5.25.7">Hoc, rogo, non melius, quam rubro pulpita nimbo</TextUnit>
    <TextUnit id="1823" loc="5.25.8">Spargere et effuso permaduisse croco?</TextUnit>
    <TextUnit id="1824" loc="5.25.9">Quam non sensuro dare quadringenta caballo,</TextUnit>
    <TextUnit id="1825" loc="5.25.10">Aureus ut Scorpi nasus ubique micet?</TextUnit>
    <TextUnit id="1826" loc="5.25.11">O frustra locuples, o dissimulator amici,</TextUnit>
    <TextUnit id="1827" loc="5.25.12">Haec legis et laudas? Quae tibi fama perit!</TextUnit>
    <TextUnit id="1828" loc="5.27.1">Ingenium studiumque tibi moresque genusque</TextUnit>
    <TextUnit id="1829" loc="5.27.2">Sunt equitis, fateor: cetera plebis habes.</TextUnit>
    <TextUnit id="1830" loc="5.27.3">Bis septena tibi non sint subsellia tanti,</TextUnit>
    <TextUnit id="1831" loc="5.27.4">Ut sedeas viso pallidus Oceano.</TextUnit>
    <TextUnit id="1832" loc="5.28.1">Ut bene loquatur sentiatque Mamercus,</TextUnit>
    <TextUnit id="1833" loc="5.28.2">Efficere nullis, Aule, moribus possis:</TextUnit>
    <TextUnit id="1834" loc="5.28.3">Pietate fratres Curvios licet vincas,</TextUnit>
    <TextUnit id="1835" loc="5.28.4">Quiete Nervas, comitate Rusones,</TextUnit>
    <TextUnit id="1836" loc="5.28.5">Probitate Macros, aequitate Mauricos,</TextUnit>
    <TextUnit id="1837" loc="5.28.6">Oratione Regulos, iocis Paulos:</TextUnit>
    <TextUnit id="1838" loc="5.28.7">Robiginosis cuncta dentibus rodit.</TextUnit>
    <TextUnit id="1839" loc="5.28.8">Hominem malignum forsan esse tu credas:</TextUnit>
    <TextUnit id="1840" loc="5.28.9">Ego esse miserum credo, cui placet nemo.</TextUnit>
    <TextUnit id="1841" loc="5.29.1">Si quando leporem mittis mihi, Gellia, dicis:</TextUnit>
    <TextUnit id="1842" loc="5.29.2">'Formosus septem, Marce, diebus eris.'</TextUnit>
    <TextUnit id="1843" loc="5.29.3">Si non derides, si verum, lux mea, narras,</TextUnit>
    <TextUnit id="1844" loc="5.29.4">Edisti numquam, Gellia, tu leporem.</TextUnit>
    <TextUnit id="1845" loc="5.30.1">Varro, Sophocleo non infitiande coturno,</TextUnit>
    <TextUnit id="1846" loc="5.30.2">Nec minus in Calabra suspiciende lyra,</TextUnit>
    <TextUnit id="1847" loc="5.30.3">Differ opus, nec te facundi scaena Catulli</TextUnit>
    <TextUnit id="1848" loc="5.30.4">Detineat, cultis aut elegia comis;</TextUnit>
    <TextUnit id="1849" loc="5.30.5">Sed lege fumoso non aspernanda Decembri</TextUnit>
    <TextUnit id="1850" loc="5.30.6">Carmina, mittuntur quae tibi mense suo:</TextUnit>
    <TextUnit id="1851" loc="5.30.7">Commodius nisi forte tibi potiusque videtur,</TextUnit>
    <TextUnit id="1852" loc="5.30.8">Saturnalicias perdere, Varro, nuces.</TextUnit>
    <TextUnit id="1853" loc="5.31.1">Aspice, quam placidis insultet turba iuvencis</TextUnit>
    <TextUnit id="1854" loc="5.31.2">Et sua quam facilis pondera taurus amet.</TextUnit>
    <TextUnit id="1855" loc="5.31.3">Cornibus hic pendet summis, vagus ille per armos</TextUnit>
    <TextUnit id="1856" loc="5.31.4">Currit et in toto ventilat arma bove.</TextUnit>
    <TextUnit id="1857" loc="5.31.5">At feritas inmota riget: non esset harena</TextUnit>
    <TextUnit id="1858" loc="5.31.6">Tutior, et poterant fallere plana magis.</TextUnit>
    <TextUnit id="1859" loc="5.31.7">Nec trepidant gestus, sed de discrimine palmae</TextUnit>
    <TextUnit id="1860" loc="5.31.8">Securus puer est, sollicitumque pecus.</TextUnit>
    <TextUnit id="1861" loc="5.32.1">Quadrantem Crispus tabulis, Faustine, supremis</TextUnit>
    <TextUnit id="1862" loc="5.32.2">Non dedit uxori. 'Cui dedit ergo?' Sibi.</TextUnit>
    <TextUnit id="1863" loc="5.33.1">Carpere causidicus fertur mea carmina: qui sit,</TextUnit>
    <TextUnit id="1864" loc="5.33.2">Nescio: si sciero, vae tibi, causidice.</TextUnit>
    <TextUnit id="1865" loc="5.34.1">Hanc tibi, Fronto pater, genetrix Flaccilla, puellam</TextUnit>
    <TextUnit id="1866" loc="5.34.2">Oscula commendo deliciasque meas,</TextUnit>
    <TextUnit id="1867" loc="5.34.3">Parvola ne nigras horrescat Erotion umbras</TextUnit>
    <TextUnit id="1868" loc="5.34.4">Oraque Tartarei prodigiosa canis.</TextUnit>
    <TextUnit id="1869" loc="5.34.5">Inpletura fuit sextae modo frigora brumae,</TextUnit>
    <TextUnit id="1870" loc="5.34.6">Vixisset totidem ni minus illa dies.</TextUnit>
    <TextUnit id="1871" loc="5.34.7">Inter tam veteres ludat lasciva patronos</TextUnit>
    <TextUnit id="1872" loc="5.34.8">Et nomen blaeso garriat ore meum.</TextUnit>
    <TextUnit id="1873" loc="5.34.9">Mollia non rigidus caespes tegat ossa, nec illi,</TextUnit>
    <TextUnit id="1874" loc="5.34.10">Terra, gravis fueris: non fuit illa tibi.</TextUnit>
    <TextUnit id="1875" loc="5.36.1">Laudatus nostro quidam, Faustine, libello</TextUnit>
    <TextUnit id="1876" loc="5.36.2">Dissimulat, quasi nil debeat: inposuit</TextUnit>
    <TextUnit id="1877" loc="5.38.1">Calliodorus habet censum - quis nescit? - equestrem,</TextUnit>
    <TextUnit id="1878" loc="5.38.2">Sexte, sed et fratrem Calliodorus habet.</TextUnit>
    <TextUnit id="1879" loc="5.38.3">'Quadringenta seca' qui dicit σῦκα μερίζει:</TextUnit>
    <TextUnit id="1880" loc="5.38.4">Uno credis equo posse sedere duos?</TextUnit>
    <TextUnit id="1881" loc="5.38.5">Quid cum fratre tibi, quid cum Polluce molesto?</TextUnit>
    <TextUnit id="1882" loc="5.38.6">Non esset Pollux si tibi, Castor eras.</TextUnit>
    <TextUnit id="1883" loc="5.38.7">Unus cum sitis, duo, Calliodore, sedebis?</TextUnit>
    <TextUnit id="1884" loc="5.38.8">Surge: σολοικισμὸν, Calliodore, facis.</TextUnit>
    <TextUnit id="1885" loc="5.38.9">Aut imitare genus Ledae - cum fratre sedere</TextUnit>
    <TextUnit id="1886" loc="5.38.10">Non potes - : alternis, Calliodore, sede.</TextUnit>
    <TextUnit id="1887" loc="5.40.1">Pinxisti Venerem, colis, Artemidore, Minervam:</TextUnit>
    <TextUnit id="1888" loc="5.40.2">Et miraris, opus displicuisse tuum?</TextUnit>
    <TextUnit id="1889" loc="5.42.1">Callidus effracta nummos fur auferet arca,</TextUnit>
    <TextUnit id="1890" loc="5.42.2">Prosternet patrios impia flamma lares:</TextUnit>
    <TextUnit id="1891" loc="5.42.3">Debitor usuram pariter sortemque negabit,</TextUnit>
    <TextUnit id="1892" loc="5.42.4">Non reddet sterilis semina iacta seges:</TextUnit>
    <TextUnit id="1893" loc="5.42.5">Dispensatorem fallax spoliabit amica,</TextUnit>
    <TextUnit id="1894" loc="5.42.6">Mercibus extructas obruet unda rates.</TextUnit>
    <TextUnit id="1895" loc="5.42.7">Extra fortunam est, quidquid donatur amicis:</TextUnit>
    <TextUnit id="1896" loc="5.42.8">Quas dederis, solas semper habebis opes.</TextUnit>
    <TextUnit id="1897" loc="5.43.1">Thais habet nigros, niveos Laecania dentes.</TextUnit>
    <TextUnit id="1898" loc="5.43.2">Quae ratio est? Emptos haec habet, illa suos.</TextUnit>
    <TextUnit id="1899" loc="5.45.1">Dicis formosam, dicis te, Bassa, puellam.</TextUnit>
    <TextUnit id="1900" loc="5.45.2">Istud quae non est dicere, Bassa, solet.</TextUnit>
    <TextUnit id="1901" loc="5.46.1">Basia dum nolo nisi quae luctantia carpsi,</TextUnit>
    <TextUnit id="1902" loc="5.46.2">Et placet ira mihi plus tua, quam facies,</TextUnit>
    <TextUnit id="1903" loc="5.46.3">Ut te saepe rogem, caedo, Diadumene, saepe:</TextUnit>
    <TextUnit id="1904" loc="5.46.4">Consequor hoc, ut me nec timeas nec ames.</TextUnit>
    <TextUnit id="1905" loc="5.47.1">Numquam se cenasse domi Philo iurat, et hoc est:</TextUnit>
    <TextUnit id="1906" loc="5.47.2">Non cenat, quotiens nemo vocavit eum.</TextUnit>
    <TextUnit id="1907" loc="5.48.1">Quid non cogit amor? secuit nolente capillos</TextUnit>
    <TextUnit id="1908" loc="5.48.2">Encolpos domino, non prohibente tamen.</TextUnit>
    <TextUnit id="1909" loc="5.48.3">Permisit flevitque Pudens: sic cessit habenis</TextUnit>
    <TextUnit id="1910" loc="5.48.4">Audaci questus de Phaethonte pater:</TextUnit>
    <TextUnit id="1911" loc="5.48.5">Talis raptus Hylas, talis deprensus Achilles</TextUnit>
    <TextUnit id="1912" loc="5.48.6">Deposuit gaudens, matre dolente, comas.</TextUnit>
    <TextUnit id="1913" loc="5.48.7">Sed tu ne propera - brevibus ne crede capillis -</TextUnit>
    <TextUnit id="1914" loc="5.48.8">Tardaque pro tanto munere, barba, veni.</TextUnit>
    <TextUnit id="1915" loc="5.50.1">Ceno domi quotiens, nisi te, Charopine, vocavi,</TextUnit>
    <TextUnit id="1916" loc="5.50.2">Protinus ingentes sunt inimicitiae,</TextUnit>
    <TextUnit id="1917" loc="5.50.3">Meque potes stricto medium transfigere ferro,</TextUnit>
    <TextUnit id="1918" loc="5.50.4">Si nostrum sine te scis caluisse focum.</TextUnit>
    <TextUnit id="1919" loc="5.50.5">Nec semel ergo mihi furtum fecisse licebit?</TextUnit>
    <TextUnit id="1920" loc="5.50.6">Inprobius nihil est hac, Charopine, gula.</TextUnit>
    <TextUnit id="1921" loc="5.50.7">Desine iam nostram, precor, observare culinam,</TextUnit>
    <TextUnit id="1922" loc="5.50.8">Atque aliquando meus det tibi verba cocus.</TextUnit>
    <TextUnit id="1923" loc="5.52.1">Quae mihi praestiteris memini semperque tenebo.</TextUnit>
    <TextUnit id="1924" loc="5.52.2">Cur igitur taceo, Postume? Tu loqueris.</TextUnit>
    <TextUnit id="1925" loc="5.52.3">Incipio quotiens alicui tua dona referre,</TextUnit>
    <TextUnit id="1926" loc="5.52.4">Protinus exclamat 'Dixerat ipse mihi.'</TextUnit>
    <TextUnit id="1927" loc="5.52.5">Non belle quaedam faciunt duo: sufficit unus</TextUnit>
    <TextUnit id="1928" loc="5.52.6">Huic operi: si vis, ut loquar, ipse tace.</TextUnit>
    <TextUnit id="1929" loc="5.52.7">Crede mihi, quamvis ingentia, Postume, dona</TextUnit>
    <TextUnit id="1930" loc="5.52.8">Auctoris pereunt garrulitate sui.</TextUnit>
    <TextUnit id="1931" loc="5.53.1">Colchida quid scribis, quid scribis, amice, Thyesten?</TextUnit>
    <TextUnit id="1932" loc="5.53.2">Quo tibi vel Nioben, Basse, vel Andromachen?</TextUnit>
    <TextUnit id="1933" loc="5.53.3">Materia est, mihi crede, tuis aptissima chartis</TextUnit>
    <TextUnit id="1934" loc="5.53.4">Deucalion vel, si non placet hic, Phaethon.</TextUnit>
    <TextUnit id="1935" loc="5.55.1">Dic mihi, quem portas, volucrum regina? 'Tonantem.'</TextUnit>
    <TextUnit id="1936" loc="5.55.2">Nulla manu quare fulmina gestat? 'Amat.'</TextUnit>
    <TextUnit id="1937" loc="5.55.3">Quo calet igne deus? 'Pueri.' Cur mitis aperto</TextUnit>
    <TextUnit id="1938" loc="5.55.4">Respicis ore Iovem? 'De Ganymede loquor.'</TextUnit>
    <TextUnit id="1939" loc="5.57.1">Cum voco te dominum, noli tibi, Cinna, placere:</TextUnit>
    <TextUnit id="1940" loc="5.57.2">Saepe etiam servum sic resaluto tuum.</TextUnit>
    <TextUnit id="1941" loc="5.58.1">Cras te victurum, cras dicis, Postume, semper.</TextUnit>
    <TextUnit id="1942" loc="5.58.2">Dic mihi, cras istud, Postume, quando venit?</TextUnit>
    <TextUnit id="1943" loc="5.58.3">Quam longe cras istud, ubi est? aut unde petendum?</TextUnit>
    <TextUnit id="1944" loc="5.58.4">Numquid apud Parthos Armeniosque latet?</TextUnit>
    <TextUnit id="1945" loc="5.58.5">Iam cras istud habet Priami vel Nestoris annos.</TextUnit>
    <TextUnit id="1946" loc="5.58.6">Cras istud quanti, dic mihi, possit emi?</TextUnit>
    <TextUnit id="1947" loc="5.58.7">Cras vives? hodie iam vivere, Postume, serum est:</TextUnit>
    <TextUnit id="1948" loc="5.58.8">Ille sapit, quisquis, Postume, vixit heri.</TextUnit>
    <TextUnit id="1949" loc="5.59.1">Quod non argentum, quod non tibi mittimus aurum,</TextUnit>
    <TextUnit id="1950" loc="5.59.2">Hoc facimus causa, Stella diserte, tua.</TextUnit>
    <TextUnit id="1951" loc="5.59.3">Quisquis magna dedit, voluit sibi magna remitti;</TextUnit>
    <TextUnit id="1952" loc="5.59.4">Fictilibus nostris exoneratus eris.</TextUnit>
    <TextUnit id="1953" loc="5.61.1">Crispulus iste quis est, uxori semper adhaeret</TextUnit>
    <TextUnit id="1954" loc="5.61.2">Qui, Mariane, tuae? crispulus iste quis est?</TextUnit>
    <TextUnit id="1955" loc="5.61.3">Nescio quid dominae teneram qui garrit in aurem</TextUnit>
    <TextUnit id="1956" loc="5.61.4">Et sellam cubito dexteriore premit?</TextUnit>
    <TextUnit id="1957" loc="5.61.5">Per cuius digitos currit levis anulus omnes,</TextUnit>
    <TextUnit id="1958" loc="5.61.6">Crura gerit nullo qui violata pilo?</TextUnit>
    <TextUnit id="1959" loc="5.61.7">Nil mihi respondes? 'Uxoris res agit' inquis</TextUnit>
    <TextUnit id="1960" loc="5.61.8">'Iste meae.' Sane certus et asper homo est,</TextUnit>
    <TextUnit id="1961" loc="5.61.9">Procuratorem voltu qui praeferat ipso:</TextUnit>
    <TextUnit id="1962" loc="5.61.10">Acrior hoc Chius non erit Aufidius.</TextUnit>
    <TextUnit id="1963" loc="5.61.11">O quam dignus eras alapis, Mariane, Latini:</TextUnit>
    <TextUnit id="1964" loc="5.61.12">Te successurum credo ego Panniculo.</TextUnit>
    <TextUnit id="1965" loc="5.61.13">Res uxoris agit? res ullas crispulus iste?</TextUnit>
    <TextUnit id="1966" loc="5.61.14">Res non uxoris, res agit iste tuas.</TextUnit>
    <TextUnit id="1967" loc="5.62.1">Iure tuo nostris maneas licet, hospes, in hortis,</TextUnit>
    <TextUnit id="1968" loc="5.62.2">Si potes in nudo ponere membra solo,</TextUnit>
    <TextUnit id="1969" loc="5.62.3">Aut si portatur tecum tibi magna supellex:</TextUnit>
    <TextUnit id="1970" loc="5.62.4">Nam mea iam digitum sustulit hospitibus.</TextUnit>
    <TextUnit id="1971" loc="5.62.5">Nulla tegit fractos - nec inanis - culcita lectos,</TextUnit>
    <TextUnit id="1972" loc="5.62.6">Putris et abrupta fascia reste iacet.</TextUnit>
    <TextUnit id="1973" loc="5.62.7">Sit tamen hospitium nobis commune duobus:</TextUnit>
    <TextUnit id="1974" loc="5.62.8">Emi hortos; plus est: instrue tu; minus est.</TextUnit>
    <TextUnit id="1975" loc="5.63.1">'Quid sentis' inquis 'de nostris, Marce, libellis?'</TextUnit>
    <TextUnit id="1976" loc="5.63.2">Sic me sollicitus, Pontice, saepe rogas.</TextUnit>
    <TextUnit id="1977" loc="5.63.3">Admiror, stupeo: nihil est perfectius illis,</TextUnit>
    <TextUnit id="1978" loc="5.63.4">Ipse tuo cedet Regulus ingenio.</TextUnit>
    <TextUnit id="1979" loc="5.63.5">'Hoc sentis?' inquis 'faciat tibi sic bene Caesar,</TextUnit>
    <TextUnit id="1980" loc="5.63.6">Sic Capitolinus Iuppiter.' Immo tibi.</TextUnit>
    <TextUnit id="1981" loc="5.64.1">Sextantes, Calliste, duos infunde Falerni,</TextUnit>
    <TextUnit id="1982" loc="5.64.2">Tu super aestivas, Alcime, solve nives,</TextUnit>
    <TextUnit id="1983" loc="5.64.3">Pinguescat nimio madidus mihi crinis amomo</TextUnit>
    <TextUnit id="1984" loc="5.64.4">Lassenturque rosis tempora sutilibus.</TextUnit>
    <TextUnit id="1985" loc="5.64.5">Tam vicina iubent nos vivere Mausolea,</TextUnit>
    <TextUnit id="1986" loc="5.64.6">Cum doceant, ipsos posse perire deos.</TextUnit>
    <TextUnit id="1987" loc="5.65.1">Astra polumque dedit, quamvis obstante noverca,</TextUnit>
    <TextUnit id="1988" loc="5.65.2">Alcidae Nemees terror et Arcas aper</TextUnit>
    <TextUnit id="1989" loc="5.65.3">Et castigatum Libycae ceroma palaestrae</TextUnit>
    <TextUnit id="1990" loc="5.65.4">Et gravis in Siculo pulvere fusus Eryx,</TextUnit>
    <TextUnit id="1991" loc="5.65.5">Silvarumque tremor, tacita qui fraude solebat</TextUnit>
    <TextUnit id="1992" loc="5.65.6">Ducere non rectas Cacus in antra boves.</TextUnit>
    <TextUnit id="1993" loc="5.65.7">Ista tuae, Caesar, quota pars spectatur harenae?</TextUnit>
    <TextUnit id="1994" loc="5.65.8">Dat maiora novus proelia mane dies.</TextUnit>
    <TextUnit id="1995" loc="5.65.9">Quot graviora cadunt Nemeaeo pondera monstro!</TextUnit>
    <TextUnit id="1996" loc="5.65.10">Quot tua Maenalios conlocat hasta sues!</TextUnit>
    <TextUnit id="1997" loc="5.65.11">Reddatur si pugna triplex pastoris Hiberi,</TextUnit>
    <TextUnit id="1998" loc="5.65.12">Est tibi qui possit vincere Geryonen.</TextUnit>
    <TextUnit id="1999" loc="5.65.13">Saepe licet Graiae numeretur belua Lernae,</TextUnit>
    <TextUnit id="2000" loc="5.65.14">Inproba Niliacis quid facit Hydra feris?</TextUnit>
    <TextUnit id="2001" loc="5.65.15">Pro meritis caelum tantis, Auguste, dederunt</TextUnit>
    <TextUnit id="2002" loc="5.65.16">Alcidae cito di, sed tibi sero dabunt.</TextUnit>
    <TextUnit id="2003" loc="5.66.1">Saepe salutatus numquam prior ipse salutas:</TextUnit>
    <TextUnit id="2004" loc="5.66.2">Sic eris 'Aeternum', Pontiliane, 'vale'.</TextUnit>
    <TextUnit id="2005" loc="5.67.1">Hibernos peterent solito cum more recessus</TextUnit>
    <TextUnit id="2006" loc="5.67.2">Atthides, in nidis una remansit avis.</TextUnit>
    <TextUnit id="2007" loc="5.67.3">Deprendere nefas ad tempora verna reversae,</TextUnit>
    <TextUnit id="2008" loc="5.67.4">Et profugam volucres diripuere suae.</TextUnit>
    <TextUnit id="2009" loc="5.67.5">Sero dedit poenas: discerpi noxia mater</TextUnit>
    <TextUnit id="2010" loc="5.67.6">Debuerat, sed tunc, cum laceravit Ityn.</TextUnit>
    <TextUnit id="2011" loc="5.68.1">Arctoa de gente comam tibi, Lesbia, misi,</TextUnit>
    <TextUnit id="2012" loc="5.68.2">Ut scires, quanto sit tua flava magis.</TextUnit>
    <TextUnit id="2013" loc="5.69.1">Antoni Phario nil obiecture Pothino</TextUnit>
    <TextUnit id="2014" loc="5.69.2">Et levius tabula quam Cicerone nocens:</TextUnit>
    <TextUnit id="2015" loc="5.69.3">Quid gladium demens Romana stringis in ora?</TextUnit>
    <TextUnit id="2016" loc="5.69.4">Hoc admisisset nec Catilina nefas.</TextUnit>
    <TextUnit id="2017" loc="5.69.5">Impius infando miles corrumpitur auro,</TextUnit>
    <TextUnit id="2018" loc="5.69.6">Et tantis opibus vox tacet una tibi.</TextUnit>
    <TextUnit id="2019" loc="5.69.7">Quid prosunt sacrae pretiosa silentia linguae?</TextUnit>
    <TextUnit id="2020" loc="5.69.8">Incipient omnes pro Cicerone loqui.</TextUnit>
    <TextUnit id="2021" loc="5.71.1">Umida qua gelidas summittit Trebula valles</TextUnit>
    <TextUnit id="2022" loc="5.71.2">Et viridis cancri mensibus alget ager,</TextUnit>
    <TextUnit id="2023" loc="5.71.3">Rura Cleonaeo numquam temerata leone</TextUnit>
    <TextUnit id="2024" loc="5.71.4">Et domus Aeolio semper amica Noto,</TextUnit>
    <TextUnit id="2025" loc="5.71.5">Te, Faustine, vocant: longas his exige messes</TextUnit>
    <TextUnit id="2026" loc="5.71.6">Collibus; hibernum iam tibi Tibur erit.</TextUnit>
    <TextUnit id="2027" loc="5.72.1">Qui potuit Bacchi matrem dixisse tonantem,</TextUnit>
    <TextUnit id="2028" loc="5.72.2">Ille potest Semelen dicere, Rufe, patrem.</TextUnit>
    <TextUnit id="2029" loc="5.74.1">Pompeios iuvenes Asia atque Europa, sed ipsum</TextUnit>
    <TextUnit id="2030" loc="5.74.2">Terra tegit Libyes, si tamen ulla tegit.</TextUnit>
    <TextUnit id="2031" loc="5.74.3">Quid mirum toto si spargitur orbe? Iacere</TextUnit>
    <TextUnit id="2032" loc="5.74.4">Uno non poterat tanta ruina loco.</TextUnit>
    <TextUnit id="2033" loc="5.75.1">Quae legis causa nupsit tibi Laelia, Quinte,</TextUnit>
    <TextUnit id="2034" loc="5.75.2">Uxorem potes hanc dicere legitimam.</TextUnit>
    <TextUnit id="2035" loc="5.76.1">Profecit poto Mithridates saepe veneno,</TextUnit>
    <TextUnit id="2036" loc="5.76.2">Toxica ne possent saeva nocere sibi.</TextUnit>
    <TextUnit id="2037" loc="5.76.3">Tu quoque cavisti cenando tam male semper,</TextUnit>
    <TextUnit id="2038" loc="5.76.4">Ne posses umquam, Cinna, perire fame.</TextUnit>
    <TextUnit id="2039" loc="5.77.1">Narratur belle quidam dixisse, Marulle,</TextUnit>
    <TextUnit id="2040" loc="5.77.2">Qui te ferre oleum dixit in auricula.</TextUnit>
    <TextUnit id="2041" loc="5.79.1">Undecies una surrexti, Zoile, cena,</TextUnit>
    <TextUnit id="2042" loc="5.79.2">Et mutata tibi est synthesis undecies,</TextUnit>
    <TextUnit id="2043" loc="5.79.3">Sudor inhaereret madida ne veste retentus</TextUnit>
    <TextUnit id="2044" loc="5.79.4">Et laxam tenuis laederet aura cutem.</TextUnit>
    <TextUnit id="2045" loc="5.79.5">Quare ego non sudo, qui tecum, Zoile, ceno?</TextUnit>
    <TextUnit id="2046" loc="5.79.6">Frigus enim magnum synthesis una facit.</TextUnit>
    <TextUnit id="2047" loc="5.81.1">Semper pauper eris, si pauper es, Aemiliane.</TextUnit>
    <TextUnit id="2048" loc="5.81.2">Dantur opes nullis nunc nisi divitibus.</TextUnit>
    <TextUnit id="2049" loc="5.82.1">Quid promittebas mihi milia, Gaure, ducenta,</TextUnit>
    <TextUnit id="2050" loc="5.82.2">Si dare non poteras milia, Gaure, decem?</TextUnit>
    <TextUnit id="2051" loc="5.82.3">An potes et non vis? Rogo, non est turpius istud?</TextUnit>
    <TextUnit id="2052" loc="5.82.4">I, tibi dispereas, Gaure: pusillus homo es.</TextUnit>
    <TextUnit id="2053" loc="5.83.1">Insequeris, fugio; fugis, insequor; haec mihi mens est:</TextUnit>
    <TextUnit id="2054" loc="5.83.2">Velle tuum nolo, Dindyme, nolle volo.</TextUnit>
    <TextUnit id="2055" loc="6.2.1">Lusus erat sacrae conubia fallere taedae,</TextUnit>
    <TextUnit id="2056" loc="6.2.2">Lusus et inmeritos execuisse mares.</TextUnit>
    <TextUnit id="2057" loc="6.2.3">Utraque tu prohibes, Caesar, populisque futuris</TextUnit>
    <TextUnit id="2058" loc="6.2.4">Succurris, nasci quos sine fraude iubes.</TextUnit>
    <TextUnit id="2059" loc="6.2.5">Nec spado iam nec moechus erit te praeside quisquam:</TextUnit>
    <TextUnit id="2060" loc="6.2.6">At prius - o mores! - et spado moechus erat.</TextUnit>
    <TextUnit id="2061" loc="6.3.1">Nascere Dardanio promissum nomen Iulo,</TextUnit>
    <TextUnit id="2062" loc="6.3.2">Vera deu=m suboles; nascere, magne puer:</TextUnit>
    <TextUnit id="2063" loc="6.3.3">Cui pater aeternas post saecula tradat habenas,</TextUnit>
    <TextUnit id="2064" loc="6.3.4">Quique regas orbem cum seniore senex.</TextUnit>
    <TextUnit id="2065" loc="6.3.5">Ipsa tibi niveo trahet aurea pollice fila</TextUnit>
    <TextUnit id="2066" loc="6.3.6">Et totam Phrixi Iulia nebit ovem.</TextUnit>
    <TextUnit id="2067" loc="6.5.1">Rustica mercatus multis sum praedia nummis:</TextUnit>
    <TextUnit id="2068" loc="6.5.2">Mutua des centum, Caeciliane, rogo.</TextUnit>
    <TextUnit id="2069" loc="6.5.3">Nil mihi respondes? Tacitum te dicere credo</TextUnit>
    <TextUnit id="2070" loc="6.5.4">'Non reddes': ideo, Caeciliane, rogo.</TextUnit>
    <TextUnit id="2071" loc="6.6.1">Comoedi tres sunt, sed amat tua Paula, Luperce,</TextUnit>
    <TextUnit id="2072" loc="6.6.2">Quattuor: et κωφὸν Paula πρόσωπον amat.</TextUnit>
    <TextUnit id="2073" loc="6.7.1">Iulia lex populis ex quo, Faustine, renata est</TextUnit>
    <TextUnit id="2074" loc="6.7.2">Atque intrare domos iussa Pudicitia est,</TextUnit>
    <TextUnit id="2075" loc="6.7.3">Aut minus aut certe non plus tricesima lux est,</TextUnit>
    <TextUnit id="2076" loc="6.7.4">Et nubit decimo iam Telesilla viro.</TextUnit>
    <TextUnit id="2077" loc="6.7.5">Quae nubit totiens, non nubit: adultera lege est.</TextUnit>
    <TextUnit id="2078" loc="6.7.6">Offendor moecha simpliciore minus.</TextUnit>
    <TextUnit id="2079" loc="6.9.1">In Pompeiano dormis, Laevine, theatro:</TextUnit>
    <TextUnit id="2080" loc="6.9.2">Et quereris, si te suscitat Oceanus?</TextUnit>
    <TextUnit id="2081" loc="6.10.1">Pauca Iovem nuper cum milia forte rogarem,</TextUnit>
    <TextUnit id="2082" loc="6.10.2">'Ille dabit' dixit 'qui mihi templa dedit.'</TextUnit>
    <TextUnit id="2083" loc="6.10.3">Templa quidem dedit ille Iovi, sed milia nobis</TextUnit>
    <TextUnit id="2084" loc="6.10.4">Nulla dedit: pudet, a, pauca rogasse Iovem</TextUnit>
    <TextUnit id="2085" loc="6.10.5">At quam non tetricus, quam nulla nubilus ira,</TextUnit>
    <TextUnit id="2086" loc="6.10.6">Quam placido nostras legerat ore preces!</TextUnit>
    <TextUnit id="2087" loc="6.10.7">Talis supplicibus tribuit diademata Dacis</TextUnit>
    <TextUnit id="2088" loc="6.10.8">Et Capitolinas itque reditque vias.</TextUnit>
    <TextUnit id="2089" loc="6.10.9">Dic, precor, o nostri dic conscia virgo Tonantis,</TextUnit>
    <TextUnit id="2090" loc="6.10.10">Si negat hoc vultu, quo solet ergo dare?</TextUnit>
    <TextUnit id="2091" loc="6.10.11">Sic ego: sic breviter posita mihi Gorgone Pallas:</TextUnit>
    <TextUnit id="2092" loc="6.10.12">'Quae nondum data sunt, stulte, negata putas?'</TextUnit>
    <TextUnit id="2093" loc="6.11.1">Quod non sit Pylades hoc tempore, non sit Orestes,</TextUnit>
    <TextUnit id="2094" loc="6.11.2">Miraris? Pylades, Marce, bibebat idem,</TextUnit>
    <TextUnit id="2095" loc="6.11.3">Nec melior panis turdusve dabatur Orestae,</TextUnit>
    <TextUnit id="2096" loc="6.11.4">Sed par atque eadem cena duobus erat.</TextUnit>
    <TextUnit id="2097" loc="6.11.5">Tu Lucrina voras, me pascit aquosa peloris:</TextUnit>
    <TextUnit id="2098" loc="6.11.6">Non minus ingenua est et mihi, Marce, gula.</TextUnit>
    <TextUnit id="2099" loc="6.11.7">Te Cadmea Tyros, me pinguis Gallia vestit:</TextUnit>
    <TextUnit id="2100" loc="6.11.8">Vis te purpureum, Marce, sagatus amem?</TextUnit>
    <TextUnit id="2101" loc="6.11.9">Ut praestem Pyladen, aliquis mihi praestet Oresten.</TextUnit>
    <TextUnit id="2102" loc="6.11.10">Hoc non fit verbis, Marce: ut ameris, ama.</TextUnit>
    <TextUnit id="2103" loc="6.13.1">Quis te Phidiaco formatam, Iulia, caelo,</TextUnit>
    <TextUnit id="2104" loc="6.13.2">Vel quis Palladiae non putet artis opus?</TextUnit>
    <TextUnit id="2105" loc="6.13.3">Candida non tacita respondet imagine lygdos</TextUnit>
    <TextUnit id="2106" loc="6.13.4">Et placido fulget vivus in ore decor.</TextUnit>
    <TextUnit id="2107" loc="6.13.5">Ludit Acidalio, sed non manus aspera, nodo,</TextUnit>
    <TextUnit id="2108" loc="6.13.6">Quem rapuit collo, parve Cupido, tuo.</TextUnit>
    <TextUnit id="2109" loc="6.13.7">Ut Martis revocetur amor summique Tonantis,</TextUnit>
    <TextUnit id="2110" loc="6.13.8">A te Iuno petat ceston et ipsa Venus.</TextUnit>
    <TextUnit id="2111" loc="6.15.1">Dum Phaethontea formica vagatur in umbra,</TextUnit>
    <TextUnit id="2112" loc="6.15.2">Inplicuit tenuem sucina gutta feram.</TextUnit>
    <TextUnit id="2113" loc="6.15.3">Sic modo quae fuerat vita contempta manente,</TextUnit>
    <TextUnit id="2114" loc="6.15.4">Funeribus facta est nunc pretiosa suis.</TextUnit>
    <TextUnit id="2115" loc="6.16.1">Tu qui pene viros terres et falce cinaedos,</TextUnit>
    <TextUnit id="2116" loc="6.16.2">Iugera sepositi pauca tuere soli.</TextUnit>
    <TextUnit id="2117" loc="6.16.3">Sic tua non intrent vetuli pomaria fures,</TextUnit>
    <TextUnit id="2118" loc="6.16.4">Sed puer et longis pulchra puella comis.</TextUnit>
    <TextUnit id="2119" loc="6.18.1">Sancta Salonini terris requiescit Hiberis,</TextUnit>
    <TextUnit id="2120" loc="6.18.2">Qua melior Stygias non videt umbra domos.</TextUnit>
    <TextUnit id="2121" loc="6.18.3">Sed lugere nefas: nam qui te, Prisce, reliquit,</TextUnit>
    <TextUnit id="2122" loc="6.18.4">Vivit qua voluit vivere parte magis.</TextUnit>
    <TextUnit id="2123" loc="6.20.1">Mutua te centum sestertia, Phoebe, rogavi,</TextUnit>
    <TextUnit id="2124" loc="6.20.2">Cum mihi dixisses 'exigis ergo nihil?'</TextUnit>
    <TextUnit id="2125" loc="6.20.3">Inquiris, dubitas, cunctaris meque diebus</TextUnit>
    <TextUnit id="2126" loc="6.20.4">Teque decem crucias: iam rogo, Phoebe, nega.</TextUnit>
    <TextUnit id="2127" loc="6.21.1">Perpetuam Stellae dum iungit Ianthida vati</TextUnit>
    <TextUnit id="2128" loc="6.21.2">Laeta Venus, dixit 'Plus dare non potui.'</TextUnit>
    <TextUnit id="2129" loc="6.21.3">Haec coram domina; sed nequius illud in aurem:</TextUnit>
    <TextUnit id="2130" loc="6.21.4">'Tu ne quid pecces, exitiose, vide.</TextUnit>
    <TextUnit id="2131" loc="6.21.5">Saepe ego lascivom Martem furibunda cecidi,</TextUnit>
    <TextUnit id="2132" loc="6.21.6">Legitimos esset cum vagus ante toros.</TextUnit>
    <TextUnit id="2133" loc="6.21.7">Sed postquam meus est, nulla me paelice laesit:</TextUnit>
    <TextUnit id="2134" loc="6.21.8">Tam frugi Iuno vellet habere virum.'</TextUnit>
    <TextUnit id="2135" loc="6.21.9">Dixit, et arcano percussit pectora loro.</TextUnit>
    <TextUnit id="2136" loc="6.21.10">Plaga iuvat: sed tu iam, dea, caede deos.</TextUnit>
    <TextUnit id="2137" loc="6.23.1">Stare iubes nostrum semper tibi, Lesbia, penem:</TextUnit>
    <TextUnit id="2138" loc="6.23.2">Crede mihi, non est mentula, quod digitus.</TextUnit>
    <TextUnit id="2139" loc="6.23.3">Tu licet et manibus blandis et vocibus instes,</TextUnit>
    <TextUnit id="2140" loc="6.23.4">Te contra facies imperiosa tua est.</TextUnit>
    <TextUnit id="2141" loc="6.25.1">Marcelline, boni suboles sincera parentis,</TextUnit>
    <TextUnit id="2142" loc="6.25.2">Horrida Parrhasio quem tegit ursa iugo,</TextUnit>
    <TextUnit id="2143" loc="6.25.3">Ille vetus pro te patriusque quid optet amicus,</TextUnit>
    <TextUnit id="2144" loc="6.25.4">Accipe et haec memori pectore vota tene:</TextUnit>
    <TextUnit id="2145" loc="6.25.5">Cauta sit ut virtus, nec te temerarius ardor</TextUnit>
    <TextUnit id="2146" loc="6.25.6">In medios enses saevaque tela ferat.</TextUnit>
    <TextUnit id="2147" loc="6.25.7">Bella velint Martemque ferum rationis egentes,</TextUnit>
    <TextUnit id="2148" loc="6.25.8">Tu potes et patris miles et esse ducis.</TextUnit>
    <TextUnit id="2149" loc="6.27.1">Bis vicine Nepos - nam tu quoque proxima Florae</TextUnit>
    <TextUnit id="2150" loc="6.27.2">Incolis et veteres tu quoque Ficelias -</TextUnit>
    <TextUnit id="2151" loc="6.27.3">Est tibi, quae patria signatur imagine voltus,</TextUnit>
    <TextUnit id="2152" loc="6.27.4">Testis maternae nata pudicitiae.</TextUnit>
    <TextUnit id="2153" loc="6.27.5">Tu tamen annoso nimium ne parce Falerno,</TextUnit>
    <TextUnit id="2154" loc="6.27.6">Et potius plenos aere relinque cados.</TextUnit>
    <TextUnit id="2155" loc="6.27.7">Sit pia, sit locuples, sed potet filia mustum:</TextUnit>
    <TextUnit id="2156" loc="6.27.8">Amphora cum domina nunc nova fiet anus.</TextUnit>
    <TextUnit id="2157" loc="6.27.9">Caecuba non solos vindemia nutriat orbos:</TextUnit>
    <TextUnit id="2158" loc="6.27.10">Possunt et patres vivere, crede mihi.</TextUnit>
    <TextUnit id="2159" loc="6.29.1">Non de plebe domus nec avarae verna catastae,</TextUnit>
    <TextUnit id="2160" loc="6.29.2">Sed domini sancto dignus amore puer,</TextUnit>
    <TextUnit id="2161" loc="6.29.3">Munera cum posset nondum sentire patroni,</TextUnit>
    <TextUnit id="2162" loc="6.29.4">Glaucia libertus iam Melioris erat.</TextUnit>
    <TextUnit id="2163" loc="6.29.5">Moribus hoc formaeque datum: quis blandior illo?</TextUnit>
    <TextUnit id="2164" loc="6.29.6">Aut quis Apollineo pulchrior ore fuit?</TextUnit>
    <TextUnit id="2165" loc="6.29.7">Inmodicis brevis est aetas et rara senectus.</TextUnit>
    <TextUnit id="2166" loc="6.29.8">Quidquid ames, cupias non placuisse nimis.</TextUnit>
    <TextUnit id="2167" loc="6.31.1">Uxorem, Charideme, tuam scis ipse sinisque</TextUnit>
    <TextUnit id="2168" loc="6.31.2">A medico futui: vis sine febre mori.</TextUnit>
    <TextUnit id="2169" loc="6.32.1">Cum dubitaret adhuc belli civilis Enyo</TextUnit>
    <TextUnit id="2170" loc="6.32.2">Forsitan et posset vincere mollis Otho,</TextUnit>
    <TextUnit id="2171" loc="6.32.3">Damnavit multo staturum sanguine Martem</TextUnit>
    <TextUnit id="2172" loc="6.32.4">Et fodit certa pectora tota manu.</TextUnit>
    <TextUnit id="2173" loc="6.32.5">Sit Cato, dum vivit, sane vel Caesare maior:</TextUnit>
    <TextUnit id="2174" loc="6.32.6">Dum moritur, numquid maior Othone fuit?</TextUnit>
    <TextUnit id="2175" loc="6.33.1">Nil miserabilius, Matho, pedicone Sabello</TextUnit>
    <TextUnit id="2176" loc="6.33.2">Vidisti, quo nil laetius ante fuit.</TextUnit>
    <TextUnit id="2177" loc="6.33.3">Furta, fugae, mortes servorum, incendia, luctus</TextUnit>
    <TextUnit id="2178" loc="6.33.4">Adfligunt hominem, iam miser et futuit.</TextUnit>
    <TextUnit id="2179" loc="6.34.1">Basia da nobis, Diadumene, pressa. 'Quot?' inquis.</TextUnit>
    <TextUnit id="2180" loc="6.34.2">Oceani fluctus me numerare iubes</TextUnit>
    <TextUnit id="2181" loc="6.34.3">Et maris Aegaei sparsas per litora conchas</TextUnit>
    <TextUnit id="2182" loc="6.34.4">Et quae Cecropio monte vagantur apes,</TextUnit>
    <TextUnit id="2183" loc="6.34.5">Quaeque sonant pleno vocesque manusque theatro,</TextUnit>
    <TextUnit id="2184" loc="6.34.6">Cum populus subiti Caesaris ora videt.</TextUnit>
    <TextUnit id="2185" loc="6.34.7">Nolo quot arguto dedit exorata Catullo</TextUnit>
    <TextUnit id="2186" loc="6.34.8">Lesbia: pauca cupit, qui numerare potest.</TextUnit>
    <TextUnit id="2187" loc="6.35.1">Septem clepsydras magna tibi voce petenti</TextUnit>
    <TextUnit id="2188" loc="6.35.2">Arbiter invitus, Caeciliane, dedit.</TextUnit>
    <TextUnit id="2189" loc="6.35.3">At tu multa diu dicis vitreisque tepentem</TextUnit>
    <TextUnit id="2190" loc="6.35.4">Ampullis potas semisupinus aquam.</TextUnit>
    <TextUnit id="2191" loc="6.35.5">Ut tandem saties vocemque sitimque, rogamus,</TextUnit>
    <TextUnit id="2192" loc="6.35.6">Iam de clepsydra, Caeciliane, bibas.</TextUnit>
    <TextUnit id="2193" loc="6.36.1">Mentula tam magna est, quantus tibi, Papyle, nasus,</TextUnit>
    <TextUnit id="2194" loc="6.36.2">Ut possis, quotiens arrigis, olfacere.</TextUnit>
    <TextUnit id="2195" loc="6.38.1">Aspicis, ut parvus nec adhuc trieteride plena</TextUnit>
    <TextUnit id="2196" loc="6.38.2">Regulus auditum laudet et ipse patrem?</TextUnit>
    <TextUnit id="2197" loc="6.38.3">Maternosque sinus viso genitore relinquat</TextUnit>
    <TextUnit id="2198" loc="6.38.4">Et patrias laudes sentiat esse suas?</TextUnit>
    <TextUnit id="2199" loc="6.38.5">Iam clamor centumque viri densumque corona</TextUnit>
    <TextUnit id="2200" loc="6.38.6">Volgus et infanti Iulia tecta placent.</TextUnit>
    <TextUnit id="2201" loc="6.38.7">Acris equi suboles magno sic pulvere gaudet,</TextUnit>
    <TextUnit id="2202" loc="6.38.8">Sic vitulus molli proelia fronte cupit.</TextUnit>
    <TextUnit id="2203" loc="6.38.9">Di, servate, precor, matri sua vota patrique,</TextUnit>
    <TextUnit id="2204" loc="6.38.10">Audiat ut natum Regulus, illa duos.</TextUnit>
    <TextUnit id="2205" loc="6.40.1">Femina praeferri potuit tibi nulla, Lycori:</TextUnit>
    <TextUnit id="2206" loc="6.40.2">Praeferri Glycerae femina nulla potest.</TextUnit>
    <TextUnit id="2207" loc="6.40.3">Haec erit hoc quod tu: tu non potes esse quod haec est</TextUnit>
    <TextUnit id="2208" loc="6.40.4">Tempora quid faciunt! hanc volo, te volui.</TextUnit>
    <TextUnit id="2209" loc="6.41.1">Qui recitat lana fauces et colla revinctus,</TextUnit>
    <TextUnit id="2210" loc="6.41.2">Hic se posse loqui, posse tacere negat.</TextUnit>
    <TextUnit id="2211" loc="6.43.1">Dum tibi felices indulgent, Castrice, Baiae</TextUnit>
    <TextUnit id="2212" loc="6.43.2">Canaque sulphureis nympha natatur aquis,</TextUnit>
    <TextUnit id="2213" loc="6.43.3">Me Nomentani confirmant otia ruris</TextUnit>
    <TextUnit id="2214" loc="6.43.4">Et casa iugeribus non onerosa suis.</TextUnit>
    <TextUnit id="2215" loc="6.43.5">Hoc mihi Baiani soles mollisque Lucrinus,</TextUnit>
    <TextUnit id="2216" loc="6.43.6">Hoc mihi sunt vestrae, Castrice, divitiae.</TextUnit>
    <TextUnit id="2217" loc="6.43.7">Quondam laudatas quocumque libebat ad undas</TextUnit>
    <TextUnit id="2218" loc="6.43.8">Currere nec longas pertimuisse vias,</TextUnit>
    <TextUnit id="2219" loc="6.43.9">Nunc urbis vicina iuvant facilesque recessus,</TextUnit>
    <TextUnit id="2220" loc="6.43.10">Et satis est, pigro si licet esse mihi.</TextUnit>
    <TextUnit id="2221" loc="6.44.1">Festive credis te, Calliodore, iocari</TextUnit>
    <TextUnit id="2222" loc="6.44.2">Et solum multo permaduisse sale.</TextUnit>
    <TextUnit id="2223" loc="6.44.3">Omnibus adrides, dicteria dicis in omnis;</TextUnit>
    <TextUnit id="2224" loc="6.44.4">Sic te convivam posse placere putas.</TextUnit>
    <TextUnit id="2225" loc="6.44.5">At si ego non belle, sed vere dixero quiddam,</TextUnit>
    <TextUnit id="2226" loc="6.44.6">Nemo propinabit, Calliodore, tibi.</TextUnit>
    <TextUnit id="2227" loc="6.45.1">Lusistis, satis est: lascivi nubite cunni:</TextUnit>
    <TextUnit id="2228" loc="6.45.2">Permissa est vobis non nisi casta Venus.</TextUnit>
    <TextUnit id="2229" loc="6.45.3">Haec est casta Venus? nubit Laetoria Lygdo:</TextUnit>
    <TextUnit id="2230" loc="6.45.4">Turpius uxor erit, quam modo moecha fuit.</TextUnit>
    <TextUnit id="2231" loc="6.46.1">Vapulat adsidue veneti quadriga flagello,</TextUnit>
    <TextUnit id="2232" loc="6.46.2">Nec currit: magnam rem, Catiane, facit.</TextUnit>
    <TextUnit id="2233" loc="6.47.1">Nympha, mei Stellae quae fonte domestica puro</TextUnit>
    <TextUnit id="2234" loc="6.47.2">Laberis et domini gemmea tecta subis,</TextUnit>
    <TextUnit id="2235" loc="6.47.3">Sive Numae coniunx Triviae te misit ab antris,</TextUnit>
    <TextUnit id="2236" loc="6.47.4">Sive Camenarum de grege nona venis:</TextUnit>
    <TextUnit id="2237" loc="6.47.5">Exolvit votis hac se tibi virgine porca</TextUnit>
    <TextUnit id="2238" loc="6.47.6">Marcus, furtivam quod bibit aeger aquam.</TextUnit>
    <TextUnit id="2239" loc="6.47.7">Tu contenta meo iam crimine gaudia fontis</TextUnit>
    <TextUnit id="2240" loc="6.47.8">Da secura tui: sit mihi sana sitis.</TextUnit>
    <TextUnit id="2241" loc="6.48.1">Quod tam grande sophos clamat tibi turba togata,</TextUnit>
    <TextUnit id="2242" loc="6.48.2">Non tu, Pomponi, cena diserta tua est.</TextUnit>
    <TextUnit id="2243" loc="6.50.1">Cum coleret puros pauper Telesinus amicos,</TextUnit>
    <TextUnit id="2244" loc="6.50.2">Errabat gelida sordidus in togula:</TextUnit>
    <TextUnit id="2245" loc="6.50.3">Obscenos ex quo coepit curare cinaedos,</TextUnit>
    <TextUnit id="2246" loc="6.50.4">Argentum, mensas, praedia solus emit.</TextUnit>
    <TextUnit id="2247" loc="6.50.5">Vis fieri dives, Bithynice? conscius esto:</TextUnit>
    <TextUnit id="2248" loc="6.50.6">Nil tibi vel minimum basia pura dabunt.</TextUnit>
    <TextUnit id="2249" loc="6.51.1">Quod convivaris sine me tam saepe, Luperce,</TextUnit>
    <TextUnit id="2250" loc="6.51.2">Inveni, noceam qua ratione tibi.</TextUnit>
    <TextUnit id="2251" loc="6.51.3">Irascor: licet usque voces mittasque rogesque -</TextUnit>
    <TextUnit id="2252" loc="6.51.4">'Quid facies?' inquis. Quid faciam? veniam.</TextUnit>
    <TextUnit id="2253" loc="6.52.1">Hoc iacet in tumulo raptus puerilibus annis</TextUnit>
    <TextUnit id="2254" loc="6.52.2">Pantagathus, domini cura dolorque sui,</TextUnit>
    <TextUnit id="2255" loc="6.52.3">Vix tangente vagos ferro resecare capillos</TextUnit>
    <TextUnit id="2256" loc="6.52.4">Doctus et hirsutas excoluisse genas.</TextUnit>
    <TextUnit id="2257" loc="6.52.5">Sis licet, ut debes, tellus, placata levisque,</TextUnit>
    <TextUnit id="2258" loc="6.52.6">Artificis levior non potes esse manu.</TextUnit>
    <TextUnit id="2259" loc="6.53.1">Lotus nobiscum est, hilaris cenavit, et idem</TextUnit>
    <TextUnit id="2260" loc="6.53.2">Inventus mane est mortuus Andragoras.</TextUnit>
    <TextUnit id="2261" loc="6.53.3">Tam subitae mortis causam, Faustine, requiris?</TextUnit>
    <TextUnit id="2262" loc="6.53.4">In somnis medicum viderat Hermocraten.</TextUnit>
    <TextUnit id="2263" loc="6.54.1">Tantos et tantas si dicere Sextilianum,</TextUnit>
    <TextUnit id="2264" loc="6.54.2">Aule, vetes, iunget vix tria verba miser.</TextUnit>
    <TextUnit id="2265" loc="6.54.3">'Quid sibi vult?' inquis. Dicam, quid suspicer esse:</TextUnit>
    <TextUnit id="2266" loc="6.54.4">Tantos et tantas Sextilianus amat.</TextUnit>
    <TextUnit id="2267" loc="6.56.1">Quod tibi crura rigent saetis et pectora villis,</TextUnit>
    <TextUnit id="2268" loc="6.56.2">Verba putas famae te, Charideme, dare?</TextUnit>
    <TextUnit id="2269" loc="6.56.3">Extirpa, mihi crede, pilos de corpore toto</TextUnit>
    <TextUnit id="2270" loc="6.56.4">Teque pilare tuas testificare natis.</TextUnit>
    <TextUnit id="2271" loc="6.56.5">'Quae ratio est?' inquis. Scis multos dicere multa:</TextUnit>
    <TextUnit id="2272" loc="6.56.6">Fac pedicari te, Charideme, putent.</TextUnit>
    <TextUnit id="2273" loc="6.57.1">Mentiris fictos unguento, Phoebe, capillos</TextUnit>
    <TextUnit id="2274" loc="6.57.2">Et tegitur pictis sordida calva comis.</TextUnit>
    <TextUnit id="2275" loc="6.57.3">Tonsorem capiti non est adhibere necesse:</TextUnit>
    <TextUnit id="2276" loc="6.57.4">Radere te melius spongia, Phoebe, potest.</TextUnit>
    <TextUnit id="2277" loc="6.58.1">Cernere Parrhasios dum te iuvat, Aule, triones</TextUnit>
    <TextUnit id="2278" loc="6.58.2">Comminus et Getici sidera ferre poli,</TextUnit>
    <TextUnit id="2279" loc="6.58.3">O quam paene tibi Stygias ego raptus ad undas</TextUnit>
    <TextUnit id="2280" loc="6.58.4">Elysiae vidi nubila fusca plagae!</TextUnit>
    <TextUnit id="2281" loc="6.58.5">Quamvis lassa, tuos quaerebant lumina vultus</TextUnit>
    <TextUnit id="2282" loc="6.58.6">Atque erat in gelido plurimus ore Pudens.</TextUnit>
    <TextUnit id="2283" loc="6.58.7">Si mihi lanificae ducunt non pulla sorores</TextUnit>
    <TextUnit id="2284" loc="6.58.8">Stamina nec surdos vox habet ista deos,</TextUnit>
    <TextUnit id="2285" loc="6.58.9">Sospite me sospes Latias reveheris ad urbes</TextUnit>
    <TextUnit id="2286" loc="6.58.10">Et referes pili praemia clarus eques.</TextUnit>
    <TextUnit id="2287" loc="6.59.1">Et dolet et queritur, sibi non contingere frigus,</TextUnit>
    <TextUnit id="2288" loc="6.59.2">Propter sescentas Baccara gausapinas,</TextUnit>
    <TextUnit id="2289" loc="6.59.3">Optat et obscuras luces ventosque nivesque,</TextUnit>
    <TextUnit id="2290" loc="6.59.4">Odit et hibernos, si tepuere, dies.</TextUnit>
    <TextUnit id="2291" loc="6.59.5">Quid fecere mali nostrae tibi, saeve, lacernae,</TextUnit>
    <TextUnit id="2292" loc="6.59.6">Tollere de scapulis quas levis aura potest?</TextUnit>
    <TextUnit id="2293" loc="6.59.7">Quanto simplicius, quanto est humanius illud,</TextUnit>
    <TextUnit id="2294" loc="6.59.8">Mense vel Augusto sumere gausapinas!</TextUnit>
    <TextUnit id="2295" loc="6.60.1">Laudat, amat, cantat nostros mea Roma libellos,</TextUnit>
    <TextUnit id="2296" loc="6.60.2">Meque sinus omnes, me manus omnis habet.</TextUnit>
    <TextUnit id="2297" loc="6.60.3">Ecce rubet quidam, pallet, stupet, oscitat, odit.</TextUnit>
    <TextUnit id="2298" loc="6.60.4">Hoc volo: nunc nobis carmina nostra placent.</TextUnit>
    <TextUnit id="2299" loc="6.61.1">Rem factam Pompullus habet, Faustine: legetur</TextUnit>
    <TextUnit id="2300" loc="6.61.2">Et nomen toto sparget in orbe suum.</TextUnit>
    <TextUnit id="2301" loc="6.61.3">'Sic leve flavorum valeat genus Usiporum,</TextUnit>
    <TextUnit id="2302" loc="6.61.4">Quisquis et Ausonium non amat imperium.'</TextUnit>
    <TextUnit id="2303" loc="6.61.5">Ingeniosa tamen Pompulli scripta feruntur.</TextUnit>
    <TextUnit id="2304" loc="6.61.6">'Sed famae non est hoc, mihi crede, satis:</TextUnit>
    <TextUnit id="2305" loc="6.61.7">Quam multi tineas pascunt blattasque diserti,</TextUnit>
    <TextUnit id="2306" loc="6.61.8">Et redimunt soli carmina docta coci!</TextUnit>
    <TextUnit id="2307" loc="6.61.9">Nescio quid plus est, quod donat saecula chartis:</TextUnit>
    <TextUnit id="2308" loc="6.61.10">Victurus genium debet habere liber.'</TextUnit>
    <TextUnit id="2309" loc="6.63.1">Scis te captari, scis hunc qui captat, avarum,</TextUnit>
    <TextUnit id="2310" loc="6.63.2">Et scis qui captat, quid, Mariane, velit.</TextUnit>
    <TextUnit id="2311" loc="6.63.3">Tu tamen hunc tabulis heredem, stulte, supremis</TextUnit>
    <TextUnit id="2312" loc="6.63.4">Scribis et esse tuo vis, furiose, loco.</TextUnit>
    <TextUnit id="2313" loc="6.63.5">'Munera magna tamen misit.' Sed misit in hamo;</TextUnit>
    <TextUnit id="2314" loc="6.63.6">Et piscatorem piscis amare potest?</TextUnit>
    <TextUnit id="2315" loc="6.63.7">Hicine deflebit vero tua fata dolore?</TextUnit>
    <TextUnit id="2316" loc="6.63.8">Si cupis, ut ploret, des, Mariane, nihil.</TextUnit>
    <TextUnit id="2317" loc="6.65.1">'Hexametris epigramma facis' scio dicere Tuccam.</TextUnit>
    <TextUnit id="2318" loc="6.65.2">Tucca, solet fieri, denique, Tucca, licet.</TextUnit>
    <TextUnit id="2319" loc="6.65.3">'Sed tamen hoc longum est.' Solet hoc quoque, Tucca, licetque:</TextUnit>
    <TextUnit id="2320" loc="6.65.4">Si breviora probas, disticha sola legas.</TextUnit>
    <TextUnit id="2321" loc="6.65.5">Conveniat nobis, ut fas epigrammata longa</TextUnit>
    <TextUnit id="2322" loc="6.65.6">Sit transire tibi, scribere, Tucca, mihi.</TextUnit>
    <TextUnit id="2323" loc="6.67.1">Cur tantum eunuchos habeat tua Caelia, quaeris,</TextUnit>
    <TextUnit id="2324" loc="6.67.2">Pannyche? volt futui Caelia nec parere.</TextUnit>
    <TextUnit id="2325" loc="6.68.1">Flete nefas vestrum, sed toto flete Lucrino,</TextUnit>
    <TextUnit id="2326" loc="6.68.2">Naides, et luctus sentiat ipsa Thetis.</TextUnit>
    <TextUnit id="2327" loc="6.68.3">Inter Baianas raptus puer occidit undas</TextUnit>
    <TextUnit id="2328" loc="6.68.4">Eutychos ille, tuum, Castrice, dulce latus.</TextUnit>
    <TextUnit id="2329" loc="6.68.5">Hic tibi curarum socius blandumque levamen,</TextUnit>
    <TextUnit id="2330" loc="6.68.6">Hic amor, hic nostri vatis Alexis erat.</TextUnit>
    <TextUnit id="2331" loc="6.68.7">Numquid te vitreis nudum lasciva sub undis</TextUnit>
    <TextUnit id="2332" loc="6.68.8">Vidit et Alcidae nympha remisit Hylan?</TextUnit>
    <TextUnit id="2333" loc="6.68.9">An dea femineum iam neglegit Hermaphroditum</TextUnit>
    <TextUnit id="2334" loc="6.68.10">Amplexu teneri sollicitata viri?</TextUnit>
    <TextUnit id="2335" loc="6.68.11">Quidquid id est, subitae, quaecumque est causa rapinae,</TextUnit>
    <TextUnit id="2336" loc="6.68.12">Sit, precor, et tellus mitis et unda tibi.</TextUnit>
    <TextUnit id="2337" loc="6.69.1">Non miror, quod potat aquam tua Bassa, Catulle:</TextUnit>
    <TextUnit id="2338" loc="6.69.2">Miror, quod Bassi filia potat aquam.</TextUnit>
    <TextUnit id="2339" loc="6.71.1">Edere lascivos ad Baetica crusmata gestus</TextUnit>
    <TextUnit id="2340" loc="6.71.2">Et Gaditanis ludere docta modis,</TextUnit>
    <TextUnit id="2341" loc="6.71.3">Tendere quae tremulum Pelian Hecubaeque maritum</TextUnit>
    <TextUnit id="2342" loc="6.71.4">Posset ad Hectoreos sollicitare rogos,</TextUnit>
    <TextUnit id="2343" loc="6.71.5">Urit et excruciat dominum Telethusa priorem:</TextUnit>
    <TextUnit id="2344" loc="6.71.6">Vendidit ancillam, nunc redimit dominam.</TextUnit>
    <TextUnit id="2345" loc="6.73.1">Non rudis indocta fecit me falce colonus:</TextUnit>
    <TextUnit id="2346" loc="6.73.2">Dispensatoris nobile cernis opus.</TextUnit>
    <TextUnit id="2347" loc="6.73.3">Nam Caeretani cultor ditissimus agri</TextUnit>
    <TextUnit id="2348" loc="6.73.4">Hos Hilarus colles et iuga laeta tenet.</TextUnit>
    <TextUnit id="2349" loc="6.73.5">Aspice, quam certo videar non ligneus ore</TextUnit>
    <TextUnit id="2350" loc="6.73.6">Nec devota focis inguinis arma geram,</TextUnit>
    <TextUnit id="2351" loc="6.73.7">Sed mihi perpetua numquam moritura cupresso</TextUnit>
    <TextUnit id="2352" loc="6.73.8">Phidiaca rigeat mentula digna manu.</TextUnit>
    <TextUnit id="2353" loc="6.73.9">Vicini, moneo, sanctum celebrate Priapum</TextUnit>
    <TextUnit id="2354" loc="6.73.10">Et bis septenis parcite iugeribus.</TextUnit>
    <TextUnit id="2355" loc="6.75.1">Cum mittis turdumve mihi quadramve placentae,</TextUnit>
    <TextUnit id="2356" loc="6.75.2">Sive femur leporis, sive quid his simile est,</TextUnit>
    <TextUnit id="2357" loc="6.75.3">Buccellas misisse tuas te, Pontia, dicis.</TextUnit>
    <TextUnit id="2358" loc="6.75.4">Has ego non mittam, Pontia, sed nec edam.</TextUnit>
    <TextUnit id="2359" loc="6.76.1">Ille sacri lateris custos Martisque togati,</TextUnit>
    <TextUnit id="2360" loc="6.76.2">Credita cui summi castra fuere ducis,</TextUnit>
    <TextUnit id="2361" loc="6.76.3">Hic situs est Fuscus. Licet hoc, Fortuna, fateri:</TextUnit>
    <TextUnit id="2362" loc="6.76.4">Non timet hostiles iam lapis iste minas;</TextUnit>
    <TextUnit id="2363" loc="6.76.5">Grande iugum domita Dacus cervice recepit,</TextUnit>
    <TextUnit id="2364" loc="6.76.6">Et famulum victrix possidet umbra nemus.</TextUnit>
    <TextUnit id="2365" loc="6.77.1">Cum sis tam pauper, quam nec miserabilis Iros,</TextUnit>
    <TextUnit id="2366" loc="6.77.2">Tam iuvenis, quam nec Parthenopaeus erat,</TextUnit>
    <TextUnit id="2367" loc="6.77.3">Tam fortis, quam nec, cum vinceret, Artemidorus,</TextUnit>
    <TextUnit id="2368" loc="6.77.4">Quid te Cappadocum sex onus esse iuvat?</TextUnit>
    <TextUnit id="2369" loc="6.77.5">Rideris multoque magis traduceris, Afer,</TextUnit>
    <TextUnit id="2370" loc="6.77.6">Quam nudus medio si spatiere foro.</TextUnit>
    <TextUnit id="2371" loc="6.77.7">Non aliter monstratur Atlans cum compare ginno</TextUnit>
    <TextUnit id="2372" loc="6.77.8">Quaeque vehit similem belua nigra Libyn.</TextUnit>
    <TextUnit id="2373" loc="6.77.9">Invidiosa tibi quam sit lectica, requiris?</TextUnit>
    <TextUnit id="2374" loc="6.77.10">Non debes ferri mortuus hexaphoro.</TextUnit>
    <TextUnit id="2375" loc="6.79.1">Tristis es et felix. Sciat hoc Fortuna caveto:</TextUnit>
    <TextUnit id="2376" loc="6.79.2">Ingratum dicet te, Lupe, si scierit.</TextUnit>
    <TextUnit id="2377" loc="6.80.1">Ut nova dona tibi, Caesar, Nilotica tellus</TextUnit>
    <TextUnit id="2378" loc="6.80.2">Miserat hibernas ambitiosa rosas.</TextUnit>
    <TextUnit id="2379" loc="6.80.3">Navita derisit Pharios Memphiticus hortos,</TextUnit>
    <TextUnit id="2380" loc="6.80.4">Urbis ut intravit limina prima tuae:</TextUnit>
    <TextUnit id="2381" loc="6.80.5">Tantus veris honos et odorae gratia Florae,</TextUnit>
    <TextUnit id="2382" loc="6.80.6">Tantaque Paestani gloria ruris erat;</TextUnit>
    <TextUnit id="2383" loc="6.80.7">Sic quacumque vagus gressumque oculosque ferebat,</TextUnit>
    <TextUnit id="2384" loc="6.80.8">Tonsilibus sertis omne rubebat iter.</TextUnit>
    <TextUnit id="2385" loc="6.80.9">At tu Romanae iussus iam cedere brumae,</TextUnit>
    <TextUnit id="2386" loc="6.80.10">Mitte tuas messes, accipe, Nile, rosas.</TextUnit>
    <TextUnit id="2387" loc="6.81.1">Iratus tamquam populo, Charideme, lavaris:</TextUnit>
    <TextUnit id="2388" loc="6.81.2">Inguina sic toto subluis in solio.</TextUnit>
    <TextUnit id="2389" loc="6.81.3">Nec caput hic vellem sic te, Charideme, lavare.</TextUnit>
    <TextUnit id="2390" loc="6.81.4">Et caput, ecce, lavas: inguina malo laves.</TextUnit>
    <TextUnit id="2391" loc="6.83.1">Quantum sollicito fortuna parentis Etrusco,</TextUnit>
    <TextUnit id="2392" loc="6.83.2">Tantum, summe ducum, debet uterque tibi.</TextUnit>
    <TextUnit id="2393" loc="6.83.3">Nam tu missa tua revocasti fulmina dextra:</TextUnit>
    <TextUnit id="2394" loc="6.83.4">Hos cuperem mores ignibus esse Iovis;</TextUnit>
    <TextUnit id="2395" loc="6.83.5">Si tua sit summo, Caesar, natura Tonanti,</TextUnit>
    <TextUnit id="2396" loc="6.83.6">Utetur toto fulmine rara manus.</TextUnit>
    <TextUnit id="2397" loc="6.83.7">Muneris hoc utrumque tui testatur Etruscus,</TextUnit>
    <TextUnit id="2398" loc="6.83.8">Esse quod et comiti contigit et reduci.</TextUnit>
    <TextUnit id="2399" loc="6.84.1">Octaphoro sanus portatur, Avite, Philippus.</TextUnit>
    <TextUnit id="2400" loc="6.84.2">Hunc tu si sanum credis, Avite, furis.</TextUnit>
    <TextUnit id="2401" loc="6.85.1">Editur en sextus sine te mihi, Rufe Camoni,</TextUnit>
    <TextUnit id="2402" loc="6.85.2">Nec te lectorem sperat, amice, liber:</TextUnit>
    <TextUnit id="2403" loc="6.85.3">Impia Cappadocum tellus et numine laevo</TextUnit>
    <TextUnit id="2404" loc="6.85.4">Visa tibi cineres reddit et ossa patri.</TextUnit>
    <TextUnit id="2405" loc="6.85.5">Funde tuo lacrimas orbata Bononia Rufo,</TextUnit>
    <TextUnit id="2406" loc="6.85.6">Et resonet tota planctus in Aemilia:</TextUnit>
    <TextUnit id="2407" loc="6.85.7">Heu qualis pietas, heu quam brevis occidit aetas!</TextUnit>
    <TextUnit id="2408" loc="6.85.8">Viderat Alphei praemia quinta modo.</TextUnit>
    <TextUnit id="2409" loc="6.85.9">Pectore tu memori nostros evolvere lusus,</TextUnit>
    <TextUnit id="2410" loc="6.85.10">Tu solitus totos, Rufe, tenere iocos,</TextUnit>
    <TextUnit id="2411" loc="6.85.11">Accipe cum fletu maesti breve carmen amici</TextUnit>
    <TextUnit id="2412" loc="6.85.12">Atque haec absentis tura fuisse puta.</TextUnit>
    <TextUnit id="2413" loc="6.86.1">Setinum dominaeque nives densique trientes.</TextUnit>
    <TextUnit id="2414" loc="6.86.2">Quando ego vos medico non prohibente bibam?</TextUnit>
    <TextUnit id="2415" loc="6.86.3">Stultus et ingratus nec tanto munere dignus,</TextUnit>
    <TextUnit id="2416" loc="6.86.4">Qui mavult heres divitis esse Midae.</TextUnit>
    <TextUnit id="2417" loc="6.86.5">Possideat Libycas messis Hermumque Tagumque,</TextUnit>
    <TextUnit id="2418" loc="6.86.6">Et potet caldam, qui mihi livet, aquam.</TextUnit>
    <TextUnit id="2419" loc="6.87.1">Di tibi dent et tu, Caesar, quaecumque mereris:</TextUnit>
    <TextUnit id="2420" loc="6.87.2">Di mihi dent et tu, quae volo, si merui.</TextUnit>
    <TextUnit id="2421" loc="6.88.1">Mane salutavi vero te nomine casu,</TextUnit>
    <TextUnit id="2422" loc="6.88.2">Nec dixi dominum, Caeciliane, meum.</TextUnit>
    <TextUnit id="2423" loc="6.88.3">Quanti libertas constet mihi tanta, requiris?</TextUnit>
    <TextUnit id="2424" loc="6.88.4">Centum quadrantes abstulit illa mihi.</TextUnit>
    <TextUnit id="2425" loc="6.89.1">Cum peteret seram media iam nocte matellam</TextUnit>
    <TextUnit id="2426" loc="6.89.2">Arguto madidus pollice Panaretus,</TextUnit>
    <TextUnit id="2427" loc="6.89.3">Spoletina data est, sed quam siccaverat ipse,</TextUnit>
    <TextUnit id="2428" loc="6.89.4">Nec fuerat soli tota lagona satis.</TextUnit>
    <TextUnit id="2429" loc="6.89.5">Ille fide summa testae sua vina remensus</TextUnit>
    <TextUnit id="2430" loc="6.89.6">Reddidit oenophori pondera plena sui.</TextUnit>
    <TextUnit id="2431" loc="6.89.7">Miraris, quantum biberat, cepisse lagonam?</TextUnit>
    <TextUnit id="2432" loc="6.89.8">Desine mirari, Rufe: merum biberat.</TextUnit>
    <TextUnit id="2433" loc="6.91.1">Sancta ducis summi prohibet censura vetatque</TextUnit>
    <TextUnit id="2434" loc="6.91.2">Moechari. Gaude, Zoile, non futuis.</TextUnit>
    <TextUnit id="2435" loc="6.93.1">Tam male Thais olet, quam non fullonis avari</TextUnit>
    <TextUnit id="2436" loc="6.93.2">Testa vetus, media sed modo fracta via,</TextUnit>
    <TextUnit id="2437" loc="6.93.3">Non ab amore recens hircus, non ora leonis,</TextUnit>
    <TextUnit id="2438" loc="6.93.4">Non detracta cani transtiberina cutis,</TextUnit>
    <TextUnit id="2439" loc="6.93.5">Pullus abortivo nec cum putrescit in ovo,</TextUnit>
    <TextUnit id="2440" loc="6.93.6">Amphora corrupto nec vitiata garo.</TextUnit>
    <TextUnit id="2441" loc="6.93.7">Virus ut hoc alio fallax permutet odore,</TextUnit>
    <TextUnit id="2442" loc="6.93.8">Deposita quotiens balnea veste petit,</TextUnit>
    <TextUnit id="2443" loc="6.93.9">Psilothro viret aut acida latet oblita creta</TextUnit>
    <TextUnit id="2444" loc="6.93.10">Aut tegitur pingui terque quaterque faba.</TextUnit>
    <TextUnit id="2445" loc="6.93.11">Cum bene se tutam per fraudes mille putavit,</TextUnit>
    <TextUnit id="2446" loc="6.93.12">Omnia cum fecit, Thaida Thais olet.</TextUnit>
    <TextUnit id="2447" loc="6.94.1">Ponuntur semper chrysendeta Calpetano</TextUnit>
    <TextUnit id="2448" loc="6.94.2">Sive foris seu cum cenat in urbe domi.</TextUnit>
    <TextUnit id="2449" loc="6.94.3">Sic etiam in stabulo semper, sic cenat in agro.</TextUnit>
    <TextUnit id="2450" loc="6.94.4">Non habet ergo aliud? Non habet immo suum.</TextUnit>
    <TextUnit id="2451" loc="7.1.1">Accipe belligerae crudum thoraca Minervae,</TextUnit>
    <TextUnit id="2452" loc="7.1.2">Ipsa Medusaeae quem timet ira comae.</TextUnit>
    <TextUnit id="2453" loc="7.1.3">Dum vacat, haec, Caesar, poterit lorica vocari:</TextUnit>
    <TextUnit id="2454" loc="7.1.4">Pectore cum sacro sederit, aegis erit.</TextUnit>
    <TextUnit id="2455" loc="7.2.1">Invia Sarmaticis domini lorica sagittis</TextUnit>
    <TextUnit id="2456" loc="7.2.2">Et Martis Getico tergore fida magis,</TextUnit>
    <TextUnit id="2457" loc="7.2.3">Quam vel ad Aetolae securam cuspidis ictus</TextUnit>
    <TextUnit id="2458" loc="7.2.4">Texuit innumeri lubricus unguis apri:</TextUnit>
    <TextUnit id="2459" loc="7.2.5">Felix sorte tua, sacrum cui tangere pectus</TextUnit>
    <TextUnit id="2460" loc="7.2.6">Fas erit et nostri mente calere dei.</TextUnit>
    <TextUnit id="2461" loc="7.2.7">I comes et magnos inlaesa merere triumphos</TextUnit>
    <TextUnit id="2462" loc="7.2.8">Palmataeque ducem, sed cito, redde togae.</TextUnit>
    <TextUnit id="2463" loc="7.3.1">Cur non mitto meos tibi, Pontiliane, libellos?</TextUnit>
    <TextUnit id="2464" loc="7.3.2">Ne mihi tu mittas, Pontiliane, tuos.</TextUnit>
    <TextUnit id="2465" loc="7.5.1">Si desiderium, Caesar, populique patrumque</TextUnit>
    <TextUnit id="2466" loc="7.5.2">Respicis et Latiae gaudia vera togae,</TextUnit>
    <TextUnit id="2467" loc="7.5.3">Redde deum votis poscentibus. Invidet hosti</TextUnit>
    <TextUnit id="2468" loc="7.5.4">Roma suo, veniat laurea multa licet:</TextUnit>
    <TextUnit id="2469" loc="7.5.5">Terrarum dominum propius videt ille, tuoque</TextUnit>
    <TextUnit id="2470" loc="7.5.6">Terretur vultu barbarus et fruitur.</TextUnit>
    <TextUnit id="2471" loc="7.6.1">Ecquid Hyperboreis ad nos conversus ab oris</TextUnit>
    <TextUnit id="2472" loc="7.6.2">Ausonias Caesar iam parat ire vias?</TextUnit>
    <TextUnit id="2473" loc="7.6.3">Certus abest auctor, sed vox hoc nuntiat omnis:</TextUnit>
    <TextUnit id="2474" loc="7.6.4">Credo tibi, verum dicere, Fama, soles.</TextUnit>
    <TextUnit id="2475" loc="7.6.5">Publica victrices testantur gaudia chartae,</TextUnit>
    <TextUnit id="2476" loc="7.6.6">Martia laurigera cuspide pila virent.</TextUnit>
    <TextUnit id="2477" loc="7.6.7">Rursus, io, magnos clamat tibi Roma triumphos</TextUnit>
    <TextUnit id="2478" loc="7.6.8">Invictusque tua, Caesar, in urbe sonas.</TextUnit>
    <TextUnit id="2479" loc="7.6.9">Sed iam laetitiae quo sit fiducia maior,</TextUnit>
    <TextUnit id="2480" loc="7.6.10">Sarmaticae laurus nuntius ipse veni.</TextUnit>
    <TextUnit id="2481" loc="7.8.1">Nunc hilares, si quando mihi, nunc ludite, Musae:</TextUnit>
    <TextUnit id="2482" loc="7.8.2">Victor ab Odrysio redditur orbe deus.</TextUnit>
    <TextUnit id="2483" loc="7.8.3">Certa facis populi tu primus vota, December:</TextUnit>
    <TextUnit id="2484" loc="7.8.4">Iam licet ingenti dicere voce 'Venit!'</TextUnit>
    <TextUnit id="2485" loc="7.8.5">Felix sorte tua! Poteras non cedere Iano,</TextUnit>
    <TextUnit id="2486" loc="7.8.6">Gaudia si nobis, quae dabit ille, dares.</TextUnit>
    <TextUnit id="2487" loc="7.8.7">Festa coronatus ludet convicia miles,</TextUnit>
    <TextUnit id="2488" loc="7.8.8">Inter laurigeros cum comes ibit equos.</TextUnit>
    <TextUnit id="2489" loc="7.8.9">Fas audire iocos levioraque carmina, Caesar,</TextUnit>
    <TextUnit id="2490" loc="7.8.10">Et tibi, si lusus ipse triumphus amat.</TextUnit>
    <TextUnit id="2491" loc="7.9.1">Cum sexaginta numeret Cascellius annos,</TextUnit>
    <TextUnit id="2492" loc="7.9.2">Ingeniosus homo est: quando disertus erit?</TextUnit>
    <TextUnit id="2493" loc="7.10.1">Pedicatur Eros, fellat Linus: Ole, quid ad te,</TextUnit>
    <TextUnit id="2494" loc="7.10.2">De cute quid faciant ille vel ille sua?</TextUnit>
    <TextUnit id="2495" loc="7.10.3">Centenis futuit Matho milibus: Ole, quid ad te?</TextUnit>
    <TextUnit id="2496" loc="7.10.4">Non tu propterea, sed Matho pauper erit.</TextUnit>
    <TextUnit id="2497" loc="7.10.5">In lucem cenat Sertorius: Ole, quid ad te,</TextUnit>
    <TextUnit id="2498" loc="7.10.6">Cum liceat tota stertere nocte tibi?</TextUnit>
    <TextUnit id="2499" loc="7.10.7">Septingenta Tito debet Lupus: Ole, quid ad te?</TextUnit>
    <TextUnit id="2500" loc="7.10.8">Assem ne dederis crediderisve Lupo.</TextUnit>
    <TextUnit id="2501" loc="7.10.9">Illud dissimulas, ad te quod pertinet, Ole,</TextUnit>
    <TextUnit id="2502" loc="7.10.10">Quodque magis curae convenit esse tuae.</TextUnit>
    <TextUnit id="2503" loc="7.10.11">Pro togula debes: hoc ad te pertinet, Ole.</TextUnit>
    <TextUnit id="2504" loc="7.10.12">Quadrantem nemo iam tibi credit: et hoc.</TextUnit>
    <TextUnit id="2505" loc="7.10.13">Uxor moecha tibi est: hoc ad te pertinet, Ole.</TextUnit>
    <TextUnit id="2506" loc="7.10.14">Poscit iam dotem filia grandis: et hoc.</TextUnit>
    <TextUnit id="2507" loc="7.10.15">Dicere quindecies poteram, quod pertinet ad te:</TextUnit>
    <TextUnit id="2508" loc="7.10.16">Sed quid agas, ad me pertinet, Ole, nihil.</TextUnit>
    <TextUnit id="2509" loc="7.12.1">Sic me fronte legat dominus, Faustine, serena</TextUnit>
    <TextUnit id="2510" loc="7.12.2">Excipiatque meos, qua solet aure, iocos,</TextUnit>
    <TextUnit id="2511" loc="7.12.3">Ut mea nec, iuste quos odit, pagina laesit,</TextUnit>
    <TextUnit id="2512" loc="7.12.4">Et mihi de nullo fama rubore placet.</TextUnit>
    <TextUnit id="2513" loc="7.12.5">Quid prodest, cupiant cum quidam nostra videri,</TextUnit>
    <TextUnit id="2514" loc="7.12.6">Si qua Lycambeo sanguine tela madent,</TextUnit>
    <TextUnit id="2515" loc="7.12.7">Vipereumque vomat nostro sub nomine virus,</TextUnit>
    <TextUnit id="2516" loc="7.12.8">Qui Phoebi radios ferre diemque negat?</TextUnit>
    <TextUnit id="2517" loc="7.12.9">Ludimus innocui: scis hoc bene: iuro potentis</TextUnit>
    <TextUnit id="2518" loc="7.12.10">Per genium Famae Castaliumque gregem</TextUnit>
    <TextUnit id="2519" loc="7.12.11">Perque tuas aures, magni mihi numinis instar,</TextUnit>
    <TextUnit id="2520" loc="7.12.12">Lector inhumana liber ab invidia.</TextUnit>
    <TextUnit id="2521" loc="7.13.1">Dum Tiburtinis albescere solibus audit</TextUnit>
    <TextUnit id="2522" loc="7.13.2">Antiqui dentis fusca Lycoris ebur,</TextUnit>
    <TextUnit id="2523" loc="7.13.3">Venit in Herculeos colles. Quid Tiburis alti</TextUnit>
    <TextUnit id="2524" loc="7.13.4">Aura valet! Parvo tempore nigra redit.</TextUnit>
    <TextUnit id="2525" loc="7.14.1">Accidit infandum nostrae scelus, Aule, puellae;</TextUnit>
    <TextUnit id="2526" loc="7.14.2">Amisit lusus deliciasque suas:</TextUnit>
    <TextUnit id="2527" loc="7.14.3">Non quales teneri ploravit amica Catulli</TextUnit>
    <TextUnit id="2528" loc="7.14.4">Lesbia, nequitiis passeris orba sui,</TextUnit>
    <TextUnit id="2529" loc="7.14.5">Vel Stellae cantata meo quas flevit Ianthis,</TextUnit>
    <TextUnit id="2530" loc="7.14.6">Cuius in Elysio nigra columba volat:</TextUnit>
    <TextUnit id="2531" loc="7.14.7">Lux mea non capitur nugis neque moribus istis,</TextUnit>
    <TextUnit id="2532" loc="7.14.8">Nec dominae pectus talia damna movent:</TextUnit>
    <TextUnit id="2533" loc="7.14.9">Bis denos puerum numerantem perdidit annos,</TextUnit>
    <TextUnit id="2534" loc="7.14.10">Mentula cui nondum sesquipedalis erat.</TextUnit>
    <TextUnit id="2535" loc="7.15.1">Quis puer hic nitidis absistit Ianthidos undis?</TextUnit>
    <TextUnit id="2536" loc="7.15.2">Effugit dominam Naida numquid Hylas?</TextUnit>
    <TextUnit id="2537" loc="7.15.3">O bene, quod silva colitur Tirynthius ista</TextUnit>
    <TextUnit id="2538" loc="7.15.4">Et quod amatrices tam prope servat aquas!</TextUnit>
    <TextUnit id="2539" loc="7.15.5">Securus licet hos fontes, Argynne, ministres:</TextUnit>
    <TextUnit id="2540" loc="7.15.6">Nil facient Nymphae: ne velit ipse, cave.</TextUnit>
    <TextUnit id="2541" loc="7.16.1">Aera domi non sunt, superest hoc, Regule, solum,</TextUnit>
    <TextUnit id="2542" loc="7.16.2">Ut tua vendamus munera: numquid emis?</TextUnit>
    <TextUnit id="2543" loc="7.18.1">Cum tibi sit facies, de qua nec femina possit</TextUnit>
    <TextUnit id="2544" loc="7.18.2">Dicere, cum corpus nulla litura notet,</TextUnit>
    <TextUnit id="2545" loc="7.18.3">Cur te tam rarus cupiat repetatque fututor,</TextUnit>
    <TextUnit id="2546" loc="7.18.4">Miraris? Vitium est non leve, Galla, tibi:</TextUnit>
    <TextUnit id="2547" loc="7.18.5">Accessi quotiens ad opus mixtisque movemur</TextUnit>
    <TextUnit id="2548" loc="7.18.6">Inguinibus, cunnus non tacet, ipsa taces.</TextUnit>
    <TextUnit id="2549" loc="7.18.7">Di facerent, ut tu loquereris et ille taceret:</TextUnit>
    <TextUnit id="2550" loc="7.18.8">Offendor cunni garrulitate tui.</TextUnit>
    <TextUnit id="2551" loc="7.18.9">Pedere te mallem: namque hoc nec inutile dicit</TextUnit>
    <TextUnit id="2552" loc="7.18.10">Symmachus et risum res movet ista simul:</TextUnit>
    <TextUnit id="2553" loc="7.18.11">Quis ridere potest fatui poppysmata cunni?</TextUnit>
    <TextUnit id="2554" loc="7.18.12">Cum sonat hic, cui non mentula mensque cadit?</TextUnit>
    <TextUnit id="2555" loc="7.18.13">Dic aliquid saltem clamosoque obstrepe cunno,</TextUnit>
    <TextUnit id="2556" loc="7.18.14">Et si adeo muta es, disce vel inde loqui.</TextUnit>
    <TextUnit id="2557" loc="7.19.1">Fragmentum quod vile putas et inutile lignum,</TextUnit>
    <TextUnit id="2558" loc="7.19.2">Haec fuit ignoti prima carina maris.</TextUnit>
    <TextUnit id="2559" loc="7.19.3">Quam nec Cyaneae quondam potuere ruinae</TextUnit>
    <TextUnit id="2560" loc="7.19.4">Frangere nec Scythici tristior ira freti,</TextUnit>
    <TextUnit id="2561" loc="7.19.5">Saecula vicerunt: sed quamvis cesserit annis,</TextUnit>
    <TextUnit id="2562" loc="7.19.6">Sanctior est salva parva tabella rate.</TextUnit>
    <TextUnit id="2563" loc="7.21.1">Haec est illa dies, magni quae conscia partus</TextUnit>
    <TextUnit id="2564" loc="7.21.2">Lucanum populis et tibi, Polla, dedit.</TextUnit>
    <TextUnit id="2565" loc="7.21.3">Heu! Nero crudelis nullaque invisior umbra,</TextUnit>
    <TextUnit id="2566" loc="7.21.4">Debuit hoc saltem non licuisse tibi.</TextUnit>
    <TextUnit id="2567" loc="7.22.1">Vatis Apollinei magno memorabilis ortu</TextUnit>
    <TextUnit id="2568" loc="7.22.2">Lux redit: Aonidum turba, favete sacris.</TextUnit>
    <TextUnit id="2569" loc="7.22.3">Haec meruit, cum te terris, Lucane, dedisset,</TextUnit>
    <TextUnit id="2570" loc="7.22.4">Mixtus Castaliae Baetis ut esset aquae.</TextUnit>
    <TextUnit id="2571" loc="7.23.1">Phoebe, veni, sed quantus eras, cum bella tonanti</TextUnit>
    <TextUnit id="2572" loc="7.23.2">Ipse dares Latiae plectra secunda lyrae.</TextUnit>
    <TextUnit id="2573" loc="7.23.3">Quid tanta pro luce precer? Tu, Polla, maritum</TextUnit>
    <TextUnit id="2574" loc="7.23.4">Saepe colas et se sentiat ille coli.</TextUnit>
    <TextUnit id="2575" loc="7.24.1">Cum Iuvenale meo quae me committere temptas,</TextUnit>
    <TextUnit id="2576" loc="7.24.2">Quid non audebis, perfida lingua, loqui?</TextUnit>
    <TextUnit id="2577" loc="7.24.3">Te fingente nefas Pyladen odisset Orestes,</TextUnit>
    <TextUnit id="2578" loc="7.24.4">Thesea Pirithoi destituisset amor,</TextUnit>
    <TextUnit id="2579" loc="7.24.5">Tu Siculos fratres et maius nomen Atridas</TextUnit>
    <TextUnit id="2580" loc="7.24.6">Et Ledae poteras dissociare genus.</TextUnit>
    <TextUnit id="2581" loc="7.24.7">Hoc tibi pro meritis et talibus inprecor ausis,</TextUnit>
    <TextUnit id="2582" loc="7.24.8">Ut facias illud, quod, puto, lingua, facis.</TextUnit>
    <TextUnit id="2583" loc="7.25.1">Dulcia cum tantum scribas epigrammata semper</TextUnit>
    <TextUnit id="2584" loc="7.25.2">Et cerussata candidiora cute,</TextUnit>
    <TextUnit id="2585" loc="7.25.3">Nullaque mica salis nec amari fellis in illis</TextUnit>
    <TextUnit id="2586" loc="7.25.4">Gutta sit, o demens, vis tamen illa legi!</TextUnit>
    <TextUnit id="2587" loc="7.25.5">Nec cibus ipse iuvat morsu fraudatus aceti,</TextUnit>
    <TextUnit id="2588" loc="7.25.6">Nec grata est facies, cui gelasinus abest.</TextUnit>
    <TextUnit id="2589" loc="7.25.7">Infanti melimela dato fatuasque mariscas:</TextUnit>
    <TextUnit id="2590" loc="7.25.8">Nam mihi, quae novit pungere, Chia sapit.</TextUnit>
    <TextUnit id="2591" loc="7.27.1">Tuscae glandis aper populator et ilice multa</TextUnit>
    <TextUnit id="2592" loc="7.27.2">Iam piger, Aetolae fama secunda ferae,</TextUnit>
    <TextUnit id="2593" loc="7.27.3">Quem meus intravit splendenti cuspide Dexter,</TextUnit>
    <TextUnit id="2594" loc="7.27.4">Praeda iacet nostris invidiosa focis:</TextUnit>
    <TextUnit id="2595" loc="7.27.5">Pinguescant madido laeti nidore penates</TextUnit>
    <TextUnit id="2596" loc="7.27.6">Flagret et exciso festa culina iugo.</TextUnit>
    <TextUnit id="2597" loc="7.27.7">Sed cocus ingentem piperis consumet acervum</TextUnit>
    <TextUnit id="2598" loc="7.27.8">Addet et arcano mixta Falerna garo:</TextUnit>
    <TextUnit id="2599" loc="7.27.9">Ad dominum redeas, noster te non capit ignis,</TextUnit>
    <TextUnit id="2600" loc="7.27.10">Conturbator aper: vilius esurio.</TextUnit>
    <TextUnit id="2601" loc="7.28.1">Sic Tiburtinae crescat tibi silva Dianae</TextUnit>
    <TextUnit id="2602" loc="7.28.2">Et properet caesum saepe redire nemus,</TextUnit>
    <TextUnit id="2603" loc="7.28.3">Nec Tartesiacis Pallas tua, Fusce, trapetis</TextUnit>
    <TextUnit id="2604" loc="7.28.4">Cedat et inmodici dent bona musta lacus;</TextUnit>
    <TextUnit id="2605" loc="7.28.5">Sic fora mirentur, sic te palatia laudent,</TextUnit>
    <TextUnit id="2606" loc="7.28.6">Excolat et geminas plurima palma fores:</TextUnit>
    <TextUnit id="2607" loc="7.28.7">Otia dum medius praestat tibi parva December,</TextUnit>
    <TextUnit id="2608" loc="7.28.8">Exige, sed certa, quos legis, aure iocos.</TextUnit>
    <TextUnit id="2609" loc="7.28.9">'Scire libet verum? res est haec ardua.' Sed tu</TextUnit>
    <TextUnit id="2610" loc="7.28.10">Quod tibi vis dici, dicere, Fusce, potes.</TextUnit>
    <TextUnit id="2611" loc="7.29.1">Thestyle, Victoris tormentum dulce Voconi,</TextUnit>
    <TextUnit id="2612" loc="7.29.2">Quo nemo est toto notior orbe puer,</TextUnit>
    <TextUnit id="2613" loc="7.29.3">Sic etiam positis formosus amere capillis</TextUnit>
    <TextUnit id="2614" loc="7.29.4">Et placeat vati nulla puella tuo:</TextUnit>
    <TextUnit id="2615" loc="7.29.5">Paulisper domini doctos sepone libellos,</TextUnit>
    <TextUnit id="2616" loc="7.29.6">Carmina Victori dum lego parva tuo.</TextUnit>
    <TextUnit id="2617" loc="7.29.7">Et Maecenati, Maro cum cantaret Alexin,</TextUnit>
    <TextUnit id="2618" loc="7.29.8">Nota tamen Marsi fusca Melaenis erat.</TextUnit>
    <TextUnit id="2619" loc="7.30.1">Das Parthis, das Germanis, das, Caelia, Dacis,</TextUnit>
    <TextUnit id="2620" loc="7.30.2">Nec Cilicum spernis Cappadocumque toros;</TextUnit>
    <TextUnit id="2621" loc="7.30.3">Et tibi de Pharia Memphiticus urbe fututor</TextUnit>
    <TextUnit id="2622" loc="7.30.4">Navigat, a rubris et niger Indus aquis;</TextUnit>
    <TextUnit id="2623" loc="7.30.5">Nec recutitorum fugis inguina Iudaeorum,</TextUnit>
    <TextUnit id="2624" loc="7.30.6">Nec te Sarmatico transit Alanus equo.</TextUnit>
    <TextUnit id="2625" loc="7.30.7">Qua ratione facis, cum sis Romana puella,</TextUnit>
    <TextUnit id="2626" loc="7.30.8">Quod Romana tibi mentula nulla placet?</TextUnit>
    <TextUnit id="2627" loc="7.32.1">Attice, facundae renovas qui nomina gentis</TextUnit>
    <TextUnit id="2628" loc="7.32.2">Nec sinis ingentem conticuisse domum,</TextUnit>
    <TextUnit id="2629" loc="7.32.3">Te pia Cecropiae comitatur turba Minervae,</TextUnit>
    <TextUnit id="2630" loc="7.32.4">Te secreta quies, te sophos omnis amat.</TextUnit>
    <TextUnit id="2631" loc="7.32.5">At iuvenes alios fracta colit aure magister</TextUnit>
    <TextUnit id="2632" loc="7.32.6">Et rapit inmeritas sordidus unctor opes.</TextUnit>
    <TextUnit id="2633" loc="7.32.7">Non pila, non follis, non te paganica thermis</TextUnit>
    <TextUnit id="2634" loc="7.32.8">Praeparat, aut nudi stipitis ictus hebes,</TextUnit>
    <TextUnit id="2635" loc="7.32.9">Vara nec in lento ceromate bracchia tendis,</TextUnit>
    <TextUnit id="2636" loc="7.32.10">Non harpasta vagus pulverulenta rapis,</TextUnit>
    <TextUnit id="2637" loc="7.32.11">Sed curris niveas tantum prope Virginis undas,</TextUnit>
    <TextUnit id="2638" loc="7.32.12">Aut ubi Sidonio taurus amore calet.</TextUnit>
    <TextUnit id="2639" loc="7.32.13">Per varias artes, omnis quibus area servit,</TextUnit>
    <TextUnit id="2640" loc="7.32.14">Ludere, cum liceat currere, pigritia est.</TextUnit>
    <TextUnit id="2641" loc="7.33.1">Sordidior caeno cum sit toga, calceus autem</TextUnit>
    <TextUnit id="2642" loc="7.33.2">Candidior prima sit tibi, Cinna, nive:</TextUnit>
    <TextUnit id="2643" loc="7.33.3">Deiecto quid, inepte, pedes perfundis amictu?</TextUnit>
    <TextUnit id="2644" loc="7.33.4">Collige, Cinna, togam; calceus ecce perit.</TextUnit>
    <TextUnit id="2645" loc="7.35.1">Inguina succinctus nigra tibi servos aluta</TextUnit>
    <TextUnit id="2646" loc="7.35.2">Stat, quotiens calidis tota foveris aquis.</TextUnit>
    <TextUnit id="2647" loc="7.35.3">Sed meus, ut de me taceam, Laecania, servos</TextUnit>
    <TextUnit id="2648" loc="7.35.4">Iudaeum nuda sub cute pondus habet,</TextUnit>
    <TextUnit id="2649" loc="7.35.5">Sed nudi tecum iuvenesque senesque lavantur.</TextUnit>
    <TextUnit id="2650" loc="7.35.6">An sola est servi mentula vera tui?</TextUnit>
    <TextUnit id="2651" loc="7.35.7">Ecquid femineos sequeris, matrona, recessus,</TextUnit>
    <TextUnit id="2652" loc="7.35.8">Secretusque tua, cunne, lavaris aqua?</TextUnit>
    <TextUnit id="2653" loc="7.36.1">Cum pluvias madidumque Iovem perferre negaret</TextUnit>
    <TextUnit id="2654" loc="7.36.2">Et rudis hibernis villa nataret aquis,</TextUnit>
    <TextUnit id="2655" loc="7.36.3">Plurima, quae posset subitos effundere nimbos,</TextUnit>
    <TextUnit id="2656" loc="7.36.4">Muneribus venit tegula missa tuis.</TextUnit>
    <TextUnit id="2657" loc="7.36.5">Horridus, ecce, sonat Boreae stridore December:</TextUnit>
    <TextUnit id="2658" loc="7.36.6">Stella, tegis villam, non tegis agricolam.</TextUnit>
    <TextUnit id="2659" loc="7.37.1">Nosti mortiferum quaestoris, Castrice, signum?</TextUnit>
    <TextUnit id="2660" loc="7.37.2">Est operae pretium discere theta novum:</TextUnit>
    <TextUnit id="2661" loc="7.37.3">Exprimeret quotiens rorantem frigore nasum,</TextUnit>
    <TextUnit id="2662" loc="7.37.4">Letalem iuguli iusserat esse notam.</TextUnit>
    <TextUnit id="2663" loc="7.37.5">Turpis ab inviso pendebat stiria naso,</TextUnit>
    <TextUnit id="2664" loc="7.37.6">Cum flaret madida fauce December atrox:</TextUnit>
    <TextUnit id="2665" loc="7.37.7">Collegae tenuere manus; quid plura requiris?</TextUnit>
    <TextUnit id="2666" loc="7.37.8">Emungi misero, Castrice, non licuit.</TextUnit>
    <TextUnit id="2667" loc="7.38.1">Tantus es et talis, nostri Polypheme Severi,</TextUnit>
    <TextUnit id="2668" loc="7.38.2">Ut te mirari possit et ipse Cyclops.</TextUnit>
    <TextUnit id="2669" loc="7.38.3">Sed nec Scylla minor. Quod si fera monstra duorum</TextUnit>
    <TextUnit id="2670" loc="7.38.4">Iunxeris, alterius fiet uterque timor.</TextUnit>
    <TextUnit id="2671" loc="7.40.1">Hic iacet ille senex Augusta notus in aula,</TextUnit>
    <TextUnit id="2672" loc="7.40.2">Pectore non humili passus utrumque deum;</TextUnit>
    <TextUnit id="2673" loc="7.40.3">Natorum pietas sanctis quem coniugis umbris</TextUnit>
    <TextUnit id="2674" loc="7.40.4">Miscuit: Elysium possidet ambo nemus.</TextUnit>
    <TextUnit id="2675" loc="7.40.5">Occidit illa prior viridi fraudata iuventa:</TextUnit>
    <TextUnit id="2676" loc="7.40.6">Hic prope ter senas vixit Olympiadas.</TextUnit>
    <TextUnit id="2677" loc="7.40.7">Sed festinatis raptum tibi credidit annis,</TextUnit>
    <TextUnit id="2678" loc="7.40.8">Aspexit lacrimas quisquis, Etrusce, tuas.</TextUnit>
    <TextUnit id="2679" loc="7.41.1">Cosmicos esse tibi, Semproni Tucca, videris:</TextUnit>
    <TextUnit id="2680" loc="7.41.2">Cosmica, Semproni, tam mala, quam bona sunt.</TextUnit>
    <TextUnit id="2681" loc="7.42.1">Muneribus cupiat si quis contendere tecum,</TextUnit>
    <TextUnit id="2682" loc="7.42.2">Audeat hic etiam, Castrice, carminibus.</TextUnit>
    <TextUnit id="2683" loc="7.42.3">Nos tenues in utroque sumus vincique parati:</TextUnit>
    <TextUnit id="2684" loc="7.42.4">Inde sopor nobis et placet alta quies.</TextUnit>
    <TextUnit id="2685" loc="7.42.5">Tam mala cur igitur dederim tibi carmina, quaeris?</TextUnit>
    <TextUnit id="2686" loc="7.42.6">Alcinoo nullum poma dedisse putas?</TextUnit>
    <TextUnit id="2687" loc="7.43.1">Primum est, ut praestes, si quid te, Cinna, rogabo;</TextUnit>
    <TextUnit id="2688" loc="7.43.2">Illud deinde sequens, ut cito, Cinna, neges.</TextUnit>
    <TextUnit id="2689" loc="7.43.3">Diligo praestantem; non odi, Cinna, negantem:</TextUnit>
    <TextUnit id="2690" loc="7.43.4">Sed tu nec praestas nec cito, Cinna, negas.</TextUnit>
    <TextUnit id="2691" loc="7.44.1">Maximus ille tuus, Ovidi, Caesonius hic est,</TextUnit>
    <TextUnit id="2692" loc="7.44.2">Cuius adhuc vultum vivida cera tenet.</TextUnit>
    <TextUnit id="2693" loc="7.44.3">Hunc Nero damnavit; sed tu damnare Neronem</TextUnit>
    <TextUnit id="2694" loc="7.44.4">Ausus es et profugi, non tua, fata sequi:</TextUnit>
    <TextUnit id="2695" loc="7.44.5">Aequora per Scyllae magnus comes exulis isti,</TextUnit>
    <TextUnit id="2696" loc="7.44.6">Qui modo nolueras consulis ire comes.</TextUnit>
    <TextUnit id="2697" loc="7.44.7">Si victura meis mandantur nomina chartis</TextUnit>
    <TextUnit id="2698" loc="7.44.8">Et fas est cineri me superesse meo:</TextUnit>
    <TextUnit id="2699" loc="7.44.9">Audiet hoc praesens venturaque turba, fuisse</TextUnit>
    <TextUnit id="2700" loc="7.44.10">Illi te, Senecae quod fuit ille suo.</TextUnit>
    <TextUnit id="2701" loc="7.46.1">Commendare tuum dum vis mihi carmine munus</TextUnit>
    <TextUnit id="2702" loc="7.46.2">Maeonioque cupis doctius ore loqui,</TextUnit>
    <TextUnit id="2703" loc="7.46.3">Excrucias multis pariter me teque diebus,</TextUnit>
    <TextUnit id="2704" loc="7.46.4">Et tua de nostro, Prisce, Thalia tacet.</TextUnit>
    <TextUnit id="2705" loc="7.46.5">Divitibus poteris musas elegosque sonantes</TextUnit>
    <TextUnit id="2706" loc="7.46.6">Mittere: pauperibus munera πεζὰ dato.</TextUnit>
    <TextUnit id="2707" loc="7.47.1">Doctorum Licini celeberrime Sura virorum,</TextUnit>
    <TextUnit id="2708" loc="7.47.2">Cuius prisca gravis lingua reduxit avos,</TextUnit>
    <TextUnit id="2709" loc="7.47.3">Redderis - heu, quanto fatorum munere! - nobis,</TextUnit>
    <TextUnit id="2710" loc="7.47.4">Gustata Lethes paene remissus aqua.</TextUnit>
    <TextUnit id="2711" loc="7.47.5">Perdiderant iam vota metum securaque flebat</TextUnit>
    <TextUnit id="2712" loc="7.47.6">Tristitia, et lacrimis iamque peractus eras:</TextUnit>
    <TextUnit id="2713" loc="7.47.7">Non tulit invidiam taciti regnator Averni</TextUnit>
    <TextUnit id="2714" loc="7.47.8">Et raptas Fatis reddidit ipse colus.</TextUnit>
    <TextUnit id="2715" loc="7.47.9">Scis igitur, quantas hominum mors falsa querellas</TextUnit>
    <TextUnit id="2716" loc="7.47.10">Moverit, et frueris posteritate tua.</TextUnit>
    <TextUnit id="2717" loc="7.47.11">Vive velut rapto fugitivaque gaudia carpe:</TextUnit>
    <TextUnit id="2718" loc="7.47.12">Perdiderit nullum vita reversa diem.</TextUnit>
    <TextUnit id="2719" loc="7.49.1">Parva suburbani munuscula mittimus horti:</TextUnit>
    <TextUnit id="2720" loc="7.49.2">Faucibus ova tuis, poma, Severe, gulae.</TextUnit>
    <TextUnit id="2721" loc="7.50.1">Fons dominae, regina loci quo gaudet Ianthis,</TextUnit>
    <TextUnit id="2722" loc="7.50.2">Gloria conspicuae deliciumque domus,</TextUnit>
    <TextUnit id="2723" loc="7.50.3">Cum tua tot niveis ornetur ripa ministris</TextUnit>
    <TextUnit id="2724" loc="7.50.4">Et Ganymedeo luceat unda choro:</TextUnit>
    <TextUnit id="2725" loc="7.50.5">Quid facit Alcides silva sacratus in ista?</TextUnit>
    <TextUnit id="2726" loc="7.50.6">Tam vicina tibi cur tenet antra deus?</TextUnit>
    <TextUnit id="2727" loc="7.50.7">Numquid Nympharum notos observat amores,</TextUnit>
    <TextUnit id="2728" loc="7.50.8">Tam multi pariter ne rapiantur Hylae?</TextUnit>
    <TextUnit id="2729" loc="7.51.1">Mercari nostras si te piget, Urbice, nugas</TextUnit>
    <TextUnit id="2730" loc="7.51.2">Et lasciva tamen carmina nosse libet,</TextUnit>
    <TextUnit id="2731" loc="7.51.3">Pompeium quaeres - et nosti forsitan - Auctum;</TextUnit>
    <TextUnit id="2732" loc="7.51.4">Ultoris prima Martis in aede sedet:</TextUnit>
    <TextUnit id="2733" loc="7.51.5">Iure madens varioque togae limatus in usu,</TextUnit>
    <TextUnit id="2734" loc="7.51.6">Non lector meus hic, Urbice, sed liber est.</TextUnit>
    <TextUnit id="2735" loc="7.51.7">Sic tenet absentes nostros cantatque libellos,</TextUnit>
    <TextUnit id="2736" loc="7.51.8">Ut pereat chartis littera nulla meis:</TextUnit>
    <TextUnit id="2737" loc="7.51.9">Denique, si vellet, poterat scripsisse videri;</TextUnit>
    <TextUnit id="2738" loc="7.51.10">Sed famae mavult ille favere meae.</TextUnit>
    <TextUnit id="2739" loc="7.51.11">Hunc licet a decuma - neque enim satis ante vacabit -</TextUnit>
    <TextUnit id="2740" loc="7.51.12">Sollicites; capiet cenula parva duos;</TextUnit>
    <TextUnit id="2741" loc="7.51.13">Ille leget, bibe tu; nolis licet, ille sonabit;</TextUnit>
    <TextUnit id="2742" loc="7.51.14">Et cum 'Iam satis est' dixeris, ille leget.</TextUnit>
    <TextUnit id="2743" loc="7.52.1">Gratum est, quod Celeri nostros legis, Aucte, libellos,</TextUnit>
    <TextUnit id="2744" loc="7.52.2">Si tamen et Celerem, quod legis, Aucte, iuvat.</TextUnit>
    <TextUnit id="2745" loc="7.52.3">Ille meas gentes et Celtas rexit Hiberos,</TextUnit>
    <TextUnit id="2746" loc="7.52.4">Nec fuit in nostro certior orbe fides.</TextUnit>
    <TextUnit id="2747" loc="7.52.5">Maior me tanto reverentia turbat, et aures</TextUnit>
    <TextUnit id="2748" loc="7.52.6">Non auditoris, iudicis esse puto.</TextUnit>
    <TextUnit id="2749" loc="7.53.1">Omnia misisti mihi Saturnalibus, Umber,</TextUnit>
    <TextUnit id="2750" loc="7.53.2">Munera, contulerant quae tibi quinque dies:</TextUnit>
    <TextUnit id="2751" loc="7.53.3">Bis senos triplices et dentiscalpia septem;</TextUnit>
    <TextUnit id="2752" loc="7.53.4">His comes accessit spongia, mappa, calix,</TextUnit>
    <TextUnit id="2753" loc="7.53.5">Semodiusque fabae cum vimine Picenarum,</TextUnit>
    <TextUnit id="2754" loc="7.53.6">Et Laletanae nigra lagona sapae;</TextUnit>
    <TextUnit id="2755" loc="7.53.7">Parvaque cum canis venerunt cottana prunis</TextUnit>
    <TextUnit id="2756" loc="7.53.8">Et Libycae fici pondere testa gravis.</TextUnit>
    <TextUnit id="2757" loc="7.53.9">Vix puto triginta nummorum tota fuisse</TextUnit>
    <TextUnit id="2758" loc="7.53.10">Munera, quae grandes octo tulere Syri.</TextUnit>
    <TextUnit id="2759" loc="7.53.11">Quanto commodius nullo mihi ferre labore</TextUnit>
    <TextUnit id="2760" loc="7.53.12">Argenti potuit pondera quinque puer!</TextUnit>
    <TextUnit id="2761" loc="7.54.1">Semper mane mihi de me mera somnia narras,</TextUnit>
    <TextUnit id="2762" loc="7.54.2">Quae moveant animum sollicitentque meum.</TextUnit>
    <TextUnit id="2763" loc="7.54.3">Iam prior ad faecem, sed et haec vindemia venit,</TextUnit>
    <TextUnit id="2764" loc="7.54.4">Exorat noctes dum mihi saga tuas;</TextUnit>
    <TextUnit id="2765" loc="7.54.5">Consumpsi salsasque molas et turis acervos;</TextUnit>
    <TextUnit id="2766" loc="7.54.6">Decrevere greges, dum cadit agna frequens;</TextUnit>
    <TextUnit id="2767" loc="7.54.7">Non porcus, non chortis aves, non ova supersunt.</TextUnit>
    <TextUnit id="2768" loc="7.54.8">Aut vigila aut dormi, Nasidiane, tibi.</TextUnit>
    <TextUnit id="2769" loc="7.56.1">Astra polumque pia cepisti mente, Rabiri,</TextUnit>
    <TextUnit id="2770" loc="7.56.2">Parrhasiam mira qui struis arte domum.</TextUnit>
    <TextUnit id="2771" loc="7.56.3">Phidiaco si digna Iovi dare templa parabit,</TextUnit>
    <TextUnit id="2772" loc="7.56.4">Has petet a nostro Pisa Tonante manus.</TextUnit>
    <TextUnit id="2773" loc="7.57.1">Castora de Polluce Gabinia fecit Achillan:</TextUnit>
    <TextUnit id="2774" loc="7.57.2">Πὺξ ἀγαθὸς fuerat, nunc erit ἱππόδαμος.</TextUnit>
    <TextUnit id="2775" loc="7.58.1">Iam sex aut septem nupsisti, Galla, cinaedis,</TextUnit>
    <TextUnit id="2776" loc="7.58.2">Dum coma te nimium pexaque barba iuvat.</TextUnit>
    <TextUnit id="2777" loc="7.58.3">Deinde experta latus madidoque simillima loro</TextUnit>
    <TextUnit id="2778" loc="7.58.4">Inguina nec lassa stare coacta manu,</TextUnit>
    <TextUnit id="2779" loc="7.58.5">Deseris inbelles thalamos mollemque maritum;</TextUnit>
    <TextUnit id="2780" loc="7.58.6">Rursus et in similes decidis usque toros.</TextUnit>
    <TextUnit id="2781" loc="7.58.7">Quaere aliquem Curios semper Fabiosque loquentem,</TextUnit>
    <TextUnit id="2782" loc="7.58.8">Hirsutum et dura rusticitate trucem:</TextUnit>
    <TextUnit id="2783" loc="7.58.9">Invenies: sed habet tristis quoque turba cinaedos.</TextUnit>
    <TextUnit id="2784" loc="7.58.10">Difficile est vero nubere, Galla, viro.</TextUnit>
    <TextUnit id="2785" loc="7.59.1">Non cenat sine apro noster, Tite, Caecilianus.</TextUnit>
    <TextUnit id="2786" loc="7.59.2">Bellum convivam Caecilianus habet.</TextUnit>
    <TextUnit id="2787" loc="7.61.1">Abstulerat totam temerarius institor urbem,</TextUnit>
    <TextUnit id="2788" loc="7.61.2">Inque suo nullum limine limen erat.</TextUnit>
    <TextUnit id="2789" loc="7.61.3">Iussisti tenuis, Germanice, crescere vicos,</TextUnit>
    <TextUnit id="2790" loc="7.61.4">Et modo quae fuerat semita, facta via est.</TextUnit>
    <TextUnit id="2791" loc="7.61.5">Nulla catenatis pila est praecincta lagonis,</TextUnit>
    <TextUnit id="2792" loc="7.61.6">Nec praetor medio cogitur ire luto,</TextUnit>
    <TextUnit id="2793" loc="7.61.7">Stringitur in densa nec caeca novacula turba,</TextUnit>
    <TextUnit id="2794" loc="7.61.8">Occupat aut totas nigra popina vias.</TextUnit>
    <TextUnit id="2795" loc="7.61.9">Tonsor, copo, cocus, lanius sua limina servant.</TextUnit>
    <TextUnit id="2796" loc="7.61.10">Nunc Roma est, nuper magna taberna fuit.</TextUnit>
    <TextUnit id="2797" loc="7.62.1">Reclusis foribus grandes percidis, Amille,</TextUnit>
    <TextUnit id="2798" loc="7.62.2">Et te deprendi, cum facis ista, cupis,</TextUnit>
    <TextUnit id="2799" loc="7.62.3">Ne quid liberti narrent servique paterni</TextUnit>
    <TextUnit id="2800" loc="7.62.4">Et niger obliqua garrulitate cliens.</TextUnit>
    <TextUnit id="2801" loc="7.62.5">Non pedicari se qui testatur, Amille,</TextUnit>
    <TextUnit id="2802" loc="7.62.6">Illud saepe facit, quod sine teste facit.</TextUnit>
    <TextUnit id="2803" loc="7.63.1">Perpetui numquam moritura volumina Sili</TextUnit>
    <TextUnit id="2804" loc="7.63.2">Qui legis et Latia carmina digna toga,</TextUnit>
    <TextUnit id="2805" loc="7.63.3">Pierios tantum vati placuisse recessus</TextUnit>
    <TextUnit id="2806" loc="7.63.4">Credis et Aoniae Bacchica serta comae?</TextUnit>
    <TextUnit id="2807" loc="7.63.5">Sacra coturnati non attigit ante Maronis,</TextUnit>
    <TextUnit id="2808" loc="7.63.6">Implevit magni quam Ciceronis opus:</TextUnit>
    <TextUnit id="2809" loc="7.63.7">Hunc miratur adhuc centum gravis hasta virorum,</TextUnit>
    <TextUnit id="2810" loc="7.63.8">Hunc loquitur grato plurimus ore cliens.</TextUnit>
    <TextUnit id="2811" loc="7.63.9">Postquam bis senis ingentem fascibus annum</TextUnit>
    <TextUnit id="2812" loc="7.63.10">Rexerat, adserto qui sacer orbe fuit,</TextUnit>
    <TextUnit id="2813" loc="7.63.11">Emeritos Musis et Phoebo tradidit annos,</TextUnit>
    <TextUnit id="2814" loc="7.63.12">Proque suo celebrat nunc Helicona foro.</TextUnit>
    <TextUnit id="2815" loc="7.64.1">Qui tonsor fueras tota notissimus urbe,</TextUnit>
    <TextUnit id="2816" loc="7.64.2">Et post hoc dominae munere factus eques,</TextUnit>
    <TextUnit id="2817" loc="7.64.3">Sicanias urbes Aetnaeaque regna petisti,</TextUnit>
    <TextUnit id="2818" loc="7.64.4">Cinname, cum fugeres tristia iura fori.</TextUnit>
    <TextUnit id="2819" loc="7.64.5">Qua nunc arte graves tolerabis inutilis annos?</TextUnit>
    <TextUnit id="2820" loc="7.64.6">Quid facit infelix et fugitiva quies?</TextUnit>
    <TextUnit id="2821" loc="7.64.7">Non rhetor, non grammaticus ludive magister,</TextUnit>
    <TextUnit id="2822" loc="7.64.8">Non Cynicus, non tu Stoicus esse potes,</TextUnit>
    <TextUnit id="2823" loc="7.64.9">Vendere nec vocem Siculis plausumque theatris:</TextUnit>
    <TextUnit id="2824" loc="7.64.10">Quod superest, iterum, Cinname, tonsor eris.</TextUnit>
    <TextUnit id="2825" loc="7.65.1">Lis te bis decumae numerantem frigora brumae</TextUnit>
    <TextUnit id="2826" loc="7.65.2">Conterit una tribus, Gargiliane, foris.</TextUnit>
    <TextUnit id="2827" loc="7.65.3">A miser et demens! viginti litigat annis</TextUnit>
    <TextUnit id="2828" loc="7.65.4">Quisquam, cui vinci, Gargiliane, licet?</TextUnit>
    <TextUnit id="2829" loc="7.66.1">Heredem Fabius Labienum ex asse reliquit:</TextUnit>
    <TextUnit id="2830" loc="7.66.2">Plus meruisse tamen se Labienus ait.</TextUnit>
    <TextUnit id="2831" loc="7.68.1">Commendare meas, Instanti Rufe, Camenas</TextUnit>
    <TextUnit id="2832" loc="7.68.2">Parce precor socero: seria forsan amat.</TextUnit>
    <TextUnit id="2833" loc="7.68.3">Quod si lascivos admittit et ille libellos,</TextUnit>
    <TextUnit id="2834" loc="7.68.4">Haec ego vel Curio Fabricioque legam.</TextUnit>
    <TextUnit id="2835" loc="7.69.1">Haec est illa tibi promissa Theophila, Cani,</TextUnit>
    <TextUnit id="2836" loc="7.69.2">Cuius Cecropia pectora dote madent:</TextUnit>
    <TextUnit id="2837" loc="7.69.3">Hanc sibi iure petat magni senis Atticus hortus,</TextUnit>
    <TextUnit id="2838" loc="7.69.4">Nec minus esse suam Stoica turba velit.</TextUnit>
    <TextUnit id="2839" loc="7.69.5">Vivet opus quodcumque per has emiseris aures:</TextUnit>
    <TextUnit id="2840" loc="7.69.6">Tam non femineum nec populare sapit.</TextUnit>
    <TextUnit id="2841" loc="7.69.7">Non tua Pantaenis nimium se praeferat illi,</TextUnit>
    <TextUnit id="2842" loc="7.69.8">Quamvis Pierio sit bene nota choro.</TextUnit>
    <TextUnit id="2843" loc="7.69.9">Carmina fingentem Sappho laudabat amatrix:</TextUnit>
    <TextUnit id="2844" loc="7.69.10">Castior haec, et non doctior illa fuit.</TextUnit>
    <TextUnit id="2845" loc="7.71.1">Ficosa est uxor, ficosus et ipse maritus,</TextUnit>
    <TextUnit id="2846" loc="7.71.2">Filia ficosa est et gener atque nepos,</TextUnit>
    <TextUnit id="2847" loc="7.71.3">Nec dispensator nec vilicus ulcere turpi</TextUnit>
    <TextUnit id="2848" loc="7.71.4">Nec rigidus fossor, sed nec arator eget.</TextUnit>
    <TextUnit id="2849" loc="7.71.5">Cum sint ficosi pariter iuvenesque senesque,</TextUnit>
    <TextUnit id="2850" loc="7.71.6">Res mira est, ficos non habet unus ager.</TextUnit>
    <TextUnit id="2851" loc="7.73.1">Esquiliis domus est, domus est tibi colle Dianae,</TextUnit>
    <TextUnit id="2852" loc="7.73.2">Et tua patricius culmina vicus habet;</TextUnit>
    <TextUnit id="2853" loc="7.73.3">Hinc viduae Cybeles, illinc sacraria Vestae,</TextUnit>
    <TextUnit id="2854" loc="7.73.4">Inde novum, veterem prospicis inde Iovem.</TextUnit>
    <TextUnit id="2855" loc="7.73.5">Dic, ubi conveniam, dic, qua te parte requiram:</TextUnit>
    <TextUnit id="2856" loc="7.73.6">Quisquis ubique habitat, Maxime, nusquam habitat.</TextUnit>
    <TextUnit id="2857" loc="7.74.1">Cyllenes caelique decus, facunde minister,</TextUnit>
    <TextUnit id="2858" loc="7.74.2">Aurea cui torto virga dracone viret:</TextUnit>
    <TextUnit id="2859" loc="7.74.3">Sic tibi lascivi non desit copia furti,</TextUnit>
    <TextUnit id="2860" loc="7.74.4">Sive cupis Paphien, seu Ganymede cales,</TextUnit>
    <TextUnit id="2861" loc="7.74.5">Maternaeque sacris ornentur frondibus Idus,</TextUnit>
    <TextUnit id="2862" loc="7.74.6">Et senior parca mole prematur avus:</TextUnit>
    <TextUnit id="2863" loc="7.74.7">Hunc semper Norbana diem cum coniuge Carpo</TextUnit>
    <TextUnit id="2864" loc="7.74.8">Laeta colat, primis quo coiere toris.</TextUnit>
    <TextUnit id="2865" loc="7.74.9">Hic pius antistes sophiae sua dona ministrat,</TextUnit>
    <TextUnit id="2866" loc="7.74.10">Hic te ture vocat, fidus et ipse Iovi.</TextUnit>
    <TextUnit id="2867" loc="7.75.1">Vis futui gratis, cum sis deformis anusque.</TextUnit>
    <TextUnit id="2868" loc="7.75.2">Res perridicula est: vis dare, nec dare vis.</TextUnit>
    <TextUnit id="2869" loc="7.77.1">Exigis, ut nostros donem tibi, Tucca, libellos.</TextUnit>
    <TextUnit id="2870" loc="7.77.2">Non faciam: nam vis vendere, non legere.</TextUnit>
    <TextUnit id="2871" loc="7.78.1">Cum Saxetani ponatur coda lacerti</TextUnit>
    <TextUnit id="2872" loc="7.78.2">Et, bene si cenas, conchis inuncta tibi:</TextUnit>
    <TextUnit id="2873" loc="7.78.3">Sumen, aprum, leporem, boletos, ostrea, mullos</TextUnit>
    <TextUnit id="2874" loc="7.78.4">Mittis: habes nec cor, Papyle, nec genium.</TextUnit>
    <TextUnit id="2875" loc="7.80.1">Quatenus Odrysios iam pax Romana triones</TextUnit>
    <TextUnit id="2876" loc="7.80.2">Temperat et tetricae conticuere tubae,</TextUnit>
    <TextUnit id="2877" loc="7.80.3">Hunc Marcellino poteris, Faustine, libellum</TextUnit>
    <TextUnit id="2878" loc="7.80.4">Mittere: iam chartis, iam vacat ille iocis.</TextUnit>
    <TextUnit id="2879" loc="7.80.5">Sed si parva tui munuscula quaeris amici</TextUnit>
    <TextUnit id="2880" loc="7.80.6">Commendare, ferat carmina nostra puer:</TextUnit>
    <TextUnit id="2881" loc="7.80.7">Non qualis Geticae satiatus lacte iuvencae</TextUnit>
    <TextUnit id="2882" loc="7.80.8">Sarmatica rigido ludit in amne rota,</TextUnit>
    <TextUnit id="2883" loc="7.80.9">Sed Mitylenaei roseus mangonis ephebus,</TextUnit>
    <TextUnit id="2884" loc="7.80.10">Vel non caesus adhuc matre iubente Lacon.</TextUnit>
    <TextUnit id="2885" loc="7.80.11">At tibi captivo famulus mittetur ab Histro,</TextUnit>
    <TextUnit id="2886" loc="7.80.12">Qui Tiburtinas pascere possit oves.</TextUnit>
    <TextUnit id="2887" loc="7.81.1">'Triginta toto mala sunt epigrammata libro.'</TextUnit>
    <TextUnit id="2888" loc="7.81.2">Si totidem bona sunt, Lause, bonus liber est.</TextUnit>
    <TextUnit id="2889" loc="7.82.1">Menophili penem tam grandis fibula vestit,</TextUnit>
    <TextUnit id="2890" loc="7.82.2">Ut sit comoedis omnibus una satis.</TextUnit>
    <TextUnit id="2891" loc="7.82.3">Hunc ego credideram - nam saepe lavamur in unum -</TextUnit>
    <TextUnit id="2892" loc="7.82.4">Sollicitum voci parcere, Flacce, suae:</TextUnit>
    <TextUnit id="2893" loc="7.82.5">Dum ludit media populo spectante palaestra,</TextUnit>
    <TextUnit id="2894" loc="7.82.6">Delapsa est misero fibula: verpus erat.</TextUnit>
    <TextUnit id="2895" loc="7.83.1">Eutrapelus tonsor dum circuit ora Luperci</TextUnit>
    <TextUnit id="2896" loc="7.83.2">Expingitque genas, altera barba subit.</TextUnit>
    <TextUnit id="2897" loc="7.84.1">Dum mea Caecilio formatur imago Secundo</TextUnit>
    <TextUnit id="2898" loc="7.84.2">Spirat et arguta picta tabella manu,</TextUnit>
    <TextUnit id="2899" loc="7.84.3">I, liber, ad Geticam Peucen Histrumque iacentem:</TextUnit>
    <TextUnit id="2900" loc="7.84.4">Haec loca perdomitis gentibus ille tenet.</TextUnit>
    <TextUnit id="2901" loc="7.84.5">Parva dabis caro, sed dulcia dona, sodali:</TextUnit>
    <TextUnit id="2902" loc="7.84.6">Certior in nostro carmine vultus erit;</TextUnit>
    <TextUnit id="2903" loc="7.84.7">Casibus hic nullis, nullis delebilis annis</TextUnit>
    <TextUnit id="2904" loc="7.84.8">Vivet, Apelleum cum morietur opus.</TextUnit>
    <TextUnit id="2905" loc="7.85.1">Quod non insulse scribis tetrasticha quaedam,</TextUnit>
    <TextUnit id="2906" loc="7.85.2">Disticha quod belle pauca, Sabelle, facis,</TextUnit>
    <TextUnit id="2907" loc="7.85.3">Laudo, nec admiror. Facile est epigrammata belle</TextUnit>
    <TextUnit id="2908" loc="7.85.4">Scribere, sed librum scribere difficile est.</TextUnit>
    <TextUnit id="2909" loc="7.87.1">Si meus aurita gaudet lagalopece Flaccus,</TextUnit>
    <TextUnit id="2910" loc="7.87.2">Si fruitur tristi Canius Aethiope;</TextUnit>
    <TextUnit id="2911" loc="7.87.3">Publius exiguae si flagrat amore catellae,</TextUnit>
    <TextUnit id="2912" loc="7.87.4">Si Cronius similem cercopithecon amat;</TextUnit>
    <TextUnit id="2913" loc="7.87.5">Delectat Marium si perniciosus ichneumon,</TextUnit>
    <TextUnit id="2914" loc="7.87.6">Pica salutatrix si tibi, Lause, placet;</TextUnit>
    <TextUnit id="2915" loc="7.87.7">Si gelidum collo nectit Cadilla draconem,</TextUnit>
    <TextUnit id="2916" loc="7.87.8">Luscinio tumulum si Telesilla dedit:</TextUnit>
    <TextUnit id="2917" loc="7.87.9">Blanda Cupidinei cur non amet ora Labyrtae,</TextUnit>
    <TextUnit id="2918" loc="7.87.10">Qui videt haec dominis monstra placere suis?</TextUnit>
    <TextUnit id="2919" loc="7.88.1">Fertur habere meos, si vera est fama, libellos</TextUnit>
    <TextUnit id="2920" loc="7.88.2">Inter delicias pulchra Vienna suas:</TextUnit>
    <TextUnit id="2921" loc="7.88.3">Me legit omnis ibi senior iuvenisque puerque,</TextUnit>
    <TextUnit id="2922" loc="7.88.4">Et coram tetrico casta puella viro.</TextUnit>
    <TextUnit id="2923" loc="7.88.5">Hoc ego maluerim, quam si mea carmina cantent</TextUnit>
    <TextUnit id="2924" loc="7.88.6">Qui Nilum ex ipso protinus ore bibunt;</TextUnit>
    <TextUnit id="2925" loc="7.88.7">Quam meus Hispano si me Tagus impleat auro,</TextUnit>
    <TextUnit id="2926" loc="7.88.8">Pascat et Hybla meas, pascat Hymettos apes.</TextUnit>
    <TextUnit id="2927" loc="7.88.9">Non nihil ergo sumus, nec blandae munere linguae</TextUnit>
    <TextUnit id="2928" loc="7.88.10">Decipimur: credam iam, puto, Lause, tibi.</TextUnit>
    <TextUnit id="2929" loc="7.90.1">Iactat inaequalem Matho me fecisse libellum:</TextUnit>
    <TextUnit id="2930" loc="7.90.2">Si verum est, laudat carmina nostra Matho.</TextUnit>
    <TextUnit id="2931" loc="7.90.3">Aequales scribit libros Calvinus et Umber:</TextUnit>
    <TextUnit id="2932" loc="7.90.4">Aequalis liber est, Cretice, qui malus est.</TextUnit>
    <TextUnit id="2933" loc="7.91.1">De nostro, facunde, tibi, Iuvenalis, agello</TextUnit>
    <TextUnit id="2934" loc="7.91.2">Saturnalicias mittimus, ecce, nuces.</TextUnit>
    <TextUnit id="2935" loc="7.91.3">Cetera lascivis donavit poma puellis</TextUnit>
    <TextUnit id="2936" loc="7.91.4">Mentula custodis luxuriosa dei.</TextUnit>
    <TextUnit id="2937" loc="7.92.1">'Si quid opus fuerit, scis me non esse rogandum'</TextUnit>
    <TextUnit id="2938" loc="7.92.2">Uno bis dicis, Baccara, terque die.</TextUnit>
    <TextUnit id="2939" loc="7.92.3">Appellat rigida tristis me voce Secundus:</TextUnit>
    <TextUnit id="2940" loc="7.92.4">Audis, et nescis, Baccara, quid sit opus.</TextUnit>
    <TextUnit id="2941" loc="7.92.5">Pensio te coram petitur clareque palamque:</TextUnit>
    <TextUnit id="2942" loc="7.92.6">Audis, et nescis, Baccara, quid sit opus.</TextUnit>
    <TextUnit id="2943" loc="7.92.7">Esse queror gelidasque mihi tritasque lacernas:</TextUnit>
    <TextUnit id="2944" loc="7.92.8">Audis, et nescis, Baccara, quid sit opus.</TextUnit>
    <TextUnit id="2945" loc="7.92.9">Hoc opus est, subito fias ut sidere mutus,</TextUnit>
    <TextUnit id="2946" loc="7.92.10">Dicere ne possis, Baccara: 'Si quid opus'.</TextUnit>
    <TextUnit id="2947" loc="7.93.1">Narnia, sulphureo quam gurgite candidus amnis</TextUnit>
    <TextUnit id="2948" loc="7.93.2">Circuit, ancipiti vix adeunda iugo,</TextUnit>
    <TextUnit id="2949" loc="7.93.3">Quid tam saepe meum nobis abducere Quintum</TextUnit>
    <TextUnit id="2950" loc="7.93.4">Te iuvat et lenta detinuisse mora?</TextUnit>
    <TextUnit id="2951" loc="7.93.5">Quid Nomentani causam mihi perdis agelli,</TextUnit>
    <TextUnit id="2952" loc="7.93.6">Propter vicinum qui pretiosus erat?</TextUnit>
    <TextUnit id="2953" loc="7.93.7">Sed iam parce mihi nec abutere, Narnia, Quinto:</TextUnit>
    <TextUnit id="2954" loc="7.93.8">Perpetuo liceat sic tibi ponte frui.</TextUnit>
    <TextUnit id="2955" loc="7.94.1">Unguentum fuerat, quod onyx modo parva gerebat:</TextUnit>
    <TextUnit id="2956" loc="7.94.2">Olfecit postquam Papylus, ecce, garum est.</TextUnit>
    <TextUnit id="2957" loc="7.96.1">Conditus hic ego sum, Bassi dolor, Urbicus infans,</TextUnit>
    <TextUnit id="2958" loc="7.96.2">Cui genus et nomen maxima Roma dedit.</TextUnit>
    <TextUnit id="2959" loc="7.96.3">Sex mihi de prima deerant trieteride menses,</TextUnit>
    <TextUnit id="2960" loc="7.96.4">Ruperunt tetricae cum male pensa deae.</TextUnit>
    <TextUnit id="2961" loc="7.96.5">Quid species, quid lingua mihi, quid profuit aetas?</TextUnit>
    <TextUnit id="2962" loc="7.96.6">Da lacrimas tumulo, qui legis ista, meo:</TextUnit>
    <TextUnit id="2963" loc="7.96.7">Sic ad Lethaeas, nisi Nestore serior, undas</TextUnit>
    <TextUnit id="2964" loc="7.96.8">Non eat, optabis quem superesse tibi.</TextUnit>
    <TextUnit id="2965" loc="7.99.1">Sic placidum videas semper, Crispine, Tonantem,</TextUnit>
    <TextUnit id="2966" loc="7.99.2">Nec te Roma minus, quam tua Memphis amet:</TextUnit>
    <TextUnit id="2967" loc="7.99.3">Carmina Parrhasia si nostra legentur in aula</TextUnit>
    <TextUnit id="2968" loc="7.99.4">- Namque solent sacra Caesaris aure frui - ,</TextUnit>
    <TextUnit id="2969" loc="7.99.5">Dicere de nobis, ut lector candidus, aude:</TextUnit>
    <TextUnit id="2970" loc="7.99.6">'Temporibus praestat non nihil iste tuis,</TextUnit>
    <TextUnit id="2971" loc="7.99.7">Nec Marso nimium minor est doctoque Catullo.'</TextUnit>
    <TextUnit id="2972" loc="7.99.8">Hoc satis est: ipsi cetera mando deo.</TextUnit>
    <TextUnit id="2973" loc="8.1.1">Laurigeros domini, liber, intrature penates</TextUnit>
    <TextUnit id="2974" loc="8.1.2">Disce verecundo sanctius ore loqui.</TextUnit>
    <TextUnit id="2975" loc="8.1.3">Nuda recede Venus; non est tuus iste libellus:</TextUnit>
    <TextUnit id="2976" loc="8.1.4">Tu mihi, tu Pallas Caesariana, veni.</TextUnit>
    <TextUnit id="2977" loc="8.3.1">'Quinque satis fuerant: nam sex septemve libelli</TextUnit>
    <TextUnit id="2978" loc="8.3.2">Est nimium: quid adhuc ludere, Musa, iuvat?</TextUnit>
    <TextUnit id="2979" loc="8.3.3">Sit pudor et finis: iam plus nihil addere nobis</TextUnit>
    <TextUnit id="2980" loc="8.3.4">Fama potest: teritur noster ubique liber;</TextUnit>
    <TextUnit id="2981" loc="8.3.5">Et cum rupta situ Messalae saxa iacebunt</TextUnit>
    <TextUnit id="2982" loc="8.3.6">Altaque cum Licini marmora pulvis erunt,</TextUnit>
    <TextUnit id="2983" loc="8.3.7">Me tamen ora legent et secum plurimus hospes</TextUnit>
    <TextUnit id="2984" loc="8.3.8">Ad patrias sedes carmina nostra feret.'</TextUnit>
    <TextUnit id="2985" loc="8.3.9">Finieram, cum sic respondit nona sororum,</TextUnit>
    <TextUnit id="2986" loc="8.3.10">Cui coma et unguento sordida vestis erat:</TextUnit>
    <TextUnit id="2987" loc="8.3.11">'Tune potes dulcis, ingrate, relinquere nugas?</TextUnit>
    <TextUnit id="2988" loc="8.3.12">Dic mihi, quid melius desidiosus ages?</TextUnit>
    <TextUnit id="2989" loc="8.3.13">An iuvat ad tragicos soccum transferre coturnos,</TextUnit>
    <TextUnit id="2990" loc="8.3.14">Aspera vel paribus bella tonare modis,</TextUnit>
    <TextUnit id="2991" loc="8.3.15">Praelegat ut tumidus rauca te voce magister</TextUnit>
    <TextUnit id="2992" loc="8.3.16">Oderit et grandis virgo bonusque puer?</TextUnit>
    <TextUnit id="2993" loc="8.3.17">Scribant ista graves nimium nimiumque severi,</TextUnit>
    <TextUnit id="2994" loc="8.3.18">Quos media miseros nocte lucerna videt.</TextUnit>
    <TextUnit id="2995" loc="8.3.19">At tu Romano lepidos sale tinge libellos:</TextUnit>
    <TextUnit id="2996" loc="8.3.20">Agnoscat mores vita legatque suos.</TextUnit>
    <TextUnit id="2997" loc="8.3.21">Angusta cantare licet videaris avena,</TextUnit>
    <TextUnit id="2998" loc="8.3.22">Dum tua multorum vincat avena tubas.'</TextUnit>
    <TextUnit id="2999" loc="8.4.1">Quantus, io, Latias mundi conventus ad aras</TextUnit>
    <TextUnit id="3000" loc="8.4.2">Suscipit et solvit pro duce vota suo!</TextUnit>
    <TextUnit id="3001" loc="8.4.3">Non sunt haec hominum, Germanice, gaudia tantum,</TextUnit>
    <TextUnit id="3002" loc="8.4.4">Sed faciunt ipsi nunc, puto, sacra dei.</TextUnit>
    <TextUnit id="3003" loc="8.6.1">Archetypis vetuli nihil est odiosius Eucti</TextUnit>
    <TextUnit id="3004" loc="8.6.2">- Ficta Saguntino cymbia malo luto - ,</TextUnit>
    <TextUnit id="3005" loc="8.6.3">Argenti furiosa sui cum stemmata narrat</TextUnit>
    <TextUnit id="3006" loc="8.6.4">Garrulus et verbis mucida vina facit.</TextUnit>
    <TextUnit id="3007" loc="8.6.5">'Laomedonteae fuerant haec pocula mensae:</TextUnit>
    <TextUnit id="3008" loc="8.6.6">Ferret ut haec, muros struxit Apollo lyra.</TextUnit>
    <TextUnit id="3009" loc="8.6.7">Hoc cratere ferox commisit proelia Rhoetus</TextUnit>
    <TextUnit id="3010" loc="8.6.8">Cum Lapithis: pugna debile cernis opus.</TextUnit>
    <TextUnit id="3011" loc="8.6.9">Hi duo longaevo censentur Nestore fundi:</TextUnit>
    <TextUnit id="3012" loc="8.6.10">Pollice de Pylio trita columba nitet.</TextUnit>
    <TextUnit id="3013" loc="8.6.11">Hic scyphus est, in quo misceri iussit amicis</TextUnit>
    <TextUnit id="3014" loc="8.6.12">Largius Aeacides vividiusque merum.</TextUnit>
    <TextUnit id="3015" loc="8.6.13">Hac propinavit Bitiae pulcherrima Dido</TextUnit>
    <TextUnit id="3016" loc="8.6.14">In patera, Phrygio cum data cena viro est.'</TextUnit>
    <TextUnit id="3017" loc="8.6.15">Miratus fueris cum prisca toreumata multum,</TextUnit>
    <TextUnit id="3018" loc="8.6.16">In Priami calathis Astyanacta bibes.</TextUnit>
    <TextUnit id="3019" loc="8.7.1">Hoc agere est causas, hoc dicere, Cinna, diserte,</TextUnit>
    <TextUnit id="3020" loc="8.7.2">Horis, Cinna, decem dicere verba novem?</TextUnit>
    <TextUnit id="3021" loc="8.7.3">Sed modo clepsydras ingenti voce petisti</TextUnit>
    <TextUnit id="3022" loc="8.7.4">Quattuor. O quantum, Cinna, tacere potes!</TextUnit>
    <TextUnit id="3023" loc="8.8.1">Principium des, Iane, licet velocibus annis,</TextUnit>
    <TextUnit id="3024" loc="8.8.2">Et renoves voltu saecula longa tuo,</TextUnit>
    <TextUnit id="3025" loc="8.8.3">Te primum pia tura rogent, te vota salutent,</TextUnit>
    <TextUnit id="3026" loc="8.8.4">Purpura te felix, te colat omnis honos:</TextUnit>
    <TextUnit id="3027" loc="8.8.5">Tu tamen hoc mavis, Latiae quod contigit urbi</TextUnit>
    <TextUnit id="3028" loc="8.8.6">Mense tuo reducem, Iane, videre deum.</TextUnit>
    <TextUnit id="3029" loc="8.9.1">Solvere dodrantem nuper tibi, Quinte, volebat</TextUnit>
    <TextUnit id="3030" loc="8.9.2">Lippus Hylas, luscus vult dare dimidium.</TextUnit>
    <TextUnit id="3031" loc="8.9.3">Accipe quam primum; brevis est occasio lucri:</TextUnit>
    <TextUnit id="3032" loc="8.9.4">Si fuerit caecus, nil tibi solvet Hylas.</TextUnit>
    <TextUnit id="3033" loc="8.11.1">Pervenisse tuam iam te scit Rhenus in urbem;</TextUnit>
    <TextUnit id="3034" loc="8.11.2">Nam populi voces audit et ille tui:</TextUnit>
    <TextUnit id="3035" loc="8.11.3">Sarmaticas etiam gentes Histrumque Getasque</TextUnit>
    <TextUnit id="3036" loc="8.11.4">Laetitiae clamor terruit ipse novae.</TextUnit>
    <TextUnit id="3037" loc="8.11.5">Dum te longa sacro venerantur gaudia Circo,</TextUnit>
    <TextUnit id="3038" loc="8.11.6">Nemo quater missos currere sensit equos.</TextUnit>
    <TextUnit id="3039" loc="8.11.7">Nullum Roma ducem, nec te sic, Caesar, amavit:</TextUnit>
    <TextUnit id="3040" loc="8.11.8">Te quoque iam non plus, ut velit ipsa, potest.</TextUnit>
    <TextUnit id="3041" loc="8.12.1">Uxorem quare locupletem ducere nolim,</TextUnit>
    <TextUnit id="3042" loc="8.12.2">Quaeritis? Uxori nubere nolo meae.</TextUnit>
    <TextUnit id="3043" loc="8.12.3">Inferior matrona suo sit, Prisce, marito:</TextUnit>
    <TextUnit id="3044" loc="8.12.4">Non aliter fiunt femina virque pares.</TextUnit>
    <TextUnit id="3045" loc="8.13.1">Morio dictus erat: viginti milibus emi.</TextUnit>
    <TextUnit id="3046" loc="8.13.2">Redde mihi nummos, Gargiliane: sapit.</TextUnit>
    <TextUnit id="3047" loc="8.14.1">Pallida ne Cilicum timeant pomaria brumam</TextUnit>
    <TextUnit id="3048" loc="8.14.2">Mordeat et tenerum fortior aura nemus,</TextUnit>
    <TextUnit id="3049" loc="8.14.3">Hibernis obiecta notis specularia puros</TextUnit>
    <TextUnit id="3050" loc="8.14.4">Admittunt soles et sine faece diem.</TextUnit>
    <TextUnit id="3051" loc="8.14.5">At mihi cella datur, non tota clusa fenestra,</TextUnit>
    <TextUnit id="3052" loc="8.14.6">In qua nec Boreas ipse manere velit.</TextUnit>
    <TextUnit id="3053" loc="8.14.7">Sic habitare iubes veterem crudelis amicum</TextUnit>
    <TextUnit id="3054" loc="8.14.8">Arboris ergo tuae tutior hospes ero.</TextUnit>
    <TextUnit id="3055" loc="8.15.1">Dum nova Pannonici numeratur gloria belli,</TextUnit>
    <TextUnit id="3056" loc="8.15.2">Omnis et ad reducem dum litat ara Iovem,</TextUnit>
    <TextUnit id="3057" loc="8.15.3">Dat populus, dat gratus eques, dat tura senatus,</TextUnit>
    <TextUnit id="3058" loc="8.15.4">Et ditant Latias tertia dona tribus:</TextUnit>
    <TextUnit id="3059" loc="8.15.5">Hos quoque secretos memoravit Roma triumphos,</TextUnit>
    <TextUnit id="3060" loc="8.15.6">Nec minor ista tuae laurea pacis erat,</TextUnit>
    <TextUnit id="3061" loc="8.15.7">Quod tibi de sancta credis pietate tuorum.</TextUnit>
    <TextUnit id="3062" loc="8.15.8">Principis est virtus maxima, nosse suos.</TextUnit>
    <TextUnit id="3063" loc="8.17.1">Egi, Sexte, tuam, pactus duo milia, causam:</TextUnit>
    <TextUnit id="3064" loc="8.17.2">Misisti nummos quod mihi mille, quid est?</TextUnit>
    <TextUnit id="3065" loc="8.17.3">'Narrasti nihil' inquis 'et a te perdita causa est.'</TextUnit>
    <TextUnit id="3066" loc="8.17.4">Tanto plus debes, Sexte, quod erubui.</TextUnit>
    <TextUnit id="3067" loc="8.18.1">Si tua, Cerrini, promas epigrammata vulgo,</TextUnit>
    <TextUnit id="3068" loc="8.18.2">Vel mecum possis vel prior ipse legi:</TextUnit>
    <TextUnit id="3069" loc="8.18.3">Sed tibi tantus inest veteris respectus amici,</TextUnit>
    <TextUnit id="3070" loc="8.18.4">Carior ut mea sit quam tua fama tibi.</TextUnit>
    <TextUnit id="3071" loc="8.18.5">Sic Maro nec Calabri temptavit carmina Flacci,</TextUnit>
    <TextUnit id="3072" loc="8.18.6">Pindaricos nosset cum superare modos,</TextUnit>
    <TextUnit id="3073" loc="8.18.7">Et Vario cessit Romani laude coturni,</TextUnit>
    <TextUnit id="3074" loc="8.18.8">Cum posset tragico fortius ore loqui.</TextUnit>
    <TextUnit id="3075" loc="8.18.9">Aurum et opes et rura frequens donabit amicus:</TextUnit>
    <TextUnit id="3076" loc="8.18.10">Qui velit ingenio cedere, rarus erit.</TextUnit>
    <TextUnit id="3077" loc="8.20.1">Cum facias versus nulla non luce ducenos,</TextUnit>
    <TextUnit id="3078" loc="8.20.2">Vare, nihil recitas. Non sapis, atque sapis.</TextUnit>
    <TextUnit id="3079" loc="8.21.1">Phosphore, redde diem: quid gaudia nostra moraris?</TextUnit>
    <TextUnit id="3080" loc="8.21.2">Caesare venturo, Phosphore, redde diem.</TextUnit>
    <TextUnit id="3081" loc="8.21.3">Roma rogat. Placidi numquid te pigra Bootae</TextUnit>
    <TextUnit id="3082" loc="8.21.4">Plaustra vehunt, lento quod nimis axe venis?</TextUnit>
    <TextUnit id="3083" loc="8.21.5">Ledaeo poteras abducere Cyllaron astro:</TextUnit>
    <TextUnit id="3084" loc="8.21.6">Ipse suo cedet nunc tibi Castor equo.</TextUnit>
    <TextUnit id="3085" loc="8.21.7">Quid cupidum Titana tenes? Iam Xanthus et Aethon</TextUnit>
    <TextUnit id="3086" loc="8.21.8">Frena volunt, vigilat Memnonis alma parens.</TextUnit>
    <TextUnit id="3087" loc="8.21.9">Tarda tamen nitidae non cedunt sidera luci,</TextUnit>
    <TextUnit id="3088" loc="8.21.10">Et cupit Ausonium luna videre ducem.</TextUnit>
    <TextUnit id="3089" loc="8.21.11">Iam, Caesar, vel nocte veni: stent astra licebit,</TextUnit>
    <TextUnit id="3090" loc="8.21.12">Non deerit populo te veniente dies.</TextUnit>
    <TextUnit id="3091" loc="8.22.1">Invitas ad aprum, ponis mihi, Gallice, porcum.</TextUnit>
    <TextUnit id="3092" loc="8.22.2">Hybrida sum, si das, Gallice, verba mihi.</TextUnit>
    <TextUnit id="3093" loc="8.23.1">Esse tibi videor saevus nimiumque gulosus,</TextUnit>
    <TextUnit id="3094" loc="8.23.2">Qui propter cenam, Rustice, caedo cocum.</TextUnit>
    <TextUnit id="3095" loc="8.23.3">Si levis ista tibi flagrorum causa videtur,</TextUnit>
    <TextUnit id="3096" loc="8.23.4">Ex qua vis causa vapulet ergo cocus?</TextUnit>
    <TextUnit id="3097" loc="8.24.1">Si quid forte petam timido gracilique libello,</TextUnit>
    <TextUnit id="3098" loc="8.24.2">Inproba non fuerit si mea charta, dato.</TextUnit>
    <TextUnit id="3099" loc="8.24.3">Et si non dederis, Caesar, permitte rogari:</TextUnit>
    <TextUnit id="3100" loc="8.24.4">Offendunt numquam tura precesque Iovem.</TextUnit>
    <TextUnit id="3101" loc="8.24.5">Qui fingit sacros auro vel marmore vultus,</TextUnit>
    <TextUnit id="3102" loc="8.24.6">Non facit ille deos: qui rogat, ille facit.</TextUnit>
    <TextUnit id="3103" loc="8.26.1">Non tot in Eois timuit Gangeticus arvis</TextUnit>
    <TextUnit id="3104" loc="8.26.2">Raptor, in Hyrcano qui fugit albus equo,</TextUnit>
    <TextUnit id="3105" loc="8.26.3">Quot tua Roma novas vidit, Germanice, tigres:</TextUnit>
    <TextUnit id="3106" loc="8.26.4">Delicias potuit nec numerare suas.</TextUnit>
    <TextUnit id="3107" loc="8.26.5">Vincit Erythraeos tua, Caesar, harena triumphos</TextUnit>
    <TextUnit id="3108" loc="8.26.6">Et victoris opes divitiasque dei:</TextUnit>
    <TextUnit id="3109" loc="8.26.7">Nam cum captivos ageret sub curribus Indos,</TextUnit>
    <TextUnit id="3110" loc="8.26.8">Contentus gemina tigride Bacchus erat.</TextUnit>
    <TextUnit id="3111" loc="8.27.1">Munera qui tibi dat locupleti, Gaure, senique,</TextUnit>
    <TextUnit id="3112" loc="8.27.2">Si sapis et sentis, hoc tibi ait 'Morere.'</TextUnit>
    <TextUnit id="3113" loc="8.28.1">Dic, toga, facundi gratum mihi munus amici,</TextUnit>
    <TextUnit id="3114" loc="8.28.2">Esse velis cuius fama decusque gregis?</TextUnit>
    <TextUnit id="3115" loc="8.28.3">Apula Ledaei tibi floruit herba Phalanthi,</TextUnit>
    <TextUnit id="3116" loc="8.28.4">Qua saturat Calabris culta Galaesus aquis?</TextUnit>
    <TextUnit id="3117" loc="8.28.5">An Tartesiacus stabuli nutritor Hiberi</TextUnit>
    <TextUnit id="3118" loc="8.28.6">Baetis in Hesperia te quoque lavit ove?</TextUnit>
    <TextUnit id="3119" loc="8.28.7">An tua multifidum numeravit lana Timavum,</TextUnit>
    <TextUnit id="3120" loc="8.28.8">Quem pius astrifero Cyllarus ore bibit?</TextUnit>
    <TextUnit id="3121" loc="8.28.9">Te nec Amyclaeo decuit livere veneno,</TextUnit>
    <TextUnit id="3122" loc="8.28.10">Nec Miletos erat vellere digna tuo.</TextUnit>
    <TextUnit id="3123" loc="8.28.11">Lilia tu vincis nec adhuc delapsa ligustra,</TextUnit>
    <TextUnit id="3124" loc="8.28.12">Et Tiburtino monte quod alget ebur;</TextUnit>
    <TextUnit id="3125" loc="8.28.13">Spartanus tibi cedet olor Paphiaeque columbae,</TextUnit>
    <TextUnit id="3126" loc="8.28.14">Cedet Erythraeis eruta gemma vadis:</TextUnit>
    <TextUnit id="3127" loc="8.28.15">Sed licet haec primis nivibus sint aemula dona,</TextUnit>
    <TextUnit id="3128" loc="8.28.16">Non sunt Parthenio candidiora suo.</TextUnit>
    <TextUnit id="3129" loc="8.28.17">Non ego praetulerim Babylonos picta superbae</TextUnit>
    <TextUnit id="3130" loc="8.28.18">Texta, Samiramia quae variantur acu;</TextUnit>
    <TextUnit id="3131" loc="8.28.19">Non Athamanteo potius me mirer in auro,</TextUnit>
    <TextUnit id="3132" loc="8.28.20">Aeolium dones si mihi, Phrixe, pecus.</TextUnit>
    <TextUnit id="3133" loc="8.28.21">O quantos risus pariter spectata movebit</TextUnit>
    <TextUnit id="3134" loc="8.28.22">Cum Palatina nostra lacerna toga!</TextUnit>
    <TextUnit id="3135" loc="8.29.1">Disticha qui scribit, puto, vult brevitate placere.</TextUnit>
    <TextUnit id="3136" loc="8.29.2">Quid prodest brevitas, dic mihi, si liber est?</TextUnit>
    <TextUnit id="3137" loc="8.30.1">Qui nunc Caesareae lusus spectatur harenae,</TextUnit>
    <TextUnit id="3138" loc="8.30.2">Temporibus Bruti gloria summa fuit.</TextUnit>
    <TextUnit id="3139" loc="8.30.3">Aspicis, ut teneat flammas poenaque fruatur</TextUnit>
    <TextUnit id="3140" loc="8.30.4">Fortis et attonito regnet in igne manus!</TextUnit>
    <TextUnit id="3141" loc="8.30.5">Ipse sui spectator adest et nobile dextrae</TextUnit>
    <TextUnit id="3142" loc="8.30.6">Funus amat: totis pascitur illa sacris;</TextUnit>
    <TextUnit id="3143" loc="8.30.7">Quod nisi rapta foret nolenti poena, parabat</TextUnit>
    <TextUnit id="3144" loc="8.30.8">Saevior in lassos ire sinistra focos.</TextUnit>
    <TextUnit id="3145" loc="8.30.9">Scire piget post tale decus, quid fecerit ante:</TextUnit>
    <TextUnit id="3146" loc="8.30.10">Quam vidi, satis hanc est mihi nosse manum.</TextUnit>
    <TextUnit id="3147" loc="8.31.1">Nescio quid de te non belle, Dento, fateris,</TextUnit>
    <TextUnit id="3148" loc="8.31.2">Coniuge qui ducta iura paterna petis.</TextUnit>
    <TextUnit id="3149" loc="8.31.3">Sed iam supplicibus dominum lassare libellis</TextUnit>
    <TextUnit id="3150" loc="8.31.4">Desine et in patriam serus ab urbe redi:</TextUnit>
    <TextUnit id="3151" loc="8.31.5">Nam dum tu longe deserta uxore diuque</TextUnit>
    <TextUnit id="3152" loc="8.31.6">Tres quaeris natos, quattuor invenies.</TextUnit>
    <TextUnit id="3153" loc="8.32.1">Aera per tacitum delapsa sedentis in ipsos</TextUnit>
    <TextUnit id="3154" loc="8.32.2">Fluxit Aretullae blanda columba sinus.</TextUnit>
    <TextUnit id="3155" loc="8.32.3">Luserat hoc casus, nisi inobservata maneret</TextUnit>
    <TextUnit id="3156" loc="8.32.4">Permissaque sibi nollet abire fuga.</TextUnit>
    <TextUnit id="3157" loc="8.32.5">Si meliora piae fas est sperare sorori</TextUnit>
    <TextUnit id="3158" loc="8.32.6">Et dominum mundi flectere vota valent,</TextUnit>
    <TextUnit id="3159" loc="8.32.7">Haec a Sardois tibi forsitan exulis oris,</TextUnit>
    <TextUnit id="3160" loc="8.32.8">Fratre reversuro, nuntia venit avis.</TextUnit>
    <TextUnit id="3161" loc="8.33.1">De praetoricia folium mihi, Paule, corona</TextUnit>
    <TextUnit id="3162" loc="8.33.2">Mittis et hoc phialae nomen habere iubes.</TextUnit>
    <TextUnit id="3163" loc="8.33.3">Hac fuerat nuper nebula tibi pegma perunctum,</TextUnit>
    <TextUnit id="3164" loc="8.33.4">Pallida quam rubri diluit unda croci.</TextUnit>
    <TextUnit id="3165" loc="8.33.5">An magis astuti derasa est ungue ministri</TextUnit>
    <TextUnit id="3166" loc="8.33.6">Brattea, de fulcro quam reor esse tuo?</TextUnit>
    <TextUnit id="3167" loc="8.33.7">Illa potest culicem longe sentire volantem</TextUnit>
    <TextUnit id="3168" loc="8.33.8">Et minimi pinna papilionis agi;</TextUnit>
    <TextUnit id="3169" loc="8.33.9">Exiguae volitat suspensa vapore lucernae</TextUnit>
    <TextUnit id="3170" loc="8.33.10">Et leviter fuso rumpitur icta mero.</TextUnit>
    <TextUnit id="3171" loc="8.33.11">Hoc linitur sputo Iani caryota Kalendis,</TextUnit>
    <TextUnit id="3172" loc="8.33.12">Quam fert cum parco sordidus asse cliens.</TextUnit>
    <TextUnit id="3173" loc="8.33.13">Lenta minus gracili crescunt colocasia filo,</TextUnit>
    <TextUnit id="3174" loc="8.33.14">Plena magis nimio lilia sole cadunt;</TextUnit>
    <TextUnit id="3175" loc="8.33.15">Nec vaga tam tenui discurrit aranea tela,</TextUnit>
    <TextUnit id="3176" loc="8.33.16">Tam leve nec bombyx pendulus urguet opus.</TextUnit>
    <TextUnit id="3177" loc="8.33.17">Crassior in facie vetulae stat creta Fabullae,</TextUnit>
    <TextUnit id="3178" loc="8.33.18">Crassior offensae bulla tumescit aquae;</TextUnit>
    <TextUnit id="3179" loc="8.33.19">Fortior et tortos servat vesica capillos</TextUnit>
    <TextUnit id="3180" loc="8.33.20">Et mutat Latias spuma Batava comas.</TextUnit>
    <TextUnit id="3181" loc="8.33.21">Hac cute Ledaeo vestitur pullus in ovo,</TextUnit>
    <TextUnit id="3182" loc="8.33.22">Talia lunata splenia fronte sedent.</TextUnit>
    <TextUnit id="3183" loc="8.33.23">Quid tibi cum phiala, ligulam cum mittere possis,</TextUnit>
    <TextUnit id="3184" loc="8.33.24">Mittere cum possis vel cocleare mihi, -</TextUnit>
    <TextUnit id="3185" loc="8.33.25">Magna nimis loquimur - cocleam cum mittere possis,</TextUnit>
    <TextUnit id="3186" loc="8.33.26">Denique cum possis mittere, Paule, nihil?</TextUnit>
    <TextUnit id="3187" loc="8.34.1">Archetypum Myos argentum te dicis habere.</TextUnit>
    <TextUnit id="3188" loc="8.34.2">Quod sine te factum est, hoc magis archetypum est?</TextUnit>
    <TextUnit id="3189" loc="8.36.1">Regia pyramidum, Caesar, miracula ride;</TextUnit>
    <TextUnit id="3190" loc="8.36.2">Iam tacet Eoum barbara Memphis opus:</TextUnit>
    <TextUnit id="3191" loc="8.36.3">Pars quota Parrhasiae labor est Mareoticus aulae?</TextUnit>
    <TextUnit id="3192" loc="8.36.4">Clarius in toto nil videt orbe dies.</TextUnit>
    <TextUnit id="3193" loc="8.36.5">Septenos pariter credas adsurgere montes,</TextUnit>
    <TextUnit id="3194" loc="8.36.6">Thessalicum brevior Pelion Ossa tulit;</TextUnit>
    <TextUnit id="3195" loc="8.36.7">Aethera sic intrat, nitidis ut conditus astris</TextUnit>
    <TextUnit id="3196" loc="8.36.8">Inferiore tonet nube serenus apex</TextUnit>
    <TextUnit id="3197" loc="8.36.9">Et prius arcano satietur numine Phoebi,</TextUnit>
    <TextUnit id="3198" loc="8.36.10">Nascentis Circe quam videt ora patris.</TextUnit>
    <TextUnit id="3199" loc="8.36.11">Haec, Auguste, tamen, quae vertice sidera pulsat,</TextUnit>
    <TextUnit id="3200" loc="8.36.12">Par domus est caelo, sed minor est domino.</TextUnit>
    <TextUnit id="3201" loc="8.37.1">Quod Caietano reddis, Polycharme, tabellas,</TextUnit>
    <TextUnit id="3202" loc="8.37.2">Milia te centum num tribuisse putas?</TextUnit>
    <TextUnit id="3203" loc="8.37.3">'Debuit haec' inquis. Tibi habe, Polycharme, tabellas</TextUnit>
    <TextUnit id="3204" loc="8.37.4">Et Caietano milia crede duo.</TextUnit>
    <TextUnit id="3205" loc="8.39.1">Qui Palatinae caperet convivia mensae</TextUnit>
    <TextUnit id="3206" loc="8.39.2">Ambrosiasque dapes, non erat ante locus:</TextUnit>
    <TextUnit id="3207" loc="8.39.3">Hic haurire decet sacrum, Germanice, nectar</TextUnit>
    <TextUnit id="3208" loc="8.39.4">Et Ganymedea pocula mixta manu.</TextUnit>
    <TextUnit id="3209" loc="8.39.5">Esse velis, oro, serus conviva Tonantis:</TextUnit>
    <TextUnit id="3210" loc="8.39.6">At tu si properas, Iuppiter, ipse veni.</TextUnit>
    <TextUnit id="3211" loc="8.41.1">'Tristis Athenagoras non misit munera nobis,</TextUnit>
    <TextUnit id="3212" loc="8.41.2">Quae medio brumae mittere mense solet.'</TextUnit>
    <TextUnit id="3213" loc="8.41.3">An sit Athenagoras tristis, Faustine, videbo:</TextUnit>
    <TextUnit id="3214" loc="8.41.4">Me certe tristem fecit Athenagoras.</TextUnit>
    <TextUnit id="3215" loc="8.43.1">Effert uxores Fabius, Chrestilla maritos,</TextUnit>
    <TextUnit id="3216" loc="8.43.2">Funereamque toris quassat uterque facem.</TextUnit>
    <TextUnit id="3217" loc="8.43.3">Victores committe, Venus: quos iste manebit</TextUnit>
    <TextUnit id="3218" loc="8.43.4">Exitus, una duos ut Libitina ferat.</TextUnit>
    <TextUnit id="3219" loc="8.45.1">Priscus ab Aetnaeis mihi, Flacce, Terentius oris</TextUnit>
    <TextUnit id="3220" loc="8.45.2">Redditur: hanc lucem lactea gemma notet;</TextUnit>
    <TextUnit id="3221" loc="8.45.3">Defluat et lento splendescat turbida lino</TextUnit>
    <TextUnit id="3222" loc="8.45.4">Amphora centeno consule facta minor.</TextUnit>
    <TextUnit id="3223" loc="8.45.5">Continget nox quando meis tam candida mensis?</TextUnit>
    <TextUnit id="3224" loc="8.45.6">Tam iusto dabitur quando calere mero?</TextUnit>
    <TextUnit id="3225" loc="8.45.7">Cum te, Flacce, mihi reddet Cythereia Cypros,</TextUnit>
    <TextUnit id="3226" loc="8.45.8">Luxuriae fiet tam bona causa meae.</TextUnit>
    <TextUnit id="3227" loc="8.46.1">Quanta tua est probitas, tanta est infantia formae,</TextUnit>
    <TextUnit id="3228" loc="8.46.2">Ceste puer, puero castior Hippolyto!</TextUnit>
    <TextUnit id="3229" loc="8.46.3">Te secum Diana velit doceatque natare,</TextUnit>
    <TextUnit id="3230" loc="8.46.4">Te Cybele totum mallet habere Phryga;</TextUnit>
    <TextUnit id="3231" loc="8.46.5">Tu Ganymedeo poteras succedere lecto,</TextUnit>
    <TextUnit id="3232" loc="8.46.6">Sed durus domino basia sola dares.</TextUnit>
    <TextUnit id="3233" loc="8.46.7">Felix, quae tenerum vexabit sponsa maritum</TextUnit>
    <TextUnit id="3234" loc="8.46.8">Et quae te faciet prima puella virum!</TextUnit>
    <TextUnit id="3235" loc="8.47.1">Pars maxillarum tonsa est tibi, pars tibi rasa est,</TextUnit>
    <TextUnit id="3236" loc="8.47.2">Pars vulsa est. Unum quis putat esse caput?</TextUnit>
    <TextUnit id="3237" loc="8.48.1">Nescit, cui dederit Tyriam Crispinus abollam,</TextUnit>
    <TextUnit id="3238" loc="8.48.2">Dum mutat cultus induiturque togam.</TextUnit>
    <TextUnit id="3239" loc="8.48.3">Quisquis habes, umeris sua munera redde, precamur:</TextUnit>
    <TextUnit id="3240" loc="8.48.4">Non hoc Crispinus te, sed abolla rogat.</TextUnit>
    <TextUnit id="3241" loc="8.48.5">Non quicumque capit saturatas murice vestes,</TextUnit>
    <TextUnit id="3242" loc="8.48.6">Nec nisi deliciis convenit iste color.</TextUnit>
    <TextUnit id="3243" loc="8.48.7">Si te praeda iuvat foedique insania lucri,</TextUnit>
    <TextUnit id="3244" loc="8.48.8">Qua possis melius fallere, sume togam.</TextUnit>
    <TextUnit id="3245" loc="8.49.1">Quanta Gigantei memoratur mensa triumphi</TextUnit>
    <TextUnit id="3246" loc="8.49.2">Quantaque nox superis omnibus illa fuit,</TextUnit>
    <TextUnit id="3247" loc="8.49.3">Qua bonus accubuit genitor cum plebe deorum</TextUnit>
    <TextUnit id="3248" loc="8.49.4">Et licuit Faunis poscere vina Iovem:</TextUnit>
    <TextUnit id="3249" loc="8.49.5">Tanta tuas celebrant, Caesar, convivia laurus;</TextUnit>
    <TextUnit id="3250" loc="8.49.6">Exhilarant ipsos gaudia nostra deos.</TextUnit>
    <TextUnit id="3251" loc="8.49.7">Vescitur omnis eques tecum populusque patresque,</TextUnit>
    <TextUnit id="3252" loc="8.49.8">Et capit ambrosias cum duce Roma dapes.</TextUnit>
    <TextUnit id="3253" loc="8.49.9">Grandia pollicitus quanto maiora dedisti!</TextUnit>
    <TextUnit id="3254" loc="8.49.10">Promissa est nobis sportula, recta data est.</TextUnit>
    <TextUnit id="3255" loc="8.50.1">Quis labor in phiala? docti Myos, anne Myronos?</TextUnit>
    <TextUnit id="3256" loc="8.50.2">Mentoris haec manus est, an, Polyclite, tua?</TextUnit>
    <TextUnit id="3257" loc="8.50.3">Livescit nulla caligine fusca nec odit</TextUnit>
    <TextUnit id="3258" loc="8.50.4">Exploratores nubila massa focos;</TextUnit>
    <TextUnit id="3259" loc="8.50.5">Vera minus flavo radiant electra metallo,</TextUnit>
    <TextUnit id="3260" loc="8.50.6">Et niveum felix pustula vincit ebur.</TextUnit>
    <TextUnit id="3261" loc="8.50.7">Materiae non cedit opus: sic alligat orbem,</TextUnit>
    <TextUnit id="3262" loc="8.50.8">Plurima cum tota lampade luna nitet.</TextUnit>
    <TextUnit id="3263" loc="8.50.9">Stat caper Aeolio Thebani vellere Phrixi</TextUnit>
    <TextUnit id="3264" loc="8.50.10">Cultus: ab hoc mallet vecta fuisse soror;</TextUnit>
    <TextUnit id="3265" loc="8.50.11">Hunc nec Cinyphius tonsor violaverit, et tu</TextUnit>
    <TextUnit id="3266" loc="8.50.12">Ipse tua pasci vite, Lyaee, velis.</TextUnit>
    <TextUnit id="3267" loc="8.50.13">Terga premit pecudis geminis Amor aureus alis,</TextUnit>
    <TextUnit id="3268" loc="8.50.14">Palladius tenero lotos ab ore sonat:</TextUnit>
    <TextUnit id="3269" loc="8.50.15">Sic Methymnaeo gavisus Arione delphin</TextUnit>
    <TextUnit id="3270" loc="8.50.16">Languida non tacitum per freta vexit onus.</TextUnit>
    <TextUnit id="3271" loc="8.50.17">Imbuat egregium digno mihi nectare munus</TextUnit>
    <TextUnit id="3272" loc="8.50.18">Non grege de domini, sed tua, Ceste, manus;</TextUnit>
    <TextUnit id="3273" loc="8.50.19">Ceste, decus mensae, misce Setina: videtur</TextUnit>
    <TextUnit id="3274" loc="8.50.20">Ipse puer nobis, ipse sitire caper.</TextUnit>
    <TextUnit id="3275" loc="8.50.21">Det numerum cyathis Instanti littera Rufi:</TextUnit>
    <TextUnit id="3276" loc="8.50.22">Auctor enim tanti muneris ille mihi:</TextUnit>
    <TextUnit id="3277" loc="8.50.23">Si Telethusa venit promissaque gaudia portat,</TextUnit>
    <TextUnit id="3278" loc="8.50.24">Servabor dominae, Rufe, triente tuo;</TextUnit>
    <TextUnit id="3279" loc="8.50.25">Si dubia est, septunce trahar; si fallit amantem,</TextUnit>
    <TextUnit id="3280" loc="8.50.26">Ut iugulem curas, nomen utrumque bibam.</TextUnit>
    <TextUnit id="3281" loc="8.51.1">Formosam sane, sed caecus diligit Asper.</TextUnit>
    <TextUnit id="3282" loc="8.51.2">Plus ergo, ut res est, quam videt Asper amat.</TextUnit>
    <TextUnit id="3283" loc="8.53.1">Auditur quantum Massyla per avia murmur,</TextUnit>
    <TextUnit id="3284" loc="8.53.2">Innumero quotiens silva leone furit,</TextUnit>
    <TextUnit id="3285" loc="8.53.3">Pallidus attonitos ad Poena mapalia pastor</TextUnit>
    <TextUnit id="3286" loc="8.53.4">Cum revocat tauros et sine mente pecus:</TextUnit>
    <TextUnit id="3287" loc="8.53.5">Tantus in Ausonia fremuit modo terror harena.</TextUnit>
    <TextUnit id="3288" loc="8.53.6">Quis non esse gregem crederet? unus erat,</TextUnit>
    <TextUnit id="3289" loc="8.53.7">Sed cuius tremerent ipsi quoque iura leones,</TextUnit>
    <TextUnit id="3290" loc="8.53.8">Cui diadema daret marmore picta Nomas.</TextUnit>
    <TextUnit id="3291" loc="8.53.9">O quantum per colla decus, quem sparsit honorem</TextUnit>
    <TextUnit id="3292" loc="8.53.10">Aurea lunatae, cum stetit, umbra iubae!</TextUnit>
    <TextUnit id="3293" loc="8.53.11">Grandia quam decuit latum venabula pectus</TextUnit>
    <TextUnit id="3294" loc="8.53.12">Quantaque de magna gaudia morte tulit!</TextUnit>
    <TextUnit id="3295" loc="8.53.13">Unde tuis, Libye, tam felix gloria silvis?</TextUnit>
    <TextUnit id="3296" loc="8.53.14">A Cybeles numquid venerat ille iugo?</TextUnit>
    <TextUnit id="3297" loc="8.53.15">An magis Herculeo, Germanice, misit ab astro</TextUnit>
    <TextUnit id="3298" loc="8.53.16">Hanc tibi vel frater vel pater ipse feram?</TextUnit>
    <TextUnit id="3299" loc="8.55.1">Temporibus nostris aetas cum cedat avorum</TextUnit>
    <TextUnit id="3300" loc="8.55.2">Creverit et maior cum duce Roma suo,</TextUnit>
    <TextUnit id="3301" loc="8.55.3">Ingenium sacri miraris deesse Maronis,</TextUnit>
    <TextUnit id="3302" loc="8.55.4">Nec quemquam tanta bella sonare tuba.</TextUnit>
    <TextUnit id="3303" loc="8.55.5">Sint Maecenates, non deerunt, Flacce, Marones</TextUnit>
    <TextUnit id="3304" loc="8.55.6">Vergiliumque tibi vel tua rura dabunt.</TextUnit>
    <TextUnit id="3305" loc="8.55.7">Iugera perdiderat miserae vicina Cremonae</TextUnit>
    <TextUnit id="3306" loc="8.55.8">Flebat et abductas Tityrus aeger oves:</TextUnit>
    <TextUnit id="3307" loc="8.55.9">Risit Tuscus eques, paupertatemque malignam</TextUnit>
    <TextUnit id="3308" loc="8.55.10">Reppulit et celeri iussit abire fuga.</TextUnit>
    <TextUnit id="3309" loc="8.55.11">'Accipe divitias et vatum maximus esto;</TextUnit>
    <TextUnit id="3310" loc="8.55.12">Tu licet et nostrum' dixit 'Alexin ames.'</TextUnit>
    <TextUnit id="3311" loc="8.55.13">Adstabat domini mensis pulcherrimus ille</TextUnit>
    <TextUnit id="3312" loc="8.55.14">Marmorea fundens nigra Falerna manu,</TextUnit>
    <TextUnit id="3313" loc="8.55.15">Et libata dabat roseis carchesia labris,</TextUnit>
    <TextUnit id="3314" loc="8.55.16">Quae poterant ipsum sollicitare Iovem.</TextUnit>
    <TextUnit id="3315" loc="8.55.17">Excidit attonito pinguis Galatea poetae</TextUnit>
    <TextUnit id="3316" loc="8.55.18">Thestylis et rubras messibus usta genas;</TextUnit>
    <TextUnit id="3317" loc="8.55.19">Protinus Italiam concepit et arma virumque,</TextUnit>
    <TextUnit id="3318" loc="8.55.20">Qui modo vix Culicem fleverat ore rudi.</TextUnit>
    <TextUnit id="3319" loc="8.55.21">Quid Varios Marsosque loquar ditataque vatum</TextUnit>
    <TextUnit id="3320" loc="8.55.22">Nomina, magnus erit quos numerare labor?</TextUnit>
    <TextUnit id="3321" loc="8.55.23">Ergo ero Vergilius, si munera Maecenatis</TextUnit>
    <TextUnit id="3322" loc="8.55.24">Des mihi? Vergilius non ero, Marsus ero.</TextUnit>
    <TextUnit id="3323" loc="8.56.1">Magna licet totiens tribuas, maiora daturus</TextUnit>
    <TextUnit id="3324" loc="8.56.2">Dona, ducum victor, victor et ipse tui,</TextUnit>
    <TextUnit id="3325" loc="8.56.3">Diligeris populo non propter praemia, Caesar,</TextUnit>
    <TextUnit id="3326" loc="8.56.4">Te propter populus praemia, Caesar, amat.</TextUnit>
    <TextUnit id="3327" loc="8.57.1">Tres habuit dentes, pariter quos expuit omnes,</TextUnit>
    <TextUnit id="3328" loc="8.57.2">Ad tumulum Picens dum sedet ipse suum;</TextUnit>
    <TextUnit id="3329" loc="8.57.3">Collegitque sinu fragmenta novissima laxi</TextUnit>
    <TextUnit id="3330" loc="8.57.4">Oris et aggesta contumulavit humo.</TextUnit>
    <TextUnit id="3331" loc="8.57.5">Ossa licet quondam defuncti non legat heres:</TextUnit>
    <TextUnit id="3332" loc="8.57.6">Hoc sibi iam Picens praestitit officium.</TextUnit>
    <TextUnit id="3333" loc="8.58.1">Cum tibi tam crassae sint, Artemidore, lacernae,</TextUnit>
    <TextUnit id="3334" loc="8.58.2">Possim te Sagarim iure vocare meo.</TextUnit>
    <TextUnit id="3335" loc="8.59.1">Aspicis hunc uno contentum lumine, cuius</TextUnit>
    <TextUnit id="3336" loc="8.59.2">Lippa sub attrita fronte lacuna patet?</TextUnit>
    <TextUnit id="3337" loc="8.59.3">Ne contemne caput, nihil est furacius illo;</TextUnit>
    <TextUnit id="3338" loc="8.59.4">Non fuit Autolyci tam piperata manus.</TextUnit>
    <TextUnit id="3339" loc="8.59.5">Hunc tu convivam cautus servare memento:</TextUnit>
    <TextUnit id="3340" loc="8.59.6">Tunc furit atque oculo luscus utroque videt:</TextUnit>
    <TextUnit id="3341" loc="8.59.7">Pocula solliciti perdunt ligulasque ministri</TextUnit>
    <TextUnit id="3342" loc="8.59.8">Et latet in tepido plurima mappa sinu;</TextUnit>
    <TextUnit id="3343" loc="8.59.9">Lapsa nec a cubito subducere pallia nescit</TextUnit>
    <TextUnit id="3344" loc="8.59.10">Et tectus laenis saepe duabus abit;</TextUnit>
    <TextUnit id="3345" loc="8.59.11">Nec dormitantem vernam fraudare lucerna</TextUnit>
    <TextUnit id="3346" loc="8.59.12">Erubuit fallax, ardeat illa licet.</TextUnit>
    <TextUnit id="3347" loc="8.59.13">Si nihil invasit, puerum tunc arte dolosa</TextUnit>
    <TextUnit id="3348" loc="8.59.14">Circuit et soleas subripit ipse suas.</TextUnit>
    <TextUnit id="3349" loc="8.60.1">Summa Palatini poteras aequare colossi,</TextUnit>
    <TextUnit id="3350" loc="8.60.2">Si fieres brevior, Claudia, sesquipede.</TextUnit>
    <TextUnit id="3351" loc="8.62.1">Scribit in aversa Picens epigrammata charta,</TextUnit>
    <TextUnit id="3352" loc="8.62.2">Et dolet, averso quod facit illa deo.</TextUnit>
    <TextUnit id="3353" loc="8.63.1">Thestylon Aulus amat, sed nec minus ardet Alexin,</TextUnit>
    <TextUnit id="3354" loc="8.63.2">Forsitan et nostrum nunc Hyacinthon amat.</TextUnit>
    <TextUnit id="3355" loc="8.63.3">I nunc et dubita, vates an diligat ipsos,</TextUnit>
    <TextUnit id="3356" loc="8.63.4">Delicias vatum cum meus Aulus amet.</TextUnit>
    <TextUnit id="3357" loc="8.65.1">Hic ubi Fortunae Reducis fulgentia late</TextUnit>
    <TextUnit id="3358" loc="8.65.2">Templa nitent, felix area nuper erat:</TextUnit>
    <TextUnit id="3359" loc="8.65.3">Hic stetit Arctoi formosus pulvere belli</TextUnit>
    <TextUnit id="3360" loc="8.65.4">Purpureum fundens Caesar ab ore iubar;</TextUnit>
    <TextUnit id="3361" loc="8.65.5">Hic lauru redimita comas et candida cultu</TextUnit>
    <TextUnit id="3362" loc="8.65.6">Roma salutavit voce manuque ducem.</TextUnit>
    <TextUnit id="3363" loc="8.65.7">Grande loci meritum testantur et altera dona:</TextUnit>
    <TextUnit id="3364" loc="8.65.8">Stat sacer et domitis gentibus arcus ovat;</TextUnit>
    <TextUnit id="3365" loc="8.65.9">Hic gemini currus numerant elephanta frequentem,</TextUnit>
    <TextUnit id="3366" loc="8.65.10">Sufficit inmensis aureus ipse iugis.</TextUnit>
    <TextUnit id="3367" loc="8.65.11">Haec est digna tuis, Germanice, porta triumphis;</TextUnit>
    <TextUnit id="3368" loc="8.65.12">Hos aditus urbem Martis habere decet.</TextUnit>
    <TextUnit id="3369" loc="8.67.1">Horas quinque puer nondum tibi nuntiat, et tu</TextUnit>
    <TextUnit id="3370" loc="8.67.2">Iam conviva mihi, Caeciliane, venis,</TextUnit>
    <TextUnit id="3371" loc="8.67.3">Cum modo distulerint raucae vadimonia quartae</TextUnit>
    <TextUnit id="3372" loc="8.67.4">Et Floralicias lasset harena feras.</TextUnit>
    <TextUnit id="3373" loc="8.67.5">Curre, age, et inlotos revoca, Calliste, ministros;</TextUnit>
    <TextUnit id="3374" loc="8.67.6">Sternantur lecti: Caeciliane, sede.</TextUnit>
    <TextUnit id="3375" loc="8.67.7">Caldam poscis aquam: nondum mihi frigida venit;</TextUnit>
    <TextUnit id="3376" loc="8.67.8">Alget adhuc nudo clusa culina foco.</TextUnit>
    <TextUnit id="3377" loc="8.67.9">Mane veni potius; nam cur te quinta moretur?</TextUnit>
    <TextUnit id="3378" loc="8.67.10">Ut iantes, sero, Caeciliane, venis.</TextUnit>
    <TextUnit id="3379" loc="8.68.1">Qui Corcyraei vidit pomaria regis,</TextUnit>
    <TextUnit id="3380" loc="8.68.2">Rus, Entelle, tuae praeferet ille domus.</TextUnit>
    <TextUnit id="3381" loc="8.68.3">Invida purpureos urat ne bruma racemos</TextUnit>
    <TextUnit id="3382" loc="8.68.4">Et gelidum Bacchi munera frigus edat,</TextUnit>
    <TextUnit id="3383" loc="8.68.5">Condita perspicua vivit vindemia gemma,</TextUnit>
    <TextUnit id="3384" loc="8.68.6">Et tegitur felix nec tamen uva latet:</TextUnit>
    <TextUnit id="3385" loc="8.68.7">Femineum lucet sic per bombycina corpus,</TextUnit>
    <TextUnit id="3386" loc="8.68.8">Calculus in nitida sic numeratur aqua.</TextUnit>
    <TextUnit id="3387" loc="8.68.9">Quid non ingenio voluit natura licere?</TextUnit>
    <TextUnit id="3388" loc="8.68.10">Autumnum sterilis ferre iubetur hiems.</TextUnit>
    <TextUnit id="3389" loc="8.70.1">Quanta quies placidi, tantast facundia Nervae,</TextUnit>
    <TextUnit id="3390" loc="8.70.2">Sed cohibet vires ingeniumque pudor.</TextUnit>
    <TextUnit id="3391" loc="8.70.3">Cum siccare sacram largo Permessida posset</TextUnit>
    <TextUnit id="3392" loc="8.70.4">Ore, verecundam maluit esse sitim,</TextUnit>
    <TextUnit id="3393" loc="8.70.5">Pieriam tenui frontem redimire corona</TextUnit>
    <TextUnit id="3394" loc="8.70.6">Contentus, famae nec dare vela suae.</TextUnit>
    <TextUnit id="3395" loc="8.70.7">Sed tamen hunc nostri scit temporis esse Tibullum,</TextUnit>
    <TextUnit id="3396" loc="8.70.8">Carmina qui docti nota Neronis habet.</TextUnit>
    <TextUnit id="3397" loc="8.71.1">Quattuor argenti libras mihi tempore brumae</TextUnit>
    <TextUnit id="3398" loc="8.71.2">Misisti ante annos, Postumiane, decem,</TextUnit>
    <TextUnit id="3399" loc="8.71.3">Speranti plures - nam stare aut crescere debent</TextUnit>
    <TextUnit id="3400" loc="8.71.4">Munera - venerunt plusve minusve duae;</TextUnit>
    <TextUnit id="3401" loc="8.71.5">Tertius et quartus multo inferiora tulerunt;</TextUnit>
    <TextUnit id="3402" loc="8.71.6">Libra fuit quinto Septiciana quidem;</TextUnit>
    <TextUnit id="3403" loc="8.71.7">Besalem ad scutulam sexto pervenimus anno;</TextUnit>
    <TextUnit id="3404" loc="8.71.8">Post hunc in cotula rasa selibra data est;</TextUnit>
    <TextUnit id="3405" loc="8.71.9">Octavus ligulam misit sextante minorem;</TextUnit>
    <TextUnit id="3406" loc="8.71.10">Nonus acu levius vix cocleare tulit.</TextUnit>
    <TextUnit id="3407" loc="8.71.11">Quod mittat nobis decumus iam non habet annus:</TextUnit>
    <TextUnit id="3408" loc="8.71.12">Quattuor ad libras, Postumiane, redi.</TextUnit>
    <TextUnit id="3409" loc="8.73.1">Instanti, quo nec sincerior alter habetur</TextUnit>
    <TextUnit id="3410" loc="8.73.2">Pectore nec nivea simplicitate prior,</TextUnit>
    <TextUnit id="3411" loc="8.73.3">Si dare vis nostrae vires animosque Thaliae</TextUnit>
    <TextUnit id="3412" loc="8.73.4">Et victura petis carmina, da quod amem.</TextUnit>
    <TextUnit id="3413" loc="8.73.5">Cynthia te vatem fecit, lascive Properti;</TextUnit>
    <TextUnit id="3414" loc="8.73.6">Ingenium Galli pulchra Lycoris erat;</TextUnit>
    <TextUnit id="3415" loc="8.73.7">Fama est arguti Nemesis formosa Tibulli;</TextUnit>
    <TextUnit id="3416" loc="8.73.8">Lesbia dictavit, docte Catulle, tibi:</TextUnit>
    <TextUnit id="3417" loc="8.73.9">Non me Paeligni nec spernet Mantua vatem,</TextUnit>
    <TextUnit id="3418" loc="8.73.10">Si qua Corinna mihi, si quis Alexis erit.</TextUnit>
    <TextUnit id="3419" loc="8.74.1">Oplomachus nunc es, fueras opthalmicus ante.</TextUnit>
    <TextUnit id="3420" loc="8.74.2">Fecisti medicus quod facis oplomachus.</TextUnit>
    <TextUnit id="3421" loc="8.75.1">Dum repetit sera conductos nocte penates</TextUnit>
    <TextUnit id="3422" loc="8.75.2">Lingonus a Tecta Flaminiaque recens,</TextUnit>
    <TextUnit id="3423" loc="8.75.3">Expulit offenso vitiatum pollice talum</TextUnit>
    <TextUnit id="3424" loc="8.75.4">Et iacuit toto corpore fusus humi.</TextUnit>
    <TextUnit id="3425" loc="8.75.5">Quid faceret Gallus, qua se ratione moveret?</TextUnit>
    <TextUnit id="3426" loc="8.75.6">Ingenti domino servulus unus erat,</TextUnit>
    <TextUnit id="3427" loc="8.75.7">Tam macer, ut minimam posset vix ferre lucernam:</TextUnit>
    <TextUnit id="3428" loc="8.75.8">Succurrit misero casus opemque tulit.</TextUnit>
    <TextUnit id="3429" loc="8.75.9">Quattuor inscripti portabant vile cadaver,</TextUnit>
    <TextUnit id="3430" loc="8.75.10">Accipit infelix qualia mille rogus;</TextUnit>
    <TextUnit id="3431" loc="8.75.11">Hos comes invalidus summissa voce precatur,</TextUnit>
    <TextUnit id="3432" loc="8.75.12">Ut quocumque velint, corpus inane ferant:</TextUnit>
    <TextUnit id="3433" loc="8.75.13">Permutatur onus stipataque tollitur alte</TextUnit>
    <TextUnit id="3434" loc="8.75.14">Grandis in angusta sarcina sandapila.</TextUnit>
    <TextUnit id="3435" loc="8.75.15">Hic mihi de multis unus, Lucane, videtur,</TextUnit>
    <TextUnit id="3436" loc="8.75.16">Cui merito dici 'mortue Galle' potest.</TextUnit>
    <TextUnit id="3437" loc="8.77.1">Liber, amicorum dulcissima cura tuorum,</TextUnit>
    <TextUnit id="3438" loc="8.77.2">Liber, in aeterna vivere digne rosa,</TextUnit>
    <TextUnit id="3439" loc="8.77.3">Si sapis, Assyrio semper tibi crinis amomo</TextUnit>
    <TextUnit id="3440" loc="8.77.4">Splendeat et cingant florea serta caput;</TextUnit>
    <TextUnit id="3441" loc="8.77.5">Candida nigrescant vetulo crystalla Falerno</TextUnit>
    <TextUnit id="3442" loc="8.77.6">Et caleat blando mollis amore torus.</TextUnit>
    <TextUnit id="3443" loc="8.77.7">Qui sic vel medio finitus vixit in aevo,</TextUnit>
    <TextUnit id="3444" loc="8.77.8">Longior huic facta est, quam data vita fuit.</TextUnit>
    <TextUnit id="3445" loc="8.78.1">Quos cuperet Phlegraea suos victoria ludos,</TextUnit>
    <TextUnit id="3446" loc="8.78.2">Indica quos cuperet pompa, Lyaee, tuos,</TextUnit>
    <TextUnit id="3447" loc="8.78.3">Fecit Hyperborei celebrator Stella triumphi,</TextUnit>
    <TextUnit id="3448" loc="8.78.4">O pudor! o pietas! et putat esse parum.</TextUnit>
    <TextUnit id="3449" loc="8.78.5">Non illi satis est turbato sordidus auro</TextUnit>
    <TextUnit id="3450" loc="8.78.6">Hermus et Hesperio qui sonat orbe Tagus.</TextUnit>
    <TextUnit id="3451" loc="8.78.7">Omnis habet sua dona dies: nec linea dives</TextUnit>
    <TextUnit id="3452" loc="8.78.8">Cessat, et in populum multa rapina cadit;</TextUnit>
    <TextUnit id="3453" loc="8.78.9">Nunc veniunt subitis lasciva nomismata nimbis,</TextUnit>
    <TextUnit id="3454" loc="8.78.10">Nunc dat spectatas tessera larga feras,</TextUnit>
    <TextUnit id="3455" loc="8.78.11">Nunc implere sinus securos gaudet et absens</TextUnit>
    <TextUnit id="3456" loc="8.78.12">Sortitur dominos, ne laceretur, avis.</TextUnit>
    <TextUnit id="3457" loc="8.78.13">Quid numerem currus ter denaque praemia palmae,</TextUnit>
    <TextUnit id="3458" loc="8.78.14">Quae dare non semper consul uterque solet?</TextUnit>
    <TextUnit id="3459" loc="8.78.15">Omnia sed, Caesar, tanto superantur honore,</TextUnit>
    <TextUnit id="3460" loc="8.78.16">Quod spectatorem te tua laurus habet.</TextUnit>
    <TextUnit id="3461" loc="8.80.1">Sanctorum nobis miracula reddis avorum</TextUnit>
    <TextUnit id="3462" loc="8.80.2">Nec pateris, Caesar, saecula cana mori,</TextUnit>
    <TextUnit id="3463" loc="8.80.3">Cum veteres Latiae ritus renovantur harenae</TextUnit>
    <TextUnit id="3464" loc="8.80.4">Et pugnat virtus simpliciore manu.</TextUnit>
    <TextUnit id="3465" loc="8.80.5">Sic priscis servatur honos te praeside templis,</TextUnit>
    <TextUnit id="3466" loc="8.80.6">Et casa tam culto sub Iove numen habet;</TextUnit>
    <TextUnit id="3467" loc="8.80.7">Sic nova dum condis, revocas, Auguste, priora</TextUnit>
    <TextUnit id="3468" loc="8.80.8">Debentur quae sunt quaeque fuere tibi.</TextUnit>
    <TextUnit id="3469" loc="8.82.1">Dante tibi turba querulos, Auguste, libellos,</TextUnit>
    <TextUnit id="3470" loc="8.82.2">Nos quoque quod domino carmina parva damus,</TextUnit>
    <TextUnit id="3471" loc="8.82.3">Posse deum rebus pariter Musisque vacare</TextUnit>
    <TextUnit id="3472" loc="8.82.4">Scimus, et haec etiam serta placere tibi.</TextUnit>
    <TextUnit id="3473" loc="8.82.5">Fer vates, Auguste, tuos: nos gloria dulcis,</TextUnit>
    <TextUnit id="3474" loc="8.82.6">Nos tua cura prior deliciaeque sumus.</TextUnit>
    <TextUnit id="3475" loc="8.82.7">Non quercus te sola decet nec laurea Phoebi:</TextUnit>
    <TextUnit id="3476" loc="8.82.8">Fiat et ex hedera civica nostra tibi.</TextUnit>
    <TextUnit id="3477" loc="9.pr.1">Have, mi Torani, frater carissime. Epigramma, quod</TextUnit>
    <TextUnit id="3478" loc="9.pr.2">extra ordinem paginarum est, ad Stertinium clarissimum</TextUnit>
    <TextUnit id="3479" loc="9.pr.3">virum scripsimus, qui imaginem meam ponere in biblio-</TextUnit>
    <TextUnit id="3480" loc="9.pr.4">theca sua voluit. De quo scribendum tibi putavi, ne</TextUnit>
    <TextUnit id="3481" loc="9.pr.5">ignorares, Avitus iste quis vocaretur. Vale et para ho-</TextUnit>
    <TextUnit id="3482" loc="9.pr.6">spitium.</TextUnit>
    <TextUnit id="3483" loc="9.pr.7">Note, licet nolis, sublimi pectore vates,</TextUnit>
    <TextUnit id="3484" loc="9.pr.8">Cui referet serus praemia digna cinis,</TextUnit>
    <TextUnit id="3485" loc="9.pr.9">Hoc tibi sub nostra breve carmen imagine vivat,</TextUnit>
    <TextUnit id="3486" loc="9.pr.10">Quam non obscuris iungis, Avite, viris:</TextUnit>
    <TextUnit id="3487" loc="9.pr.11">'Ille ego sum nulli nugarum laude secundus,</TextUnit>
    <TextUnit id="3488" loc="9.pr.12">Quem non miraris, sed puto, lector, amas.</TextUnit>
    <TextUnit id="3489" loc="9.pr.13">Maiores maiora sonent: mihi parva locuto</TextUnit>
    <TextUnit id="3490" loc="9.pr.14">Sufficit in vestras saepe redire manus.'</TextUnit>
    <TextUnit id="3491" loc="9.2.1">Pauper amicitiae cum sis, Lupe, non es amicae,</TextUnit>
    <TextUnit id="3492" loc="9.2.2">Et queritur de te mentula sola nihil.</TextUnit>
    <TextUnit id="3493" loc="9.2.3">Illa siligineis pinguescit adultera cunnis,</TextUnit>
    <TextUnit id="3494" loc="9.2.4">Convivam pascit nigra farina tuum;</TextUnit>
    <TextUnit id="3495" loc="9.2.5">Incensura nives dominae Setina liquantur,</TextUnit>
    <TextUnit id="3496" loc="9.2.6">Nos bibimus Corsi pulla venena cadi;</TextUnit>
    <TextUnit id="3497" loc="9.2.7">Empta tibi nox est fundis non tota paternis,</TextUnit>
    <TextUnit id="3498" loc="9.2.8">Non sua desertus rura sodalis arat;</TextUnit>
    <TextUnit id="3499" loc="9.2.9">Splendet Erythraeis perlucida moecha lapillis,</TextUnit>
    <TextUnit id="3500" loc="9.2.10">Ducitur addictus, te futuente, cliens;</TextUnit>
    <TextUnit id="3501" loc="9.2.11">Octo Syris suffulta datur lectica puellae,</TextUnit>
    <TextUnit id="3502" loc="9.2.12">Nudum sandapilae pondus amicus erit.</TextUnit>
    <TextUnit id="3503" loc="9.2.13">I nunc et miseros, Cybele, praecide cinaedos:</TextUnit>
    <TextUnit id="3504" loc="9.2.14">Haec erat, haec cultris mentula digna tuis.</TextUnit>
    <TextUnit id="3505" loc="9.3.1">Quantum iam superis, Caesar, caeloque dedisti</TextUnit>
    <TextUnit id="3506" loc="9.3.2">Si repetas et si creditor esse velis,</TextUnit>
    <TextUnit id="3507" loc="9.3.3">Grandis in aetherio licet auctio fiat Olympo</TextUnit>
    <TextUnit id="3508" loc="9.3.4">Coganturque dei vendere quidquid habent,</TextUnit>
    <TextUnit id="3509" loc="9.3.5">Conturbabit Atlans, et non erit uncia tota,</TextUnit>
    <TextUnit id="3510" loc="9.3.6">Decidat tecum qua pater ipse deu=m:</TextUnit>
    <TextUnit id="3511" loc="9.3.7">Pro Capitolinis quid enim tibi solvere templis,</TextUnit>
    <TextUnit id="3512" loc="9.3.8">Quid pro Tarpeiae frondis honore potest?</TextUnit>
    <TextUnit id="3513" loc="9.3.9">Quid pro culminibus geminis matrona Tonantis?</TextUnit>
    <TextUnit id="3514" loc="9.3.10">Pallada praetereo: res agit illa tuas.</TextUnit>
    <TextUnit id="3515" loc="9.3.11">Quid loquar Alciden Phoebumque piosque Laconas?</TextUnit>
    <TextUnit id="3516" loc="9.3.12">Addita quid Latio Flavia templa polo?</TextUnit>
    <TextUnit id="3517" loc="9.3.13">Expectes et sustineas, Auguste, necesse est:</TextUnit>
    <TextUnit id="3518" loc="9.3.14">Nam tibi quod solvat non habet arca Iovis.</TextUnit>
    <TextUnit id="3519" loc="9.4.1">Aureolis futui cum possit Galla duobus</TextUnit>
    <TextUnit id="3520" loc="9.4.2">Et plus quam futui, si totidem addideris:</TextUnit>
    <TextUnit id="3521" loc="9.4.3">Aureolos a te cur accipit, Aeschyle, denos?</TextUnit>
    <TextUnit id="3522" loc="9.4.4">Non fellat tanti Galla. Quid ergo? Tacet.</TextUnit>
    <TextUnit id="3523" loc="9.6.1">Dicere de Libycis reduci tibi gentibus, Afer,</TextUnit>
    <TextUnit id="3524" loc="9.6.2">Continuis volui quinque diebus Have:</TextUnit>
    <TextUnit id="3525" loc="9.6.3">'Non vacat' aut 'dormit' dictum est bis terque reverso.</TextUnit>
    <TextUnit id="3526" loc="9.6.4">Iam satis est: non vis, Afer, havere: vale.</TextUnit>
    <TextUnit id="3527" loc="9.7.1">Tamquam parva foret sexus iniuria nostri</TextUnit>
    <TextUnit id="3528" loc="9.7.2">Foedandos populo prostituisse mares,</TextUnit>
    <TextUnit id="3529" loc="9.7.3">Iam cunae lenonis erant, ut ab ubere raptus</TextUnit>
    <TextUnit id="3530" loc="9.7.4">Sordida vagitu posceret aera puer:</TextUnit>
    <TextUnit id="3531" loc="9.7.5">Inmatura dabant infandas corpora poenas.</TextUnit>
    <TextUnit id="3532" loc="9.7.6">Non tulit Ausonius talia monstra pater,</TextUnit>
    <TextUnit id="3533" loc="9.7.7">Idem qui teneris nuper succurrit ephebis,</TextUnit>
    <TextUnit id="3534" loc="9.7.8">Ne faceret steriles saeva libido viros.</TextUnit>
    <TextUnit id="3535" loc="9.7.9">Dilexere prius pueri iuvenesque senesque,</TextUnit>
    <TextUnit id="3536" loc="9.7.10">At nunc infantes te quoque, Caesar, amant.</TextUnit>
    <TextUnit id="3537" loc="9.8.1">Nil tibi legavit Fabius, Bithynice, cui tu</TextUnit>
    <TextUnit id="3538" loc="9.8.2">Annua, si memini, milia sena dabas.</TextUnit>
    <TextUnit id="3539" loc="9.8.3">Plus nulli dedit ille: queri, Bithynice, noli:</TextUnit>
    <TextUnit id="3540" loc="9.8.4">Annua legavit milia sena tibi.</TextUnit>
    <TextUnit id="3541" loc="9.10.1">Nubere vis Prisco: non miror, Paula: sapisti.</TextUnit>
    <TextUnit id="3542" loc="9.10.2">Ducere te non vult Priscus: et ille sapit.</TextUnit>
    <TextUnit id="3543" loc="9.12.1">Nomen habes teneri quod tempora nuncupat anni,</TextUnit>
    <TextUnit id="3544" loc="9.12.2">Cum breve Cecropiae ver populantur apes;</TextUnit>
    <TextUnit id="3545" loc="9.12.3">Nomen Acidalia meruit quod harundine pingi,</TextUnit>
    <TextUnit id="3546" loc="9.12.4">Quod Cytherea sua scribere gaudet acu;</TextUnit>
    <TextUnit id="3547" loc="9.12.5">Nomen Erythraeis quod littera facta lapillis,</TextUnit>
    <TextUnit id="3548" loc="9.12.6">Gemma quod Heliadum pollice trita notet;</TextUnit>
    <TextUnit id="3549" loc="9.12.7">Quod pinna scribente grues ad sidera tollant;</TextUnit>
    <TextUnit id="3550" loc="9.12.8">Quod decet in sola Caesaris esse domo.</TextUnit>
    <TextUnit id="3551" loc="9.13.1">Si daret autumnus mihi nomen, Oporinos essem,</TextUnit>
    <TextUnit id="3552" loc="9.13.2">Horrida si brumae sidera, Chimerinos;</TextUnit>
    <TextUnit id="3553" loc="9.13.3">Dictus ab aestivo Therinos tibi mense vocarer:</TextUnit>
    <TextUnit id="3554" loc="9.13.4">Tempora cui nomen verna dedere, quis est?</TextUnit>
    <TextUnit id="3555" loc="9.14.1">Hunc, quem mensa tibi, quem cena paravit amicum,</TextUnit>
    <TextUnit id="3556" loc="9.14.2">Esse putas fidae pectus amicitiae?</TextUnit>
    <TextUnit id="3557" loc="9.14.3">Aprum amat et mullos et sumen et ostrea, non te.</TextUnit>
    <TextUnit id="3558" loc="9.14.4">Tam bene si cenem, noster amicus erit.</TextUnit>
    <TextUnit id="3559" loc="9.15.1">Inscripsit tumulis septem scelerata virorum</TextUnit>
    <TextUnit id="3560" loc="9.15.2">'Se fecisse' Chloe. Quid pote simplicius?</TextUnit>
    <TextUnit id="3561" loc="9.16.1">Consilium formae, speculum, dulcisque capillos</TextUnit>
    <TextUnit id="3562" loc="9.16.2">Pergameo posuit dona sacrata deo</TextUnit>
    <TextUnit id="3563" loc="9.16.3">Ille puer tota domino gratissimus aula,</TextUnit>
    <TextUnit id="3564" loc="9.16.4">Nomine qui signat tempora verna suo.</TextUnit>
    <TextUnit id="3565" loc="9.16.5">Felix, quae tali censetur munere tellus!</TextUnit>
    <TextUnit id="3566" loc="9.16.6">Nec Ganymedeas mallet habere comas.</TextUnit>
    <TextUnit id="3567" loc="9.17.1">Latonae venerande nepos, qui mitibus herbis</TextUnit>
    <TextUnit id="3568" loc="9.17.2">Parcarum exoras pensa brevesque colos,</TextUnit>
    <TextUnit id="3569" loc="9.17.3">Hos tibi laudatos domino, rata vota, capillos</TextUnit>
    <TextUnit id="3570" loc="9.17.4">Ille tuus Latia misit ab urbe puer;</TextUnit>
    <TextUnit id="3571" loc="9.17.5">Addidit et nitidum sacratis crinibus orbem,</TextUnit>
    <TextUnit id="3572" loc="9.17.6">Quo felix facies iudice tuta fuit.</TextUnit>
    <TextUnit id="3573" loc="9.17.7">Tu iuvenale decus serva, ne pulchrior ille</TextUnit>
    <TextUnit id="3574" loc="9.17.8">In longa fuerit quam breviore coma.</TextUnit>
    <TextUnit id="3575" loc="9.18.1">Est mihi - sitque precor longum te praeside, Caesar -</TextUnit>
    <TextUnit id="3576" loc="9.18.2">Rus minimum, parvi sunt et in urbe lares.</TextUnit>
    <TextUnit id="3577" loc="9.18.3">Sed de valle brevi, quas det sitientibus hortis,</TextUnit>
    <TextUnit id="3578" loc="9.18.4">Curva laboratas antlia tollit aquas:</TextUnit>
    <TextUnit id="3579" loc="9.18.5">Sicca domus queritur nullo se rore foveri,</TextUnit>
    <TextUnit id="3580" loc="9.18.6">Cum mihi vicino Marcia fonte sonet.</TextUnit>
    <TextUnit id="3581" loc="9.18.7">Quam dederis nostris, Auguste, penatibus undam,</TextUnit>
    <TextUnit id="3582" loc="9.18.8">Castalis haec nobis aut Iovis imber erit.</TextUnit>
    <TextUnit id="3583" loc="9.20.1">Haec, quae tota patet tegiturque et marmore et auro,</TextUnit>
    <TextUnit id="3584" loc="9.20.2">Infantis domini conscia terra fuit,</TextUnit>
    <TextUnit id="3585" loc="9.20.3">Felix o, quantis sonuit vagitibus et quas</TextUnit>
    <TextUnit id="3586" loc="9.20.4">Vidit reptantis sustinuitque manus:</TextUnit>
    <TextUnit id="3587" loc="9.20.5">Hic steterat veneranda domus, quae praestitit orbi</TextUnit>
    <TextUnit id="3588" loc="9.20.6">Quod Rhodos astrifero, quod pia Creta polo.</TextUnit>
    <TextUnit id="3589" loc="9.20.7">Curetes texere Iovem crepitantibus armis,</TextUnit>
    <TextUnit id="3590" loc="9.20.8">Semiviri poterant qualia ferre Phryges:</TextUnit>
    <TextUnit id="3591" loc="9.20.9">At te protexit superu=m pater, et tibi, Caesar,</TextUnit>
    <TextUnit id="3592" loc="9.20.10">Pro iaculo et parma fulmen et aegis erat.</TextUnit>
    <TextUnit id="3593" loc="9.21.1">Artemidorus habet puerum, sed vendidit agrum;</TextUnit>
    <TextUnit id="3594" loc="9.21.2">Agrum pro puero Calliodorus habet.</TextUnit>
    <TextUnit id="3595" loc="9.21.3">Dic, uter ex istis melius rem gesserit, Aucte:</TextUnit>
    <TextUnit id="3596" loc="9.21.4">Artemidorus amat, Calliodorus arat.</TextUnit>
    <TextUnit id="3597" loc="9.22.1">Credis ob haec me, Pastor, opes fortasse rogare,</TextUnit>
    <TextUnit id="3598" loc="9.22.2">Propter quae vulgus crassaque turba rogat,</TextUnit>
    <TextUnit id="3599" loc="9.22.3">Ut Setina meos consumat glaeba ligones</TextUnit>
    <TextUnit id="3600" loc="9.22.4">Et sonet innumera compede Tuscus ager;</TextUnit>
    <TextUnit id="3601" loc="9.22.5">Ut Mauri Libycis centum stent dentibus orbes</TextUnit>
    <TextUnit id="3602" loc="9.22.6">Et crepet in nostris aurea lamna toris,</TextUnit>
    <TextUnit id="3603" loc="9.22.7">Nec labris nisi magna meis crystalla terantur</TextUnit>
    <TextUnit id="3604" loc="9.22.8">Et faciant nigras nostra Falerna nives;</TextUnit>
    <TextUnit id="3605" loc="9.22.9">Ut canusinatus nostro Syrus assere sudet</TextUnit>
    <TextUnit id="3606" loc="9.22.10">Et mea sit culto sella cliente frequens;</TextUnit>
    <TextUnit id="3607" loc="9.22.11">Aestuet ut nostro madidus conviva ministro,</TextUnit>
    <TextUnit id="3608" loc="9.22.12">Quem permutatum nec Ganymede velis;</TextUnit>
    <TextUnit id="3609" loc="9.22.13">Ut lutulenta linat Tyrias mihi mula lacernas</TextUnit>
    <TextUnit id="3610" loc="9.22.14">Et Massyla meum virga gubernet equum.</TextUnit>
    <TextUnit id="3611" loc="9.22.15">Est nihil ex istis: superos et sidera testor.</TextUnit>
    <TextUnit id="3612" loc="9.22.16">Ergo quid? Ut donem, Pastor, et aedificem.</TextUnit>
    <TextUnit id="3613" loc="9.23.1">O cui virgineo flavescere contigit auro,</TextUnit>
    <TextUnit id="3614" loc="9.23.2">Dic, ubi Palladium sit tibi, Care, decus.</TextUnit>
    <TextUnit id="3615" loc="9.23.3">'Aspicis en domini fulgentes marmore vultus?</TextUnit>
    <TextUnit id="3616" loc="9.23.4">Venit ad has ultro nostra corona comas.'</TextUnit>
    <TextUnit id="3617" loc="9.23.5">Albanae livere potest pia quercus olivae,</TextUnit>
    <TextUnit id="3618" loc="9.23.6">Cinxerit invictum quod prior illa caput.</TextUnit>
    <TextUnit id="3619" loc="9.24.1">Quis Palatinos imitatus imagine vultus</TextUnit>
    <TextUnit id="3620" loc="9.24.2">Phidiacum Latio marmore vicit ebur?</TextUnit>
    <TextUnit id="3621" loc="9.24.3">Haec mundi facies, haec sunt Iovis ora sereni:</TextUnit>
    <TextUnit id="3622" loc="9.24.4">Sic tonat ille deus, cum sine nube tonat.</TextUnit>
    <TextUnit id="3623" loc="9.24.5">Non solam tribuit Pallas tibi, Care, coronam;</TextUnit>
    <TextUnit id="3624" loc="9.24.6">Effigiem domini, quam colis, illa dedit.</TextUnit>
    <TextUnit id="3625" loc="9.25.1">Dantem vina tuum quotiens aspeximus Hyllum,</TextUnit>
    <TextUnit id="3626" loc="9.25.2">Lumine nos, Afer, turbidiore notas.</TextUnit>
    <TextUnit id="3627" loc="9.25.3">Quod, rogo, quod scelus est, mollem spectare ministrum?</TextUnit>
    <TextUnit id="3628" loc="9.25.4">Aspicimus solem, sidera, templa, deos.</TextUnit>
    <TextUnit id="3629" loc="9.25.5">Avertam vultus, tamquam mihi pocula Gorgon</TextUnit>
    <TextUnit id="3630" loc="9.25.6">Porrigat atque oculos oraque nostra petat?</TextUnit>
    <TextUnit id="3631" loc="9.25.7">Trux erat Alcides, et Hylan spectare licebat;</TextUnit>
    <TextUnit id="3632" loc="9.25.8">Ludere Mercurio cum Ganymede licet.</TextUnit>
    <TextUnit id="3633" loc="9.25.9">Si non vis teneros spectet conviva ministros,</TextUnit>
    <TextUnit id="3634" loc="9.25.10">Phineas invites, Afer, et Oedipodas.</TextUnit>
    <TextUnit id="3635" loc="9.26.1">Audet facundo qui carmina mittere Nervae,</TextUnit>
    <TextUnit id="3636" loc="9.26.2">Pallida donabit glaucina, Cosme, tibi,</TextUnit>
    <TextUnit id="3637" loc="9.26.3">Paestano violas et cana ligustra colono,</TextUnit>
    <TextUnit id="3638" loc="9.26.4">Hyblaeis apibus Corsica mella dabit:</TextUnit>
    <TextUnit id="3639" loc="9.26.5">Sed tamen et parvae nonnulla est gratia Musae;</TextUnit>
    <TextUnit id="3640" loc="9.26.6">Appetitur posito vilis oliva lupo.</TextUnit>
    <TextUnit id="3641" loc="9.26.7">Nec tibi sit mirum, modici quod conscia vatis</TextUnit>
    <TextUnit id="3642" loc="9.26.8">Iudicium metuit nostra Thalia tuum:</TextUnit>
    <TextUnit id="3643" loc="9.26.9">Ipse tuas etiam veritus Nero dicitur aures,</TextUnit>
    <TextUnit id="3644" loc="9.26.10">Lascivum iuvenis cum tibi lusit opus.</TextUnit>
    <TextUnit id="3645" loc="9.28.1">Dulce decus scaenae, ludorum fama, Latinus</TextUnit>
    <TextUnit id="3646" loc="9.28.2">Ille ego sum, plausus deliciaeque tuae,</TextUnit>
    <TextUnit id="3647" loc="9.28.3">Qui spectatorem potui fecisse Catonem,</TextUnit>
    <TextUnit id="3648" loc="9.28.4">Solvere qui Curios Fabriciosque graves.</TextUnit>
    <TextUnit id="3649" loc="9.28.5">Sed nihil a nostro sumpsit mea vita theatro,</TextUnit>
    <TextUnit id="3650" loc="9.28.6">Et sola tantum scaenicus arte feror:</TextUnit>
    <TextUnit id="3651" loc="9.28.7">Nec poteram gratus domino sine moribus esse;</TextUnit>
    <TextUnit id="3652" loc="9.28.8">Interius mentes inspicit ille deus.</TextUnit>
    <TextUnit id="3653" loc="9.28.9">Vos me laurigeri parasitum dicite Phoebi,</TextUnit>
    <TextUnit id="3654" loc="9.28.10">Roma sui famulum dum sciat esse Iovis.</TextUnit>
    <TextUnit id="3655" loc="9.29.1">Saecula Nestoreae permensa, Philaeni, senectae,</TextUnit>
    <TextUnit id="3656" loc="9.29.2">Rapta es ad infernas tam cito Ditis aquas?</TextUnit>
    <TextUnit id="3657" loc="9.29.3">Euboicae nondum numerabas longa Sibyllae</TextUnit>
    <TextUnit id="3658" loc="9.29.4">Tempora: maior erat mensibus illa tribus.</TextUnit>
    <TextUnit id="3659" loc="9.29.5">Heu quae lingua silet! non illam mille catastae</TextUnit>
    <TextUnit id="3660" loc="9.29.6">Vincebant, nec quae turba Sarapin amat,</TextUnit>
    <TextUnit id="3661" loc="9.29.7">Nec matutini cirrata caterva magistri,</TextUnit>
    <TextUnit id="3662" loc="9.29.8">Nec quae Strymonio de grege ripa sonat.</TextUnit>
    <TextUnit id="3663" loc="9.29.9">Quae nunc Thessalico lunam deducere rhombo,</TextUnit>
    <TextUnit id="3664" loc="9.29.10">Quae sciet hos illos vendere lena toros?</TextUnit>
    <TextUnit id="3665" loc="9.29.11">Sit tibi terra levis mollique tegaris harena,</TextUnit>
    <TextUnit id="3666" loc="9.29.12">Ne tua non possint eruere ossa canes.</TextUnit>
    <TextUnit id="3667" loc="9.30.1">Cappadocum saevis Antistius occidit oris</TextUnit>
    <TextUnit id="3668" loc="9.30.2">Rusticus. O tristi crimine terra nocens!</TextUnit>
    <TextUnit id="3669" loc="9.30.3">Rettulit ossa sinu cari Nigrina mariti</TextUnit>
    <TextUnit id="3670" loc="9.30.4">Et questa est longas non satis esse vias;</TextUnit>
    <TextUnit id="3671" loc="9.30.5">Cumque daret sanctam tumulis, quibus invidet, urnam,</TextUnit>
    <TextUnit id="3672" loc="9.30.6">Visa sibi est rapto bis viduata viro.</TextUnit>
    <TextUnit id="3673" loc="9.31.1">Cum comes Arctois haereret Caesaris armis</TextUnit>
    <TextUnit id="3674" loc="9.31.2">Velius, hanc Marti pro duce vovit avem;</TextUnit>
    <TextUnit id="3675" loc="9.31.3">Luna quater binos non tota peregerat orbes,</TextUnit>
    <TextUnit id="3676" loc="9.31.4">Debita poscebat iam sibi vota deus:</TextUnit>
    <TextUnit id="3677" loc="9.31.5">Ipse suas anser properavit laetus ad aras</TextUnit>
    <TextUnit id="3678" loc="9.31.6">Et cecidit sanctis hostia parva focis.</TextUnit>
    <TextUnit id="3679" loc="9.31.7">Octo vides patulo pendere nomismata rostro</TextUnit>
    <TextUnit id="3680" loc="9.31.8">Alitis? haec extis condita nuper erant:</TextUnit>
    <TextUnit id="3681" loc="9.31.9">Quae litat argento pro te, non sanguine, Caesar,</TextUnit>
    <TextUnit id="3682" loc="9.31.10">Victima, iam ferro non opus esse docet.</TextUnit>
    <TextUnit id="3683" loc="9.32.1">Hanc volo, quae facilis, quae palliolata vagatur,</TextUnit>
    <TextUnit id="3684" loc="9.32.2">Hanc volo, quae puero iam dedit ante meo,</TextUnit>
    <TextUnit id="3685" loc="9.32.3">Hanc volo, quam redimit totam denarius alter,</TextUnit>
    <TextUnit id="3686" loc="9.32.4">Hanc volo, quae pariter sufficit una tribus.</TextUnit>
    <TextUnit id="3687" loc="9.32.5">Poscentem nummos et grandia verba sonantem</TextUnit>
    <TextUnit id="3688" loc="9.32.6">Possideat crassae mentula Burdigalae.</TextUnit>
    <TextUnit id="3689" loc="9.34.1">Iuppiter Idaei risit mendacia busti,</TextUnit>
    <TextUnit id="3690" loc="9.34.2">Dum videt Augusti Flavia templa poli,</TextUnit>
    <TextUnit id="3691" loc="9.34.3">Atque inter mensas largo iam nectare fusus,</TextUnit>
    <TextUnit id="3692" loc="9.34.4">Pocula cum Marti traderet ipse suo,</TextUnit>
    <TextUnit id="3693" loc="9.34.5">Respiciens Phoebum pariter Phoebique sororem,</TextUnit>
    <TextUnit id="3694" loc="9.34.6">Cum quibus Alcides et pius Arcas erat:</TextUnit>
    <TextUnit id="3695" loc="9.34.7">'Gnosia vos' inquit 'nobis monumenta dedistis:</TextUnit>
    <TextUnit id="3696" loc="9.34.8">Cernite, quam plus sit, Caesaris esse patrem.'</TextUnit>
    <TextUnit id="3697" loc="9.35.1">Artibus his semper cenam, Philomuse, mereris,</TextUnit>
    <TextUnit id="3698" loc="9.35.2">Plurima dum fingis, sed quasi vera refers.</TextUnit>
    <TextUnit id="3699" loc="9.35.3">Scis, quid in Arsacia Pacorus deliberet aula,</TextUnit>
    <TextUnit id="3700" loc="9.35.4">Rhenanam numeras Sarmaticamque manum,</TextUnit>
    <TextUnit id="3701" loc="9.35.5">Verba ducis Daci chartis mandata resignas,</TextUnit>
    <TextUnit id="3702" loc="9.35.6">Victricem laurum quam venit ante vides,</TextUnit>
    <TextUnit id="3703" loc="9.35.7">Scis, quotiens Phario madeat Iove fusca Syene,</TextUnit>
    <TextUnit id="3704" loc="9.35.8">Scis, quota de Libyco litore puppis eat,</TextUnit>
    <TextUnit id="3705" loc="9.35.9">Cuius Iuleae capiti nascantur olivae,</TextUnit>
    <TextUnit id="3706" loc="9.35.10">Destinet aetherius cui sua serta pater.</TextUnit>
    <TextUnit id="3707" loc="9.35.11">Tolle tuas artes; hodie cenabis apud me</TextUnit>
    <TextUnit id="3708" loc="9.35.12">Hac lege, ut narres nil, Philomuse, novi.</TextUnit>
    <TextUnit id="3709" loc="9.36.1">Viderat Ausonium posito modo crine ministrum</TextUnit>
    <TextUnit id="3710" loc="9.36.2">Phryx puer, alterius gaudia nota Iovis:</TextUnit>
    <TextUnit id="3711" loc="9.36.3">'Quod tuus, ecce, suo Caesar permisit ephebo,</TextUnit>
    <TextUnit id="3712" loc="9.36.4">Tu permitte tuo, maxime rector' ait;</TextUnit>
    <TextUnit id="3713" loc="9.36.5">'Iam mihi prima latet longis lanugo capillis,</TextUnit>
    <TextUnit id="3714" loc="9.36.6">Iam tua me ridet Iuno vocatque virum.'</TextUnit>
    <TextUnit id="3715" loc="9.36.7">Cui pater aetherius 'Puer o dulcissime,' dixit,</TextUnit>
    <TextUnit id="3716" loc="9.36.8">'Non ego, quod poscis, res negat ipsa tibi:</TextUnit>
    <TextUnit id="3717" loc="9.36.9">Caesar habet noster similis tibi mille ministros</TextUnit>
    <TextUnit id="3718" loc="9.36.10">Tantaque sidereos vix capit aula mares;</TextUnit>
    <TextUnit id="3719" loc="9.36.11">At tibi si dederit vultus coma tonsa viriles,</TextUnit>
    <TextUnit id="3720" loc="9.36.12">Quis mihi, qui nectar misceat, alter erit?'</TextUnit>
    <TextUnit id="3721" loc="9.37.1">Cum sis ipsa domi mediaque ornere Subura,</TextUnit>
    <TextUnit id="3722" loc="9.37.2">Fiant absentes et tibi, Galla, comae,</TextUnit>
    <TextUnit id="3723" loc="9.37.3">Nec dentes aliter quam Serica nocte reponas,</TextUnit>
    <TextUnit id="3724" loc="9.37.4">Et iaceas centum condita pyxidibus,</TextUnit>
    <TextUnit id="3725" loc="9.37.5">Nec tecum facies tua dormiat, innuis illo,</TextUnit>
    <TextUnit id="3726" loc="9.37.6">Quod tibi prolatum est mane, supercilio,</TextUnit>
    <TextUnit id="3727" loc="9.37.7">Et te nulla movet cani reverentia cunni,</TextUnit>
    <TextUnit id="3728" loc="9.37.8">Quem potes inter avos iam numerare tuos.</TextUnit>
    <TextUnit id="3729" loc="9.37.9">Promittis sescenta tamen; sed mentula surda est,</TextUnit>
    <TextUnit id="3730" loc="9.37.10">Et sit lusca licet, te tamen illa videt.</TextUnit>
    <TextUnit id="3731" loc="9.38.1">Summa licet velox, Agathine, pericula ludas,</TextUnit>
    <TextUnit id="3732" loc="9.38.2">Non tamen efficies, ut tibi parma cadat.</TextUnit>
    <TextUnit id="3733" loc="9.38.3">Nolentem sequitur, tenuisque reversa per auras</TextUnit>
    <TextUnit id="3734" loc="9.38.4">Vel pede vel tergo, crine vel ungue sedet;</TextUnit>
    <TextUnit id="3735" loc="9.38.5">Lubrica Corycio quamvis sint pulpita nimbo</TextUnit>
    <TextUnit id="3736" loc="9.38.6">Et rapiant celeres vela negata Noti,</TextUnit>
    <TextUnit id="3737" loc="9.38.7">Securos pueri neglecta perambulat artus,</TextUnit>
    <TextUnit id="3738" loc="9.38.8">Et nocet artifici ventus et unda nihil.</TextUnit>
    <TextUnit id="3739" loc="9.38.9">Ut peccare velis, cum feceris omnia, falli</TextUnit>
    <TextUnit id="3740" loc="9.38.10">Non potes: arte opus est, ut tibi parma cadat.</TextUnit>
    <TextUnit id="3741" loc="9.39.1">Prima Palatino lux est haec orta Tonanti,</TextUnit>
    <TextUnit id="3742" loc="9.39.2">Optasset Cybele qua peperisse Iovem;</TextUnit>
    <TextUnit id="3743" loc="9.39.3">Hac et sancta mei genita est Caesonia Rufi:</TextUnit>
    <TextUnit id="3744" loc="9.39.4">Plus debet matri nulla puella suae.</TextUnit>
    <TextUnit id="3745" loc="9.39.5">Laetatur gemina votorum sorte maritus,</TextUnit>
    <TextUnit id="3746" loc="9.39.6">Contigit hunc illi quod bis amare diem.</TextUnit>
    <TextUnit id="3747" loc="9.41.1">Pontice, quod numquam futuis, sed paelice laeva</TextUnit>
    <TextUnit id="3748" loc="9.41.2">Uteris et Veneri servit amica manus,</TextUnit>
    <TextUnit id="3749" loc="9.41.3">Hoc nihil esse putas? scelus est, mihi crede, sed ingens,</TextUnit>
    <TextUnit id="3750" loc="9.41.4">Quantum vix animo concipis ipse tuo.</TextUnit>
    <TextUnit id="3751" loc="9.41.5">Nempe semel futuit, generaret Horatius ut tres,</TextUnit>
    <TextUnit id="3752" loc="9.41.6">Mars semel, ut geminos Ilia casta daret:</TextUnit>
    <TextUnit id="3753" loc="9.41.7">Omnia perdiderat, si masturbatus uterque</TextUnit>
    <TextUnit id="3754" loc="9.41.8">Mandasset manibus gaudia foeda suis.</TextUnit>
    <TextUnit id="3755" loc="9.41.9">Ipsam crede tibi naturam dicere rerum:</TextUnit>
    <TextUnit id="3756" loc="9.41.10">'Istud quod digitis, Pontice, perdis, homo est.'</TextUnit>
    <TextUnit id="3757" loc="9.43.1">Hic qui dura sedens porrecto saxa leone</TextUnit>
    <TextUnit id="3758" loc="9.43.2">Mitigat, exiguo magnus in aere deus,</TextUnit>
    <TextUnit id="3759" loc="9.43.3">Quaeque tulit, spectat resupino sidera vultu,</TextUnit>
    <TextUnit id="3760" loc="9.43.4">Cuius laeva calet robore, dextra mero:</TextUnit>
    <TextUnit id="3761" loc="9.43.5">Non est fama recens nec nostri gloria caeli;</TextUnit>
    <TextUnit id="3762" loc="9.43.6">Nobile Lysippi munus opusque vides.</TextUnit>
    <TextUnit id="3763" loc="9.43.7">Hoc habuit numen Pellaei mensa tyranni,</TextUnit>
    <TextUnit id="3764" loc="9.43.8">Qui cito perdomito victor in orbe iacet;</TextUnit>
    <TextUnit id="3765" loc="9.43.9">Hunc puer ad Libycas iuraverat Hannibal aras;</TextUnit>
    <TextUnit id="3766" loc="9.43.10">Iusserat hic Sullam ponere regna trucem.</TextUnit>
    <TextUnit id="3767" loc="9.43.11">Offensus variae tumidis terroribus aulae</TextUnit>
    <TextUnit id="3768" loc="9.43.12">Privatos gaudet nunc habitare lares,</TextUnit>
    <TextUnit id="3769" loc="9.43.13">Utque fuit quondam placidi conviva Molorchi,</TextUnit>
    <TextUnit id="3770" loc="9.43.14">Sic voluit docti Vindicis esse deus.</TextUnit>
    <TextUnit id="3771" loc="9.45.1">Miles Hyperboreos modo, Marcelline, triones</TextUnit>
    <TextUnit id="3772" loc="9.45.2">Et Getici tuleras sidera pigra poli:</TextUnit>
    <TextUnit id="3773" loc="9.45.3">Ecce Promethei rupes et fabula montis</TextUnit>
    <TextUnit id="3774" loc="9.45.4">Quam prope sunt oculis nunc adeunda tuis!</TextUnit>
    <TextUnit id="3775" loc="9.45.5">Videris inmensis cum conclamata querellis</TextUnit>
    <TextUnit id="3776" loc="9.45.6">Saxa senis, dices 'Durior ipse fuit.'</TextUnit>
    <TextUnit id="3777" loc="9.45.7">Et licet haec addas: 'Potuit qui talia ferre,</TextUnit>
    <TextUnit id="3778" loc="9.45.8">Humanum merito finxerat ille genus.'</TextUnit>
    <TextUnit id="3779" loc="9.46.1">Gellius aedificat semper: modo limina ponit,</TextUnit>
    <TextUnit id="3780" loc="9.46.2">Nunc foribus claves aptat emitque seras,</TextUnit>
    <TextUnit id="3781" loc="9.46.3">Nunc has, nunc illas reficit mutatque fenestras;</TextUnit>
    <TextUnit id="3782" loc="9.46.4">Dum tantum aedificet, quidlibet ille facit -</TextUnit>
    <TextUnit id="3783" loc="9.46.5">Oranti nummos ut dicere possit amico</TextUnit>
    <TextUnit id="3784" loc="9.46.6">Unum illud verbum Gellius 'Aedifico.'</TextUnit>
    <TextUnit id="3785" loc="9.47.1">Democritos, Zenonas inexplicitosque Platonas</TextUnit>
    <TextUnit id="3786" loc="9.47.2">Quidquid et hirsutis squalet imaginibus,</TextUnit>
    <TextUnit id="3787" loc="9.47.3">Sic quasi Pythagorae loqueris successor et heres.</TextUnit>
    <TextUnit id="3788" loc="9.47.4">Praependet sane nec tibi barba minor:</TextUnit>
    <TextUnit id="3789" loc="9.47.5">Sed quod et hircosis serum est et turpe pilosis,</TextUnit>
    <TextUnit id="3790" loc="9.47.6">In molli rigidam clune libenter habes.</TextUnit>
    <TextUnit id="3791" loc="9.47.7">Tu, qui sectarum causas et pondera nosti,</TextUnit>
    <TextUnit id="3792" loc="9.47.8">Dic mihi, percidi, Pannyche, dogma quod est?</TextUnit>
    <TextUnit id="3793" loc="9.48.1">Heredem cum me partis tibi, Garrice, quartae</TextUnit>
    <TextUnit id="3794" loc="9.48.2">Per tua iurares sacra caputque tuum,</TextUnit>
    <TextUnit id="3795" loc="9.48.3">Credidimus, - quis enim damnet sua vota libenter? -</TextUnit>
    <TextUnit id="3796" loc="9.48.4">Et spem muneribus fovimus usque datis.</TextUnit>
    <TextUnit id="3797" loc="9.48.5">Inter quae rari Laurentem ponderis aprum</TextUnit>
    <TextUnit id="3798" loc="9.48.6">Misimus: Aetola de Calydone putes.</TextUnit>
    <TextUnit id="3799" loc="9.48.7">At tu continuo populumque patresque vocasti,</TextUnit>
    <TextUnit id="3800" loc="9.48.8">Ructat adhuc aprum pallida Roma meum:</TextUnit>
    <TextUnit id="3801" loc="9.48.9">Ipse ego, - quis credat? - conviva nec ultimus haesi,</TextUnit>
    <TextUnit id="3802" loc="9.48.10">Sed nec costa data est caudave missa mihi.</TextUnit>
    <TextUnit id="3803" loc="9.48.11">De quadrante tuo quid sperem, Garrice? Nulla</TextUnit>
    <TextUnit id="3804" loc="9.48.12">De nostro nobis uncia venit apro.</TextUnit>
    <TextUnit id="3805" loc="9.49.1">Haec est illa meis multum cantata libellis,</TextUnit>
    <TextUnit id="3806" loc="9.49.2">Quam meus edidicit lector amatque togam.</TextUnit>
    <TextUnit id="3807" loc="9.49.3">Partheniana fuit quondam, memorabile vatis</TextUnit>
    <TextUnit id="3808" loc="9.49.4">Munus: in hac ibam conspiciendus eques,</TextUnit>
    <TextUnit id="3809" loc="9.49.5">Dum nova, dum nitida fulgebat splendida lana,</TextUnit>
    <TextUnit id="3810" loc="9.49.6">Dumque erat auctoris nomine digna sui:</TextUnit>
    <TextUnit id="3811" loc="9.49.7">Nunc anus et tremulo vix accipienda tribuli,</TextUnit>
    <TextUnit id="3812" loc="9.49.8">Quam possis niveam dicere iure tuo.</TextUnit>
    <TextUnit id="3813" loc="9.49.9">Quid non longa dies, quid non consumitis anni?</TextUnit>
    <TextUnit id="3814" loc="9.49.10">Haec toga iam non est Partheniana, mea est.</TextUnit>
    <TextUnit id="3815" loc="9.50.1">Ingenium mihi, Gaure, probas sic esse pusillum,</TextUnit>
    <TextUnit id="3816" loc="9.50.2">Carmina quod faciam, quae brevitate placent.</TextUnit>
    <TextUnit id="3817" loc="9.50.3">Confiteor. Sed tu bis senis grandia libris</TextUnit>
    <TextUnit id="3818" loc="9.50.4">Qui scribis Priami proelia, magnus homo es?</TextUnit>
    <TextUnit id="3819" loc="9.50.5">Nos facimus Bruti puerum, nos Langona vivum:</TextUnit>
    <TextUnit id="3820" loc="9.50.6">Tu magnus luteum, Gaure, Giganta facis.</TextUnit>
    <TextUnit id="3821" loc="9.51.1">Quod semper superos invito fratre rogasti,</TextUnit>
    <TextUnit id="3822" loc="9.51.2">Hoc, Lucane, tibi contigit, ante mori.</TextUnit>
    <TextUnit id="3823" loc="9.51.3">Invidet ille tibi; Stygias nam Tullus ad umbras</TextUnit>
    <TextUnit id="3824" loc="9.51.4">Optabat, quamvis sit minor, ire prior.</TextUnit>
    <TextUnit id="3825" loc="9.51.5">Tu colis Elysios nemorisque habitator amoeni</TextUnit>
    <TextUnit id="3826" loc="9.51.6">Esse tuo primum nunc sine fratre cupis;</TextUnit>
    <TextUnit id="3827" loc="9.51.7">Et si iam nitidis alternus venit ab astris,</TextUnit>
    <TextUnit id="3828" loc="9.51.8">Pro Polluce mones Castora ne redeat.</TextUnit>
    <TextUnit id="3829" loc="9.53.1">Natali tibi, Quinte, tuo dare parva volebam</TextUnit>
    <TextUnit id="3830" loc="9.53.2">Munera; tu prohibes: inperiosus homo es.</TextUnit>
    <TextUnit id="3831" loc="9.53.3">Parendum est monitis, fiat quod uterque volemus</TextUnit>
    <TextUnit id="3832" loc="9.53.4">Et quod utrumque iuvat: tu mihi, Quinte, dato.</TextUnit>
    <TextUnit id="3833" loc="9.54.1">Si mihi Picena turdus palleret oliva,</TextUnit>
    <TextUnit id="3834" loc="9.54.2">Tenderet aut nostras silva Sabina plagas,</TextUnit>
    <TextUnit id="3835" loc="9.54.3">Aut crescente levis traheretur harundine praeda</TextUnit>
    <TextUnit id="3836" loc="9.54.4">Pinguis et inplicitas virga teneret aves:</TextUnit>
    <TextUnit id="3837" loc="9.54.5">Cara daret sollemne tibi cognatio munus,</TextUnit>
    <TextUnit id="3838" loc="9.54.6">Nec frater nobis nec prior esset avus.</TextUnit>
    <TextUnit id="3839" loc="9.54.7">Nunc sturnos inopes fringuillarumque querellas</TextUnit>
    <TextUnit id="3840" loc="9.54.8">Audit et arguto passere vernat ager;</TextUnit>
    <TextUnit id="3841" loc="9.54.9">Inde salutatus picae respondet arator,</TextUnit>
    <TextUnit id="3842" loc="9.54.10">Hinc prope summa rapax miluus astra volat.</TextUnit>
    <TextUnit id="3843" loc="9.54.11">Mittimus ergo tibi parvae munuscula chortis:</TextUnit>
    <TextUnit id="3844" loc="9.54.12">Qualia si recipis, saepe propinquus eris.</TextUnit>
    <TextUnit id="3845" loc="9.55.1">Luce propinquorum, qua plurima mittitur ales,</TextUnit>
    <TextUnit id="3846" loc="9.55.2">Dum Stellae turdos, dum tibi, Flacce, paro,</TextUnit>
    <TextUnit id="3847" loc="9.55.3">Succurrit nobis ingens onerosaque turba,</TextUnit>
    <TextUnit id="3848" loc="9.55.4">In qua se primum quisque meumque putat.</TextUnit>
    <TextUnit id="3849" loc="9.55.5">Demeruisse duos votum est; offendere plures</TextUnit>
    <TextUnit id="3850" loc="9.55.6">Vix tutum; multis mittere dona grave est.</TextUnit>
    <TextUnit id="3851" loc="9.55.7">Qua possum sola veniam ratione merebor:</TextUnit>
    <TextUnit id="3852" loc="9.55.8">Nec Stellae turdos nec tibi, Flacce, dabo.</TextUnit>
    <TextUnit id="3853" loc="9.56.1">Spendophoros Libycas domini petit armiger urbis:</TextUnit>
    <TextUnit id="3854" loc="9.56.2">Quae puero dones tela, Cupido, para,</TextUnit>
    <TextUnit id="3855" loc="9.56.3">Illa quibus iuvenes figis mollesque puellas:</TextUnit>
    <TextUnit id="3856" loc="9.56.4">Sit tamen in tenera levis et hasta manu.</TextUnit>
    <TextUnit id="3857" loc="9.56.5">Loricam clipeumque tibi galeamque remitto;</TextUnit>
    <TextUnit id="3858" loc="9.56.6">Tutus ut invadat proelia, nudus eat:</TextUnit>
    <TextUnit id="3859" loc="9.56.7">Non iaculo, non ense fuit laesusve sagitta,</TextUnit>
    <TextUnit id="3860" loc="9.56.8">Casside dum liber Parthenopaeus erat.</TextUnit>
    <TextUnit id="3861" loc="9.56.9">Quisquis ab hoc fuerit fixus, morietur amore.</TextUnit>
    <TextUnit id="3862" loc="9.56.10">O felix, si quem tam bona fata manent!</TextUnit>
    <TextUnit id="3863" loc="9.56.11">Dum puer es, redeas, dum vultu lubricus, et te</TextUnit>
    <TextUnit id="3864" loc="9.56.12">Non Libye faciat, sed tua Roma virum.</TextUnit>
    <TextUnit id="3865" loc="9.58.1">Nympha sacri regina lacus, cui grata Sabinus</TextUnit>
    <TextUnit id="3866" loc="9.58.2">Et mansura pio munere templa dedit,</TextUnit>
    <TextUnit id="3867" loc="9.58.3">Sic montana tuos semper colat Umbria fontes,</TextUnit>
    <TextUnit id="3868" loc="9.58.4">Nec tua Baianas Sassina malit aquas:</TextUnit>
    <TextUnit id="3869" loc="9.58.5">Excipe sollicitos placide, mea dona, libellos;</TextUnit>
    <TextUnit id="3870" loc="9.58.6">Tu fueris Musis Pegasis unda meis. -</TextUnit>
    <TextUnit id="3871" loc="9.58.7">'Nympharum templis quisquis sua carmina donat,</TextUnit>
    <TextUnit id="3872" loc="9.58.8">Quid fieri libris debeat, ipse monet.'</TextUnit>
    <TextUnit id="3873" loc="9.59.1">In Saeptis Mamurra diu multumque vagatus,</TextUnit>
    <TextUnit id="3874" loc="9.59.2">Hic ubi Roma suas aurea vexat opes,</TextUnit>
    <TextUnit id="3875" loc="9.59.3">Inspexit molles pueros oculisque comedit,</TextUnit>
    <TextUnit id="3876" loc="9.59.4">Non hos, quos primae prostituere casae,</TextUnit>
    <TextUnit id="3877" loc="9.59.5">Sed quos arcanae servant tabulata catastae</TextUnit>
    <TextUnit id="3878" loc="9.59.6">Et quos non populus nec mea turba videt.</TextUnit>
    <TextUnit id="3879" loc="9.59.7">Inde satur mensas et opertos exuit orbes</TextUnit>
    <TextUnit id="3880" loc="9.59.8">Expositumque alte pingue poposcit ebur,</TextUnit>
    <TextUnit id="3881" loc="9.59.9">Et testudineum mensus quater hexaclinon</TextUnit>
    <TextUnit id="3882" loc="9.59.10">Ingemuit citro non satis esse suo.</TextUnit>
    <TextUnit id="3883" loc="9.59.11">Consuluit nares, an olerent aera Corinthon,</TextUnit>
    <TextUnit id="3884" loc="9.59.12">Culpavit statuas et, Polyclite, tuas,</TextUnit>
    <TextUnit id="3885" loc="9.59.13">Et turbata brevi questus crystallina vitro</TextUnit>
    <TextUnit id="3886" loc="9.59.14">Murrina signavit seposuitque decem</TextUnit>
    <TextUnit id="3887" loc="9.59.15">Expendit veteres calathos et si qua fuerunt</TextUnit>
    <TextUnit id="3888" loc="9.59.16">Pocula Mentorea nobilitata manu,</TextUnit>
    <TextUnit id="3889" loc="9.59.17">Et viridis picto gemmas numeravit in auro,</TextUnit>
    <TextUnit id="3890" loc="9.59.18">Quidquid et a nivea grandius aure sonat.</TextUnit>
    <TextUnit id="3891" loc="9.59.19">Sardonychas vero mensa quaesivit in omni</TextUnit>
    <TextUnit id="3892" loc="9.59.20">Et pretium magnis fecit iaspidibus.</TextUnit>
    <TextUnit id="3893" loc="9.59.21">Undecima lassus cum iam discederet hora,</TextUnit>
    <TextUnit id="3894" loc="9.59.22">Asse duos calices emit et ipse tulit.</TextUnit>
    <TextUnit id="3895" loc="9.60.1">Seu tu Paestanis genita es seu Tiburis arvis,</TextUnit>
    <TextUnit id="3896" loc="9.60.2">Seu rubuit tellus Tuscula flore tuo,</TextUnit>
    <TextUnit id="3897" loc="9.60.3">Seu Praenestino te vilica legit in horto,</TextUnit>
    <TextUnit id="3898" loc="9.60.4">Seu modo Campani gloria ruris eras:</TextUnit>
    <TextUnit id="3899" loc="9.60.5">Pulchrior ut nostro videare corona Sabino,</TextUnit>
    <TextUnit id="3900" loc="9.60.6">De Nomentano te putet esse meo.</TextUnit>
    <TextUnit id="3901" loc="9.61.1">In Tartesiacis domus est notissima terris,</TextUnit>
    <TextUnit id="3902" loc="9.61.2">Qua dives placidum Corduba Baetin amat,</TextUnit>
    <TextUnit id="3903" loc="9.61.3">Vellera nativo pallent ubi flava metallo</TextUnit>
    <TextUnit id="3904" loc="9.61.4">Et linit Hesperium brattea viva pecus.</TextUnit>
    <TextUnit id="3905" loc="9.61.5">Aedibus in mediis totos amplexa penates</TextUnit>
    <TextUnit id="3906" loc="9.61.6">Stat platanus densis Caesariana comis,</TextUnit>
    <TextUnit id="3907" loc="9.61.7">Hospitis invicti posuit quam dextera felix,</TextUnit>
    <TextUnit id="3908" loc="9.61.8">Coepit et ex illa crescere virga manu.</TextUnit>
    <TextUnit id="3909" loc="9.61.9">Auctorem dominumque nemus sentire videtur:</TextUnit>
    <TextUnit id="3910" loc="9.61.10">Sic viret et ramis sidera celsa petit.</TextUnit>
    <TextUnit id="3911" loc="9.61.11">Saepe sub hac madidi luserunt arbore Fauni,</TextUnit>
    <TextUnit id="3912" loc="9.61.12">Terruit et tacitam fistula sera domum;</TextUnit>
    <TextUnit id="3913" loc="9.61.13">Dumque fugit solos nocturnum Pana per agros,</TextUnit>
    <TextUnit id="3914" loc="9.61.14">Saepe sub hac latuit rustica fronde Dryas.</TextUnit>
    <TextUnit id="3915" loc="9.61.15">Atque oluere lares comissatore Lyaeo,</TextUnit>
    <TextUnit id="3916" loc="9.61.16">Crevit et effuso laetior umbra mero;</TextUnit>
    <TextUnit id="3917" loc="9.61.17">Hesternisque rubens deiecta est herba coronis,</TextUnit>
    <TextUnit id="3918" loc="9.61.18">Atque suas potuit dicere nemo rosas.</TextUnit>
    <TextUnit id="3919" loc="9.61.19">O dilecta deis, o magni Caesaris arbor,</TextUnit>
    <TextUnit id="3920" loc="9.61.20">Ne metuas ferrum sacrilegosque focos.</TextUnit>
    <TextUnit id="3921" loc="9.61.21">Perpetuos sperare licet tibi frondis honores:</TextUnit>
    <TextUnit id="3922" loc="9.61.22">Non Pompeianae te posuere manus.</TextUnit>
    <TextUnit id="3923" loc="9.63.1">Ad cenam invitant omnes te, Phoebe, cinaedi.</TextUnit>
    <TextUnit id="3924" loc="9.63.2">Mentula quem pascit, non, puto, purus homo est.</TextUnit>
    <TextUnit id="3925" loc="9.64.1">Herculis in magni voltus descendere Caesar</TextUnit>
    <TextUnit id="3926" loc="9.64.2">Dignatus Latiae dat nova templa viae,</TextUnit>
    <TextUnit id="3927" loc="9.64.3">Qua, Triviae nemorosa petit dum regna, viator</TextUnit>
    <TextUnit id="3928" loc="9.64.4">Octavum domina marmor ab urbe legit.</TextUnit>
    <TextUnit id="3929" loc="9.64.5">Ante colebatur votis et sanguine largo,</TextUnit>
    <TextUnit id="3930" loc="9.64.6">Maiorem Alciden nunc minor ipse colit.</TextUnit>
    <TextUnit id="3931" loc="9.64.7">Hunc magnas rogat alter opes, rogat alter honores;</TextUnit>
    <TextUnit id="3932" loc="9.64.8">Illi securus vota minora facit.</TextUnit>
    <TextUnit id="3933" loc="9.65.1">Alcide, Latio nunc agnoscende Tonanti,</TextUnit>
    <TextUnit id="3934" loc="9.65.2">Postquam pulchra dei Caesaris ora geris,</TextUnit>
    <TextUnit id="3935" loc="9.65.3">Si tibi tunc isti vultus habitusque fuissent,</TextUnit>
    <TextUnit id="3936" loc="9.65.4">Cesserunt manibus cum fera monstra tuis:</TextUnit>
    <TextUnit id="3937" loc="9.65.5">Argolico famulum non te servire tyranno</TextUnit>
    <TextUnit id="3938" loc="9.65.6">Vidissent gentes saevaque regna pati,</TextUnit>
    <TextUnit id="3939" loc="9.65.7">Sed tu iussisses Eurysthea; nec tibi fallax</TextUnit>
    <TextUnit id="3940" loc="9.65.8">Portasset Nessi perfida dona Lichas,</TextUnit>
    <TextUnit id="3941" loc="9.65.9">Oetaei sine lege rogi securus adisses</TextUnit>
    <TextUnit id="3942" loc="9.65.10">Astra patris summi, quae tibi poena dedit;</TextUnit>
    <TextUnit id="3943" loc="9.65.11">Lydia nec dominae traxisses pensa superbae,</TextUnit>
    <TextUnit id="3944" loc="9.65.12">Nec Styga vidisses Tartareumque canem.</TextUnit>
    <TextUnit id="3945" loc="9.65.13">Nunc tibi Iuno favet, nunc te tua diligit Hebe;</TextUnit>
    <TextUnit id="3946" loc="9.65.14">Nunc te si videat nympha, remittet Hylan.</TextUnit>
    <TextUnit id="3947" loc="9.66.1">Uxor cum tibi sit formosa, pudica, puella,</TextUnit>
    <TextUnit id="3948" loc="9.66.2">Quo tibi natorum iura, Fabulle, trium?</TextUnit>
    <TextUnit id="3949" loc="9.66.3">Quod petis a nostro supplex dominoque deoque,</TextUnit>
    <TextUnit id="3950" loc="9.66.4">Tu dabis ipse tibi, si potes arrigere.</TextUnit>
    <TextUnit id="3951" loc="9.67.1">Lascivam tota possedi nocte puellam,</TextUnit>
    <TextUnit id="3952" loc="9.67.2">Cuius nequitias vincere nemo potest.</TextUnit>
    <TextUnit id="3953" loc="9.67.3">Fessus mille modis illud puerile poposci:</TextUnit>
    <TextUnit id="3954" loc="9.67.4">Ante preces totas primaque verba dedit.</TextUnit>
    <TextUnit id="3955" loc="9.67.5">Inprobius quiddam ridensque rubensque rogavi:</TextUnit>
    <TextUnit id="3956" loc="9.67.6">Pollicitast nulla luxuriosa mora.</TextUnit>
    <TextUnit id="3957" loc="9.67.7">Sed mihi pura fuit; tibi non erit, Aeschyle, si vis</TextUnit>
    <TextUnit id="3958" loc="9.67.8">Accipere hoc munus condicione mala.</TextUnit>
    <TextUnit id="3959" loc="9.68.1">Quid tibi nobiscum est, ludi scelerate magister,</TextUnit>
    <TextUnit id="3960" loc="9.68.2">Invisum pueris virginibusque caput?</TextUnit>
    <TextUnit id="3961" loc="9.68.3">Nondum cristati rupere silentia galli:</TextUnit>
    <TextUnit id="3962" loc="9.68.4">Murmure iam saevo verberibusque tonas.</TextUnit>
    <TextUnit id="3963" loc="9.68.5">Tam grave percussis incudibus aera resultant,</TextUnit>
    <TextUnit id="3964" loc="9.68.6">Causidicum medio cum faber aptat equo;</TextUnit>
    <TextUnit id="3965" loc="9.68.7">Mitior in magno clamor furit amphitheatro,</TextUnit>
    <TextUnit id="3966" loc="9.68.8">Vincenti parmae cum sua turba favet.</TextUnit>
    <TextUnit id="3967" loc="9.68.9">Vicini somnum - non tota nocte - rogamus:</TextUnit>
    <TextUnit id="3968" loc="9.68.10">Nam vigilare leve est, pervigilare grave est.</TextUnit>
    <TextUnit id="3969" loc="9.68.11">Discipulos dimitte tuos. Vis, garrule, quantum</TextUnit>
    <TextUnit id="3970" loc="9.68.12">Accipis ut clames, accipere ut taceas?</TextUnit>
    <TextUnit id="3971" loc="9.69.1">Cum futuis, Polycharme, soles in fine cacare.</TextUnit>
    <TextUnit id="3972" loc="9.69.2">Cum pedicaris, quid, Polycharme, facis?</TextUnit>
    <TextUnit id="3973" loc="9.70.1">Dixerat 'o mores! o tempora!' Tullius olim,</TextUnit>
    <TextUnit id="3974" loc="9.70.2">Sacrilegum strueret cum Catilina nefas,</TextUnit>
    <TextUnit id="3975" loc="9.70.3">Cum gener atque socer diris concurreret armis</TextUnit>
    <TextUnit id="3976" loc="9.70.4">Maestaque civili caede maderet humus.</TextUnit>
    <TextUnit id="3977" loc="9.70.5">Cur nunc 'o mores!', cur nunc 'o tempora!' dicis?</TextUnit>
    <TextUnit id="3978" loc="9.70.6">Quod tibi non placeat, Caeciliane, quid est?</TextUnit>
    <TextUnit id="3979" loc="9.70.7">Nulla ducum feritas, nulla est insania ferri;</TextUnit>
    <TextUnit id="3980" loc="9.70.8">Pace frui certa laetitiaque licet.</TextUnit>
    <TextUnit id="3981" loc="9.70.9">Non nostri faciunt, tibi quod tua tempora sordent,</TextUnit>
    <TextUnit id="3982" loc="9.70.10">Sed faciunt mores, Caeciliane, tui.</TextUnit>
    <TextUnit id="3983" loc="9.71.1">Massyli leo fama iugi pecorisque maritus</TextUnit>
    <TextUnit id="3984" loc="9.71.2">Lanigeri mirum qua coiere fide.</TextUnit>
    <TextUnit id="3985" loc="9.71.3">Ipse licet videas, cavea stabulantur in una</TextUnit>
    <TextUnit id="3986" loc="9.71.4">Et pariter socias carpit uterque dapes:</TextUnit>
    <TextUnit id="3987" loc="9.71.5">Nec fetu nemorum gaudent nec mitibus herbis,</TextUnit>
    <TextUnit id="3988" loc="9.71.6">Concordem satiat sed rudis agna famem.</TextUnit>
    <TextUnit id="3989" loc="9.71.7">Quid meruit terror Nemees, quid portitor Helles,</TextUnit>
    <TextUnit id="3990" loc="9.71.8">Ut niteant celsi lucida signa poli?</TextUnit>
    <TextUnit id="3991" loc="9.71.9">Sidera si possent pecudesque feraeque mereri,</TextUnit>
    <TextUnit id="3992" loc="9.71.10">Hic aries astris, hic leo dignus erat.</TextUnit>
    <TextUnit id="3993" loc="9.72.1">Liber, Amyclaea frontem vittate corona,</TextUnit>
    <TextUnit id="3994" loc="9.72.2">Qui quatis Ausonia verbera Graia manu,</TextUnit>
    <TextUnit id="3995" loc="9.72.3">Clusa mihi texto cum prandia vimine mittas,</TextUnit>
    <TextUnit id="3996" loc="9.72.4">Cur comitata dapes nulla lagona venit?</TextUnit>
    <TextUnit id="3997" loc="9.72.5">Atqui digna tuo si nomine munera ferres,</TextUnit>
    <TextUnit id="3998" loc="9.72.6">Scis, puto, debuerint quae mihi dona dari.</TextUnit>
    <TextUnit id="3999" loc="9.73.1">Dentibus antiquas solitus producere pelles</TextUnit>
    <TextUnit id="4000" loc="9.73.2">Et mordere luto putre vetusque solum,</TextUnit>
    <TextUnit id="4001" loc="9.73.3">Praenestina tenes decepti regna patroni,</TextUnit>
    <TextUnit id="4002" loc="9.73.4">In quibus indignor si tibi cella fuit;</TextUnit>
    <TextUnit id="4003" loc="9.73.5">Rumpis et ardenti madidus crystalla Falerno,</TextUnit>
    <TextUnit id="4004" loc="9.73.6">Et pruris domini cum Ganymede tui.</TextUnit>
    <TextUnit id="4005" loc="9.73.7">At me litterulas stulti docuere parentes:</TextUnit>
    <TextUnit id="4006" loc="9.73.8">Quid cum grammaticis rhetoribusque mihi?</TextUnit>
    <TextUnit id="4007" loc="9.73.9">Frange leves calamos et scinde, Thalia, libellos,</TextUnit>
    <TextUnit id="4008" loc="9.73.10">Si dare sutori calceus ista potest.</TextUnit>
    <TextUnit id="4009" loc="9.74.1">Effigiem tantum pueri pictura Camoni</TextUnit>
    <TextUnit id="4010" loc="9.74.2">Servat, et infantis parva figura manet.</TextUnit>
    <TextUnit id="4011" loc="9.74.3">Florentes nulla signavit imagine voltus,</TextUnit>
    <TextUnit id="4012" loc="9.74.4">Dum timet ora pius muta videre pater.</TextUnit>
    <TextUnit id="4013" loc="9.76.1">Haec sunt illa mei quae cernitis ora Camoni,</TextUnit>
    <TextUnit id="4014" loc="9.76.2">Haec pueri facies primaque forma fuit.</TextUnit>
    <TextUnit id="4015" loc="9.76.3">Creverat hic vultus bis denis fortior annis,</TextUnit>
    <TextUnit id="4016" loc="9.76.4">Gaudebatque suas pingere barba genas,</TextUnit>
    <TextUnit id="4017" loc="9.76.5">Et libata semel summos modo purpura cultros</TextUnit>
    <TextUnit id="4018" loc="9.76.6">Sparserat: invidit de tribus una soror</TextUnit>
    <TextUnit id="4019" loc="9.76.7">Et festinatis incidit stamina pensis,</TextUnit>
    <TextUnit id="4020" loc="9.76.8">Absentemque patri rettulit urna rogum.</TextUnit>
    <TextUnit id="4021" loc="9.76.9">Sed ne sola tamen puerum pictura loquatur,</TextUnit>
    <TextUnit id="4022" loc="9.76.10">Haec erit in chartis maior imago meis.</TextUnit>
    <TextUnit id="4023" loc="9.78.1">Funera post septem nupsit tibi Galla virorum,</TextUnit>
    <TextUnit id="4024" loc="9.78.2">Picentine: sequi vult, puto, Galla viros.</TextUnit>
    <TextUnit id="4025" loc="9.79.1">Oderat ante ducum famulos turbamque priorem</TextUnit>
    <TextUnit id="4026" loc="9.79.2">Et Palatinum Roma supercilium:</TextUnit>
    <TextUnit id="4027" loc="9.79.3">At nunc tantus amor cunctis, Auguste, tuorum est,</TextUnit>
    <TextUnit id="4028" loc="9.79.4">Ut sit cuique suae cura secunda domus.</TextUnit>
    <TextUnit id="4029" loc="9.79.5">Tam placidae mentes, tanta est reverentia nostri,</TextUnit>
    <TextUnit id="4030" loc="9.79.6">Tam pacata quies, tantus in ore pudor.</TextUnit>
    <TextUnit id="4031" loc="9.79.7">Nemo suos - haec est aulae natura potentis - ,</TextUnit>
    <TextUnit id="4032" loc="9.79.8">Sed domini mores Caesarianus habet.</TextUnit>
    <TextUnit id="4033" loc="9.80.1">Duxerat esuriens locupletem pauper anumque:</TextUnit>
    <TextUnit id="4034" loc="9.80.2">Uxorem pascit Gellius et futuit.</TextUnit>
    <TextUnit id="4035" loc="9.81.1">Lector et auditor nostros probat, Aule, libellos,</TextUnit>
    <TextUnit id="4036" loc="9.81.2">Sed quidam exactos esse poeta negat.</TextUnit>
    <TextUnit id="4037" loc="9.81.3">Non nimium curo: nam cenae fercula nostrae</TextUnit>
    <TextUnit id="4038" loc="9.81.4">Malim convivis quam placuisse cocis.</TextUnit>
    <TextUnit id="4039" loc="9.82.1">Dixerat astrologus periturum te cito, Munna,</TextUnit>
    <TextUnit id="4040" loc="9.82.2">Nec, puto, mentitus dixerat ille tibi.</TextUnit>
    <TextUnit id="4041" loc="9.82.3">Nam tu dum metuis, ne quid post fata relinquas,</TextUnit>
    <TextUnit id="4042" loc="9.82.4">Hausisti patrias luxuriosus opes,</TextUnit>
    <TextUnit id="4043" loc="9.82.5">Bisque tuum deciens non toto tabuit anno:</TextUnit>
    <TextUnit id="4044" loc="9.82.6">Dic mihi, non hoc est, Munna, perire cito?</TextUnit>
    <TextUnit id="4045" loc="9.83.1">Inter tanta tuae miracula, Caesar, harenae,</TextUnit>
    <TextUnit id="4046" loc="9.83.2">Quae vincit veterum munera clara ducum,</TextUnit>
    <TextUnit id="4047" loc="9.83.3">Multum oculi, sed plus aures debere fatentur</TextUnit>
    <TextUnit id="4048" loc="9.83.4">Se tibi, quod spectant qui recitare solent.</TextUnit>
    <TextUnit id="4049" loc="9.84.1">Cum tua sacrilegos contra, Norbane, furores</TextUnit>
    <TextUnit id="4050" loc="9.84.2">Staret pro domino Caesare sancta fides,</TextUnit>
    <TextUnit id="4051" loc="9.84.3">Haec ego Pieria ludebam tutus in umbra,</TextUnit>
    <TextUnit id="4052" loc="9.84.4">Ille tuae cultor notus amicitiae.</TextUnit>
    <TextUnit id="4053" loc="9.84.5">Me tibi Vindelicis Raetus narrabat in oris,</TextUnit>
    <TextUnit id="4054" loc="9.84.6">Nescia nec nostri nominis Arctos erat:</TextUnit>
    <TextUnit id="4055" loc="9.84.7">O quotiens veterem non infitiatus amicum</TextUnit>
    <TextUnit id="4056" loc="9.84.8">Dixisti 'Meus est iste poeta, meus!'</TextUnit>
    <TextUnit id="4057" loc="9.84.9">Omne tibi nostrum quod bis trieteride iuncta</TextUnit>
    <TextUnit id="4058" loc="9.84.10">Ante dabat lector, nunc dabit auctor opus.</TextUnit>
    <TextUnit id="4059" loc="9.85.1">Languidior noster si quando est Paulus, Atili,</TextUnit>
    <TextUnit id="4060" loc="9.85.2">Non se, convivas abstinet ille suos.</TextUnit>
    <TextUnit id="4061" loc="9.85.3">Tu languore quidem subito fictoque laboras,</TextUnit>
    <TextUnit id="4062" loc="9.85.4">Sed mea porrexit sportula, Paule, pedes.</TextUnit>
    <TextUnit id="4063" loc="9.86.1">Festinata sui gemeret quod fata Severi</TextUnit>
    <TextUnit id="4064" loc="9.86.2">Silius, Ausonio non semel ore potens,</TextUnit>
    <TextUnit id="4065" loc="9.86.3">Cum grege Pierio maestus Phoeboque querebar.</TextUnit>
    <TextUnit id="4066" loc="9.86.4">'Ipse meum flevi' dixit Apollo 'Linon:'</TextUnit>
    <TextUnit id="4067" loc="9.86.5">Respexitque suam quae stabat proxima fratri</TextUnit>
    <TextUnit id="4068" loc="9.86.6">Calliopen et ait: 'Tu quoque vulnus habes.</TextUnit>
    <TextUnit id="4069" loc="9.86.7">Aspice Tarpeium Palatinumque Tonantem:</TextUnit>
    <TextUnit id="4070" loc="9.86.8">Ausa nefas Lachesis laesit utrumque Iovem.</TextUnit>
    <TextUnit id="4071" loc="9.86.9">Numina cum videas duris obnoxia fatis,</TextUnit>
    <TextUnit id="4072" loc="9.86.10">Invidia possis exonerare deos.'</TextUnit>
    <TextUnit id="4073" loc="9.88.1">Cum me captares, mittebas munera nobis:</TextUnit>
    <TextUnit id="4074" loc="9.88.2">Postquam cepisti, das mihi, Rufe, nihil.</TextUnit>
    <TextUnit id="4075" loc="9.88.3">Ut captum teneas, capto quoque munera mitte,</TextUnit>
    <TextUnit id="4076" loc="9.88.4">De cavea fugiat ne male pastus aper.</TextUnit>
    <TextUnit id="4077" loc="9.89.1">Lege nimis dura convivam scribere versus</TextUnit>
    <TextUnit id="4078" loc="9.89.2">Cogis, Stella. 'Licet scribere nempe malos.'</TextUnit>
    <TextUnit id="4079" loc="9.91.1">Ad cenam si me diversa vocaret in astra</TextUnit>
    <TextUnit id="4080" loc="9.91.2">Hinc invitator Caesaris, inde Iovis,</TextUnit>
    <TextUnit id="4081" loc="9.91.3">Astra licet propius, Palatia longius essent,</TextUnit>
    <TextUnit id="4082" loc="9.91.4">Responsa ad superos haec referenda darem:</TextUnit>
    <TextUnit id="4083" loc="9.91.5">'Quaerite qui malit fieri conviva Tonantis:</TextUnit>
    <TextUnit id="4084" loc="9.91.6">Me meus in terris Iuppiter, ecce, tenet.'</TextUnit>
    <TextUnit id="4085" loc="9.92.1">Quae mala sint domini, quae servi commoda, nescis,</TextUnit>
    <TextUnit id="4086" loc="9.92.2">Condyle, qui servum te gemis esse diu.</TextUnit>
    <TextUnit id="4087" loc="9.92.3">Dat tibi securos vilis tegeticula somnos,</TextUnit>
    <TextUnit id="4088" loc="9.92.4">Pervigil in pluma Gaius, ecce, iacet.</TextUnit>
    <TextUnit id="4089" loc="9.92.5">Gaius a prima tremebundus luce salutat</TextUnit>
    <TextUnit id="4090" loc="9.92.6">Tot dominos, at tu, Condyle, nec dominum.</TextUnit>
    <TextUnit id="4091" loc="9.92.7">'Quod debes, Gai, redde' inquit Phoebus et illinc</TextUnit>
    <TextUnit id="4092" loc="9.92.8">Cinnamus: hoc dicit, Condyle, nemo tibi.</TextUnit>
    <TextUnit id="4093" loc="9.92.9">Tortorem metuis? podagra cheragraque secatur</TextUnit>
    <TextUnit id="4094" loc="9.92.10">Gaius et mallet verbera mille pati.</TextUnit>
    <TextUnit id="4095" loc="9.92.11">Quod nec mane vomis nec cunnum, Condyle, lingis,</TextUnit>
    <TextUnit id="4096" loc="9.92.12">Non mavis, quam ter Gaius esse tuus?</TextUnit>
    <TextUnit id="4097" loc="9.93.1">Addere quid cessas, puer, inmortale Falernum?</TextUnit>
    <TextUnit id="4098" loc="9.93.2">Quadrantem duplica de seniore cado.</TextUnit>
    <TextUnit id="4099" loc="9.93.3">Nunc mihi dic, quis erit, cui te, Catacisse, deorum</TextUnit>
    <TextUnit id="4100" loc="9.93.4">Sex iubeo cyathos fundere? 'Caesar erit.'</TextUnit>
    <TextUnit id="4101" loc="9.93.5">Sutilis aptetur deciens rosa crinibus, ut sit</TextUnit>
    <TextUnit id="4102" loc="9.93.6">Qui posuit sacrae nobile gentis opus.</TextUnit>
    <TextUnit id="4103" loc="9.93.7">Nunc bis quina mihi da basia, fiat ut illud</TextUnit>
    <TextUnit id="4104" loc="9.93.8">Nomen, ab Odrysio quod deus orbe tulit.</TextUnit>
    <TextUnit id="4105" loc="9.94.1">Santonica medicata dedit mihi pocula virga:</TextUnit>
    <TextUnit id="4106" loc="9.94.2">Os hominis! mulsum me rogat Hippocrates.</TextUnit>
    <TextUnit id="4107" loc="9.94.3">Tam stupidus numquam nec tu, puto, Glauce, fuisti,</TextUnit>
    <TextUnit id="4108" loc="9.94.4">χάλκεα donanti χρύσεα qui dederas.</TextUnit>
    <TextUnit id="4109" loc="9.94.5">Dulce aliquis munus pro munere poscit amaro?</TextUnit>
    <TextUnit id="4110" loc="9.94.6">Accipiat, sed si potat in elleboro.</TextUnit>
    <TextUnit id="4111" loc="9.95.1">Alfius ante fuit, coepit nunc Olfius esse,</TextUnit>
    <TextUnit id="4112" loc="9.95.2">Uxorem postquam duxit Athenagoras.</TextUnit>
    <TextUnit id="4113" loc="9.95b.3">Nomen Athenagorae credis, Callistrate, verum.</TextUnit>
    <TextUnit id="4114" loc="9.95b.4">Si scio, dispeream, qui sit Athenagoras.</TextUnit>
    <TextUnit id="4115" loc="9.95b.5">Sed puta me verum, Callistrate, dicere nomen:</TextUnit>
    <TextUnit id="4116" loc="9.95b.6">Non ego, sed vester peccat Athenagoras.</TextUnit>
    <TextUnit id="4117" loc="9.96.1">Clinicus Herodes trullam subduxerat aegro:</TextUnit>
    <TextUnit id="4118" loc="9.96.2">Deprensus dixit 'Stulte, quid ergo bibis?'</TextUnit>
    <TextUnit id="4119" loc="9.97.1">Rumpitur invidia quidam, carissime Iuli,</TextUnit>
    <TextUnit id="4120" loc="9.97.2">Quod me Roma legit, rumpitur invidia.</TextUnit>
    <TextUnit id="4121" loc="9.97.3">Rumpitur invidia, quod turba semper in omni</TextUnit>
    <TextUnit id="4122" loc="9.97.4">Monstramur digito, rumpitur invidia.</TextUnit>
    <TextUnit id="4123" loc="9.97.5">Rumpitur invidia, tribuit quod Caesar uterque</TextUnit>
    <TextUnit id="4124" loc="9.97.6">Ius mihi natorum, rumpitur invidia.</TextUnit>
    <TextUnit id="4125" loc="9.97.7">Rumpitur invidia, quod rus mihi dulce sub urbe est</TextUnit>
    <TextUnit id="4126" loc="9.97.8">Parvaque in urbe domus, rumpitur invidia.</TextUnit>
    <TextUnit id="4127" loc="9.97.9">Rumpitur invidia, quod sum iucundus amicis,</TextUnit>
    <TextUnit id="4128" loc="9.97.10">Quod conviva frequens, rumpitur invidia.</TextUnit>
    <TextUnit id="4129" loc="9.97.11">Rumpitur invidia, quod amamur quodque probamur:</TextUnit>
    <TextUnit id="4130" loc="9.97.12">Rumpatur, quisquis rumpitur invidia.</TextUnit>
    <TextUnit id="4131" loc="9.99.1">Marcus amat nostras Antonius, Attice, Musas,</TextUnit>
    <TextUnit id="4132" loc="9.99.2">Charta salutatrix si modo vera refert:</TextUnit>
    <TextUnit id="4133" loc="9.99.3">Marcus Palladiae non infitianda Tolosae</TextUnit>
    <TextUnit id="4134" loc="9.99.4">Gloria, quem genuit Pacis alumna Quies.</TextUnit>
    <TextUnit id="4135" loc="9.99.5">Tu qui longa potes dispendia ferre viarum,</TextUnit>
    <TextUnit id="4136" loc="9.99.6">I, liber, absentis pignus amicitiae.</TextUnit>
    <TextUnit id="4137" loc="9.99.7">Vilis eras, fateor, si te nunc mitteret emptor;</TextUnit>
    <TextUnit id="4138" loc="9.99.8">Grande tui pretium muneris auctor erit:</TextUnit>
    <TextUnit id="4139" loc="9.99.9">Multum, crede mihi, refert, a fonte bibatur</TextUnit>
    <TextUnit id="4140" loc="9.99.10">Quae fluit, an pigro quae stupet unda lacu.</TextUnit>
    <TextUnit id="4141" loc="9.100.1">Denaris tribus invitas et mane togatum</TextUnit>
    <TextUnit id="4142" loc="9.100.2">Observare iubes atria, Basse, tua,</TextUnit>
    <TextUnit id="4143" loc="9.100.3">Deinde haerere tuo lateri, praecedere sellam,</TextUnit>
    <TextUnit id="4144" loc="9.100.4">Ad viduas tecum plus minus ire decem.</TextUnit>
    <TextUnit id="4145" loc="9.100.5">Trita quidem nobis togula est vilisque vetusque:</TextUnit>
    <TextUnit id="4146" loc="9.100.6">Denaris tamen hanc non emo, Basse, tribus.</TextUnit>
    <TextUnit id="4147" loc="9.101.1">Appia, quam simili venerandus in Hercule Caesar</TextUnit>
    <TextUnit id="4148" loc="9.101.2">Consecrat, Ausoniae maxima fama viae,</TextUnit>
    <TextUnit id="4149" loc="9.101.3">Si cupis Alcidae cognoscere facta prioris,</TextUnit>
    <TextUnit id="4150" loc="9.101.4">Disce: Libyn domuit, aurea poma tulit,</TextUnit>
    <TextUnit id="4151" loc="9.101.5">Peltatam Scythico discinxit Amazona nodo,</TextUnit>
    <TextUnit id="4152" loc="9.101.6">Addidit Arcadio terga leonis apro,</TextUnit>
    <TextUnit id="4153" loc="9.101.7">Aeripedem silvis cervum, Stymphalidas astris</TextUnit>
    <TextUnit id="4154" loc="9.101.8">Abstulit, a Stygia cum cane venit aqua,</TextUnit>
    <TextUnit id="4155" loc="9.101.9">Fecundam vetuit reparari mortibus hydram,</TextUnit>
    <TextUnit id="4156" loc="9.101.10">Hesperias Tusco lavit in amne boves.</TextUnit>
    <TextUnit id="4157" loc="9.101.11">Haec minor Alcides: maior quae gesserit, audi,</TextUnit>
    <TextUnit id="4158" loc="9.101.12">Sextus ab Albana quem colit arce lapis.</TextUnit>
    <TextUnit id="4159" loc="9.101.13">Adseruit possessa malis Palatia regnis,</TextUnit>
    <TextUnit id="4160" loc="9.101.14">Prima suo gessit pro Iove bella puer;</TextUnit>
    <TextUnit id="4161" loc="9.101.15">Solus Iuleas cum iam retineret habenas,</TextUnit>
    <TextUnit id="4162" loc="9.101.16">Tradidit inque suo tertius orbe fuit;</TextUnit>
    <TextUnit id="4163" loc="9.101.17">Cornua Sarmatici ter perfida contudit Histri,</TextUnit>
    <TextUnit id="4164" loc="9.101.18">Sudantem Getica ter nive lavit equum;</TextUnit>
    <TextUnit id="4165" loc="9.101.19">Saepe recusatos parcus duxisse triumphos</TextUnit>
    <TextUnit id="4166" loc="9.101.20">Victor Hyperboreo nomen ab orbe tulit;</TextUnit>
    <TextUnit id="4167" loc="9.101.21">Templa deis, mores populis dedit, otia ferro,</TextUnit>
    <TextUnit id="4168" loc="9.101.22">Astra suis, caelo sidera, serta Iovi.</TextUnit>
    <TextUnit id="4169" loc="9.101.23">Herculeum tantis numen non sufficit actis:</TextUnit>
    <TextUnit id="4170" loc="9.101.24">Tarpeio deus hic commodet ora patri.</TextUnit>
    <TextUnit id="4171" loc="9.102.1">Quadringentorum reddis mihi, Phoebe, tabellas:</TextUnit>
    <TextUnit id="4172" loc="9.102.2">Centum da potius mutua, Phoebe, mihi.</TextUnit>
    <TextUnit id="4173" loc="9.102.3">Quaere alium, cui te tam vano munere iactes:</TextUnit>
    <TextUnit id="4174" loc="9.102.4">Quod tibi non possum solvere, Phoebe, meum est.</TextUnit>
    <TextUnit id="4175" loc="9.103.1">Quae nova tam similes genuit tibi Leda ministros?</TextUnit>
    <TextUnit id="4176" loc="9.103.2">Quae capta est alio nuda Lacaena cycno?</TextUnit>
    <TextUnit id="4177" loc="9.103.3">Dat faciem Pollux Hiero, dat Castor Asylo,</TextUnit>
    <TextUnit id="4178" loc="9.103.4">Atque in utroque nitet Tyndaris ore soror.</TextUnit>
    <TextUnit id="4179" loc="9.103.5">Ista Therapnaeis si forma fuisset Amyclis,</TextUnit>
    <TextUnit id="4180" loc="9.103.6">Cum vicere duas dona minora deas,</TextUnit>
    <TextUnit id="4181" loc="9.103.7">Mansisses, Helene, Phrygiamque redisset in Iden</TextUnit>
    <TextUnit id="4182" loc="9.103.8">Dardanius gemino cum Ganymede Paris.</TextUnit>
    <TextUnit id="4183" loc="10.1.1">Si nimius videor seraque coronide longus</TextUnit>
    <TextUnit id="4184" loc="10.1.2">Esse liber, legito pauca: libellus ero.</TextUnit>
    <TextUnit id="4185" loc="10.1.3">Terque quaterque mihi finitur carmine parvo</TextUnit>
    <TextUnit id="4186" loc="10.1.4">Pagina: fac tibi me quam cupis ipse brevem.</TextUnit>
    <TextUnit id="4187" loc="10.2.1">Festinata prior, decimi mihi cura libelli</TextUnit>
    <TextUnit id="4188" loc="10.2.2">Elapsum manibus nunc revocavit opus.</TextUnit>
    <TextUnit id="4189" loc="10.2.3">Nota leges quaedam, sed lima rasa recenti;</TextUnit>
    <TextUnit id="4190" loc="10.2.4">Pars nova maior erit: lector, utrique fave,</TextUnit>
    <TextUnit id="4191" loc="10.2.5">Lector, opes nostrae: quem cum mihi Roma dedisset.</TextUnit>
    <TextUnit id="4192" loc="10.2.6">'Nil tibi quod demus maius habemus' ait.</TextUnit>
    <TextUnit id="4193" loc="10.2.7">'Pigra per hunc fugies ingratae flumina Lethes</TextUnit>
    <TextUnit id="4194" loc="10.2.8">Et meliore tui parte superstes eris.</TextUnit>
    <TextUnit id="4195" loc="10.2.9">Marmora Messallae findit caprificus, et audax</TextUnit>
    <TextUnit id="4196" loc="10.2.10">Dimidios Crispi mulio ridet equos:</TextUnit>
    <TextUnit id="4197" loc="10.2.11">At chartis nec furta nocent et saecula prosunt,</TextUnit>
    <TextUnit id="4198" loc="10.2.12">Solaque non norunt haec monumenta mori.'</TextUnit>
    <TextUnit id="4199" loc="10.4.1">Qui legis Oedipoden caligantemque Thyesten,</TextUnit>
    <TextUnit id="4200" loc="10.4.2">Colchidas et Scyllas, quid nisi monstra legis?</TextUnit>
    <TextUnit id="4201" loc="10.4.3">Quid tibi raptus Hylas, quid Parthenopaeus et Attis,</TextUnit>
    <TextUnit id="4202" loc="10.4.4">Quid tibi dormitor proderit Endymion?</TextUnit>
    <TextUnit id="4203" loc="10.4.5">Exutusve puer pinnis labentibus? aut qui</TextUnit>
    <TextUnit id="4204" loc="10.4.6">Odit amatrices Hermaphroditus aquas?</TextUnit>
    <TextUnit id="4205" loc="10.4.7">Quid te vana iuvant miserae ludibria chartae?</TextUnit>
    <TextUnit id="4206" loc="10.4.8">Hoc lege, quod possit dicere vita 'Meum est.'</TextUnit>
    <TextUnit id="4207" loc="10.4.9">Non hic Centauros, non Gorgonas Harpyiasque</TextUnit>
    <TextUnit id="4208" loc="10.4.10">Invenies: hominem pagina nostra sapit.</TextUnit>
    <TextUnit id="4209" loc="10.4.11">Sed non vis, Mamurra, tuos cognoscere mores</TextUnit>
    <TextUnit id="4210" loc="10.4.12">Nec te scire: legas Aetia Callimachi.</TextUnit>
    <TextUnit id="4211" loc="10.6.1">Felices, quibus urna dedit spectare coruscum</TextUnit>
    <TextUnit id="4212" loc="10.6.2">Solibus Arctois sideribusque ducem.</TextUnit>
    <TextUnit id="4213" loc="10.6.3">Quando erit ille dies, quo campus et arbor et omnis</TextUnit>
    <TextUnit id="4214" loc="10.6.4">Lucebit Latia culta fenestra nuru?</TextUnit>
    <TextUnit id="4215" loc="10.6.5">Quando morae dulces longusque a Caesare pulvis</TextUnit>
    <TextUnit id="4216" loc="10.6.6">Totaque Flaminia Roma videnda via?</TextUnit>
    <TextUnit id="4217" loc="10.6.7">Quando eques et picti tunica Nilotide Mauri</TextUnit>
    <TextUnit id="4218" loc="10.6.8">Ibitis, et populi vox erit una 'Venit'?</TextUnit>
    <TextUnit id="4219" loc="10.8.1">Nubere Paula cupit nobis, ego ducere Paulam</TextUnit>
    <TextUnit id="4220" loc="10.8.2">Nolo: anus est. Vellem, si magis esset anus.</TextUnit>
    <TextUnit id="4221" loc="10.10.1">Cum tu, laurigeris annum qui fascibus intras,</TextUnit>
    <TextUnit id="4222" loc="10.10.2">Mane salutator limina mille teras,</TextUnit>
    <TextUnit id="4223" loc="10.10.3">Hic ego quid faciam? quid nobis, Paule, relinquis,</TextUnit>
    <TextUnit id="4224" loc="10.10.4">Qui de plebe Numae densaque turba sumus?</TextUnit>
    <TextUnit id="4225" loc="10.10.5">Qui me respiciet, dominum regemque vocabo?</TextUnit>
    <TextUnit id="4226" loc="10.10.6">Hoc tu - sed quanto blandius! - ipse facis.</TextUnit>
    <TextUnit id="4227" loc="10.10.7">Lecticam sellamve sequar? nec ferre recusas,</TextUnit>
    <TextUnit id="4228" loc="10.10.8">Per medium pugnas et prior ire lutum.</TextUnit>
    <TextUnit id="4229" loc="10.10.9">Saepius adsurgam recitanti carmina? tu stas</TextUnit>
    <TextUnit id="4230" loc="10.10.10">Et pariter geminas tendis in ora manus.</TextUnit>
    <TextUnit id="4231" loc="10.10.11">Quid faciet pauper, cui non licet esse clienti?</TextUnit>
    <TextUnit id="4232" loc="10.10.12">Dimisit nostras purpura vestra togas.</TextUnit>
    <TextUnit id="4233" loc="10.11.1">Nil aliud loqueris, quam Thesea Pirithoumque,</TextUnit>
    <TextUnit id="4234" loc="10.11.2">Teque putas Pyladi, Calliodore, parem.</TextUnit>
    <TextUnit id="4235" loc="10.11.3">Dispeream, si tu Pyladi praestare matellam</TextUnit>
    <TextUnit id="4236" loc="10.11.4">Dignus es aut porcos pascere Pirithoi.</TextUnit>
    <TextUnit id="4237" loc="10.11.5">'Donavi tamen' inquis 'amico milia quinque</TextUnit>
    <TextUnit id="4238" loc="10.11.6">Et lotam, ut multum, terve quaterve togam.'</TextUnit>
    <TextUnit id="4239" loc="10.11.7">Quid, quod nil unquam Pyladi donavit Orestes?</TextUnit>
    <TextUnit id="4240" loc="10.11.8">Qui donat quamvis plurima, plura negat.</TextUnit>
    <TextUnit id="4241" loc="10.12.1">Aemiliae gentes et Apollineas Vercellas</TextUnit>
    <TextUnit id="4242" loc="10.12.2">Et Phaethontei qui petis arva Padi,</TextUnit>
    <TextUnit id="4243" loc="10.12.3">Ne vivam, nisi te, Domiti, dimitto libenter,</TextUnit>
    <TextUnit id="4244" loc="10.12.4">Grata licet sine te sit mihi nulla dies:</TextUnit>
    <TextUnit id="4245" loc="10.12.5">Sed desiderium tanti est, ut messe vel una</TextUnit>
    <TextUnit id="4246" loc="10.12.6">Urbano releves colla perusta iugo.</TextUnit>
    <TextUnit id="4247" loc="10.12.7">I precor et totos avida cute combibe soles, -</TextUnit>
    <TextUnit id="4248" loc="10.12.8">O quam formosus, dum peregrinus eris!</TextUnit>
    <TextUnit id="4249" loc="10.12.9">Et venies albis non cognoscendus amicis</TextUnit>
    <TextUnit id="4250" loc="10.12.10">Livebitque tuis pallida turba genis.</TextUnit>
    <TextUnit id="4251" loc="10.12.11">Sed via quem dederit, rapiet cito Roma colorem,</TextUnit>
    <TextUnit id="4252" loc="10.12.12">Niliaco redeas tu licet ore niger.</TextUnit>
    <TextUnit id="4253" loc="10.13.1">Ducit ad auriferas quod me Salo Celtiber oras,</TextUnit>
    <TextUnit id="4254" loc="10.13.2">Pendula quod patriae visere tecta libet,</TextUnit>
    <TextUnit id="4255" loc="10.13.3">Tu mihi simplicibus, Mani, dilectus ab annis</TextUnit>
    <TextUnit id="4256" loc="10.13.4">Et praetextata cultus amicitia,</TextUnit>
    <TextUnit id="4257" loc="10.13.5">Tu facis; in terris quo non est alter Hiberis</TextUnit>
    <TextUnit id="4258" loc="10.13.6">Dulcior et vero dignus amore magis.</TextUnit>
    <TextUnit id="4259" loc="10.13.7">Tecum ego vel sicci Gaetula mapalia Poeni</TextUnit>
    <TextUnit id="4260" loc="10.13.8">Et poteram Scythicas hospes amare casas.</TextUnit>
    <TextUnit id="4261" loc="10.13.9">Si tibi mens eadem, si nostri mutua cura est,</TextUnit>
    <TextUnit id="4262" loc="10.13.10">In quocumque loco Roma duobus erit.</TextUnit>
    <TextUnit id="4263" loc="10.14.1">Cum cathedrata litos portet tibi raeda ministros</TextUnit>
    <TextUnit id="4264" loc="10.14.2">Et Libys in longo pulvere sudet eques,</TextUnit>
    <TextUnit id="4265" loc="10.14.3">Strataque non unas cingant triclinia Baias</TextUnit>
    <TextUnit id="4266" loc="10.14.4">Et Thetis unguento palleat uncta tuo,</TextUnit>
    <TextUnit id="4267" loc="10.14.5">Candida Setini rumpant crystalla trientes,</TextUnit>
    <TextUnit id="4268" loc="10.14.6">Dormiat in pluma nec meliore Venus:</TextUnit>
    <TextUnit id="4269" loc="10.14.7">Ad nocturna iaces fastosae limina moechae,</TextUnit>
    <TextUnit id="4270" loc="10.14.8">Et madet, heu, lacrimis ianua surda tuis,</TextUnit>
    <TextUnit id="4271" loc="10.14.9">Urere nec miserum cessant suspiria pectus.</TextUnit>
    <TextUnit id="4272" loc="10.14.10">Vis dicam, male sit cur tibi, Cotta? bene est.</TextUnit>
    <TextUnit id="4273" loc="10.15.1">Cedere de nostris nulli te dicis amicis.</TextUnit>
    <TextUnit id="4274" loc="10.15.2">Sed, sit ut hoc verum, quid, rogo, Crispe, facis?</TextUnit>
    <TextUnit id="4275" loc="10.15.3">Mutua cum peterem sestertia quinque, negasti,</TextUnit>
    <TextUnit id="4276" loc="10.15.4">Non caperet nummos cum gravis arca tuos.</TextUnit>
    <TextUnit id="4277" loc="10.15.5">Quando fabae nobis modium farrisve dedisti,</TextUnit>
    <TextUnit id="4278" loc="10.15.6">Cum tua Niliacus rura colonus aret?</TextUnit>
    <TextUnit id="4279" loc="10.15.7">Quando brevis gelidae missa est toga tempore brumae?</TextUnit>
    <TextUnit id="4280" loc="10.15.8">Argenti venit quando selibra mihi?</TextUnit>
    <TextUnit id="4281" loc="10.15.9">Nil aliud video, quo te credamus amicum,</TextUnit>
    <TextUnit id="4282" loc="10.15.10">Quam quod me coram pedere, Crispe, soles.</TextUnit>
    <TextUnit id="4283" loc="10.16.1">Dotatae uxori cor harundine fixit acuta,</TextUnit>
    <TextUnit id="4284" loc="10.16.2">Sed dum ludit Aper: ludere novit Aper.</TextUnit>
    <TextUnit id="4285" loc="10.17.1">Si donare vocas promittere nec dare, Gai,</TextUnit>
    <TextUnit id="4286" loc="10.17.2">Vincam te donis muneribusque meis.</TextUnit>
    <TextUnit id="4287" loc="10.17.3">Accipe Callaicis quidquid fodit Astur in arvis,</TextUnit>
    <TextUnit id="4288" loc="10.17.4">Aurea quidquid habet divitis unda Tagi,</TextUnit>
    <TextUnit id="4289" loc="10.17.5">Quidquid Erythraea niger invenit Indus in alga,</TextUnit>
    <TextUnit id="4290" loc="10.17.6">Quidquid et in nidis unica servat avis,</TextUnit>
    <TextUnit id="4291" loc="10.17.7">Quidquid Agenoreo Tyros inproba cogit aheno:</TextUnit>
    <TextUnit id="4292" loc="10.17.8">Quidquid habent omnes, accipe, quomodo das.</TextUnit>
    <TextUnit id="4293" loc="10.18.1">Saturnalicio Macrum fraudare tributo</TextUnit>
    <TextUnit id="4294" loc="10.18.2">Frustra, Musa, cupis: non licet: ipse petit;</TextUnit>
    <TextUnit id="4295" loc="10.18.3">Sollemnesque iocos nec tristia carmina poscit,</TextUnit>
    <TextUnit id="4296" loc="10.18.4">Et queritur nugas obticuisse meas.</TextUnit>
    <TextUnit id="4297" loc="10.18.5">Mensorum longis sed nunc vacat ille libellis.</TextUnit>
    <TextUnit id="4298" loc="10.18.6">Appia, quid facies, si legit ista Macer?</TextUnit>
    <TextUnit id="4299" loc="10.19.1">Nec vocat ad cenam Marius, nec munera mittit,</TextUnit>
    <TextUnit id="4300" loc="10.19.2">Nec spondet, nec volt credere, sed nec habet.</TextUnit>
    <TextUnit id="4301" loc="10.19.3">Turba tamen non deest, sterilem quae curet amicum.</TextUnit>
    <TextUnit id="4302" loc="10.19.4">Eheu! quam fatuae sunt tibi, Roma, togae!</TextUnit>
    <TextUnit id="4303" loc="10.21.1">Scribere te quae vix intellegat ipse Modestus</TextUnit>
    <TextUnit id="4304" loc="10.21.2">Et vix Claranus, quid rogo, Sexte, iuvat?</TextUnit>
    <TextUnit id="4305" loc="10.21.3">Non lectore tuis opus est, sed Apolline libris:</TextUnit>
    <TextUnit id="4306" loc="10.21.4">Iudice te maior Cinna Marone fuit.</TextUnit>
    <TextUnit id="4307" loc="10.21.5">Sic tua laudentur sane: mea carmina, Sexte,</TextUnit>
    <TextUnit id="4308" loc="10.21.6">Grammaticis placeant, ut sine grammaticis.</TextUnit>
    <TextUnit id="4309" loc="10.23.1">Iam numerat placido felix Antonius aevo</TextUnit>
    <TextUnit id="4310" loc="10.23.2">Quindecies actas Primus Olympiadas</TextUnit>
    <TextUnit id="4311" loc="10.23.3">Praeteritosque dies et tutos respicit annos</TextUnit>
    <TextUnit id="4312" loc="10.23.4">Nec metuit Lethes iam propioris aquas.</TextUnit>
    <TextUnit id="4313" loc="10.23.5">Nulla recordanti lux est ingrata gravisque;</TextUnit>
    <TextUnit id="4314" loc="10.23.6">Nulla fuit, cuius non meminisse velit.</TextUnit>
    <TextUnit id="4315" loc="10.23.7">Ampliat aetatis spatium sibi vir bonus: hoc est</TextUnit>
    <TextUnit id="4316" loc="10.23.8">Vivere bis, vita posse priore frui.</TextUnit>
    <TextUnit id="4317" loc="10.25.1">In matutina nuper spectatus harena</TextUnit>
    <TextUnit id="4318" loc="10.25.2">Mucius, inposuit qui sua membra focis,</TextUnit>
    <TextUnit id="4319" loc="10.25.3">Si patiens durusque tibi fortisque videtur,</TextUnit>
    <TextUnit id="4320" loc="10.25.4">Abderitanae pectora plebis habes.</TextUnit>
    <TextUnit id="4321" loc="10.25.5">Nam cum dicatur tunica praesente molesta</TextUnit>
    <TextUnit id="4322" loc="10.25.6">'Ure manum,' plus est dicere 'Non facio.'</TextUnit>
    <TextUnit id="4323" loc="10.26.1">Vare, Paraetonias Latia modo vite per urbes</TextUnit>
    <TextUnit id="4324" loc="10.26.2">Nobilis et centum dux memorande viris,</TextUnit>
    <TextUnit id="4325" loc="10.26.3">At nunc Ausonio frustra promisse Quirino,</TextUnit>
    <TextUnit id="4326" loc="10.26.4">Hospita Lagei litoris umbra iaces.</TextUnit>
    <TextUnit id="4327" loc="10.26.5">Spargere non licuit frigentia fletibus ora,</TextUnit>
    <TextUnit id="4328" loc="10.26.6">Pinguia nec maestis addere tura rogis.</TextUnit>
    <TextUnit id="4329" loc="10.26.7">Sed datur aeterno victurum carmine nomen:</TextUnit>
    <TextUnit id="4330" loc="10.26.8">Numquid et hoc, fallax Nile, negare potes?</TextUnit>
    <TextUnit id="4331" loc="10.27.1">Natali, Diodore, tuo conviva senatus</TextUnit>
    <TextUnit id="4332" loc="10.27.2">Accubat, et rarus non adhibetur eques,</TextUnit>
    <TextUnit id="4333" loc="10.27.3">Et tua tricenos largitur sportula nummos.</TextUnit>
    <TextUnit id="4334" loc="10.27.4">Nemo tamen natum te, Diodore, putat.</TextUnit>
    <TextUnit id="4335" loc="10.28.1">Annorum nitidique sator pulcherrime mundi,</TextUnit>
    <TextUnit id="4336" loc="10.28.2">Publica quem primum vota precesque vocant,</TextUnit>
    <TextUnit id="4337" loc="10.28.3">Pervius exiguos habitabas ante penates,</TextUnit>
    <TextUnit id="4338" loc="10.28.4">Plurima qua medium Roma terebat iter:</TextUnit>
    <TextUnit id="4339" loc="10.28.5">Nunc tua Caesareis cinguntur limina donis,</TextUnit>
    <TextUnit id="4340" loc="10.28.6">Et fora tot numeras, Iane, quot ora geris.</TextUnit>
    <TextUnit id="4341" loc="10.28.7">At tu, sancte pater, tanto pro munere gratus,</TextUnit>
    <TextUnit id="4342" loc="10.28.8">Ferrea perpetua claustra tuere sera.</TextUnit>
    <TextUnit id="4343" loc="10.29.1">Quam mihi mittebas Saturni tempore lancem,</TextUnit>
    <TextUnit id="4344" loc="10.29.2">Misisti dominae, Sextiliane, tuae;</TextUnit>
    <TextUnit id="4345" loc="10.29.3">Et quam donabas dictis a Marte Kalendis,</TextUnit>
    <TextUnit id="4346" loc="10.29.4">De nostra prasina est synthesis empta toga.</TextUnit>
    <TextUnit id="4347" loc="10.29.5">Iam constare tibi gratis coepere puellae:</TextUnit>
    <TextUnit id="4348" loc="10.29.6">Muneribus futuis, Sextiliane, meis.</TextUnit>
    <TextUnit id="4349" loc="10.31.1">Addixti servum nummis here mille ducentis,</TextUnit>
    <TextUnit id="4350" loc="10.31.2">Ut bene cenares, Calliodore, semel.</TextUnit>
    <TextUnit id="4351" loc="10.31.3">Nec bene cenasti: mullus tibi quattuor emptus</TextUnit>
    <TextUnit id="4352" loc="10.31.4">Librarum cenae pompa caputque fuit.</TextUnit>
    <TextUnit id="4353" loc="10.31.5">Exclamare libet: 'Non est hic, inprobe, non est</TextUnit>
    <TextUnit id="4354" loc="10.31.6">Piscis: homo est; hominem, Calliodore, comes.'</TextUnit>
    <TextUnit id="4355" loc="10.32.1">Haec mihi quae colitur violis pictura rosisque,</TextUnit>
    <TextUnit id="4356" loc="10.32.2">Quos referat voltus, Caediciane, rogas?</TextUnit>
    <TextUnit id="4357" loc="10.32.3">Talis erat Marcus mediis Antonius annis</TextUnit>
    <TextUnit id="4358" loc="10.32.4">Primus: in hoc iuvenem se videt ore senex.</TextUnit>
    <TextUnit id="4359" loc="10.32.5">Ars utinam mores animumque effingere posset!</TextUnit>
    <TextUnit id="4360" loc="10.32.6">Pulchrior in terris nulla tabella foret.</TextUnit>
    <TextUnit id="4361" loc="10.33.1">Simplicior priscis, Munati Galle, Sabinis,</TextUnit>
    <TextUnit id="4362" loc="10.33.2">Cecropium superas qui bonitate senem,</TextUnit>
    <TextUnit id="4363" loc="10.33.3">Sic tibi consoceri claros retinere penates</TextUnit>
    <TextUnit id="4364" loc="10.33.4">Perpetua natae det face casta Venus:</TextUnit>
    <TextUnit id="4365" loc="10.33.5">Ut tu, si viridi tinctos aerugine versus</TextUnit>
    <TextUnit id="4366" loc="10.33.6">Forte malus livor dixerit esse meos,</TextUnit>
    <TextUnit id="4367" loc="10.33.7">Ut facis, a nobis abigas, nec scribere quemquam</TextUnit>
    <TextUnit id="4368" loc="10.33.8">Talia contendas carmina, qui legitur.</TextUnit>
    <TextUnit id="4369" loc="10.33.9">Hunc servare modum nostri novere libelli,</TextUnit>
    <TextUnit id="4370" loc="10.33.10">Parcere personis, dicere de vitiis.</TextUnit>
    <TextUnit id="4371" loc="10.34.1">Di tibi dent quidquid, Caesar Traiane, mereris</TextUnit>
    <TextUnit id="4372" loc="10.34.2">Et rata perpetuo quae tribuere velint:</TextUnit>
    <TextUnit id="4373" loc="10.34.3">Qui sua restituis spoliato iura patrono</TextUnit>
    <TextUnit id="4374" loc="10.34.4">- Libertis exul non erit ille suis - ,</TextUnit>
    <TextUnit id="4375" loc="10.34.5">Dignus es, ut possis totum servare clientem:</TextUnit>
    <TextUnit id="4376" loc="10.34.6">Ut - liceat tantum vera probare - potes.</TextUnit>
    <TextUnit id="4377" loc="10.36.1">Inproba Massiliae quidquid fumaria cogunt,</TextUnit>
    <TextUnit id="4378" loc="10.36.2">Accipit aetatem quisquis ab igne cadus,</TextUnit>
    <TextUnit id="4379" loc="10.36.3">A te, Munna, venit: miseris tu mittis amicis</TextUnit>
    <TextUnit id="4380" loc="10.36.4">Per freta, per longas toxica saeva vias;</TextUnit>
    <TextUnit id="4381" loc="10.36.5">Nec facili pretio, sed quo contenta Falerni</TextUnit>
    <TextUnit id="4382" loc="10.36.6">Testa sit aut cellis Setia cara suis.</TextUnit>
    <TextUnit id="4383" loc="10.36.7">Non venias quare tam longo tempore Romam,</TextUnit>
    <TextUnit id="4384" loc="10.36.8">Haec puto causa tibi est, ne tua vina bibas.</TextUnit>
    <TextUnit id="4385" loc="10.37.1">Iuris et aequarum cultor sanctissime legum,</TextUnit>
    <TextUnit id="4386" loc="10.37.2">Veridico Latium qui regis ore forum,</TextUnit>
    <TextUnit id="4387" loc="10.37.3">Municipi, Materne, tuo veterique sodali</TextUnit>
    <TextUnit id="4388" loc="10.37.4">Callaicum mandas siquid ad Oceanum - .</TextUnit>
    <TextUnit id="4389" loc="10.37.5">An Laurentino turpis in litore ranas</TextUnit>
    <TextUnit id="4390" loc="10.37.6">Et satius tenues ducere credis acus,</TextUnit>
    <TextUnit id="4391" loc="10.37.7">Ad sua captivum quam saxa remittere mullum,</TextUnit>
    <TextUnit id="4392" loc="10.37.8">Visus erit libris qui minor esse tribus?</TextUnit>
    <TextUnit id="4393" loc="10.37.9">Et fatuam summa cenare pelorida mensa</TextUnit>
    <TextUnit id="4394" loc="10.37.10">Quosque tegit levi cortice concha brevis,</TextUnit>
    <TextUnit id="4395" loc="10.37.11">Ostrea Baianis quam non liventia testis,</TextUnit>
    <TextUnit id="4396" loc="10.37.12">Quae domino pueri non prohibente vorent?</TextUnit>
    <TextUnit id="4397" loc="10.37.13">Hic olidam clamosus ages in retia volpem</TextUnit>
    <TextUnit id="4398" loc="10.37.14">Mordebitque tuos sordida praeda canes:</TextUnit>
    <TextUnit id="4399" loc="10.37.15">Illic piscoso modo vix educta profundo</TextUnit>
    <TextUnit id="4400" loc="10.37.16">Inpedient lepores umida lina meos. -</TextUnit>
    <TextUnit id="4401" loc="10.37.17">Dum loquor, ecce redit sporta piscator inani,</TextUnit>
    <TextUnit id="4402" loc="10.37.18">Venator capta maele superbus adest:</TextUnit>
    <TextUnit id="4403" loc="10.37.19">Omnis ab urbano venit ad mare cena macello.</TextUnit>
    <TextUnit id="4404" loc="10.37.20">Callaicum mandas siquid ad Oceanum - .</TextUnit>
    <TextUnit id="4405" loc="10.39.1">Consule te Bruto quod iuras, Lesbia, natam,</TextUnit>
    <TextUnit id="4406" loc="10.39.2">Mentiris. Nata es, Lesbia, rege Numa?</TextUnit>
    <TextUnit id="4407" loc="10.39.3">Sic quoque mentiris. Namque, ut tua saecula narrant,</TextUnit>
    <TextUnit id="4408" loc="10.39.4">Ficta Prometheo diceris esse luto.</TextUnit>
    <TextUnit id="4409" loc="10.41.1">Mense novo Iani veterem, Proculeia, maritum</TextUnit>
    <TextUnit id="4410" loc="10.41.2">Deseris atque iubes res sibi habere suas.</TextUnit>
    <TextUnit id="4411" loc="10.41.3">Quid, rogo, quid factum est? subiti quae causa doloris?</TextUnit>
    <TextUnit id="4412" loc="10.41.4">Nil mihi respondes? Dicam ego: praetor erat.</TextUnit>
    <TextUnit id="4413" loc="10.41.5">Constatura fuit Megalensis purpura centum</TextUnit>
    <TextUnit id="4414" loc="10.41.6">Milibus, ut nimium munera parca dares,</TextUnit>
    <TextUnit id="4415" loc="10.41.7">Et populare sacrum bis milia dena tulisset.</TextUnit>
    <TextUnit id="4416" loc="10.41.8">Discidium non est hoc, Proculeia: lucrum est.</TextUnit>
    <TextUnit id="4417" loc="10.42.1">Tam dubia est lanugo tibi, tam mollis, ut illam</TextUnit>
    <TextUnit id="4418" loc="10.42.2">Halitus et soles et levis aura terat.</TextUnit>
    <TextUnit id="4419" loc="10.42.3">Celantur simili ventura Cydonea lana,</TextUnit>
    <TextUnit id="4420" loc="10.42.4">Pollice virgineo quae spoliata nitent.</TextUnit>
    <TextUnit id="4421" loc="10.42.5">Fortius inpressi quotiens tibi basia quinque,</TextUnit>
    <TextUnit id="4422" loc="10.42.6">Barbatus labris, Dindyme, fio tuis.</TextUnit>
    <TextUnit id="4423" loc="10.43.1">Septima iam, Phileros, tibi conditur uxor in agro.</TextUnit>
    <TextUnit id="4424" loc="10.43.2">Plus nulli, Phileros, quam tibi, reddit ager.</TextUnit>
    <TextUnit id="4425" loc="10.44.1">Quinte Caledonios Ovidi visure Britannos</TextUnit>
    <TextUnit id="4426" loc="10.44.2">Et viridem Tethyn Oceanumque patrem,</TextUnit>
    <TextUnit id="4427" loc="10.44.3">Ergo Numae colles et Nomentana relinquis</TextUnit>
    <TextUnit id="4428" loc="10.44.4">Otia, nec retinet rusque focusque senem?</TextUnit>
    <TextUnit id="4429" loc="10.44.5">Gaudia tu differs, at non et stamina differt</TextUnit>
    <TextUnit id="4430" loc="10.44.6">Atropos, atque omnis scribitur hora tibi.</TextUnit>
    <TextUnit id="4431" loc="10.44.7">Praestiteris caro - quis non hoc laudet? - amico,</TextUnit>
    <TextUnit id="4432" loc="10.44.8">Ut potior vita sit tibi sancta fides;</TextUnit>
    <TextUnit id="4433" loc="10.44.9">Sed reddare tuis tandem mansure Sabinis</TextUnit>
    <TextUnit id="4434" loc="10.44.10">Teque tuas numeres inter amicitias.</TextUnit>
    <TextUnit id="4435" loc="10.45.1">Si quid lene mei dicunt et dulce libelli,</TextUnit>
    <TextUnit id="4436" loc="10.45.2">Si quid honorificum pagina blanda sonat,</TextUnit>
    <TextUnit id="4437" loc="10.45.3">Hoc tu pingue putas et costam rodere mavis,</TextUnit>
    <TextUnit id="4438" loc="10.45.4">Ilia Laurentis cum tibi demus apri.</TextUnit>
    <TextUnit id="4439" loc="10.45.5">Vaticana bibas, si delectaris aceto:</TextUnit>
    <TextUnit id="4440" loc="10.45.6">Non facit ad stomachum nostra lagona tuum.</TextUnit>
    <TextUnit id="4441" loc="10.46.1">Omnia vis belle, Matho, dicere. Dic aliquando</TextUnit>
    <TextUnit id="4442" loc="10.46.2">Et bene; dic neutrum; dic aliquando male.</TextUnit>
    <TextUnit id="4443" loc="10.48.1">Nuntiat octavam Phariae sua turba iuvencae,</TextUnit>
    <TextUnit id="4444" loc="10.48.2">Et pilata redit iamque subitque cohors.</TextUnit>
    <TextUnit id="4445" loc="10.48.3">Temperat haec thermas, nimios prior hora vapores</TextUnit>
    <TextUnit id="4446" loc="10.48.4">Halat, et inmodico sexta Nerone calet.</TextUnit>
    <TextUnit id="4447" loc="10.48.5">Stella, Nepos, Cani, Cerialis, Flacce, venitis?</TextUnit>
    <TextUnit id="4448" loc="10.48.6">Septem sigma capit, sex sumus, adde Lupum.</TextUnit>
    <TextUnit id="4449" loc="10.48.7">Exoneraturas ventrem mihi vilica malvas</TextUnit>
    <TextUnit id="4450" loc="10.48.8">Adtulit et varias, quas habet hortus, opes,</TextUnit>
    <TextUnit id="4451" loc="10.48.9">In quibus est lactuca sedens et tonsile porrum,</TextUnit>
    <TextUnit id="4452" loc="10.48.10">Nec deest ructatrix menta nec herba salax;</TextUnit>
    <TextUnit id="4453" loc="10.48.11">Secta coronabunt rutatos ova lacertos,</TextUnit>
    <TextUnit id="4454" loc="10.48.12">Et madidum thynni de sale sumen erit.</TextUnit>
    <TextUnit id="4455" loc="10.48.13">Gustus in his; una ponetur cenula mensa,</TextUnit>
    <TextUnit id="4456" loc="10.48.14">Haedus, inhumani raptus ab ore lupi,</TextUnit>
    <TextUnit id="4457" loc="10.48.15">Et quae non egeant ferro structoris ofellae,</TextUnit>
    <TextUnit id="4458" loc="10.48.16">Et faba fabrorum prototomique rudes;</TextUnit>
    <TextUnit id="4459" loc="10.48.17">Pullus ad haec cenisque tribus iam perna superstes</TextUnit>
    <TextUnit id="4460" loc="10.48.18">Addetur. Saturis mitia poma dabo,</TextUnit>
    <TextUnit id="4461" loc="10.48.19">De Nomentana vinum sine faece lagona,</TextUnit>
    <TextUnit id="4462" loc="10.48.20">Quae bis Frontino consule trima fuit.</TextUnit>
    <TextUnit id="4463" loc="10.48.21">Accedent sine felle ioci nec mane timenda</TextUnit>
    <TextUnit id="4464" loc="10.48.22">Libertas et nil quod tacuisse velis:</TextUnit>
    <TextUnit id="4465" loc="10.48.23">De prasino conviva meus venetoque loquatur,</TextUnit>
    <TextUnit id="4466" loc="10.48.24">Nec facient quemquam pocula nostra reum.</TextUnit>
    <TextUnit id="4467" loc="10.50.1">Frangat Idumaeas tristis Victoria palmas,</TextUnit>
    <TextUnit id="4468" loc="10.50.2">Plange, Favor, saeva pectora nuda manu;</TextUnit>
    <TextUnit id="4469" loc="10.50.3">Mutet Honor cultus, et iniquis munera flammis</TextUnit>
    <TextUnit id="4470" loc="10.50.4">Mitte coronatas, Gloria maesta, comas.</TextUnit>
    <TextUnit id="4471" loc="10.50.5">Heu facinus! prima fraudatus, Scorpe, iuventa</TextUnit>
    <TextUnit id="4472" loc="10.50.6">Occidis et nigros tam cito iungis equos.</TextUnit>
    <TextUnit id="4473" loc="10.50.7">Curribus illa tuis semper properata brevisque</TextUnit>
    <TextUnit id="4474" loc="10.50.8">Cur fuit et vitae tam prope meta tuae?</TextUnit>
    <TextUnit id="4475" loc="10.51.1">Sidera iam Tyrius Phrixei respicit agni</TextUnit>
    <TextUnit id="4476" loc="10.51.2">Taurus, et alternum Castora fugit hiems;</TextUnit>
    <TextUnit id="4477" loc="10.51.3">Ridet ager, vestitur humus, vestitur et arbor,</TextUnit>
    <TextUnit id="4478" loc="10.51.4">Ismarium paelex Attica plorat Ityn.</TextUnit>
    <TextUnit id="4479" loc="10.51.5">Quos, Faustine, dies, qualem tibi Roma Ravennam</TextUnit>
    <TextUnit id="4480" loc="10.51.6">Abstulit! o soles, o tunicata quies!</TextUnit>
    <TextUnit id="4481" loc="10.51.7">O nemus, o fontes solidumque madentis harenae</TextUnit>
    <TextUnit id="4482" loc="10.51.8">Litus et aequoreis splendidus Anxur aquis,</TextUnit>
    <TextUnit id="4483" loc="10.51.9">Et non unius spectator lectulus undae,</TextUnit>
    <TextUnit id="4484" loc="10.51.10">Qui videt hinc puppes fluminis, inde maris!</TextUnit>
    <TextUnit id="4485" loc="10.51.11">Sed nec Marcelli Pompeianumque, nec illic</TextUnit>
    <TextUnit id="4486" loc="10.51.12">Sunt triplices thermae, nec fora iuncta quater,</TextUnit>
    <TextUnit id="4487" loc="10.51.13">Nec Capitolini summum penetrale Tonantis,</TextUnit>
    <TextUnit id="4488" loc="10.51.14">Quaeque nitent caelo proxima templa suo.</TextUnit>
    <TextUnit id="4489" loc="10.51.15">Dicere te lassum quotiens ego credo Quirino:</TextUnit>
    <TextUnit id="4490" loc="10.51.16">'Quae tua sunt, tibi habe: quae mea, redde mihi.'</TextUnit>
    <TextUnit id="4491" loc="10.53.1">Ille ego sum Scorpus, clamosi gloria Circi,</TextUnit>
    <TextUnit id="4492" loc="10.53.2">Plausus, Roma, tui deliciaeque breves,</TextUnit>
    <TextUnit id="4493" loc="10.53.3">Invida quem Lachesis raptum trieteride nona,</TextUnit>
    <TextUnit id="4494" loc="10.53.4">Dum numerat palmas, credidit esse senem.</TextUnit>
    <TextUnit id="4495" loc="10.54.1">Mensas, Ole, bonas ponis, sed ponis opertas.</TextUnit>
    <TextUnit id="4496" loc="10.54.2">Ridiculum est: possum sic ego habere bonas.</TextUnit>
    <TextUnit id="4497" loc="10.56.1">Totis, Galle, iubes tibi me servire diebus</TextUnit>
    <TextUnit id="4498" loc="10.56.2">Et per Aventinum ter quater ire tuum.</TextUnit>
    <TextUnit id="4499" loc="10.56.3">Eximit aut reficit dentem Cascellius aegrum,</TextUnit>
    <TextUnit id="4500" loc="10.56.4">Infestos oculis uris, Hygine, pilos;</TextUnit>
    <TextUnit id="4501" loc="10.56.5">Non secat et tollit stillantem Fannius uvam,</TextUnit>
    <TextUnit id="4502" loc="10.56.6">Tristia saxorum stigmata delet Eros;</TextUnit>
    <TextUnit id="4503" loc="10.56.7">Enterocelarum fertur Podalirius Hermes:</TextUnit>
    <TextUnit id="4504" loc="10.56.8">Qui sanet ruptos dic mihi, Galle, quis est?</TextUnit>
    <TextUnit id="4505" loc="10.57.1">Argenti libram mittebas; facta selibra est,</TextUnit>
    <TextUnit id="4506" loc="10.57.2">Sed piperis. Tanti non emo, Sexte, piper.</TextUnit>
    <TextUnit id="4507" loc="10.58.1">Anxuris aequorei placidos, Frontine, recessus</TextUnit>
    <TextUnit id="4508" loc="10.58.2">Et propius Baias litoreamque domum,</TextUnit>
    <TextUnit id="4509" loc="10.58.3">Et quod inhumanae cancro fervente cicadae</TextUnit>
    <TextUnit id="4510" loc="10.58.4">Non novere nemus, flumineosque lacus</TextUnit>
    <TextUnit id="4511" loc="10.58.5">Dum colui, doctas tecum celebrare vacabat</TextUnit>
    <TextUnit id="4512" loc="10.58.6">Pieridas: nunc nos maxima Roma terit.</TextUnit>
    <TextUnit id="4513" loc="10.58.7">Hic mihi quando dies meus est? iactamur in alto</TextUnit>
    <TextUnit id="4514" loc="10.58.8">Urbis, et in sterili vita labore perit,</TextUnit>
    <TextUnit id="4515" loc="10.58.9">Dura suburbani dum iugera pascimus agri</TextUnit>
    <TextUnit id="4516" loc="10.58.10">Vicinosque tibi, sancte Quirine, lares.</TextUnit>
    <TextUnit id="4517" loc="10.58.11">Sed non solus amat qui nocte dieque frequentat</TextUnit>
    <TextUnit id="4518" loc="10.58.12">Limina, nec vatem talia damna decent.</TextUnit>
    <TextUnit id="4519" loc="10.58.13">Per veneranda mihi Musarum sacra, per omnes</TextUnit>
    <TextUnit id="4520" loc="10.58.14">Iuro deos: Et non officiosus amo.</TextUnit>
    <TextUnit id="4521" loc="10.59.1">Consumpta est uno si lemmate pagina, transis,</TextUnit>
    <TextUnit id="4522" loc="10.59.2">Et breviora tibi, non meliora placent.</TextUnit>
    <TextUnit id="4523" loc="10.59.3">Dives et ex omni posita est instructa macello</TextUnit>
    <TextUnit id="4524" loc="10.59.4">Cena tibi, sed te mattea sola iuvat.</TextUnit>
    <TextUnit id="4525" loc="10.59.5">Non opus est nobis nimium lectore guloso;</TextUnit>
    <TextUnit id="4526" loc="10.59.6">Hunc volo, non fiat qui sine pane satur.</TextUnit>
    <TextUnit id="4527" loc="10.60.1">Iura trium petiit a Caesare discipulorum</TextUnit>
    <TextUnit id="4528" loc="10.60.2">Adsuetus semper Munna docere duos.</TextUnit>
    <TextUnit id="4529" loc="10.61.1">Hic festinata requiescit Erotion umbra,</TextUnit>
    <TextUnit id="4530" loc="10.61.2">Crimine quam fati sexta peremit hiems.</TextUnit>
    <TextUnit id="4531" loc="10.61.3">Quisquis eris nostri post me regnator agelli,</TextUnit>
    <TextUnit id="4532" loc="10.61.4">Manibus exiguis annus iusta dato:</TextUnit>
    <TextUnit id="4533" loc="10.61.5">Sic lare perpetuo, sic turba sospite solus</TextUnit>
    <TextUnit id="4534" loc="10.61.6">Flebilis in terra sit lapis iste tua.</TextUnit>
    <TextUnit id="4535" loc="10.63.1">Marmora parva quidem, sed non cessura, viator,</TextUnit>
    <TextUnit id="4536" loc="10.63.2">Mausoli saxis pyramidumque legis.</TextUnit>
    <TextUnit id="4537" loc="10.63.3">Bis mea Romano spectata est vita Tarento,</TextUnit>
    <TextUnit id="4538" loc="10.63.4">Et nihil extremos perdidit ante rogos:</TextUnit>
    <TextUnit id="4539" loc="10.63.5">Quinque dedit pueros, totidem mihi Iuno puellas,</TextUnit>
    <TextUnit id="4540" loc="10.63.6">Cluserunt omnes lumina nostra manus.</TextUnit>
    <TextUnit id="4541" loc="10.63.7">Contigit et thalami mihi gloria rara fuitque</TextUnit>
    <TextUnit id="4542" loc="10.63.8">Una pudicitiae mentula nota meae.</TextUnit>
    <TextUnit id="4543" loc="10.64.1">Contigeris regina meos si Polla libellos,</TextUnit>
    <TextUnit id="4544" loc="10.64.2">Non tetrica nostros excipe fronte iocos.</TextUnit>
    <TextUnit id="4545" loc="10.64.3">Ille tuus vates, Heliconis gloria nostri,</TextUnit>
    <TextUnit id="4546" loc="10.64.4">Pieria caneret cum fera bella tuba,</TextUnit>
    <TextUnit id="4547" loc="10.64.5">Non tamen erubuit lascivo dicere versu</TextUnit>
    <TextUnit id="4548" loc="10.64.6">'Si nec pedicor, Cotta, quid hic facio?'</TextUnit>
    <TextUnit id="4549" loc="10.66.1">Quis, rogo, tam durus, quis tam fuit ille superbus,</TextUnit>
    <TextUnit id="4550" loc="10.66.2">Qui iussit fieri te, Theopompe, cocum?</TextUnit>
    <TextUnit id="4551" loc="10.66.3">Hanc aliquis faciem nigra violare culina</TextUnit>
    <TextUnit id="4552" loc="10.66.4">Sustinet, has uncto polluit igne comas?</TextUnit>
    <TextUnit id="4553" loc="10.66.5">Quis potius cyathos aut quis crystalla tenebit?</TextUnit>
    <TextUnit id="4554" loc="10.66.6">Qua sapient melius mixta Falerna manu?</TextUnit>
    <TextUnit id="4555" loc="10.66.7">Si tam sidereos manet exitus iste ministros,</TextUnit>
    <TextUnit id="4556" loc="10.66.8">Iuppiter utatur iam Ganymede coco.</TextUnit>
    <TextUnit id="4557" loc="10.68.1">Cum tibi non Ephesos nec sit Rhodos aut Mitylene,</TextUnit>
    <TextUnit id="4558" loc="10.68.2">Sed domus in vico, Laelia, patricio,</TextUnit>
    <TextUnit id="4559" loc="10.68.3">Deque coloratis numquam lita mater Etruscis,</TextUnit>
    <TextUnit id="4560" loc="10.68.4">Durus Aricina de regione pater;</TextUnit>
    <TextUnit id="4561" loc="10.68.5">Κύριέ μου, μέλι μου, ψυχή μου congeris usque,</TextUnit>
    <TextUnit id="4562" loc="10.68.6">- Pro pudor! - Hersiliae civis et Egeriae.</TextUnit>
    <TextUnit id="4563" loc="10.68.7">Lectulus has voces, nec lectulus audiat omnis,</TextUnit>
    <TextUnit id="4564" loc="10.68.8">Sed quem lascivo stravit amica viro.</TextUnit>
    <TextUnit id="4565" loc="10.68.9">Scire cupis quo casta modo matrona loquaris?</TextUnit>
    <TextUnit id="4566" loc="10.68.10">Numquid, cum crisas, blandior esse potes?</TextUnit>
    <TextUnit id="4567" loc="10.68.11">Tu licet ediscas totam referasque Corinthon,</TextUnit>
    <TextUnit id="4568" loc="10.68.12">Non tamen omnino, Laelia, Lais eris.</TextUnit>
    <TextUnit id="4569" loc="10.69.1">Custodes das, Polla, viro, non accipis ipsa.</TextUnit>
    <TextUnit id="4570" loc="10.69.2">Hoc est uxorem ducere, Polla, virum.</TextUnit>
    <TextUnit id="4571" loc="10.70.1">Quod mihi vix unus toto liber exeat anno,</TextUnit>
    <TextUnit id="4572" loc="10.70.2">Desidiae tibi sum, docte Potite, reus.</TextUnit>
    <TextUnit id="4573" loc="10.70.3">Iustius at quanto mirere, quod exeat unus,</TextUnit>
    <TextUnit id="4574" loc="10.70.4">Labantur toti cum mihi saepe dies.</TextUnit>
    <TextUnit id="4575" loc="10.70.5">Non resalutantis video nocturnus amicos,</TextUnit>
    <TextUnit id="4576" loc="10.70.6">Gratulor et multis, nemo, Potite, mihi.</TextUnit>
    <TextUnit id="4577" loc="10.70.7">Nunc ad luciferam signat mea gemma Dianam,</TextUnit>
    <TextUnit id="4578" loc="10.70.8">Nunc me prima sibi, nunc sibi quinta rapit.</TextUnit>
    <TextUnit id="4579" loc="10.70.9">Nunc consul praetorve tenet reducesque choreae,</TextUnit>
    <TextUnit id="4580" loc="10.70.10">Auditur toto saepe poeta die.</TextUnit>
    <TextUnit id="4581" loc="10.70.11">Sed nec causidico possis inpune negare,</TextUnit>
    <TextUnit id="4582" loc="10.70.12">Nec si te rhetor grammaticusve rogent.</TextUnit>
    <TextUnit id="4583" loc="10.70.13">Balnea post decumam lasso centumque petuntur</TextUnit>
    <TextUnit id="4584" loc="10.70.14">Quadrantes. Fiet quando, Potite, liber?</TextUnit>
    <TextUnit id="4585" loc="10.71.1">Quisquis laeta tuis et sera parentibus optas</TextUnit>
    <TextUnit id="4586" loc="10.71.2">Fata, brevem titulum marmoris huius ama.</TextUnit>
    <TextUnit id="4587" loc="10.71.3">Condidit hac caras tellure Rabirius umbras;</TextUnit>
    <TextUnit id="4588" loc="10.71.4">Nulli sorte iacent candidiore senes:</TextUnit>
    <TextUnit id="4589" loc="10.71.5">Bis sex lustra tori nox mitis et ultima clusit,</TextUnit>
    <TextUnit id="4590" loc="10.71.6">Arserunt uno funera bina rogo.</TextUnit>
    <TextUnit id="4591" loc="10.71.7">Hos tamen ut primis raptos sibi quaerit in annis.</TextUnit>
    <TextUnit id="4592" loc="10.71.8">Inprobius nihil his fletibus esse potest.</TextUnit>
    <TextUnit id="4593" loc="10.73.1">Littera facundi gratum mihi pignus amici</TextUnit>
    <TextUnit id="4594" loc="10.73.2">Pertulit, Ausoniae dona severa togae,</TextUnit>
    <TextUnit id="4595" loc="10.73.3">Qua non Fabricius, sed vellet Apicius uti,</TextUnit>
    <TextUnit id="4596" loc="10.73.4">Vellet Maecenas Caesarianus eques.</TextUnit>
    <TextUnit id="4597" loc="10.73.5">Vilior haec nobis alio mittente fuisset;</TextUnit>
    <TextUnit id="4598" loc="10.73.6">Non quacumque manu victima caesa litat:</TextUnit>
    <TextUnit id="4599" loc="10.73.7">A te missa venit: possem nisi munus amare,</TextUnit>
    <TextUnit id="4600" loc="10.73.8">Marce, tuum, poteram nomen amare meum.</TextUnit>
    <TextUnit id="4601" loc="10.73.9">Munere sed plus est et nomine gratius ipso</TextUnit>
    <TextUnit id="4602" loc="10.73.10">Officium docti iudiciumque viri.</TextUnit>
    <TextUnit id="4603" loc="10.75.1">Milia viginti quondam me Galla poposcit</TextUnit>
    <TextUnit id="4604" loc="10.75.2">Et, fateor, magno non erat illa nimis.</TextUnit>
    <TextUnit id="4605" loc="10.75.3">Annus abi=t: 'Bis quina dabis sestertia' dixit.</TextUnit>
    <TextUnit id="4606" loc="10.75.4">Poscere plus visa est quam prius illa mihi.</TextUnit>
    <TextUnit id="4607" loc="10.75.5">Iam duo poscenti post sextum milia mensem</TextUnit>
    <TextUnit id="4608" loc="10.75.6">Mille dabam nummos. Noluit accipere.</TextUnit>
    <TextUnit id="4609" loc="10.75.7">Transierant binae forsan trinaeve Kalendae,</TextUnit>
    <TextUnit id="4610" loc="10.75.8">Aureolos ultro quattuor ipsa peti=t.</TextUnit>
    <TextUnit id="4611" loc="10.75.9">Non dedimus. Centum iussit me mittere nummos:</TextUnit>
    <TextUnit id="4612" loc="10.75.10">Sed visa est nobis haec quoque summa gravis.</TextUnit>
    <TextUnit id="4613" loc="10.75.11">Sportula nos iunxit quadrantibus arida centum;</TextUnit>
    <TextUnit id="4614" loc="10.75.12">Hanc voluit: puero diximus esse datam.</TextUnit>
    <TextUnit id="4615" loc="10.75.13">Inferius numquid potuit descendere? fecit.</TextUnit>
    <TextUnit id="4616" loc="10.75.14">Dat gratis, ultro dat mihi Galla: nego.</TextUnit>
    <TextUnit id="4617" loc="10.77.1">Nequius a Caro nihil umquam, Maxime, factum est,</TextUnit>
    <TextUnit id="4618" loc="10.77.2">Quam quod febre peri=t: fecit et illa nefas.</TextUnit>
    <TextUnit id="4619" loc="10.77.3">Saeva nocens febris saltem quartana fuisset!</TextUnit>
    <TextUnit id="4620" loc="10.77.4">Servari medico debuit ille suo.</TextUnit>
    <TextUnit id="4621" loc="10.79.1">Ad lapidem Torquatus habet praetoria quartum;</TextUnit>
    <TextUnit id="4622" loc="10.79.2">Ad quartum breve rus emit Otacilius.</TextUnit>
    <TextUnit id="4623" loc="10.79.3">Torquatus nitidas vario de marmore thermas</TextUnit>
    <TextUnit id="4624" loc="10.79.4">Extruxit; cucumam fecit Otacilius.</TextUnit>
    <TextUnit id="4625" loc="10.79.5">Disposuit daphnona suo Torquatus in agro;</TextUnit>
    <TextUnit id="4626" loc="10.79.6">Castaneas centum sevit Otacilius.</TextUnit>
    <TextUnit id="4627" loc="10.79.7">Consule Torquato vici fuit ille magister,</TextUnit>
    <TextUnit id="4628" loc="10.79.8">Non minor in tanto visus honore sibi.</TextUnit>
    <TextUnit id="4629" loc="10.79.9">Grandis ut exiguam bos ranam ruperat olim,</TextUnit>
    <TextUnit id="4630" loc="10.79.10">Sic, puto, Torquatus rumpet Otacilium.</TextUnit>
    <TextUnit id="4631" loc="10.80.1">Plorat Eros, quotiens maculosae pocula murrae</TextUnit>
    <TextUnit id="4632" loc="10.80.2">Inspicit aut pueros nobiliusve citrum,</TextUnit>
    <TextUnit id="4633" loc="10.80.3">Et gemitus imo ducit de pectore, quod non</TextUnit>
    <TextUnit id="4634" loc="10.80.4">Tota miser coemat Saepta feratque domum.</TextUnit>
    <TextUnit id="4635" loc="10.80.5">Quam multi faciunt, quod Eros, sed lumine sicco!</TextUnit>
    <TextUnit id="4636" loc="10.80.6">Pars maior lacrimas ridet et intus habet.</TextUnit>
    <TextUnit id="4637" loc="10.81.1">Cum duo venissent ad Phyllida mane fututum</TextUnit>
    <TextUnit id="4638" loc="10.81.2">Et nudam cuperet sumere uterque prior,</TextUnit>
    <TextUnit id="4639" loc="10.81.3">Promisit pariter se Phyllis utrique daturam,</TextUnit>
    <TextUnit id="4640" loc="10.81.4">Et dedit: ille pedem sustulit, hic tunicam.</TextUnit>
    <TextUnit id="4641" loc="10.82.1">Si quid nostra tuis adicit vexatio rebus,</TextUnit>
    <TextUnit id="4642" loc="10.82.2">Mane vel a media nocte togatus ero</TextUnit>
    <TextUnit id="4643" loc="10.82.3">Stridentesque feram flatus aquilonis iniqui</TextUnit>
    <TextUnit id="4644" loc="10.82.4">Et patiar nimbos excipiamque nives.</TextUnit>
    <TextUnit id="4645" loc="10.82.5">Sed si non fias quadrante beatior uno</TextUnit>
    <TextUnit id="4646" loc="10.82.6">Per gemitus nostros ingenuasque cruces,</TextUnit>
    <TextUnit id="4647" loc="10.82.7">Parce, precor, fesso vanosque remitte labores,</TextUnit>
    <TextUnit id="4648" loc="10.82.8">Qui tibi non prosunt et mihi, Galle, nocent.</TextUnit>
    <TextUnit id="4649" loc="10.84.1">Miraris, quare dormitum non eat Afer?</TextUnit>
    <TextUnit id="4650" loc="10.84.2">Accumbat cum qua, Caediciane, vides.</TextUnit>
    <TextUnit id="4651" loc="10.85.1">Iam senior Ladon Tiberinae nauta carinae</TextUnit>
    <TextUnit id="4652" loc="10.85.2">Proxima dilectis rura paravit aquis.</TextUnit>
    <TextUnit id="4653" loc="10.85.3">Quae cum saepe vagus premeret torrentibus undis</TextUnit>
    <TextUnit id="4654" loc="10.85.4">Thybris et hiberno rumperet arva lacu,</TextUnit>
    <TextUnit id="4655" loc="10.85.5">Emeritam puppem, ripa quae stabat in alta,</TextUnit>
    <TextUnit id="4656" loc="10.85.6">Inplevit saxis obposuitque vadis.</TextUnit>
    <TextUnit id="4657" loc="10.85.7">Sic nimias avertit aquas. Quis credere posset?</TextUnit>
    <TextUnit id="4658" loc="10.85.8">Auxilium domino mersa carina tulit.</TextUnit>
    <TextUnit id="4659" loc="10.86.1">Nemo nova caluit sic inflammatus amica,</TextUnit>
    <TextUnit id="4660" loc="10.86.2">Flagravit quanto Laurus amore pilae.</TextUnit>
    <TextUnit id="4661" loc="10.86.3">Sed qui primus erat lusor dum floruit aetas,</TextUnit>
    <TextUnit id="4662" loc="10.86.4">Nunc postquam desi=t ludere, prima pila est.</TextUnit>
    <TextUnit id="4663" loc="10.88.1">Omnes persequeris praetorum, Cotta, libellos;</TextUnit>
    <TextUnit id="4664" loc="10.88.2">Accipis et ceras. Officiosus homo es.</TextUnit>
    <TextUnit id="4665" loc="10.89.1">Iuno labor, Polyclite, tuus et gloria felix,</TextUnit>
    <TextUnit id="4666" loc="10.89.2">Phidiacae cuperent quam meruisse manus,</TextUnit>
    <TextUnit id="4667" loc="10.89.3">Ore nitet tanto, quanto superasset in Ide</TextUnit>
    <TextUnit id="4668" loc="10.89.4">Iudice convictas non dubitante deas.</TextUnit>
    <TextUnit id="4669" loc="10.89.5">Iunonem, Polyclite, suam nisi frater amaret,</TextUnit>
    <TextUnit id="4670" loc="10.89.6">Iunonem poterat frater amare tuam.</TextUnit>
    <TextUnit id="4671" loc="10.91.1">Omnes eunuchos habet Almo nec arrigit ipse:</TextUnit>
    <TextUnit id="4672" loc="10.91.2">Et queritur, pariat quod sua Polla nihil.</TextUnit>
    <TextUnit id="4673" loc="10.93.1">Si prior Euganeas, Clemens, Helicaonis oras</TextUnit>
    <TextUnit id="4674" loc="10.93.2">Pictaque pampineis videris arva iugis,</TextUnit>
    <TextUnit id="4675" loc="10.93.3">Perfer Atestinae nondum vulgata Sabinae</TextUnit>
    <TextUnit id="4676" loc="10.93.4">Carmina, purpurea sed modo culta toga.</TextUnit>
    <TextUnit id="4677" loc="10.93.5">Ut rosa delectat, metitur quae pollice primo,</TextUnit>
    <TextUnit id="4678" loc="10.93.6">Sic nova nec mento sordida charta iuvat.</TextUnit>
    <TextUnit id="4679" loc="10.94.1">Non mea Massylus servat pomaria serpens,</TextUnit>
    <TextUnit id="4680" loc="10.94.2">Regius Alcinoi nec mihi servit ager,</TextUnit>
    <TextUnit id="4681" loc="10.94.3">Sed Nomentana securus germinat hortus</TextUnit>
    <TextUnit id="4682" loc="10.94.4">Arbore, nec furem plumbea mala timent.</TextUnit>
    <TextUnit id="4683" loc="10.94.5">Haec igitur media quae sunt modo nata Subura</TextUnit>
    <TextUnit id="4684" loc="10.94.6">Mittimus autumni cerea poma mei.</TextUnit>
    <TextUnit id="4685" loc="10.95.1">Infantem tibi vir, tibi, Galla, remisit adulter.</TextUnit>
    <TextUnit id="4686" loc="10.95.2">Hi, puto, non dubie se futuisse negant.</TextUnit>
    <TextUnit id="4687" loc="10.96.1">Saepe loquar nimium gentes quod, Avite, remotas,</TextUnit>
    <TextUnit id="4688" loc="10.96.2">Miraris, Latia factus in urbe senex,</TextUnit>
    <TextUnit id="4689" loc="10.96.3">Auriferumque Tagum sitiam patriumque Salonem</TextUnit>
    <TextUnit id="4690" loc="10.96.4">Et repetam saturae sordida rura casae.</TextUnit>
    <TextUnit id="4691" loc="10.96.5">Illa placet tellus, in qua res parva beatum</TextUnit>
    <TextUnit id="4692" loc="10.96.6">Me facit et tenues luxuriantur opes:</TextUnit>
    <TextUnit id="4693" loc="10.96.7">Pascitur hic, ibi pascit ager; tepet igne maligno</TextUnit>
    <TextUnit id="4694" loc="10.96.8">Hic focus, ingenti lumine lucet ibi;</TextUnit>
    <TextUnit id="4695" loc="10.96.9">Hic pretiosa fames conturbatorque macellus,</TextUnit>
    <TextUnit id="4696" loc="10.96.10">Mensa ibi divitiis ruris operta sui;</TextUnit>
    <TextUnit id="4697" loc="10.96.11">Quattuor hic aestate togae pluresve teruntur,</TextUnit>
    <TextUnit id="4698" loc="10.96.12">Autumnis ibi me quattuor una tegit.</TextUnit>
    <TextUnit id="4699" loc="10.96.13">I, cole nunc reges, quidquid non praestat amicus</TextUnit>
    <TextUnit id="4700" loc="10.96.14">Cum praestare tibi possit, Avite, locus.</TextUnit>
    <TextUnit id="4701" loc="10.97.1">Dum levis arsura struitur Libitina papyro,</TextUnit>
    <TextUnit id="4702" loc="10.97.2">Dum murram et casias flebilis uxor emit,</TextUnit>
    <TextUnit id="4703" loc="10.97.3">Iam scrobe, iam lecto, iam pollinctore parato</TextUnit>
    <TextUnit id="4704" loc="10.97.4">Heredem scripsit me Numa: convaluit.</TextUnit>
    <TextUnit id="4705" loc="10.99.1">Si Romana forent haec Socratis ora, fuissent</TextUnit>
    <TextUnit id="4706" loc="10.99.2">Iulius in Saturis qualia Rufus habet.</TextUnit>
    <TextUnit id="4707" loc="10.101.1">Elysio redeat si forte remissus ab agro</TextUnit>
    <TextUnit id="4708" loc="10.101.2">Ille suo felix Caesare Gabba vetus,</TextUnit>
    <TextUnit id="4709" loc="10.101.3">Qui Capitolinum pariter Gabbamque iocantes</TextUnit>
    <TextUnit id="4710" loc="10.101.4">Audierit, dicet: 'Rustice Gabba, tace.'</TextUnit>
    <TextUnit id="4711" loc="10.103.1">Municipes Augusta mihi quos Bilbilis acri</TextUnit>
    <TextUnit id="4712" loc="10.103.2">Monte creat, rapidis quem Salo cingit aquis,</TextUnit>
    <TextUnit id="4713" loc="10.103.3">Ecquid laeta iuvat vestri vos gloria vatis?</TextUnit>
    <TextUnit id="4714" loc="10.103.4">Nam decus et nomen famaque vestra sumus,</TextUnit>
    <TextUnit id="4715" loc="10.103.5">Nec sua plus debet tenui Verona Catullo</TextUnit>
    <TextUnit id="4716" loc="10.103.6">Meque velit dici non minus illa suum.</TextUnit>
    <TextUnit id="4717" loc="10.103.7">Quattuor accessit tricesima messibus aestas,</TextUnit>
    <TextUnit id="4718" loc="10.103.8">Ut sine me Cereri rustica liba datis,</TextUnit>
    <TextUnit id="4719" loc="10.103.9">Moenia dum colimus dominae pulcherrima Romae:</TextUnit>
    <TextUnit id="4720" loc="10.103.10">Mutavere meas Itala regna comas.</TextUnit>
    <TextUnit id="4721" loc="10.103.11">Excipitis placida reducem si mente, venimus;</TextUnit>
    <TextUnit id="4722" loc="10.103.12">Aspera si geritis corda, redire licet.</TextUnit>
    <TextUnit id="4723" loc="11.2.1">Triste supercilium durique severa Catonis</TextUnit>
    <TextUnit id="4724" loc="11.2.2">Frons et aratoris filia Fabricii</TextUnit>
    <TextUnit id="4725" loc="11.2.3">Et personati fastus et regula morum</TextUnit>
    <TextUnit id="4726" loc="11.2.4">Quidquid et in tenebris non sumus, ite foras.</TextUnit>
    <TextUnit id="4727" loc="11.2.5">Clamant ecce mei 'Io Saturnalia' versus:</TextUnit>
    <TextUnit id="4728" loc="11.2.6">Et licet et sub te praeside, Nerva, libet.</TextUnit>
    <TextUnit id="4729" loc="11.2.7">Lectores tetrici salebrosum ediscite Santram:</TextUnit>
    <TextUnit id="4730" loc="11.2.8">Nil mihi vobiscum est: iste liber meus est.</TextUnit>
    <TextUnit id="4731" loc="11.3.1">Non urbana mea tantum Pipleide gaudent</TextUnit>
    <TextUnit id="4732" loc="11.3.2">Otia, nec vacuis auribus ista damus,</TextUnit>
    <TextUnit id="4733" loc="11.3.3">Sed meus in Geticis ad Martia signa pruinis</TextUnit>
    <TextUnit id="4734" loc="11.3.4">A rigido teritur centurione liber,</TextUnit>
    <TextUnit id="4735" loc="11.3.5">Dicitur et nostros cantare Britannia versus.</TextUnit>
    <TextUnit id="4736" loc="11.3.6">Quid prodest? Nescit sacculus ista meus.</TextUnit>
    <TextUnit id="4737" loc="11.3.7">At quam victuras poteramus pangere chartas</TextUnit>
    <TextUnit id="4738" loc="11.3.8">Quantaque Pieria proelia flare tuba,</TextUnit>
    <TextUnit id="4739" loc="11.3.9">Cum pia reddiderint Augustum numina terris,</TextUnit>
    <TextUnit id="4740" loc="11.3.10">Et Maecenatem si tibi, Roma, darent!</TextUnit>
    <TextUnit id="4741" loc="11.4.1">Sacra laresque Phrygum, quos Troiae maluit heres</TextUnit>
    <TextUnit id="4742" loc="11.4.2">Quam rapere arsuras Laomedontis opes,</TextUnit>
    <TextUnit id="4743" loc="11.4.3">Scriptus et aeterno nunc primum Iuppiter auro</TextUnit>
    <TextUnit id="4744" loc="11.4.4">Et soror et summi filia tota patris,</TextUnit>
    <TextUnit id="4745" loc="11.4.5">Et qui purpureis iam tertia nomina fastis,</TextUnit>
    <TextUnit id="4746" loc="11.4.6">Iane, refers Nervae; vos precor ore pio:</TextUnit>
    <TextUnit id="4747" loc="11.4.7">Hunc omnes servate ducem, servate senatum;</TextUnit>
    <TextUnit id="4748" loc="11.4.8">Moribus hic vivat principis, ille suis.</TextUnit>
    <TextUnit id="4749" loc="11.5.1">Tanta tibi est recti reverentia, Caesar, et aequi,</TextUnit>
    <TextUnit id="4750" loc="11.5.2">Quanta Numae fuerat: sed Numa pauper erat.</TextUnit>
    <TextUnit id="4751" loc="11.5.3">Ardua res haec est, opibus non tradere mores</TextUnit>
    <TextUnit id="4752" loc="11.5.4">Et, cum tot Croesos viceris, esse Numam.</TextUnit>
    <TextUnit id="4753" loc="11.5.5">Si redeant veteres, ingentia nomina, patres,</TextUnit>
    <TextUnit id="4754" loc="11.5.6">Elysium liceat si vacuare nemus:</TextUnit>
    <TextUnit id="4755" loc="11.5.7">Te colet invictus pro libertate Camillus,</TextUnit>
    <TextUnit id="4756" loc="11.5.8">Aurum Fabricius, te tribuente, volet;</TextUnit>
    <TextUnit id="4757" loc="11.5.9">Te duce gaudebit Brutus, tibi Sulla cruentus</TextUnit>
    <TextUnit id="4758" loc="11.5.10">Imperium tradet, cum positurus erit;</TextUnit>
    <TextUnit id="4759" loc="11.5.11">Et te privato cum Caesare Magnus amabit,</TextUnit>
    <TextUnit id="4760" loc="11.5.12">Donabit totas et tibi Crassus opes.</TextUnit>
    <TextUnit id="4761" loc="11.5.13">Ipse quoque infernis revocatus Ditis ab umbris</TextUnit>
    <TextUnit id="4762" loc="11.5.14">Si Cato reddatur, Caesarianus erit.</TextUnit>
    <TextUnit id="4763" loc="11.7.1">Iam certe stupido non dices, Paula, marito,</TextUnit>
    <TextUnit id="4764" loc="11.7.2">Ad moechum quotiens longius ire voles,</TextUnit>
    <TextUnit id="4765" loc="11.7.3">'Caesar in Albanum iussit me mane venire,</TextUnit>
    <TextUnit id="4766" loc="11.7.4">Caesar Circeios.' Iam stropha talis abi=t.</TextUnit>
    <TextUnit id="4767" loc="11.7.5">Penelopae licet esse tibi sub principe Nerva:</TextUnit>
    <TextUnit id="4768" loc="11.7.6">Sed prohibet scabies ingeniumque vetus.</TextUnit>
    <TextUnit id="4769" loc="11.7.7">Infelix, quid ages? aegram simulabis amicam?</TextUnit>
    <TextUnit id="4770" loc="11.7.8">Haerebit dominae vir comes ipse suae,</TextUnit>
    <TextUnit id="4771" loc="11.7.9">Ibit et ad fratrem tecum matremque patremque.</TextUnit>
    <TextUnit id="4772" loc="11.7.10">Quas igitur fraudes ingeniosa paras?</TextUnit>
    <TextUnit id="4773" loc="11.7.11">Diceret hystericam se forsitan altera moecha</TextUnit>
    <TextUnit id="4774" loc="11.7.12">In Sinuessano velle sedere lacu.</TextUnit>
    <TextUnit id="4775" loc="11.7.13">Quanto tu melius, quotiens placet ire fututum,</TextUnit>
    <TextUnit id="4776" loc="11.7.14">Quae verum mavis dicere, Paula, viro!</TextUnit>
    <TextUnit id="4777" loc="11.8.1">Lassa quod hesterni spirant opobalsama dracti,</TextUnit>
    <TextUnit id="4778" loc="11.8.2">Ultima quod curvo quae cadit aura croco;</TextUnit>
    <TextUnit id="4779" loc="11.8.3">Poma quod hiberna maturescentia capsa,</TextUnit>
    <TextUnit id="4780" loc="11.8.4">Arbore quod verna luxuriosus ager;</TextUnit>
    <TextUnit id="4781" loc="11.8.5">De Palatinis dominae quod Serica prelis,</TextUnit>
    <TextUnit id="4782" loc="11.8.6">Sucina virginea quod regelata manu;</TextUnit>
    <TextUnit id="4783" loc="11.8.7">Amphora quod nigri, sed longe, fracta Falerni,</TextUnit>
    <TextUnit id="4784" loc="11.8.8">Quod qui Sicanias detinet hortus apes;</TextUnit>
    <TextUnit id="4785" loc="11.8.9">Quod Cosmi redolent alabastra focique deorum,</TextUnit>
    <TextUnit id="4786" loc="11.8.10">Quod modo divitibus lapsa corona comis:</TextUnit>
    <TextUnit id="4787" loc="11.8.11">Singula quid dicam? non sunt satis; omnia misce:</TextUnit>
    <TextUnit id="4788" loc="11.8.12">Hoc fragrant pueri basia mane mei.</TextUnit>
    <TextUnit id="4789" loc="11.8.13">Scire cupis nomen? si propter basia, dicam.</TextUnit>
    <TextUnit id="4790" loc="11.8.14">Iurasti: nimium scire, Sabine, cupis.</TextUnit>
    <TextUnit id="4791" loc="11.9.1">Clarus fronde Iovis, Romani fama coturni,</TextUnit>
    <TextUnit id="4792" loc="11.9.2">Spirat Apellea redditus arte Memor.</TextUnit>
    <TextUnit id="4793" loc="11.10.1">Contulit ad saturas ingentia pectora Turnus.</TextUnit>
    <TextUnit id="4794" loc="11.10.2">Cur non ad Memoris carmina? Frater erat.</TextUnit>
    <TextUnit id="4795" loc="11.11.1">Tolle, puer, calices tepidique toreumata Nili</TextUnit>
    <TextUnit id="4796" loc="11.11.2">Et mihi secura pocula trade manu</TextUnit>
    <TextUnit id="4797" loc="11.11.3">Trita patrum labris et tonso pura ministro;</TextUnit>
    <TextUnit id="4798" loc="11.11.4">Anticus mensis restituatur honor.</TextUnit>
    <TextUnit id="4799" loc="11.11.5">Te potare decet gemma, qui Mentora frangis</TextUnit>
    <TextUnit id="4800" loc="11.11.6">In scaphium moechae, Sardanapalle, tuae.</TextUnit>
    <TextUnit id="4801" loc="11.12.1">Ius tibi natorum vel septem, Zoile, detur,</TextUnit>
    <TextUnit id="4802" loc="11.12.2">Dum matrem nemo det tibi, nemo patrem.</TextUnit>
    <TextUnit id="4803" loc="11.14.1">Heredes, nolite brevem sepelire colonum:</TextUnit>
    <TextUnit id="4804" loc="11.14.2">Nam terra est illi quantulacumque gravis.</TextUnit>
    <TextUnit id="4805" loc="11.16.1">Qui gravis es nimium, potes hinc iam, lector, abire</TextUnit>
    <TextUnit id="4806" loc="11.16.2">Quo libet: urbanae scripsimus ista togae;</TextUnit>
    <TextUnit id="4807" loc="11.16.3">Iam mea Lampsacio lascivit pagina versu</TextUnit>
    <TextUnit id="4808" loc="11.16.4">Et Tartesiaca concrepat aera manu.</TextUnit>
    <TextUnit id="4809" loc="11.16.5">O quotiens rigida pulsabis pallia vena,</TextUnit>
    <TextUnit id="4810" loc="11.16.6">Sis gravior Curio Fabricioque licet!</TextUnit>
    <TextUnit id="4811" loc="11.16.7">Tu quoque nequitias nostri lususque libelli</TextUnit>
    <TextUnit id="4812" loc="11.16.8">Uda, puella, leges, sis Patavina licet.</TextUnit>
    <TextUnit id="4813" loc="11.16.9">Erubuit posuitque meum Lucretia librum,</TextUnit>
    <TextUnit id="4814" loc="11.16.10">Sed coram Bruto; Brute, recede: leget.</TextUnit>
    <TextUnit id="4815" loc="11.17.1">Non omnis nostri nocturna est pagina libri:</TextUnit>
    <TextUnit id="4816" loc="11.17.2">Invenies et quod mane, Sabine, legas.</TextUnit>
    <TextUnit id="4817" loc="11.19.1">Quaeris, cur nolim te ducere, Galla? Diserta es.</TextUnit>
    <TextUnit id="4818" loc="11.19.2">Saepe soloecismum mentula nostra facit.</TextUnit>
    <TextUnit id="4819" loc="11.20.1">Caesaris Augusti lascivos, livide, versus</TextUnit>
    <TextUnit id="4820" loc="11.20.2">Sex lege, qui tristis verba latina legis:</TextUnit>
    <TextUnit id="4821" loc="11.20.3">'Quod futuit Glaphyran Antonius, hanc mihi poenam</TextUnit>
    <TextUnit id="4822" loc="11.20.4">Fulvia constituit, se quoque uti futuam.</TextUnit>
    <TextUnit id="4823" loc="11.20.5">Fulviam ego ut futuam? quid si me Manius oret</TextUnit>
    <TextUnit id="4824" loc="11.20.6">Pedicem, faciam? non puto, si sapiam.</TextUnit>
    <TextUnit id="4825" loc="11.20.7">"Aut futue, aut pugnemus" ait. Quid, quod mihi vita</TextUnit>
    <TextUnit id="4826" loc="11.20.8">Carior est ipsa mentula? Signa canant!'</TextUnit>
    <TextUnit id="4827" loc="11.20.9">Absolvis lepidos nimirum, Auguste, libellos,</TextUnit>
    <TextUnit id="4828" loc="11.20.10">Qui scis Romana simplicitate loqui.</TextUnit>
    <TextUnit id="4829" loc="11.21.1">Lydia tam laxa est, equitis quam culus aheni,</TextUnit>
    <TextUnit id="4830" loc="11.21.2">Quam celer arguto qui sonat aere trochus,</TextUnit>
    <TextUnit id="4831" loc="11.21.3">Quam rota transmisso totiens inpacta petauro,</TextUnit>
    <TextUnit id="4832" loc="11.21.4">Quam vetus a crassa calceus udus aqua,</TextUnit>
    <TextUnit id="4833" loc="11.21.5">Quam quae rara vagos expectant retia turdos,</TextUnit>
    <TextUnit id="4834" loc="11.21.6">Quam Pompeiano vela negata noto,</TextUnit>
    <TextUnit id="4835" loc="11.21.7">Quam quae de pthisico lapsa est armilla cinaedo,</TextUnit>
    <TextUnit id="4836" loc="11.21.8">Culcita Leuconico quam viduata suo,</TextUnit>
    <TextUnit id="4837" loc="11.21.9">Quam veteres bracae Brittonis pauperis, et quam</TextUnit>
    <TextUnit id="4838" loc="11.21.10">Turpe Ravennatis guttur onocrotali.</TextUnit>
    <TextUnit id="4839" loc="11.21.11">Hanc in piscina dicor futuisse marina.</TextUnit>
    <TextUnit id="4840" loc="11.21.12">Nescio; piscinam me futuisse puto.</TextUnit>
    <TextUnit id="4841" loc="11.22.1">Mollia quod nivei duro teris ore Galaesi</TextUnit>
    <TextUnit id="4842" loc="11.22.2">Basia, quod nudo cum Ganymede iaces,</TextUnit>
    <TextUnit id="4843" loc="11.22.3">(Quis negat?) hoc nimium est. Sed sit satis; inguina saltem</TextUnit>
    <TextUnit id="4844" loc="11.22.4">Parce fututrici sollicitare manu.</TextUnit>
    <TextUnit id="4845" loc="11.22.5">Levibus in pueris plus haec, quam mentula, peccat,</TextUnit>
    <TextUnit id="4846" loc="11.22.6">Et faciunt digiti praecipitantque virum:</TextUnit>
    <TextUnit id="4847" loc="11.22.7">Inde tragus celeresque pili mirandaque matri</TextUnit>
    <TextUnit id="4848" loc="11.22.8">Barba, nec in clara balnea luce placent.</TextUnit>
    <TextUnit id="4849" loc="11.22.9">Divisit natura marem: pars una puellis,</TextUnit>
    <TextUnit id="4850" loc="11.22.10">Una viris genita est. Utere parte tua.</TextUnit>
    <TextUnit id="4851" loc="11.23.1">Nubere Sila mihi nulla non lege parata est;</TextUnit>
    <TextUnit id="4852" loc="11.23.2">Sed Silam nulla ducere lege volo.</TextUnit>
    <TextUnit id="4853" loc="11.23.3">Cum tamen instaret, 'deciens mihi dotis in auro</TextUnit>
    <TextUnit id="4854" loc="11.23.4">Sponsa dabis' dixi; 'quid minus esse potest?</TextUnit>
    <TextUnit id="4855" loc="11.23.5">Nec futuam quamvis prima te nocte maritus,</TextUnit>
    <TextUnit id="4856" loc="11.23.6">Communis tecum nec mihi lectus erit;</TextUnit>
    <TextUnit id="4857" loc="11.23.7">Complectarque meam, nec tu prohibebis, amicam,</TextUnit>
    <TextUnit id="4858" loc="11.23.8">Ancillam mittes et mihi iussa tuam.</TextUnit>
    <TextUnit id="4859" loc="11.23.9">Te spectante dabit nobis lasciva minister</TextUnit>
    <TextUnit id="4860" loc="11.23.10">Basia, sive meus sive erit ille tuus.</TextUnit>
    <TextUnit id="4861" loc="11.23.11">Ad cenam venies, sed sic divisa recumbes,</TextUnit>
    <TextUnit id="4862" loc="11.23.12">Ut non tangantur pallia nostra tuis.</TextUnit>
    <TextUnit id="4863" loc="11.23.13">Oscula rara dabis nobis et non dabis ultro,</TextUnit>
    <TextUnit id="4864" loc="11.23.14">Nec quasi nupta dabis, sed quasi mater anus.</TextUnit>
    <TextUnit id="4865" loc="11.23.15">Si potes ista pati, si nil perferre recusas,</TextUnit>
    <TextUnit id="4866" loc="11.23.16">Invenies qui te ducere, Sila, velit.'</TextUnit>
    <TextUnit id="4867" loc="11.25.1">Illa salax nimium nec paucis nota puellis</TextUnit>
    <TextUnit id="4868" loc="11.25.2">Stare Lino desi=t mentula. Lingua, cave.</TextUnit>
    <TextUnit id="4869" loc="11.26.1">O mihi grata quies, o blanda, Telesphore, cura,</TextUnit>
    <TextUnit id="4870" loc="11.26.2">Qualis in amplexu non fuit ante meo:</TextUnit>
    <TextUnit id="4871" loc="11.26.3">Basia da nobis vetulo, puer, uda Falerno,</TextUnit>
    <TextUnit id="4872" loc="11.26.4">Pocula da labris facta minora tuis.</TextUnit>
    <TextUnit id="4873" loc="11.26.5">Addideris super haec Veneris si gaudia vera,</TextUnit>
    <TextUnit id="4874" loc="11.26.6">Esse negem melius cum Ganymede Iovi.</TextUnit>
    <TextUnit id="4875" loc="11.27.1">Ferreus es, si stare potest tibi mentula, Flacce,</TextUnit>
    <TextUnit id="4876" loc="11.27.2">Cum te sex cyathos orat amica gari,</TextUnit>
    <TextUnit id="4877" loc="11.27.3">Vel duo frusta rogat cybii tenuemve lacertum,</TextUnit>
    <TextUnit id="4878" loc="11.27.4">Nec dignam toto se botryone putat;</TextUnit>
    <TextUnit id="4879" loc="11.27.5">Cui portat gaudens ancilla paropside rubra</TextUnit>
    <TextUnit id="4880" loc="11.27.6">Hallecem, sed quam protinus illa voret;</TextUnit>
    <TextUnit id="4881" loc="11.27.7">Aut cum perfricuit frontem posuitque pudorem,</TextUnit>
    <TextUnit id="4882" loc="11.27.8">Sucida palliolo vellera quinque petit.</TextUnit>
    <TextUnit id="4883" loc="11.27.9">At mea me libram foliati poscat amica,</TextUnit>
    <TextUnit id="4884" loc="11.27.10">Aut virides gemmas sardonychasve pares,</TextUnit>
    <TextUnit id="4885" loc="11.27.11">Nec nisi prima velit de Tusco Serica vico,</TextUnit>
    <TextUnit id="4886" loc="11.27.12">Aut centum aureolos sic velut aera roget.</TextUnit>
    <TextUnit id="4887" loc="11.27.13">Nunc tu velle putas haec me donare puellae?</TextUnit>
    <TextUnit id="4888" loc="11.27.14">Nolo, sed his ut sit digna puella volo.</TextUnit>
    <TextUnit id="4889" loc="11.28.1">Invasit medici Nasica phreneticus Eucti</TextUnit>
    <TextUnit id="4890" loc="11.28.2">Et percidit Hylan. Hic, puto, sanus erat.</TextUnit>
    <TextUnit id="4891" loc="11.29.1">Languida cum vetula tractare virilia dextra</TextUnit>
    <TextUnit id="4892" loc="11.29.2">Coepisti, iugulor pollice, Phylli, tuo:</TextUnit>
    <TextUnit id="4893" loc="11.29.3">Nam cum me murem, cum me tua lumina dicis,</TextUnit>
    <TextUnit id="4894" loc="11.29.4">Horis me refici vix puto posse decem.</TextUnit>
    <TextUnit id="4895" loc="11.29.5">Blanditias nescis: 'dabo' dic 'tibi milia centum</TextUnit>
    <TextUnit id="4896" loc="11.29.6">Et dabo Setini iugera culta soli;</TextUnit>
    <TextUnit id="4897" loc="11.29.7">Accipe vina, domum, pueros, chrysendeta, mensas.'</TextUnit>
    <TextUnit id="4898" loc="11.29.8">Nil opus est digitis: sic mihi, Phylli, frica.</TextUnit>
    <TextUnit id="4899" loc="11.30.1">Os male causidicis et dicis olere poetis.</TextUnit>
    <TextUnit id="4900" loc="11.30.2">Sed fellatori, Zoile, peius olet.</TextUnit>
    <TextUnit id="4901" loc="11.32.1">Nec toga nec focus est nec tritus cimice lectus</TextUnit>
    <TextUnit id="4902" loc="11.32.2">Nec tibi de bibula sarta palude teges,</TextUnit>
    <TextUnit id="4903" loc="11.32.3">Nec puer aut senior, nulla est ancilla nec infans,</TextUnit>
    <TextUnit id="4904" loc="11.32.4">Nec sera nec clavis nec canis atque calix.</TextUnit>
    <TextUnit id="4905" loc="11.32.5">Tu tamen adfectas, Nestor, dici atque videri</TextUnit>
    <TextUnit id="4906" loc="11.32.6">Pauper, et in populo quaeris habere locum.</TextUnit>
    <TextUnit id="4907" loc="11.32.7">Mentiris vanoque tibi blandiris honore.</TextUnit>
    <TextUnit id="4908" loc="11.32.8">Non est paupertas, Nestor, habere nihil.</TextUnit>
    <TextUnit id="4909" loc="11.33.1">Saepius ad palmam prasinus post fata Neronis</TextUnit>
    <TextUnit id="4910" loc="11.33.2">Pervenit et victor praemia plura refert.</TextUnit>
    <TextUnit id="4911" loc="11.33.3">I nunc, livor edax, dic te cessisse Neroni:</TextUnit>
    <TextUnit id="4912" loc="11.33.4">Vicit nimirum non Nero, sed prasinus</TextUnit>
    <TextUnit id="4913" loc="11.34.1">Aedes emit Aper, sed quas nec noctua vellet</TextUnit>
    <TextUnit id="4914" loc="11.34.2">Esse suas: adeo nigra vetusque casa est.</TextUnit>
    <TextUnit id="4915" loc="11.34.3">Vicinos illi nitidus Maro possidet hortos.</TextUnit>
    <TextUnit id="4916" loc="11.34.4">Cenabit belle, non habitabit Aper.</TextUnit>
    <TextUnit id="4917" loc="11.36.1">Gaius hanc lucem gemma mihi Iulius alba</TextUnit>
    <TextUnit id="4918" loc="11.36.2">Signat, io, votis redditus, ecce, meis:</TextUnit>
    <TextUnit id="4919" loc="11.36.3">Desperasse iuvat veluti iam rupta sororum</TextUnit>
    <TextUnit id="4920" loc="11.36.4">Fila; minus gaudent qui timuere nihil.</TextUnit>
    <TextUnit id="4921" loc="11.36.5">Hypne, quid expectas, piger? inmortale Falernum</TextUnit>
    <TextUnit id="4922" loc="11.36.6">Funde, senem poscunt talia vota cadum:</TextUnit>
    <TextUnit id="4923" loc="11.36.7">Quincunces et sex cyathos besemque bibamus,</TextUnit>
    <TextUnit id="4924" loc="11.36.8">Gaius ut fiat Iulius et Proculus.</TextUnit>
    <TextUnit id="4925" loc="11.37.1">Zoile, quid tota gemmam praecingere libra</TextUnit>
    <TextUnit id="4926" loc="11.37.2">Te iuvat et miserum perdere sardonycha?</TextUnit>
    <TextUnit id="4927" loc="11.37.3">Anulus iste tuis fuerat modo cruribus aptus:</TextUnit>
    <TextUnit id="4928" loc="11.37.4">Non eadem digitis pondera conveniunt.</TextUnit>
    <TextUnit id="4929" loc="11.38.1">Mulio viginti veni=t modo milibus, Aule.</TextUnit>
    <TextUnit id="4930" loc="11.38.2">Miraris pretium tam grave? surdus erat.</TextUnit>
    <TextUnit id="4931" loc="11.39.1">Cunarum fueras motor, Charideme, mearum</TextUnit>
    <TextUnit id="4932" loc="11.39.2">Et pueri custos adsiduusque comes.</TextUnit>
    <TextUnit id="4933" loc="11.39.3">Iam mihi nigrescunt tonsa sudaria barba</TextUnit>
    <TextUnit id="4934" loc="11.39.4">Et queritur labris puncta puella meis;</TextUnit>
    <TextUnit id="4935" loc="11.39.5">Sed tibi non crevi: te noster vilicus horret,</TextUnit>
    <TextUnit id="4936" loc="11.39.6">Te dispensator, te domus ipsa pavet.</TextUnit>
    <TextUnit id="4937" loc="11.39.7">Ludere nec nobis, nec tu permittis amare;</TextUnit>
    <TextUnit id="4938" loc="11.39.8">Nil mihi vis et vis cuncta licere tibi.</TextUnit>
    <TextUnit id="4939" loc="11.39.9">Corripis, observas, quereris, suspiria ducis,</TextUnit>
    <TextUnit id="4940" loc="11.39.10">Et vix a ferulis temperat ira tua.</TextUnit>
    <TextUnit id="4941" loc="11.39.11">Si Tyrios sumpsi cultus unxive capillos,</TextUnit>
    <TextUnit id="4942" loc="11.39.12">Exclamas 'Numquam fecerat ista pater';</TextUnit>
    <TextUnit id="4943" loc="11.39.13">Et numeras nostros adstricta fronte trientes,</TextUnit>
    <TextUnit id="4944" loc="11.39.14">Tamquam de cella sit cadus ille tua.</TextUnit>
    <TextUnit id="4945" loc="11.39.15">Desine; non possum libertum ferre Catonem.</TextUnit>
    <TextUnit id="4946" loc="11.39.16">Esse virum iam me dicet amica tibi.</TextUnit>
    <TextUnit id="4947" loc="11.41.1">Indulget pecori nimium dum pastor Amyntas</TextUnit>
    <TextUnit id="4948" loc="11.41.2">Et gaudet fama luxuriaque gregis,</TextUnit>
    <TextUnit id="4949" loc="11.41.3">Cedentes oneri ramos silvamque fluentem</TextUnit>
    <TextUnit id="4950" loc="11.41.4">Vicit, concussas ipse secutus opes.</TextUnit>
    <TextUnit id="4951" loc="11.41.5">Triste nemus dirae vetuit superesse rapinae</TextUnit>
    <TextUnit id="4952" loc="11.41.6">Damnavitque rogis noxia ligna pater.</TextUnit>
    <TextUnit id="4953" loc="11.41.7">Pingues, Lygde, sues habeat vicinus Iollas:</TextUnit>
    <TextUnit id="4954" loc="11.41.8">Te satis est nobis adnumerare pecus.</TextUnit>
    <TextUnit id="4955" loc="11.42.1">Vivida cum poscas epigrammata, mortua ponis</TextUnit>
    <TextUnit id="4956" loc="11.42.2">Lemmata. Quid fieri, Caeciliane, potest?</TextUnit>
    <TextUnit id="4957" loc="11.42.3">Mella iubes Hyblaea tibi vel Hymettia nasci,</TextUnit>
    <TextUnit id="4958" loc="11.42.4">Et thyma Cecropiae Corsica ponis api!</TextUnit>
    <TextUnit id="4959" loc="11.43.1">Deprensum in puero tetricis me vocibus, uxor,</TextUnit>
    <TextUnit id="4960" loc="11.43.2">Corripis et culum te quoque habere refers.</TextUnit>
    <TextUnit id="4961" loc="11.43.3">Dixit idem quotiens lascivo Iuno Tonanti!</TextUnit>
    <TextUnit id="4962" loc="11.43.4">Ille tamen grandi cum Ganymede iacet.</TextUnit>
    <TextUnit id="4963" loc="11.43.5">Incurvabat Hylan posito Tirynthius arcu:</TextUnit>
    <TextUnit id="4964" loc="11.43.6">Tu Megaran credis non habuisse natis?</TextUnit>
    <TextUnit id="4965" loc="11.43.7">Torquebat Phoebum Daphne fugitiva: sed illas</TextUnit>
    <TextUnit id="4966" loc="11.43.8">Oebalius flammas iussit abire puer.</TextUnit>
    <TextUnit id="4967" loc="11.43.9">Briseis multum quamvis aversa iaceret,</TextUnit>
    <TextUnit id="4968" loc="11.43.10">Aeacidae propior levis amicus erat.</TextUnit>
    <TextUnit id="4969" loc="11.43.11">Parce tuis igitur dare mascula nomina rebus,</TextUnit>
    <TextUnit id="4970" loc="11.43.12">Teque puta cunnos, uxor, habere duos.</TextUnit>
    <TextUnit id="4971" loc="11.44.1">Orbus es et locuples et Bruto consule natus:</TextUnit>
    <TextUnit id="4972" loc="11.44.2">Esse tibi veras credis amicitias?</TextUnit>
    <TextUnit id="4973" loc="11.44.3">Sunt verae, sed quas iuvenis, quas pauper habebas.</TextUnit>
    <TextUnit id="4974" loc="11.44.4">Qui novus est, mortem diligit ille tuam.</TextUnit>
    <TextUnit id="4975" loc="11.45.1">Intrasti quotiens inscriptae limina cellae,</TextUnit>
    <TextUnit id="4976" loc="11.45.2">Seu puer arrisit sive puella tibi,</TextUnit>
    <TextUnit id="4977" loc="11.45.3">Contentus non es foribus veloque seraque,</TextUnit>
    <TextUnit id="4978" loc="11.45.4">Secretumque iubes grandius esse tibi:</TextUnit>
    <TextUnit id="4979" loc="11.45.5">Oblinitur minimae si qua est suspicio rimae</TextUnit>
    <TextUnit id="4980" loc="11.45.6">Punctaque lasciva quae terebrantur acu.</TextUnit>
    <TextUnit id="4981" loc="11.45.7">Nemo est tam teneri tam sollicitique pudoris,</TextUnit>
    <TextUnit id="4982" loc="11.45.8">Qui vel pedicat, Canthare, vel futuit.</TextUnit>
    <TextUnit id="4983" loc="11.46.1">Iam nisi per somnum non arrigis et tibi, Mevi,</TextUnit>
    <TextUnit id="4984" loc="11.46.2">Incipit in medios meiere verpa pedes,</TextUnit>
    <TextUnit id="4985" loc="11.46.3">Truditur et digitis pannucea mentula lassis</TextUnit>
    <TextUnit id="4986" loc="11.46.4">Nec levat extinctum sollicitata caput.</TextUnit>
    <TextUnit id="4987" loc="11.46.5">Quid miseros frustra cunnos culosque lacessis?</TextUnit>
    <TextUnit id="4988" loc="11.46.6">Summa petas: illic mentula vivit anus.</TextUnit>
    <TextUnit id="4989" loc="11.47.1">Omnia femineis quare dilecta catervis</TextUnit>
    <TextUnit id="4990" loc="11.47.2">Balnea devitat Lattara? Ne futuat.</TextUnit>
    <TextUnit id="4991" loc="11.47.3">Cur nec Pompeia lentus spatiatur in umbra,</TextUnit>
    <TextUnit id="4992" loc="11.47.4">Nec petit Inachidos limina? Ne futuat.</TextUnit>
    <TextUnit id="4993" loc="11.47.5">Cur Lacedaemonio luteum ceromate corpus</TextUnit>
    <TextUnit id="4994" loc="11.47.6">Perfundit gelida Virgine? Ne futuat.</TextUnit>
    <TextUnit id="4995" loc="11.47.7">Cum sic feminei generis contagia vitet,</TextUnit>
    <TextUnit id="4996" loc="11.47.8">Cur lingit cunnum Lattara? Ne futuat.</TextUnit>
    <TextUnit id="4997" loc="11.48.1">Silius haec magni celebrat monimenta Maronis,</TextUnit>
    <TextUnit id="4998" loc="11.48.2">Iugera facundi qui Ciceronis habet.</TextUnit>
    <TextUnit id="4999" loc="11.48.3">Heredem dominumque sui tumulive larisve</TextUnit>
    <TextUnit id="5000" loc="11.48.4">Non alium mallet nec Maro nec Cicero.</TextUnit>
    <TextUnit id="5001" loc="11.49.1">Nulla est hora tibi qua non me, Phylli, furentem</TextUnit>
    <TextUnit id="5002" loc="11.49.2">Despolies: tanta calliditate rapis.</TextUnit>
    <TextUnit id="5003" loc="11.49.3">Nunc plorat speculo fallax ancilla relicto,</TextUnit>
    <TextUnit id="5004" loc="11.49.4">Gemma vel a digito vel cadit aure lapis;</TextUnit>
    <TextUnit id="5005" loc="11.49.5">Nunc furtiva lucri fieri bombycina possunt,</TextUnit>
    <TextUnit id="5006" loc="11.49.6">Profertur Cosmi nunc mihi siccus onyx;</TextUnit>
    <TextUnit id="5007" loc="11.49.7">Amphora nunc petitur nigri cariosa Falerni,</TextUnit>
    <TextUnit id="5008" loc="11.49.8">Expiet ut somnos garrula saga tuos;</TextUnit>
    <TextUnit id="5009" loc="11.49.9">Nunc ut emam grandemve lupum mullumve bilibrem,</TextUnit>
    <TextUnit id="5010" loc="11.49.10">Indixit cenam dives amica tibi.</TextUnit>
    <TextUnit id="5011" loc="11.49.11">Sit pudor et tandem veri respectus et aequi:</TextUnit>
    <TextUnit id="5012" loc="11.49.12">Nil tibi, Phylli, nego; nil mihi, Phylli, nega.</TextUnit>
    <TextUnit id="5013" loc="11.50.1">Iam prope desertos cineres et sancta Maronis</TextUnit>
    <TextUnit id="5014" loc="11.50.2">Nomina qui coleret, pauper et unus erat.</TextUnit>
    <TextUnit id="5015" loc="11.50.3">Silius optatae succurrere censuit umbrae,</TextUnit>
    <TextUnit id="5016" loc="11.50.4">Silius et vatem, non minor ipse, colit.</TextUnit>
    <TextUnit id="5017" loc="11.52.1">Cenabis belle, Iuli Cerialis, apud me;</TextUnit>
    <TextUnit id="5018" loc="11.52.2">Condicio est melior si tibi nulla, veni.</TextUnit>
    <TextUnit id="5019" loc="11.52.3">Octavam poteris servare; lavabimur una:</TextUnit>
    <TextUnit id="5020" loc="11.52.4">Scis, quam sint Stephani balnea iuncta mihi.</TextUnit>
    <TextUnit id="5021" loc="11.52.5">Prima tibi dabitur ventri lactuca movendo</TextUnit>
    <TextUnit id="5022" loc="11.52.6">Utilis, et porris fila resecta suis,</TextUnit>
    <TextUnit id="5023" loc="11.52.7">Mox vetus et tenui maior cordyla lacerto,</TextUnit>
    <TextUnit id="5024" loc="11.52.8">Sed quam cum rutae frondibus ova tegant;</TextUnit>
    <TextUnit id="5025" loc="11.52.9">Altera non deerunt tenui versata favilla,</TextUnit>
    <TextUnit id="5026" loc="11.52.10">Et Velabrensi massa coacta foco,</TextUnit>
    <TextUnit id="5027" loc="11.52.11">Et quae Picenum senserunt frigus olivae.</TextUnit>
    <TextUnit id="5028" loc="11.52.12">Haec satis in gustu. Cetera nosse cupis?</TextUnit>
    <TextUnit id="5029" loc="11.52.13">Mentiar, ut venias: pisces, conchylia, sumen</TextUnit>
    <TextUnit id="5030" loc="11.52.14">Et chortis saturas atque paludis aves,</TextUnit>
    <TextUnit id="5031" loc="11.52.15">Quae nec Stella solet rara nisi ponere cena.</TextUnit>
    <TextUnit id="5032" loc="11.52.16">Plus ego polliceor: nil recitabo tibi,</TextUnit>
    <TextUnit id="5033" loc="11.52.17">Ipse tuos nobis relegas licet usque Gigantas,</TextUnit>
    <TextUnit id="5034" loc="11.52.18">Rura vel aeterno proxima Vergilio.</TextUnit>
    <TextUnit id="5035" loc="11.53.1">Claudia caeruleis cum sit Rufina Britannis</TextUnit>
    <TextUnit id="5036" loc="11.53.2">Edita, quam Latiae pectora gentis habet!</TextUnit>
    <TextUnit id="5037" loc="11.53.3">Quale decus formae! Romanam credere matres</TextUnit>
    <TextUnit id="5038" loc="11.53.4">Italides possunt, Atthides esse suam.</TextUnit>
    <TextUnit id="5039" loc="11.53.5">Di bene, quod sancto peperit fecunda marito,</TextUnit>
    <TextUnit id="5040" loc="11.53.6">Quod sperat generos quodque puella nurus.</TextUnit>
    <TextUnit id="5041" loc="11.53.7">Sic placeat superis, ut coniuge gaudeat uno</TextUnit>
    <TextUnit id="5042" loc="11.53.8">Et semper natis gaudeat illa tribus.</TextUnit>
    <TextUnit id="5043" loc="11.54.1">Unguenta et casias et olentem funera murram</TextUnit>
    <TextUnit id="5044" loc="11.54.2">Turaque de medio semicremata rogo</TextUnit>
    <TextUnit id="5045" loc="11.54.3">Et quae de Stygio rapuisti cinnama lecto,</TextUnit>
    <TextUnit id="5046" loc="11.54.4">Inprobe, de turpi, Zoile, redde sinu.</TextUnit>
    <TextUnit id="5047" loc="11.54.5">A pedibus didicere manus peccare protervae.</TextUnit>
    <TextUnit id="5048" loc="11.54.6">Non miror furem, qui fugitivus eras.</TextUnit>
    <TextUnit id="5049" loc="11.55.1">Hortatur fieri quod te Lupus, Urbice, patrem,</TextUnit>
    <TextUnit id="5050" loc="11.55.2">Ne credas; nihil est, quod minus ille velit.</TextUnit>
    <TextUnit id="5051" loc="11.55.3">Ars est captandi quod nolis velle videri;</TextUnit>
    <TextUnit id="5052" loc="11.55.4">Ne facias optat, quod rogat ut facias.</TextUnit>
    <TextUnit id="5053" loc="11.55.5">Dicat praegnantem tua se Cosconia tantum:</TextUnit>
    <TextUnit id="5054" loc="11.55.6">Pallidior fiet iam pariente Lupus.</TextUnit>
    <TextUnit id="5055" loc="11.55.7">At tu consilio videaris ut usus amici,</TextUnit>
    <TextUnit id="5056" loc="11.55.8">Sic morere, ut factum te putet esse patrem.</TextUnit>
    <TextUnit id="5057" loc="11.56.1">Quod nimium mortem, Chaeremon Stoice, laudas,</TextUnit>
    <TextUnit id="5058" loc="11.56.2">Vis animum mirer suspiciamque tuum?</TextUnit>
    <TextUnit id="5059" loc="11.56.3">Hanc tibi virtutem fracta facit urceus ansa,</TextUnit>
    <TextUnit id="5060" loc="11.56.4">Et tristis nullo qui tepet igne focus,</TextUnit>
    <TextUnit id="5061" loc="11.56.5">Et teges et cimex et nudi sponda grabati,</TextUnit>
    <TextUnit id="5062" loc="11.56.6">Et brevis atque eadem nocte dieque toga.</TextUnit>
    <TextUnit id="5063" loc="11.56.7">O quam magnus homo es, qui faece rubentis aceti</TextUnit>
    <TextUnit id="5064" loc="11.56.8">Et stipula et nigro pane carere potes!</TextUnit>
    <TextUnit id="5065" loc="11.56.9">Leuconicis agedum tumeat tibi culcita lanis</TextUnit>
    <TextUnit id="5066" loc="11.56.10">Constringatque tuos purpura pexa toros,</TextUnit>
    <TextUnit id="5067" loc="11.56.11">Dormiat et tecum, modo qui dum Caecuba miscet</TextUnit>
    <TextUnit id="5068" loc="11.56.12">Convivas roseo torserat ore puer:</TextUnit>
    <TextUnit id="5069" loc="11.56.13">O quam tu cupies ter vivere Nestoris annos</TextUnit>
    <TextUnit id="5070" loc="11.56.14">Et nihil ex ulla perdere luce voles!</TextUnit>
    <TextUnit id="5071" loc="11.56.15">Rebus in angustis facile est contemnere vitam:</TextUnit>
    <TextUnit id="5072" loc="11.56.16">Fortiter ille facit, qui miser esse potest.</TextUnit>
    <TextUnit id="5073" loc="11.57.1">Miraris, docto quod carmina mitto Severo,</TextUnit>
    <TextUnit id="5074" loc="11.57.2">Ad cenam cum te, docte Severe, vocem?</TextUnit>
    <TextUnit id="5075" loc="11.57.3">Iuppiter ambrosia satur est et nectare vivit;</TextUnit>
    <TextUnit id="5076" loc="11.57.4">Nos tamen exta Iovi cruda merumque damus.</TextUnit>
    <TextUnit id="5077" loc="11.57.5">Omnia cum tibi sint dono concessa deorum,</TextUnit>
    <TextUnit id="5078" loc="11.57.6">Si quod habes non vis, ergo quid accipies?</TextUnit>
    <TextUnit id="5079" loc="11.60.1">Sit Phlogis an Chione Veneri magis apta, requiris?</TextUnit>
    <TextUnit id="5080" loc="11.60.2">Pulchrior est Chione; sed Phlogis ulcus habet,</TextUnit>
    <TextUnit id="5081" loc="11.60.3">Ulcus habet Priami quod tendere possit alutam</TextUnit>
    <TextUnit id="5082" loc="11.60.4">Quodque senem Pelian non sinat esse senem,</TextUnit>
    <TextUnit id="5083" loc="11.60.5">Ulcus habet quod habere suam vult quisque puellam,</TextUnit>
    <TextUnit id="5084" loc="11.60.6">Quod sanare Criton, non quod Hygia potest:</TextUnit>
    <TextUnit id="5085" loc="11.60.7">At Chione non sentit opus nec vocibus ullis</TextUnit>
    <TextUnit id="5086" loc="11.60.8">Adiuvat, absentem marmoreamve putes.</TextUnit>
    <TextUnit id="5087" loc="11.60.9">Exorare, dei, si vos tam magna liceret</TextUnit>
    <TextUnit id="5088" loc="11.60.10">Et bona velletis tam pretiosa dare,</TextUnit>
    <TextUnit id="5089" loc="11.60.11">Hoc quod habet Chione corpus faceretis haberet</TextUnit>
    <TextUnit id="5090" loc="11.60.12">Ut Phlogis, et Chione quod Phlogis ulcus habet.</TextUnit>
    <TextUnit id="5091" loc="11.62.1">Lesbia se iurat gratis numquam esse fututam.</TextUnit>
    <TextUnit id="5092" loc="11.62.2">Verum est. Cum futui vult, numerare solet.</TextUnit>
    <TextUnit id="5093" loc="11.64.1">Nescio tam multis quid scribas, Fauste, puellis:</TextUnit>
    <TextUnit id="5094" loc="11.64.2">Hoc scio, quod scribit nulla puella tibi.</TextUnit>
    <TextUnit id="5095" loc="11.65.1">Sescenti cenant a te, Iustine, vocati</TextUnit>
    <TextUnit id="5096" loc="11.65.2">Lucis ad officium quae tibi prima fuit.</TextUnit>
    <TextUnit id="5097" loc="11.65.3">Inter quos, memini, non ultimus esse solebam;</TextUnit>
    <TextUnit id="5098" loc="11.65.4">Nec locus hic nobis invidiosus erat.</TextUnit>
    <TextUnit id="5099" loc="11.65.5">Postera sed festae reddis sollemnia mensae:</TextUnit>
    <TextUnit id="5100" loc="11.65.6">Sescentis hodie, cras mihi natus eris.</TextUnit>
    <TextUnit id="5101" loc="11.67.1">Nil mihi das vivus; dicis post fata daturum.</TextUnit>
    <TextUnit id="5102" loc="11.67.2">Si non es stultus, scis, Maro, quid cupiam.</TextUnit>
    <TextUnit id="5103" loc="11.68.1">Parva rogas magnos; sed non dant haec quoque magni.</TextUnit>
    <TextUnit id="5104" loc="11.68.2">Ut pudeat levius te, Matho, magna roga.</TextUnit>
    <TextUnit id="5105" loc="11.69.1">Amphitheatrales inter nutrita magistros</TextUnit>
    <TextUnit id="5106" loc="11.69.2">Venatrix, silvis aspera, blanda domi,</TextUnit>
    <TextUnit id="5107" loc="11.69.3">Lydia dicebar, domino fidissima Dextro,</TextUnit>
    <TextUnit id="5108" loc="11.69.4">Qui non Erigones mallet habere canem,</TextUnit>
    <TextUnit id="5109" loc="11.69.5">Nec qui Dictaea Cephalum de gente secutus</TextUnit>
    <TextUnit id="5110" loc="11.69.6">Luciferae pariter venit ad astra deae.</TextUnit>
    <TextUnit id="5111" loc="11.69.7">Non me longa dies nec inutilis abstulit aetas,</TextUnit>
    <TextUnit id="5112" loc="11.69.8">Qualia Dulichio fata fuere cani:</TextUnit>
    <TextUnit id="5113" loc="11.69.9">Fulmineo spumantis apri sum dente perempta,</TextUnit>
    <TextUnit id="5114" loc="11.69.10">Quantus erat, Calydon, aut, Erymanthe, tuus.</TextUnit>
    <TextUnit id="5115" loc="11.69.11">Nec queror infernas quamvis cito rapta sub umbras:</TextUnit>
    <TextUnit id="5116" loc="11.69.12">Non potui fato nobiliore mori.</TextUnit>
    <TextUnit id="5117" loc="11.70.1">Vendere, Tucca, potes centenis milibus emptos?</TextUnit>
    <TextUnit id="5118" loc="11.70.2">Plorantis dominos vendere, Tucca, potes?</TextUnit>
    <TextUnit id="5119" loc="11.70.3">Nec te blanditiae, nec verba rudesve querellae,</TextUnit>
    <TextUnit id="5120" loc="11.70.4">Nec te dente tuo saucia colla movent?</TextUnit>
    <TextUnit id="5121" loc="11.70.5">A facinus! tunica patet inguen utrimque levata,</TextUnit>
    <TextUnit id="5122" loc="11.70.6">Inspiciturque tua mentula facta manu.</TextUnit>
    <TextUnit id="5123" loc="11.70.7">Si te delectat numerata pecunia, vende</TextUnit>
    <TextUnit id="5124" loc="11.70.8">Argentum, mensas, murrina, rura, domum;</TextUnit>
    <TextUnit id="5125" loc="11.70.9">Vende senes servos, ignoscent, vende paternos:</TextUnit>
    <TextUnit id="5126" loc="11.70.10">Ne pueros vendas, omnia vende, miser.</TextUnit>
    <TextUnit id="5127" loc="11.70.11">Luxuria est emere hos - quis enim dubitatve negatve? - ,</TextUnit>
    <TextUnit id="5128" loc="11.70.12">Sed multo maior vendere luxuria est.</TextUnit>
    <TextUnit id="5129" loc="11.71.1">Hystericam vetulo se dixerat esse marito</TextUnit>
    <TextUnit id="5130" loc="11.71.2">Et queritur futui Leda necesse sibi;</TextUnit>
    <TextUnit id="5131" loc="11.71.3">Sed flens atque gemens tanti negat esse salutem</TextUnit>
    <TextUnit id="5132" loc="11.71.4">Seque refert potius proposuisse mori.</TextUnit>
    <TextUnit id="5133" loc="11.71.5">Vir rogat, ut vivat virides nec deserat annos,</TextUnit>
    <TextUnit id="5134" loc="11.71.6">Et fieri, quod iam non facit ipse, sinit.</TextUnit>
    <TextUnit id="5135" loc="11.71.7">Protinus accedunt medici medicaeque recedunt,</TextUnit>
    <TextUnit id="5136" loc="11.71.8">Tollunturque pedes. O medicina gravis!</TextUnit>
    <TextUnit id="5137" loc="11.73.1">Venturum iuras semper mihi, Lygde, roganti</TextUnit>
    <TextUnit id="5138" loc="11.73.2">Constituisque horam constituisque locum.</TextUnit>
    <TextUnit id="5139" loc="11.73.3">Cum frustra iacui longa prurigine tentus,</TextUnit>
    <TextUnit id="5140" loc="11.73.4">Succurrit pro te saepe sinistra mihi.</TextUnit>
    <TextUnit id="5141" loc="11.73.5">Quid precer, o fallax, meritis et moribus istis?</TextUnit>
    <TextUnit id="5142" loc="11.73.6">Umbellam luscae, Lygde, feras dominae.</TextUnit>
    <TextUnit id="5143" loc="11.74.1">Curandum penem commisit Baccara Raetus</TextUnit>
    <TextUnit id="5144" loc="11.74.2">Rivali medico. Baccara Gallus erit.</TextUnit>
    <TextUnit id="5145" loc="11.76.1">Solvere, Paete, decem tibi me sestertia cogis,</TextUnit>
    <TextUnit id="5146" loc="11.76.2">Perdiderit quoniam Bucco ducenta tibi.</TextUnit>
    <TextUnit id="5147" loc="11.76.3">Ne noceant, oro, mihi non mea crimina: tu qui</TextUnit>
    <TextUnit id="5148" loc="11.76.4">Bis centena potes perdere, perde decem.</TextUnit>
    <TextUnit id="5149" loc="11.78.1">Utere femineis conplexibus, utere, Victor,</TextUnit>
    <TextUnit id="5150" loc="11.78.2">Ignotumque sibi mentula discat opus.</TextUnit>
    <TextUnit id="5151" loc="11.78.3">Flammea texuntur sponsae, iam virgo paratur,</TextUnit>
    <TextUnit id="5152" loc="11.78.4">Tondebit pueros iam nova nupta tuos.</TextUnit>
    <TextUnit id="5153" loc="11.78.5">Pedicare semel cupido dabit illa marito,</TextUnit>
    <TextUnit id="5154" loc="11.78.6">Dum metuit teli vulnera prima novi:</TextUnit>
    <TextUnit id="5155" loc="11.78.7">Saepius hoc fieri nutrix materque vetabunt</TextUnit>
    <TextUnit id="5156" loc="11.78.8">Et dicent 'Uxor, non puer, ista tibi est.'</TextUnit>
    <TextUnit id="5157" loc="11.78.9">Heu quantos aestus, quantos patiere labores,</TextUnit>
    <TextUnit id="5158" loc="11.78.10">Si fuerit cunnus res peregrina tibi!</TextUnit>
    <TextUnit id="5159" loc="11.78.11">Ergo Suburanae tironem trade magistrae.</TextUnit>
    <TextUnit id="5160" loc="11.78.12">Illa virum faciet; non bene virgo docet.</TextUnit>
    <TextUnit id="5161" loc="11.79.1">Ad primum decuma lapidem quod venimus hora,</TextUnit>
    <TextUnit id="5162" loc="11.79.2">Arguimur lentae crimine pigritiae.</TextUnit>
    <TextUnit id="5163" loc="11.79.3">Non est ista viae, non est mea, sed tua culpa est,</TextUnit>
    <TextUnit id="5164" loc="11.79.4">Misisti mulas qui mihi, Paete, tuas.</TextUnit>
    <TextUnit id="5165" loc="11.81.1">Cum sene communem vexat spado Dindymus Aeglen,</TextUnit>
    <TextUnit id="5166" loc="11.81.2">Et iacet in medio sicca puella toro.</TextUnit>
    <TextUnit id="5167" loc="11.81.3">Viribus hic, operi non est hic utilis annis:</TextUnit>
    <TextUnit id="5168" loc="11.81.4">Ergo sine effectu prurit utrique labor.</TextUnit>
    <TextUnit id="5169" loc="11.81.5">Supplex illa rogat pro se miserisque duobus,</TextUnit>
    <TextUnit id="5170" loc="11.81.6">Hunc iuvenem facias, hunc, Cytherea, virum.</TextUnit>
    <TextUnit id="5171" loc="11.82.1">A Sinuessanis conviva Philostratus undis</TextUnit>
    <TextUnit id="5172" loc="11.82.2">Conductum repetens nocte iubente larem</TextUnit>
    <TextUnit id="5173" loc="11.82.3">Paene imitatus obi=t saevis Elpenora fatis,</TextUnit>
    <TextUnit id="5174" loc="11.82.4">Praeceps per longos dum ruit usque gradus.</TextUnit>
    <TextUnit id="5175" loc="11.82.5">Non esset, Nymphae, tam magna pericula passus,</TextUnit>
    <TextUnit id="5176" loc="11.82.6">Si potius vestras ille bibisset aquas.</TextUnit>
    <TextUnit id="5177" loc="11.83.1">Nemo habitat gratis nisi dives et orbus apud te.</TextUnit>
    <TextUnit id="5178" loc="11.83.2">Nemo domum pluris, Sosibiane, locat.</TextUnit>
    <TextUnit id="5179" loc="11.84.1">Qui nondum Stygias descendere quaerit ad umbras,</TextUnit>
    <TextUnit id="5180" loc="11.84.2">Tonsorem fugiat, si sapit, Antiochum.</TextUnit>
    <TextUnit id="5181" loc="11.84.3">Alba minus saevis lacerantur bracchia cultris,</TextUnit>
    <TextUnit id="5182" loc="11.84.4">Cum furit ad Phrygios enthea turba modos;</TextUnit>
    <TextUnit id="5183" loc="11.84.5">Mitior inplicitas Alcon secat enterocelas</TextUnit>
    <TextUnit id="5184" loc="11.84.6">Fractaque fabrili dedolat ossa manu.</TextUnit>
    <TextUnit id="5185" loc="11.84.7">Tondeat hic inopes Cynicos et Stoica menta</TextUnit>
    <TextUnit id="5186" loc="11.84.8">Collaque pulverea nudet equina iuba.</TextUnit>
    <TextUnit id="5187" loc="11.84.9">Hic miserum Scythica sub rupe Promethea radat,</TextUnit>
    <TextUnit id="5188" loc="11.84.10">Carnificem duro pectore poscet avem;</TextUnit>
    <TextUnit id="5189" loc="11.84.11">Ad matrem fugiet Pentheus, ad Maenadas Orpheus,</TextUnit>
    <TextUnit id="5190" loc="11.84.12">Antiochi tantum barbara tela sonent.</TextUnit>
    <TextUnit id="5191" loc="11.84.13">Haec quaecumque meo numeratis stigmata mento,</TextUnit>
    <TextUnit id="5192" loc="11.84.14">In vetuli pyctae qualia fronte sedent,</TextUnit>
    <TextUnit id="5193" loc="11.84.15">Non iracundis fecit gravis unguibus uxor:</TextUnit>
    <TextUnit id="5194" loc="11.84.16">Antiochi ferrum est et scelerata manus.</TextUnit>
    <TextUnit id="5195" loc="11.84.17">Unus de cunctis animalibus hircus habet cor:</TextUnit>
    <TextUnit id="5196" loc="11.84.18">Barbatus vivit, ne ferat Antiochum.</TextUnit>
    <TextUnit id="5197" loc="11.85.1">Sidere percussa est subito tibi, Zoile, lingua,</TextUnit>
    <TextUnit id="5198" loc="11.85.2">Dum lingis. Certe, Zoile, nunc futues.</TextUnit>
    <TextUnit id="5199" loc="11.86.1">Leniat ut fauces medicus, quas aspera vexat</TextUnit>
    <TextUnit id="5200" loc="11.86.2">Adsidue tussis, Parthenopaee, tibi,</TextUnit>
    <TextUnit id="5201" loc="11.86.3">Mella dari nucleosque iubet dulcesque placentas</TextUnit>
    <TextUnit id="5202" loc="11.86.4">Et quidquid pueros non sinit esse truces.</TextUnit>
    <TextUnit id="5203" loc="11.86.5">At tu non cessas totis tussire diebus.</TextUnit>
    <TextUnit id="5204" loc="11.86.6">Non est haec tussis, Parthenopaee, gula est.</TextUnit>
    <TextUnit id="5205" loc="11.87.1">Dives eras quondam: sed tunc pedico fuisti,</TextUnit>
    <TextUnit id="5206" loc="11.87.2">Et tibi nulla diu femina nota fuit.</TextUnit>
    <TextUnit id="5207" loc="11.87.3">Nunc sectaris anus. O quantum cogit egestas!</TextUnit>
    <TextUnit id="5208" loc="11.87.4">Illa fututorem te, Charideme, facit.</TextUnit>
    <TextUnit id="5209" loc="11.89.1">Intactas quare mittis mihi, Polla, coronas?</TextUnit>
    <TextUnit id="5210" loc="11.89.2">A te vexatas malo tenere rosas.</TextUnit>
    <TextUnit id="5211" loc="11.90.1">Carmina nulla probas molli quae limite currunt,</TextUnit>
    <TextUnit id="5212" loc="11.90.2">Sed quae per salebras altaque saxa cadunt,</TextUnit>
    <TextUnit id="5213" loc="11.90.3">Et tibi Maeonio res carmine maior habetur</TextUnit>
    <TextUnit id="5214" loc="11.90.4">'Lucili columella hic situ Metrophanes;'</TextUnit>
    <TextUnit id="5215" loc="11.90.5">Attonitusque legis 'terrai frugiferai,'</TextUnit>
    <TextUnit id="5216" loc="11.90.6">Accius et quidquid Pacuviusque vomunt.</TextUnit>
    <TextUnit id="5217" loc="11.90.7">Vis imiter veteres, Chrestille, tuosque poetas?</TextUnit>
    <TextUnit id="5218" loc="11.90.8">Dispeream, ni scis, mentula quid sapiat.</TextUnit>
    <TextUnit id="5219" loc="11.91.1">Aeolidos Canace iacet hoc tumulata sepulchro,</TextUnit>
    <TextUnit id="5220" loc="11.91.2">Ultima cui parvae septima venit hiems.</TextUnit>
    <TextUnit id="5221" loc="11.91.3">A scelus, a facinus! properas qui flere, viator,</TextUnit>
    <TextUnit id="5222" loc="11.91.4">Non licet hic vitae de brevitate queri:</TextUnit>
    <TextUnit id="5223" loc="11.91.5">Tristius est leto leti genus: horrida vultus</TextUnit>
    <TextUnit id="5224" loc="11.91.6">Abstulit et tenero sedit in ore lues,</TextUnit>
    <TextUnit id="5225" loc="11.91.7">Ipsaque crudeles ederunt oscula morbi,</TextUnit>
    <TextUnit id="5226" loc="11.91.8">Nec data sunt nigris tota labella rogis.</TextUnit>
    <TextUnit id="5227" loc="11.91.9">Si tam praecipiti fuerant ventura volatu,</TextUnit>
    <TextUnit id="5228" loc="11.91.10">Debuerant alia fata venire via.</TextUnit>
    <TextUnit id="5229" loc="11.91.11">Sed mors vocis iter properavit cludere blandae,</TextUnit>
    <TextUnit id="5230" loc="11.91.12">Ne posset duras flectere lingua deas.</TextUnit>
    <TextUnit id="5231" loc="11.92.1">Mentitur qui te vitiosum, Zoile, dicit.</TextUnit>
    <TextUnit id="5232" loc="11.92.2">Non vitiosus homo es, Zoile, sed vitium.</TextUnit>
    <TextUnit id="5233" loc="11.93.1">Pierios vatis Theodori flamma penates</TextUnit>
    <TextUnit id="5234" loc="11.93.2">Abstulit. Hoc Musis et tibi, Phoebe, placet?</TextUnit>
    <TextUnit id="5235" loc="11.93.3">O scelus, o magnum facinus crimenque deorum,</TextUnit>
    <TextUnit id="5236" loc="11.93.4">Non arsit pariter quod domus et dominus!</TextUnit>
    <TextUnit id="5237" loc="11.94.1">Quod nimium lives nostris et ubique libellis</TextUnit>
    <TextUnit id="5238" loc="11.94.2">Detrahis, ignosco: verpe poeta, sapis.</TextUnit>
    <TextUnit id="5239" loc="11.94.3">Hoc quoque non curo, quod cum mea carmina carpas,</TextUnit>
    <TextUnit id="5240" loc="11.94.4">Conpilas: et sic, verpe poeta, sapis.</TextUnit>
    <TextUnit id="5241" loc="11.94.5">Illud me cruciat, Solymis quod natus in ipsis</TextUnit>
    <TextUnit id="5242" loc="11.94.6">Pedicas puerum, verpe poeta, meum.</TextUnit>
    <TextUnit id="5243" loc="11.94.7">Ecce negas iurasque mihi per templa Tonantis.</TextUnit>
    <TextUnit id="5244" loc="11.94.8">Non credo: iura, verpe, per Anchialum.</TextUnit>
    <TextUnit id="5245" loc="11.95.1">Incideris quotiens in basia fellatorum,</TextUnit>
    <TextUnit id="5246" loc="11.95.2">In solium puta te mergere, Flacce, caput.</TextUnit>
    <TextUnit id="5247" loc="11.96.1">Marcia, non Rhenus, salit hic, Germane: quid obstas</TextUnit>
    <TextUnit id="5248" loc="11.96.2">Et puerum prohibes divitis imbre lacus?</TextUnit>
    <TextUnit id="5249" loc="11.96.3">Barbare, non debet, submoto cive, ministro</TextUnit>
    <TextUnit id="5250" loc="11.96.4">Captivam victrix unda levare sitim.</TextUnit>
    <TextUnit id="5251" loc="11.97.1">Una nocte quater possum: sed quattuor annis</TextUnit>
    <TextUnit id="5252" loc="11.97.2">Si possum, peream, te Telesilla semel.</TextUnit>
    <TextUnit id="5253" loc="11.99.1">De cathedra quotiens surgis - iam saepe notavi -</TextUnit>
    <TextUnit id="5254" loc="11.99.2">Pedicant miserae, Lesbia, te tunicae.</TextUnit>
    <TextUnit id="5255" loc="11.99.3">Quas cum conata es dextra, conata sinistra</TextUnit>
    <TextUnit id="5256" loc="11.99.4">Vellere, cum lacrimis eximis et gemitu:</TextUnit>
    <TextUnit id="5257" loc="11.99.5">Sic constringuntur gemina Symplegade culi</TextUnit>
    <TextUnit id="5258" loc="11.99.6">Et nimias intrant cyaneasque natis.</TextUnit>
    <TextUnit id="5259" loc="11.99.7">Emendare cupis vitium deforme? docebo:</TextUnit>
    <TextUnit id="5260" loc="11.99.8">Lesbia, nec surgas censeo, nec sedeas.</TextUnit>
    <TextUnit id="5261" loc="11.101.1">Thaida tam tenuem potuisti, Flacce, videre?</TextUnit>
    <TextUnit id="5262" loc="11.101.2">Tu, puto, quod non est, Flacce, videre potes.</TextUnit>
    <TextUnit id="5263" loc="11.102.1">Non est mentitus, qui te mihi dixit habere</TextUnit>
    <TextUnit id="5264" loc="11.102.2">Formosam carnem, Lydia, non faciem.</TextUnit>
    <TextUnit id="5265" loc="11.102.3">Est ita, si taceas et si tam muta recumbas,</TextUnit>
    <TextUnit id="5266" loc="11.102.4">Quam silet in cera vultus et in tabula.</TextUnit>
    <TextUnit id="5267" loc="11.102.5">Sed quotiens loqueris, carnem quoque, Lydia, perdis,</TextUnit>
    <TextUnit id="5268" loc="11.102.6">Et sua plus nulli, quam tibi, lingua nocet.</TextUnit>
    <TextUnit id="5269" loc="11.102.7">Audiat aedilis ne te videatque caveto:</TextUnit>
    <TextUnit id="5270" loc="11.102.8">Portentum est, quotiens coepit imago loqui.</TextUnit>
    <TextUnit id="5271" loc="11.103.1">Tanta tibi est animi probitas orisque, Safroni,</TextUnit>
    <TextUnit id="5272" loc="11.103.2">Ut mirer fieri te potuisse patrem.</TextUnit>
    <TextUnit id="5273" loc="11.104.1">Uxor, vade foras, aut moribus utere nostris:</TextUnit>
    <TextUnit id="5274" loc="11.104.2">Non sum ego nec Curius nec Numa nec Tatius.</TextUnit>
    <TextUnit id="5275" loc="11.104.3">Me iucunda iuvant tractae per pocula noctes:</TextUnit>
    <TextUnit id="5276" loc="11.104.4">Tu properas pota surgere tristis aqua.</TextUnit>
    <TextUnit id="5277" loc="11.104.5">Tu tenebris gaudes: me ludere teste lucerna</TextUnit>
    <TextUnit id="5278" loc="11.104.6">Et iuvat admissa rumpere luce latus.</TextUnit>
    <TextUnit id="5279" loc="11.104.7">Fascia te tunicaeque obscuraque pallia celant:</TextUnit>
    <TextUnit id="5280" loc="11.104.8">At mihi nulla satis nuda puella iacet.</TextUnit>
    <TextUnit id="5281" loc="11.104.9">Basia me capiunt blandas imitata columbas:</TextUnit>
    <TextUnit id="5282" loc="11.104.10">Tu mihi das, aviae qualia mane soles.</TextUnit>
    <TextUnit id="5283" loc="11.104.11">Nec motu dignaris opus nec voce iuvare</TextUnit>
    <TextUnit id="5284" loc="11.104.12">Nec digitis, tamquam tura merumque pares:</TextUnit>
    <TextUnit id="5285" loc="11.104.13">Masturbabantur Phrygii post ostia servi,</TextUnit>
    <TextUnit id="5286" loc="11.104.14">Hectoreo quotiens sederat uxor equo,</TextUnit>
    <TextUnit id="5287" loc="11.104.15">Et quamvis Ithaco stertente pudica solebat</TextUnit>
    <TextUnit id="5288" loc="11.104.16">Illic Penelope semper habere manum.</TextUnit>
    <TextUnit id="5289" loc="11.104.17">Pedicare negas: dabat hoc Cornelia Graccho,</TextUnit>
    <TextUnit id="5290" loc="11.104.18">Iulia Pompeio, Porcia, Brute, tibi;</TextUnit>
    <TextUnit id="5291" loc="11.104.19">Dulcia Dardanio nondum miscente ministro</TextUnit>
    <TextUnit id="5292" loc="11.104.20">Pocula Iuno fuit pro Ganymede Iovi.</TextUnit>
    <TextUnit id="5293" loc="11.104.21">Si te delectat gravitas, Lucretia toto</TextUnit>
    <TextUnit id="5294" loc="11.104.22">Sis licet usque die: Laida nocte volo.</TextUnit>
    <TextUnit id="5295" loc="11.105.1">Mittebas libram, quadrantem, Garrice, mittis.</TextUnit>
    <TextUnit id="5296" loc="11.105.2">Saltem semissem, Garrice, solve mihi.</TextUnit>
    <TextUnit id="5297" loc="11.107.1">Explicitum nobis usque ad sua cornua librum</TextUnit>
    <TextUnit id="5298" loc="11.107.2">Et quasi perlectum, Septiciane, refers.</TextUnit>
    <TextUnit id="5299" loc="11.107.3">Omnia legisti. Credo, scio, gaudeo, verum est.</TextUnit>
    <TextUnit id="5300" loc="11.107.4">Perlegi libros sic ego quinque tuos.</TextUnit>
    <TextUnit id="5301" loc="11.108.1">Quamvis tam longo possis satur esse libello,</TextUnit>
    <TextUnit id="5302" loc="11.108.2">Lector, adhuc a me disticha pauca petis.</TextUnit>
    <TextUnit id="5303" loc="11.108.3">Sed Lupus usuram puerique diaria poscunt.</TextUnit>
    <TextUnit id="5304" loc="11.108.4">Lector, solve. Taces dissimulasque? Vale.</TextUnit>
    <TextUnit id="5305" loc="12.1.1">Retia dum cessant latratoresque Molossi</TextUnit>
    <TextUnit id="5306" loc="12.1.2">Et non invento silva quiescit apro,</TextUnit>
    <TextUnit id="5307" loc="12.1.3">Otia, Prisce, brevi poteris donare libello.</TextUnit>
    <TextUnit id="5308" loc="12.1.4">Hora nec aestiva est nec tibi tota perit.</TextUnit>
    <TextUnit id="5309" loc="12.2.1">Ad populos mitti qui nuper ab Urbe solebas,</TextUnit>
    <TextUnit id="5310" loc="12.2.2">Ibis, io, Romam nunc peregrine liber</TextUnit>
    <TextUnit id="5311" loc="12.2.3">Auriferi de gente Tagi tetricique Salonis,</TextUnit>
    <TextUnit id="5312" loc="12.2.4">Dat patrios amnes quos mihi terra potens.</TextUnit>
    <TextUnit id="5313" loc="12.2.5">Non tamen hospes eris, nec iam potes advena dici,</TextUnit>
    <TextUnit id="5314" loc="12.2.6">Cuius habet fratres tot domus alta Remi.</TextUnit>
    <TextUnit id="5315" loc="12.2.7">Iure tuo veneranda novi pete limina templi,</TextUnit>
    <TextUnit id="5316" loc="12.2.8">Reddita Pierio sunt ubi tecta choro.</TextUnit>
    <TextUnit id="5317" loc="12.2.9">Vel si malueris, prima gradiere Subura;</TextUnit>
    <TextUnit id="5318" loc="12.2.10">Atria sunt illic consulis alta mei:</TextUnit>
    <TextUnit id="5319" loc="12.2.11">Laurigeros habitat facundus Stella penatis,</TextUnit>
    <TextUnit id="5320" loc="12.2.12">Clarus Hyanteae Stella sititor aquae;</TextUnit>
    <TextUnit id="5321" loc="12.2.13">Fons ibi Castalius vitreo torrente superbit,</TextUnit>
    <TextUnit id="5322" loc="12.2.14">Unde novem dominas saepe bibisse ferunt:</TextUnit>
    <TextUnit id="5323" loc="12.2.15">Ille dabit populo patribusque equitique legendum,</TextUnit>
    <TextUnit id="5324" loc="12.2.16">Nec nimium siccis perleget ipse genis.</TextUnit>
    <TextUnit id="5325" loc="12.2.17">Quid titulum poscis? versus duo tresve legantur,</TextUnit>
    <TextUnit id="5326" loc="12.2.18">Clamabunt omnes te, liber, esse meum.</TextUnit>
    <TextUnit id="5327" loc="12.3.1">Quod Flacco Varioque fuit summoque Maroni</TextUnit>
    <TextUnit id="5328" loc="12.3.2">Maecenas, atavis regibus ortus eques,</TextUnit>
    <TextUnit id="5329" loc="12.3.3">Gentibus et populis, hoc te mihi, Prisce Terenti,</TextUnit>
    <TextUnit id="5330" loc="12.3.4">Fama fuisse loquax chartaque dicet anus</TextUnit>
    <TextUnit id="5331" loc="12.3.5">Tu facis ingenium, tu, si quid posse videmur;</TextUnit>
    <TextUnit id="5332" loc="12.3.6">Tu das ingenuae ius mihi pigritiae.</TextUnit>
    <TextUnit id="5333" loc="12.3.7">Macte animi, quem rarus habes, morumque tuorum,</TextUnit>
    <TextUnit id="5334" loc="12.3.8">Quos Numa, quos hilaris possit habere Cato.</TextUnit>
    <TextUnit id="5335" loc="12.3.9">Largiri, praestare, breves extendere census,</TextUnit>
    <TextUnit id="5336" loc="12.3.10">Et dare quae faciles vix tribuere dei,</TextUnit>
    <TextUnit id="5337" loc="12.3.11">Nunc licet et fas est. Sed tu sub principe duro</TextUnit>
    <TextUnit id="5338" loc="12.3.12">Temporibusque malis ausus es esse bonus.</TextUnit>
    <TextUnit id="5339" loc="12.4.1">Longior undecimi nobis decimique libelli</TextUnit>
    <TextUnit id="5340" loc="12.4.2">Artatus labor est et breve rasit opus.</TextUnit>
    <TextUnit id="5341" loc="12.4.3">Plura legant vacui, quibus otia tuta dedisti:</TextUnit>
    <TextUnit id="5342" loc="12.4.4">Haec lege tu, Caesar; forsan et illa leges.</TextUnit>
    <TextUnit id="5343" loc="12.5.1">Quae modo litoreos ibatis carmina Pyrgos,</TextUnit>
    <TextUnit id="5344" loc="12.5.2">Ite sacra - iam non pulverulenta - via.</TextUnit>
    <TextUnit id="5345" loc="12.5.3">Contigit Ausoniae procerum mitissimus aulae</TextUnit>
    <TextUnit id="5346" loc="12.5.4">Nerva: licet toto nunc Helicone frui:</TextUnit>
    <TextUnit id="5347" loc="12.5.5">Recta fides, hilaris clementia, cauta potestas</TextUnit>
    <TextUnit id="5348" loc="12.5.6">Iam redeunt; longi terga dedere metus.</TextUnit>
    <TextUnit id="5349" loc="12.5.7">Hoc populi gentesque tuae, pia Roma, precantur:</TextUnit>
    <TextUnit id="5350" loc="12.5.8">Dux tibi sit semper talis, et iste diu.</TextUnit>
    <TextUnit id="5351" loc="12.9.1">Palma regit nostros, mitissime Caesar, Hiberos,</TextUnit>
    <TextUnit id="5352" loc="12.9.2">Et placido fruitur pax peregrina iugo.</TextUnit>
    <TextUnit id="5353" loc="12.9.3">Ergo agimus laeti tanto pro munere grates:</TextUnit>
    <TextUnit id="5354" loc="12.9.4">Misisti mores in loca nostra tuos.</TextUnit>
    <TextUnit id="5355" loc="12.11.1">Parthenio dic, Musa, tuo nostroque salutem:</TextUnit>
    <TextUnit id="5356" loc="12.11.2">Nam quis ab Aonio largius amne bibit?</TextUnit>
    <TextUnit id="5357" loc="12.11.3">Cuius Pipleo lyra clarior exit ab antro?</TextUnit>
    <TextUnit id="5358" loc="12.11.4">Quem plus Pierio de grege Phoebus amat?</TextUnit>
    <TextUnit id="5359" loc="12.11.5">Et si forte - sed hoc vix est sperare - vacabit,</TextUnit>
    <TextUnit id="5360" loc="12.11.6">Tradat ut ipse duci carmina nostra, roga,</TextUnit>
    <TextUnit id="5361" loc="12.11.7">Quattuor et tantum timidumque brevemque libellum</TextUnit>
    <TextUnit id="5362" loc="12.11.8">Commendet verbis 'Hunc tua Roma legit.'</TextUnit>
    <TextUnit id="5363" loc="12.12.1">Omnia promittis, cum tota nocte bibisti;</TextUnit>
    <TextUnit id="5364" loc="12.12.2">Mane nihil praestas. Pollio, mane bibe.</TextUnit>
    <TextUnit id="5365" loc="12.13.1">Genus, Aucte, lucri divites habent iram:</TextUnit>
    <TextUnit id="5366" loc="12.13.2">Odisse, quam donare, vilius constat.</TextUnit>
    <TextUnit id="5367" loc="12.14.1">Parcius utaris, moneo, rapiente veredo,</TextUnit>
    <TextUnit id="5368" loc="12.14.2">Prisce, nec in lepores tam violentus eas.</TextUnit>
    <TextUnit id="5369" loc="12.14.3">Saepe satisfecit praedae venator, et acri</TextUnit>
    <TextUnit id="5370" loc="12.14.4">Decidit excussus, nec rediturus, equo.</TextUnit>
    <TextUnit id="5371" loc="12.14.5">Insidias et campus habet: nec fossa nec agger</TextUnit>
    <TextUnit id="5372" loc="12.14.6">Nec sint saxa licet, fallere plana solent.</TextUnit>
    <TextUnit id="5373" loc="12.14.7">Non deerit qui tanta tibi spectacula praestet,</TextUnit>
    <TextUnit id="5374" loc="12.14.8">Invidia fati sed leviore cadat.</TextUnit>
    <TextUnit id="5375" loc="12.14.9">Si te delectant animosa pericula, Tuscis</TextUnit>
    <TextUnit id="5376" loc="12.14.10">- Tutior est virtus - insidiemur apris.</TextUnit>
    <TextUnit id="5377" loc="12.14.11">Quid te frena iuvant temeraria? saepius illis,</TextUnit>
    <TextUnit id="5378" loc="12.14.12">Prisce, datum est equitem rumpere, quam leporem.</TextUnit>
    <TextUnit id="5379" loc="12.17.1">Quare tam multis a te, Laetine, diebus</TextUnit>
    <TextUnit id="5380" loc="12.17.2">Non abeat febris, quaeris et usque gemis.</TextUnit>
    <TextUnit id="5381" loc="12.17.3">Gestatur tecum pariter pariterque lavatur;</TextUnit>
    <TextUnit id="5382" loc="12.17.4">Cenat boletos, ostrea, sumen, aprum;</TextUnit>
    <TextUnit id="5383" loc="12.17.5">Ebria Setino fit saepe et saepe Falerno,</TextUnit>
    <TextUnit id="5384" loc="12.17.6">Nec nisi per niveam Caecuba potat aquam;</TextUnit>
    <TextUnit id="5385" loc="12.17.7">Circumfusa rosis et nigra recumbit amomo,</TextUnit>
    <TextUnit id="5386" loc="12.17.8">Dormit et in pluma purpureoque toro.</TextUnit>
    <TextUnit id="5387" loc="12.17.9">Cum recubet pulchre, cum tam bene vivat apud te,</TextUnit>
    <TextUnit id="5388" loc="12.17.10">Ad Damam potius vis tua febris eat?</TextUnit>
    <TextUnit id="5389" loc="12.19.1">In thermis sumit lactucas, ova, lacertum,</TextUnit>
    <TextUnit id="5390" loc="12.19.2">Et cenare domi se negat Aemilius.</TextUnit>
    <TextUnit id="5391" loc="12.21.1">Municipem rigidi quis te, Marcella, Salonis</TextUnit>
    <TextUnit id="5392" loc="12.21.2">Et genitam nostris quis putet esse locis?</TextUnit>
    <TextUnit id="5393" loc="12.21.3">Tam rarum, tam dulce sapis. Palatia dicent,</TextUnit>
    <TextUnit id="5394" loc="12.21.4">Audierint si te vel semel, esse suam;</TextUnit>
    <TextUnit id="5395" loc="12.21.5">Nulla nec in media certabit nata Subura</TextUnit>
    <TextUnit id="5396" loc="12.21.6">Nec Capitolini collis alumna tibi;</TextUnit>
    <TextUnit id="5397" loc="12.21.7">Nec cito ridebit peregrini gloria partus,</TextUnit>
    <TextUnit id="5398" loc="12.21.8">Romanam deceat quam magis esse nurum.</TextUnit>
    <TextUnit id="5399" loc="12.21.9">Tu desiderium dominae mihi mitius urbis</TextUnit>
    <TextUnit id="5400" loc="12.21.10">Esse iubes: Romam tu mihi sola facis.</TextUnit>
    <TextUnit id="5401" loc="12.23.1">Dentibus atque comis - nec te pudet - uteris emptis.</TextUnit>
    <TextUnit id="5402" loc="12.23.2">Quid facies oculo, Laelia? non emitur.</TextUnit>
    <TextUnit id="5403" loc="12.25.1">Cum rogo te nummos sine pignore, 'non habeo' inquis;</TextUnit>
    <TextUnit id="5404" loc="12.25.2">Idem, si pro me spondet agellus, habes:</TextUnit>
    <TextUnit id="5405" loc="12.25.3">Quod mihi non credis veteri, Telesine, sodali,</TextUnit>
    <TextUnit id="5406" loc="12.25.4">Credis coliculis arboribusque meis.</TextUnit>
    <TextUnit id="5407" loc="12.25.5">Ecce, reum Carus te detulit: adsit agellus.</TextUnit>
    <TextUnit id="5408" loc="12.25.6">Exilii comitem quaeris: agellus eat.</TextUnit>
    <TextUnit id="5409" loc="12.27.1">Poto ego sextantes, tu potas, Cinna, deunces:</TextUnit>
    <TextUnit id="5410" loc="12.27.2">Et quereris quod non, Cinna, bibamus idem?</TextUnit>
    <TextUnit id="5411" loc="12.28.1">Hermogenes tantus mapparum, %26%27%27, fur est,</TextUnit>
    <TextUnit id="5412" loc="12.28.2">Quantus nummorum vix, puto, Massa fuit;</TextUnit>
    <TextUnit id="5413" loc="12.28.3">Tu licet observes dextram teneasque sinistram,</TextUnit>
    <TextUnit id="5414" loc="12.28.4">Inveniet, mappam qua ratione trahat:</TextUnit>
    <TextUnit id="5415" loc="12.28.5">Cervinus gelidum sorbet sic halitus anguem,</TextUnit>
    <TextUnit id="5416" loc="12.28.6">Casuras alte sic rapit Iris aquas.</TextUnit>
    <TextUnit id="5417" loc="12.28.7">Nuper cum Myrino peteretur missio laeso,</TextUnit>
    <TextUnit id="5418" loc="12.28.8">Subduxit mappas quattuor Hermogenes;</TextUnit>
    <TextUnit id="5419" loc="12.28.9">Cretatam praetor cum vellet mittere mappam,</TextUnit>
    <TextUnit id="5420" loc="12.28.10">Praetori mappam surpuit Hermogenes.</TextUnit>
    <TextUnit id="5421" loc="12.28.11">Attulerat mappam nemo, dum furta timentur:</TextUnit>
    <TextUnit id="5422" loc="12.28.12">Mantele a mensa surpuit Hermogenes.</TextUnit>
    <TextUnit id="5423" loc="12.28.13">Hoc quoque si deerit, medios discingere lectos</TextUnit>
    <TextUnit id="5424" loc="12.28.14">Mensarumque pedes non timet Hermogenes.</TextUnit>
    <TextUnit id="5425" loc="12.28.15">Quamvis non modico caleant spectacula sole,</TextUnit>
    <TextUnit id="5426" loc="12.28.16">Vela reducuntur, cum venit Hermogenes.</TextUnit>
    <TextUnit id="5427" loc="12.28.17">Festinant trepidi substringere carbasa nautae,</TextUnit>
    <TextUnit id="5428" loc="12.28.18">Ad portum quotiens paruit Hermogenes.</TextUnit>
    <TextUnit id="5429" loc="12.28.19">Linigeri fugiunt calvi sistrataque turba,</TextUnit>
    <TextUnit id="5430" loc="12.28.20">Inter adorantes cum stetit Hermogenes.</TextUnit>
    <TextUnit id="5431" loc="12.28.21">Ad cenam Hermogenes mappam non attulit unquam,</TextUnit>
    <TextUnit id="5432" loc="12.28.22">A cena semper rettulit Hermogenes.</TextUnit>
    <TextUnit id="5433" loc="12.29.1">Sexagena teras cum limina mane senator,</TextUnit>
    <TextUnit id="5434" loc="12.29.2">Esse tibi videor desidiosus eques,</TextUnit>
    <TextUnit id="5435" loc="12.29.3">Quod non a prima discurram luce per urbem</TextUnit>
    <TextUnit id="5436" loc="12.29.4">Et referam lassus basia mille domum.</TextUnit>
    <TextUnit id="5437" loc="12.29.5">Sed tu, purpureis ut des nova nomina fastis</TextUnit>
    <TextUnit id="5438" loc="12.29.6">Aut Nomadum gentes Cappadocumve petas:</TextUnit>
    <TextUnit id="5439" loc="12.29.7">At mihi, quem cogis medios abrumpere somnos</TextUnit>
    <TextUnit id="5440" loc="12.29.8">Et matutinum ferre patique lutum,</TextUnit>
    <TextUnit id="5441" loc="12.29.9">Quid petitur? Rupta cum pes vagus exit aluta</TextUnit>
    <TextUnit id="5442" loc="12.29.10">Et subitus crassae decidit imber aquae</TextUnit>
    <TextUnit id="5443" loc="12.29.11">Nec venit ablatis clamatus verna lacernis,</TextUnit>
    <TextUnit id="5444" loc="12.29.12">Accedit gelidam servus ad auriculam</TextUnit>
    <TextUnit id="5445" loc="12.29.13">Et 'Rogat ut secum cenes Laetorius' inquit.</TextUnit>
    <TextUnit id="5446" loc="12.29.14">Viginti nummis? non ego: malo famem,</TextUnit>
    <TextUnit id="5447" loc="12.29.15">Quam sit cena mihi, tibi sit provincia merces,</TextUnit>
    <TextUnit id="5448" loc="12.29.16">Et faciamus idem nec mereamur idem.</TextUnit>
    <TextUnit id="5449" loc="12.31.1">Hoc nemus, hi fontes, haec textilis umbra supini</TextUnit>
    <TextUnit id="5450" loc="12.31.2">Palmitis, hoc riguae ductile flumen aquae,</TextUnit>
    <TextUnit id="5451" loc="12.31.3">Prataque nec bifero cessura rosaria Paesto,</TextUnit>
    <TextUnit id="5452" loc="12.31.4">Quodque viret Iani mense nec alget holus,</TextUnit>
    <TextUnit id="5453" loc="12.31.5">Quaeque natat clusis anguilla domestica lymphis,</TextUnit>
    <TextUnit id="5454" loc="12.31.6">Quaeque gerit similes candida turris aves,</TextUnit>
    <TextUnit id="5455" loc="12.31.7">Munera sunt dominae: post septima lustra reverso</TextUnit>
    <TextUnit id="5456" loc="12.31.8">Has Marcella domos parvaque regna dedit.</TextUnit>
    <TextUnit id="5457" loc="12.31.9">Si mihi Nausicaa patrios concederet hortos,</TextUnit>
    <TextUnit id="5458" loc="12.31.10">Alcinoo possem dicere 'Malo meos.'</TextUnit>
    <TextUnit id="5459" loc="12.33.1">Ut pueros emeret Labienus vendidit hortos.</TextUnit>
    <TextUnit id="5460" loc="12.33.2">Nil nisi ficetum nunc Labienus habet.</TextUnit>
    <TextUnit id="5461" loc="12.35.1">Tamquam simpliciter mecum, Callistrate, vivas,</TextUnit>
    <TextUnit id="5462" loc="12.35.2">Dicere percisum te mihi saepe soles.</TextUnit>
    <TextUnit id="5463" loc="12.35.3">Non es tam simplex, quam vis, Callistrate, credi.</TextUnit>
    <TextUnit id="5464" loc="12.35.4">Nam quisquis narrat talia, plura tacet.</TextUnit>
    <TextUnit id="5465" loc="12.38.1">Hunc qui femineis noctesque diesque cathedris</TextUnit>
    <TextUnit id="5466" loc="12.38.2">Incedit tota notus in urbe nimis,</TextUnit>
    <TextUnit id="5467" loc="12.38.3">Crine nitens, niger unguento, perlucidus ostro,</TextUnit>
    <TextUnit id="5468" loc="12.38.4">Ore tener, latus pectore, crure glaber,</TextUnit>
    <TextUnit id="5469" loc="12.38.5">Uxori qui saepe tuae comes inprobus haeret,</TextUnit>
    <TextUnit id="5470" loc="12.38.6">Non est quod timeas, Candide: non futuit.</TextUnit>
    <TextUnit id="5471" loc="12.40.1">Mentiris, credo: recitas mala carmina, laudo:</TextUnit>
    <TextUnit id="5472" loc="12.40.2">Cantas, canto: bibis, Pontiliane, bibo:</TextUnit>
    <TextUnit id="5473" loc="12.40.3">Pedis, dissimulo: gemma vis ludere, vincor:</TextUnit>
    <TextUnit id="5474" loc="12.40.4">Res una est, sine me quam facis, et taceo.</TextUnit>
    <TextUnit id="5475" loc="12.40.5">Nil tamen omnino praestas mihi. 'Mortuus,' inquis,</TextUnit>
    <TextUnit id="5476" loc="12.40.6">'Accipiam bene te.' Nil volo: sed morere.</TextUnit>
    <TextUnit id="5477" loc="12.42.1">Barbatus rigido nupsit Callistratus Afro,</TextUnit>
    <TextUnit id="5478" loc="12.42.2">Hac qua lege viro nubere virgo solet.</TextUnit>
    <TextUnit id="5479" loc="12.42.3">Praeluxere faces, velarunt flammea vultus,</TextUnit>
    <TextUnit id="5480" loc="12.42.4">Nec tua defuerunt verba, Talasse, tibi.</TextUnit>
    <TextUnit id="5481" loc="12.42.5">Dos etiam dicta est. Nondum tibi, Roma, videtur</TextUnit>
    <TextUnit id="5482" loc="12.42.6">Hoc satis? expectas numquid ut et pariat?</TextUnit>
    <TextUnit id="5483" loc="12.44.1">Unice, cognato iunctum mihi sanguine nomen</TextUnit>
    <TextUnit id="5484" loc="12.44.2">Qui geris et studio corda propinqua meis;</TextUnit>
    <TextUnit id="5485" loc="12.44.3">Carmina cum facias soli cedentia fratri,</TextUnit>
    <TextUnit id="5486" loc="12.44.4">Pectore non minor es, sed pietate prior.</TextUnit>
    <TextUnit id="5487" loc="12.44.5">Lesbia cum lepido te posset amare Catullo,</TextUnit>
    <TextUnit id="5488" loc="12.44.6">Te post Nasonem blanda Corinna sequi.</TextUnit>
    <TextUnit id="5489" loc="12.44.7">Nec deerant zephyri, si te dare vela iuvaret;</TextUnit>
    <TextUnit id="5490" loc="12.44.8">Sed tu litus amas. Hoc quoque fratris habes.</TextUnit>
    <TextUnit id="5491" loc="12.46.1">Difficilis facilis, iucundus acerbus es idem:</TextUnit>
    <TextUnit id="5492" loc="12.46.2">Nec tecum possum vivere, nec sine te.</TextUnit>
    <TextUnit id="5493" loc="12.48.1">Boletos et aprum si tamquam vilia ponis</TextUnit>
    <TextUnit id="5494" loc="12.48.2">Et non esse putas haec mea vota, volo:</TextUnit>
    <TextUnit id="5495" loc="12.48.3">Si fortunatum fieri me credis et heres</TextUnit>
    <TextUnit id="5496" loc="12.48.4">Vis scribi propter quinque Lucrina, vale.</TextUnit>
    <TextUnit id="5497" loc="12.48.5">Lauta tamen cena est: fateor, lautissima, sed cras</TextUnit>
    <TextUnit id="5498" loc="12.48.6">Nil erit, immo hodie, protinus immo nihil,</TextUnit>
    <TextUnit id="5499" loc="12.48.7">Quod sciat infelix damnatae spongia virgae</TextUnit>
    <TextUnit id="5500" loc="12.48.8">Vel quicumque canis iunctaque testa viae:</TextUnit>
    <TextUnit id="5501" loc="12.48.9">Mullorum leporumque et suminis exitus hic est,</TextUnit>
    <TextUnit id="5502" loc="12.48.10">Sulphureusque color carnificesque pedes.</TextUnit>
    <TextUnit id="5503" loc="12.48.11">Non Albana mihi sit comissatio tanti</TextUnit>
    <TextUnit id="5504" loc="12.48.12">Nec Capitolinae pontificumque dapes;</TextUnit>
    <TextUnit id="5505" loc="12.48.13">Inputet ipse deus nectar mihi, fiet acetum</TextUnit>
    <TextUnit id="5506" loc="12.48.14">Et Vaticani perfida vappa cadi.</TextUnit>
    <TextUnit id="5507" loc="12.48.15">Convivas alios cenarum quaere magister,</TextUnit>
    <TextUnit id="5508" loc="12.48.16">Quos capiant mensae regna superba tuae:</TextUnit>
    <TextUnit id="5509" loc="12.48.17">Me meus ad subitas invitet amicus ofellas:</TextUnit>
    <TextUnit id="5510" loc="12.48.18">Haec mihi, quam possum reddere, cena placet.</TextUnit>
    <TextUnit id="5511" loc="12.50.1">Daphnonas, platanonas et aerios pityonas</TextUnit>
    <TextUnit id="5512" loc="12.50.2">Et non unius balnea solus habes,</TextUnit>
    <TextUnit id="5513" loc="12.50.3">Et tibi centenis stat porticus alta columnis,</TextUnit>
    <TextUnit id="5514" loc="12.50.4">Calcatusque tuo sub pede lucet onyx,</TextUnit>
    <TextUnit id="5515" loc="12.50.5">Pulvereumque fugax hippodromon ungula plaudit,</TextUnit>
    <TextUnit id="5516" loc="12.50.6">Et pereuntis aquae fluctus ubique sonat;</TextUnit>
    <TextUnit id="5517" loc="12.50.7">Atria longa patent. Sed nec cenantibus usquam</TextUnit>
    <TextUnit id="5518" loc="12.50.8">Nec somno locus est. Quam bene non habitas!</TextUnit>
    <TextUnit id="5519" loc="12.52.1">Tempora Pieria solitus redimire corona,</TextUnit>
    <TextUnit id="5520" loc="12.52.2">Nec minus attonitis vox celebrata reis,</TextUnit>
    <TextUnit id="5521" loc="12.52.3">Hic situs est, hic ille tuus, Sempronia, Rufus,</TextUnit>
    <TextUnit id="5522" loc="12.52.4">Cuius et ipse tui flagrat amore cinis.</TextUnit>
    <TextUnit id="5523" loc="12.52.5">Dulcis in Elysio narraris fabula campo,</TextUnit>
    <TextUnit id="5524" loc="12.52.6">Et stupet ad raptus Tyndaris ipsa tuos:</TextUnit>
    <TextUnit id="5525" loc="12.52.7">Tu melior, quae deserto raptore redisti,</TextUnit>
    <TextUnit id="5526" loc="12.52.8">Illa virum voluit nec repetita sequi.</TextUnit>
    <TextUnit id="5527" loc="12.52.9">Ridet et Iliacos audit Menelaus amores:</TextUnit>
    <TextUnit id="5528" loc="12.52.10">Absolvit Phrygium vestra rapina Parim.</TextUnit>
    <TextUnit id="5529" loc="12.52.11">Accipient olim cum te loca laeta piorum,</TextUnit>
    <TextUnit id="5530" loc="12.52.12">Non erit in Stygia notior umbra domo:</TextUnit>
    <TextUnit id="5531" loc="12.52.13">Non aliena videt, sed amat Proserpina raptas:</TextUnit>
    <TextUnit id="5532" loc="12.52.14">Iste tibi dominam conciliabit amor.</TextUnit>
    <TextUnit id="5533" loc="12.54.1">Crine ruber, niger ore, brevis pede, lumine laesus,</TextUnit>
    <TextUnit id="5534" loc="12.54.2">Rem magnam praestas, Zoile, si bonus es.</TextUnit>
    <TextUnit id="5535" loc="12.56.1">Aegrotas uno decies aut saepius anno,</TextUnit>
    <TextUnit id="5536" loc="12.56.2">Nec tibi, sed nobis hoc, Polycharme, nocet:</TextUnit>
    <TextUnit id="5537" loc="12.56.3">Nam quotiens surgis, soteria poscis amicos.</TextUnit>
    <TextUnit id="5538" loc="12.56.4">Sit pudor: aegrota iam, Polycharme, semel.</TextUnit>
    <TextUnit id="5539" loc="12.58.1">Ancillariolum tua te vocat uxor, et ipsa</TextUnit>
    <TextUnit id="5540" loc="12.58.2">Lecticariola est: estis, Alauda, pares.</TextUnit>
    <TextUnit id="5541" loc="12.60.1">Martis alumne dies, roseam quo lampada primum</TextUnit>
    <TextUnit id="5542" loc="12.60.2">Magnaque siderei vidimus ora dei,</TextUnit>
    <TextUnit id="5543" loc="12.60.3">Si te rure coli viridisque pudebit ad aras,</TextUnit>
    <TextUnit id="5544" loc="12.60.4">Qui fueras Latia cultus in urbe mihi:</TextUnit>
    <TextUnit id="5545" loc="12.60.5">Da veniam, servire meis quod nolo Kalendis,</TextUnit>
    <TextUnit id="5546" loc="12.60.6">Et qua sum genitus, vivere luce volo.</TextUnit>
    <TextUnit id="5547" loc="12.60.7">Natali pallere suo, ne calda Sabello</TextUnit>
    <TextUnit id="5548" loc="12.60.8">Desit; et ut liquidum potet Alauda merum,</TextUnit>
    <TextUnit id="5549" loc="12.60.9">Turbida sollicito transmittere Caecuba sacco;</TextUnit>
    <TextUnit id="5550" loc="12.60.10">Atque inter mensas ire, redire suas;</TextUnit>
    <TextUnit id="5551" loc="12.60.11">Excipere hos illos, et tota surgere cena</TextUnit>
    <TextUnit id="5552" loc="12.60.12">Marmora calcantem frigidiora gelu:</TextUnit>
    <TextUnit id="5553" loc="12.60.13">Quae ratio est, haec sponte sua perferre patique,</TextUnit>
    <TextUnit id="5554" loc="12.60.14">Quae te si iubeat rex dominusque, neges?</TextUnit>
    <TextUnit id="5555" loc="12.62.1">Antiqui rex magne poli mundique prioris,</TextUnit>
    <TextUnit id="5556" loc="12.62.2">Sub quo pigra quies nec labor ullus erat,</TextUnit>
    <TextUnit id="5557" loc="12.62.3">Nec regale nimis fulmen nec fulmine digni,</TextUnit>
    <TextUnit id="5558" loc="12.62.4">Scissa nec ad Manes, sed sibi dives humus:</TextUnit>
    <TextUnit id="5559" loc="12.62.5">Laetus ad haec facilisque veni sollemnia Prisci</TextUnit>
    <TextUnit id="5560" loc="12.62.6">Gaudia: cum sacris te decet esse tuis.</TextUnit>
    <TextUnit id="5561" loc="12.62.7">Tu reducem patriae sexta, pater optime, bruma</TextUnit>
    <TextUnit id="5562" loc="12.62.8">Pacifici Latia reddis ab urbe Numae.</TextUnit>
    <TextUnit id="5563" loc="12.62.9">Cernis, ut Ausonio similis tibi pompa macello</TextUnit>
    <TextUnit id="5564" loc="12.62.10">Pendeat et quantus luxurietur honos?</TextUnit>
    <TextUnit id="5565" loc="12.62.11">Quam non parca manus largaeque nomismata mensae,</TextUnit>
    <TextUnit id="5566" loc="12.62.12">Quae, Saturne, tibi pernumerentur opes?</TextUnit>
    <TextUnit id="5567" loc="12.62.13">Utque sit his pretium meritis et gratia maior,</TextUnit>
    <TextUnit id="5568" loc="12.62.14">Et pater et frugi sic tua sacra colit.</TextUnit>
    <TextUnit id="5569" loc="12.62.15">At tu sancte - tuo sic semper amere Decembri -</TextUnit>
    <TextUnit id="5570" loc="12.62.16">Hos illi iubeas saepe redire dies.</TextUnit>
    <TextUnit id="5571" loc="12.64.1">Vincentem roseos facieque comaque ministros</TextUnit>
    <TextUnit id="5572" loc="12.64.2">Cinna cocum fecit. Cinna, gulosus homo es.</TextUnit>
    <TextUnit id="5573" loc="12.66.1">Bis quinquagenis domus est tibi milibus empta,</TextUnit>
    <TextUnit id="5574" loc="12.66.2">Vendere quam summa vel breviore cupis.</TextUnit>
    <TextUnit id="5575" loc="12.66.3">Arte sed emptorem vafra corrumpis, Amoene,</TextUnit>
    <TextUnit id="5576" loc="12.66.4">Et casa divitiis ambitiosa latet.</TextUnit>
    <TextUnit id="5577" loc="12.66.5">Gemmantes prima fulgent testudine lecti,</TextUnit>
    <TextUnit id="5578" loc="12.66.6">Et Maurusiaci pondera rara citri;</TextUnit>
    <TextUnit id="5579" loc="12.66.7">Argentum atque aurum non simplex Delphica portat;</TextUnit>
    <TextUnit id="5580" loc="12.66.8">Stant pueri, dominos quos precer esse meos.</TextUnit>
    <TextUnit id="5581" loc="12.66.9">Deinde ducenta sonas, et ais non esse minoris.</TextUnit>
    <TextUnit id="5582" loc="12.66.10">Instructam vili vendis, Amoene, domum.</TextUnit>
    <TextUnit id="5583" loc="12.68.1">Matutine cliens, urbis mihi causa relictae,</TextUnit>
    <TextUnit id="5584" loc="12.68.2">Atria, si sapias, ambitiosa colas.</TextUnit>
    <TextUnit id="5585" loc="12.68.3">Non sum ego causidicus, nec amaris litibus aptus,</TextUnit>
    <TextUnit id="5586" loc="12.68.4">Sed piger et senior Pieridumque comes;</TextUnit>
    <TextUnit id="5587" loc="12.68.5">Otia me somnusque iuvant, quae magna negavit</TextUnit>
    <TextUnit id="5588" loc="12.68.6">Roma mihi: redeo, si vigilatur et hic.</TextUnit>
    <TextUnit id="5589" loc="12.70.1">Lintea ferret Apro vatius cum vernula nuper</TextUnit>
    <TextUnit id="5590" loc="12.70.2">Et supra togulam lusca sederet anus</TextUnit>
    <TextUnit id="5591" loc="12.70.3">Atque olei stillam daret enterocelicus unctor,</TextUnit>
    <TextUnit id="5592" loc="12.70.4">Udorum tetricus censor et asper erat:</TextUnit>
    <TextUnit id="5593" loc="12.70.5">Frangendos calices effundendumque Falernum</TextUnit>
    <TextUnit id="5594" loc="12.70.6">Clamabat, biberet quod modo lotus eques.</TextUnit>
    <TextUnit id="5595" loc="12.70.7">A sene sed postquam patruo venere trecenta,</TextUnit>
    <TextUnit id="5596" loc="12.70.8">Sobrius a thermis nescit abire domum.</TextUnit>
    <TextUnit id="5597" loc="12.70.9">O quantum diatreta valent et quinque comati!</TextUnit>
    <TextUnit id="5598" loc="12.70.10">Tunc, cum pauper erat, non sitiebat Aper.</TextUnit>
    <TextUnit id="5599" loc="12.72.1">Iugera mercatus prope busta latentis agelli</TextUnit>
    <TextUnit id="5600" loc="12.72.2">Et male compactae culmina fulta casae,</TextUnit>
    <TextUnit id="5601" loc="12.72.3">Deseris urbanas, tua praedia, Pannyche, lites</TextUnit>
    <TextUnit id="5602" loc="12.72.4">Parvaque, sed tritae praemia certa togae.</TextUnit>
    <TextUnit id="5603" loc="12.72.5">Frumentum, milium tisanamque fabamque solebas</TextUnit>
    <TextUnit id="5604" loc="12.72.6">Vendere pragmaticus, nunc emis agricola.</TextUnit>
    <TextUnit id="5605" loc="12.74.1">Dum tibi Niliacus portat crystalla cataplus,</TextUnit>
    <TextUnit id="5606" loc="12.74.2">Accipe de circo pocula Flaminio.</TextUnit>
    <TextUnit id="5607" loc="12.74.3">Hi magis audaces, an sunt qui talia mittunt</TextUnit>
    <TextUnit id="5608" loc="12.74.4">Munera? Sed gemmis vilibus usus inest:</TextUnit>
    <TextUnit id="5609" loc="12.74.5">Nullum sollicitant haec, Flacce, toreumata furem,</TextUnit>
    <TextUnit id="5610" loc="12.74.6">Et nimium calidis non vitiantur aquis.</TextUnit>
    <TextUnit id="5611" loc="12.74.7">Quid, quod securo potat conviva ministro,</TextUnit>
    <TextUnit id="5612" loc="12.74.8">Et casum tremulae non timuere manus?</TextUnit>
    <TextUnit id="5613" loc="12.74.9">Hoc quoque non nihil est, quod propinabis in istis,</TextUnit>
    <TextUnit id="5614" loc="12.74.10">Frangendus fuerit si tibi, Flacce, calix.</TextUnit>
    <TextUnit id="5615" loc="12.76.1">Amphora vigesis, modius datur aere quaterno.</TextUnit>
    <TextUnit id="5616" loc="12.76.2">Ebrius et crudus, nil habet agricola.</TextUnit>
    <TextUnit id="5617" loc="12.78.1">Nil in te scripsi, Bithynice. Credere non vis</TextUnit>
    <TextUnit id="5618" loc="12.78.2">Et iurare iubes? Malo satis facere.</TextUnit>
    <TextUnit id="5619" loc="12.80.1">Ne laudet dignos, laudat Callistratus omnes.</TextUnit>
    <TextUnit id="5620" loc="12.80.2">Cui malus est nemo, quis bonus esse potest?</TextUnit>
    <TextUnit id="5621" loc="12.82.1">Effugere in thermis et circa balnea non est</TextUnit>
    <TextUnit id="5622" loc="12.82.2">Menogenen, omni tu licet arte velis.</TextUnit>
    <TextUnit id="5623" loc="12.82.3">Captabit tepidum dextra laevaque trigonem,</TextUnit>
    <TextUnit id="5624" loc="12.82.4">Inputet acceptas ut tibi saepe pilas.</TextUnit>
    <TextUnit id="5625" loc="12.82.5">Colliget et referet laxum de pulvere follem,</TextUnit>
    <TextUnit id="5626" loc="12.82.6">Et si iam lotus, iam soleatus erit.</TextUnit>
    <TextUnit id="5627" loc="12.82.7">Lintea si sumes, nive candidiora loquetur,</TextUnit>
    <TextUnit id="5628" loc="12.82.8">Sint licet infantis sordidiora sinu.</TextUnit>
    <TextUnit id="5629" loc="12.82.9">Exiguos secto comentem dente capillos</TextUnit>
    <TextUnit id="5630" loc="12.82.10">Dicet Achilleas disposuisse comas.</TextUnit>
    <TextUnit id="5631" loc="12.82.11">Fumosae feret ipse propin de faece lagonae,</TextUnit>
    <TextUnit id="5632" loc="12.82.12">Frontis et umorem colliget usque tuae.</TextUnit>
    <TextUnit id="5633" loc="12.82.13">Omnia laudabit, mirabitur omnia, donec</TextUnit>
    <TextUnit id="5634" loc="12.82.14">Perpessus dicas taedia mille 'Veni!'</TextUnit>
    <TextUnit id="5635" loc="12.84.1">Nolueram, Polytime, tuos violare capillos,</TextUnit>
    <TextUnit id="5636" loc="12.84.2">Sed iuvat hoc precibus me tribuisse tuis.</TextUnit>
    <TextUnit id="5637" loc="12.84.3">Talis eras, modo tonse Pelops, positisque nitebas</TextUnit>
    <TextUnit id="5638" loc="12.84.4">Crinibus, ut totum sponsa videret ebur.</TextUnit>
    <TextUnit id="5639" loc="12.86.1">Triginta tibi sunt pueri totidemque puellae:</TextUnit>
    <TextUnit id="5640" loc="12.86.2">Una est nec surgit mentula. Quid facies?</TextUnit>
    <TextUnit id="5641" loc="12.88.1">Tongilianus habet nasum: scio, non nego. Sed iam</TextUnit>
    <TextUnit id="5642" loc="12.88.2">Nil praeter nasum Tongilianus habet.</TextUnit>
    <TextUnit id="5643" loc="12.90.1">Pro sene, sed clare, votum Maro fecit amico,</TextUnit>
    <TextUnit id="5644" loc="12.90.2">Cui gravis et fervens hemitritaeos erat,</TextUnit>
    <TextUnit id="5645" loc="12.90.3">Si Stygias aeger non esset missus ad umbras,</TextUnit>
    <TextUnit id="5646" loc="12.90.4">Ut caderet magno victima grata Iovi.</TextUnit>
    <TextUnit id="5647" loc="12.90.5">Coeperunt certam medici spondere salutem.</TextUnit>
    <TextUnit id="5648" loc="12.90.6">Ne votum solvat, nunc Maro vota facit.</TextUnit>
    <TextUnit id="5649" loc="12.92.1">Saepe rogare soles, qualis sim, Prisce, futurus,</TextUnit>
    <TextUnit id="5650" loc="12.92.2">Si fiam locuples simque repente potens.</TextUnit>
    <TextUnit id="5651" loc="12.92.3">Quemquam posse putas mores narrare futuros?</TextUnit>
    <TextUnit id="5652" loc="12.92.4">Dic mihi, si fias tu leo, qualis eris?</TextUnit>
    <TextUnit id="5653" loc="12.94.1">Scribebamus epos; coepisti scribere: cessi,</TextUnit>
    <TextUnit id="5654" loc="12.94.2">Aemula ne starent carmina nostra tuis.</TextUnit>
    <TextUnit id="5655" loc="12.94.3">Transtulit ad tragicos se nostra Thalia coturnos:</TextUnit>
    <TextUnit id="5656" loc="12.94.4">Aptasti longum tu quoque syrma tibi.</TextUnit>
    <TextUnit id="5657" loc="12.94.5">Fila lyrae movi Calabris exculta Camenis:</TextUnit>
    <TextUnit id="5658" loc="12.94.6">Plectra rapis nobis, ambitiose, nova.</TextUnit>
    <TextUnit id="5659" loc="12.94.7">Audemus saturas: Lucilius esse laboras.</TextUnit>
    <TextUnit id="5660" loc="12.94.8">Ludo levis elegos: tu quoque ludis idem.</TextUnit>
    <TextUnit id="5661" loc="12.94.9">Quid minus esse potest? epigrammata fingere coepi:</TextUnit>
    <TextUnit id="5662" loc="12.94.10">Hinc etiam petitur iam mea palma tibi.</TextUnit>
    <TextUnit id="5663" loc="12.94.11">Elige, quid nolis - quis enim pudor, omnia velle? -</TextUnit>
    <TextUnit id="5664" loc="12.94.12">Et si quid non vis, Tucca, relinque mihi.</TextUnit>
    <TextUnit id="5665" loc="12.96.1">Cum tibi nota tui sit vita fidesque mariti,</TextUnit>
    <TextUnit id="5666" loc="12.96.2">Nec premat ulla tuos sollicitetve toros,</TextUnit>
    <TextUnit id="5667" loc="12.96.3">Quid quasi paelicibus torqueris inepta ministris,</TextUnit>
    <TextUnit id="5668" loc="12.96.4">In quibus et brevis est et fugitiva Venus?</TextUnit>
    <TextUnit id="5669" loc="12.96.5">Plus tibi quam domino pueros praestare probabo:</TextUnit>
    <TextUnit id="5670" loc="12.96.6">Hi faciunt, ut sis femina sola viro;</TextUnit>
    <TextUnit id="5671" loc="12.96.7">Hi dant quod non vis uxor dare. 'Do tamen,' inquis,</TextUnit>
    <TextUnit id="5672" loc="12.96.8">'Ne vagus a thalamis coniugis erret amor.'</TextUnit>
    <TextUnit id="5673" loc="12.96.9">Non eadem res est: Chiam volo, nolo mariscam:</TextUnit>
    <TextUnit id="5674" loc="12.96.10">Ne dubites quae sit Chia, marisca tua est.</TextUnit>
    <TextUnit id="5675" loc="12.96.11">Scire suos fines matrona et femina debet:</TextUnit>
    <TextUnit id="5676" loc="12.96.12">Cede sua pueris, utere parte tua.</TextUnit>
    <TextUnit id="5677" loc="12.98.1">Baetis olivifera crinem redimite corona,</TextUnit>
    <TextUnit id="5678" loc="12.98.2">Aurea qui nitidis vellera tinguis aquis;</TextUnit>
    <TextUnit id="5679" loc="12.98.3">Quem Bromius, quem Pallas amat; cui rector aquarum</TextUnit>
    <TextUnit id="5680" loc="12.98.4">Albula navigerum per freta pandit iter:</TextUnit>
    <TextUnit id="5681" loc="12.98.5">Ominibus laetis vestras Instantius oras</TextUnit>
    <TextUnit id="5682" loc="12.98.6">Intret, et hic populis ut prior annus eat.</TextUnit>
    <TextUnit id="5683" loc="12.98.7">Non ignorat, onus quod sit succedere Macro:</TextUnit>
    <TextUnit id="5684" loc="12.98.8">Qui sua metitur pondera, ferre potest.</TextUnit>
    <TextUnit id="5685" loc="13.1.1">Ne toga cordylis et paenula desit olivis</TextUnit>
    <TextUnit id="5686" loc="13.1.2">Aut inopem metuat sordida blatta famem,</TextUnit>
    <TextUnit id="5687" loc="13.1.3">Perdite Niliacas, Musae, mea damna, papyros:</TextUnit>
    <TextUnit id="5688" loc="13.1.4">Postulat, ecce, novos ebria bruma sales.</TextUnit>
    <TextUnit id="5689" loc="13.1.5">Non mea magnanimo depugnat tessera telo,</TextUnit>
    <TextUnit id="5690" loc="13.1.6">Senio nec nostrum cum cane quassat ebur:</TextUnit>
    <TextUnit id="5691" loc="13.1.7">Haec mihi charta nuces, haec est mihi charta fritillus:</TextUnit>
    <TextUnit id="5692" loc="13.1.8">Alea nec damnum nec facit ista lucrum.</TextUnit>
    <TextUnit id="5693" loc="13.2.1">Nasutus sis usque licet, sis denique nasus,</TextUnit>
    <TextUnit id="5694" loc="13.2.2">Quantum noluerat ferre rogatus Atlans,</TextUnit>
    <TextUnit id="5695" loc="13.2.3">Et possis ipsum tu deridere Latinum:</TextUnit>
    <TextUnit id="5696" loc="13.2.4">Non potes in nugas dicere plura meas,</TextUnit>
    <TextUnit id="5697" loc="13.2.5">Ipse ego quam dixi. Quid dentem dente iuvabit</TextUnit>
    <TextUnit id="5698" loc="13.2.6">Rodere? carne opus est, si satur esse velis.</TextUnit>
    <TextUnit id="5699" loc="13.2.7">Ne perdas operam: qui se mirantur, in illos</TextUnit>
    <TextUnit id="5700" loc="13.2.8">Virus habe, nos haec novimus esse nihil.</TextUnit>
    <TextUnit id="5701" loc="13.2.9">Non tamen hoc nimium nihil est, si candidus aure,</TextUnit>
    <TextUnit id="5702" loc="13.2.10">Nec matutina si mihi fronte venis.</TextUnit>
    <TextUnit id="5703" loc="13.3.1">Omnis in hoc gracili Xeniorum turba libello</TextUnit>
    <TextUnit id="5704" loc="13.3.2">Constabit nummis quattuor empta tibi.</TextUnit>
    <TextUnit id="5705" loc="13.3.3">Quattuor est nimium? poterit constare duobus,</TextUnit>
    <TextUnit id="5706" loc="13.3.4">Et faciet lucrum bybliopola Tryphon.</TextUnit>
    <TextUnit id="5707" loc="13.3.5">Haec licet hospitibus pro munere disticha mittas,</TextUnit>
    <TextUnit id="5708" loc="13.3.6">Si tibi tam rarus, quam mihi, nummus erit.</TextUnit>
    <TextUnit id="5709" loc="13.3.7">Addita per titulos sua nomina rebus habebis:</TextUnit>
    <TextUnit id="5710" loc="13.3.8">Praetereas, si quid non facit ad stomachum.</TextUnit>
    <TextUnit id="5711" loc="13.4.1">Serus ut aetheriae Germanicus imperet aulae</TextUnit>
    <TextUnit id="5712" loc="13.4.2">Utque diu terris, da pia tura Iovi.</TextUnit>
    <TextUnit id="5713" loc="13.5.1">Cerea quae patulo lucet ficedula lumbo,</TextUnit>
    <TextUnit id="5714" loc="13.5.2">Cum tibi sorte datur, si sapis, adde piper.</TextUnit>
    <TextUnit id="5715" loc="13.6.1">Nos alicam, poterit mulsum tibi mittere dives.</TextUnit>
    <TextUnit id="5716" loc="13.6.2">Si tibi noluerit mittere dives, emes.</TextUnit>
    <TextUnit id="5717" loc="13.7.1">Si spumet rubra conchis tibi pallida testa,</TextUnit>
    <TextUnit id="5718" loc="13.7.2">Lautorum cenis saepe negare potes.</TextUnit>
    <TextUnit id="5719" loc="13.8.1">Inbue plebeias Clusinis pultibus ollas,</TextUnit>
    <TextUnit id="5720" loc="13.8.2">Ut satur in vacuis dulcia musta bibas.</TextUnit>
    <TextUnit id="5721" loc="13.9.1">Accipe Niliacam, Pelusia munera, lentem:</TextUnit>
    <TextUnit id="5722" loc="13.9.2">Vilior est alica, carior illa faba.</TextUnit>
    <TextUnit id="5723" loc="13.10.1">Nec dotes similae possis numerare nec usus,</TextUnit>
    <TextUnit id="5724" loc="13.10.2">Pistori totiens cum sit et apta coco.</TextUnit>
    <TextUnit id="5725" loc="13.11.1">Mulio quod non det tacituris, accipe, mulis.</TextUnit>
    <TextUnit id="5726" loc="13.11.2">Haec ego coponi, non tibi dona dedi.</TextUnit>
    <TextUnit id="5727" loc="13.12.1">Tercentum Libyci modios de messe coloni</TextUnit>
    <TextUnit id="5728" loc="13.12.2">Sume, suburbanus ne moriatur ager.</TextUnit>
    <TextUnit id="5729" loc="13.13.1">Ut sapiant fatuae, fabrorum prandia, betae,</TextUnit>
    <TextUnit id="5730" loc="13.13.2">O quam saepe petet vina piperque cocus!</TextUnit>
    <TextUnit id="5731" loc="13.14.1">Cludere quae cenas lactuca solebat avorum,</TextUnit>
    <TextUnit id="5732" loc="13.14.2">Dic mihi, cur nostras inchoat illa dapes?</TextUnit>
    <TextUnit id="5733" loc="13.15.1">Si vicina tibi Nomento rura coluntur,</TextUnit>
    <TextUnit id="5734" loc="13.15.2">Ad villam moneo, rustice, ligna feras.</TextUnit>
    <TextUnit id="5735" loc="13.16.1">Haec tibi brumali gaudentia frigore rapa</TextUnit>
    <TextUnit id="5736" loc="13.16.2">Quae damus, in caelo Romulus esse solet.</TextUnit>
    <TextUnit id="5737" loc="13.17.1">Ne tibi pallentes moveant fastidia caules,</TextUnit>
    <TextUnit id="5738" loc="13.17.2">Nitrata viridis brassica fiat aqua.</TextUnit>
    <TextUnit id="5739" loc="13.18.1">Fila Tarentini graviter redolentia porri</TextUnit>
    <TextUnit id="5740" loc="13.18.2">Edisti quotiens, oscula clusa dato.</TextUnit>
    <TextUnit id="5741" loc="13.19.1">Mittit praecipuos nemoralis Aricia porros:</TextUnit>
    <TextUnit id="5742" loc="13.19.2">In niveo virides stipite cerne comas.</TextUnit>
    <TextUnit id="5743" loc="13.20.1">Hos Amiternus ager felicibus educat hortis:</TextUnit>
    <TextUnit id="5744" loc="13.20.2">Nursinas poteris parcius esse pilas.</TextUnit>
    <TextUnit id="5745" loc="13.21.1">Mollis in aequorea quae crevit spina Ravenna,</TextUnit>
    <TextUnit id="5746" loc="13.21.2">Non erit incultis gratior asparagis.</TextUnit>
    <TextUnit id="5747" loc="13.22.1">Non habilis cyathis et inutilis uva Lyaeo,</TextUnit>
    <TextUnit id="5748" loc="13.22.2">Sed non potanti me tibi nectar ero.</TextUnit>
    <TextUnit id="5749" loc="13.23.1">Chia seni similis Baccho, quem Setia misit,</TextUnit>
    <TextUnit id="5750" loc="13.23.2">Ipsa merum secum portat et ipsa salem.</TextUnit>
    <TextUnit id="5751" loc="13.24.1">Si tibi Cecropio saturata Cydonea melle</TextUnit>
    <TextUnit id="5752" loc="13.24.2">Ponentur, dicas: 'Haec melimela placent.'</TextUnit>
    <TextUnit id="5753" loc="13.25.1">Poma sumus Cybeles: procul hinc discede, viator,</TextUnit>
    <TextUnit id="5754" loc="13.25.2">Ne cadat in miserum nostra ruina caput.</TextUnit>
    <TextUnit id="5755" loc="13.26.1">Sorba sumus, molles nimium tendentia ventres:</TextUnit>
    <TextUnit id="5756" loc="13.26.2">Aptius haec puero, quam tibi, poma dabis.</TextUnit>
    <TextUnit id="5757" loc="13.27.1">Aurea porrigitur Iani caryota Kalendis;</TextUnit>
    <TextUnit id="5758" loc="13.27.2">Sed tamen hoc munus pauperis esse solet.</TextUnit>
    <TextUnit id="5759" loc="13.28.1">Haec tibi quae torta venerunt condita meta,</TextUnit>
    <TextUnit id="5760" loc="13.28.2">Si maiora forent cottana, ficus erat.</TextUnit>
    <TextUnit id="5761" loc="13.29.1">Pruna peregrinae carie rugosa senectae</TextUnit>
    <TextUnit id="5762" loc="13.29.2">Sume: solent duri solvere ventris onus.</TextUnit>
    <TextUnit id="5763" loc="13.30.1">Caseus Etruscae signatus imagine Lunae</TextUnit>
    <TextUnit id="5764" loc="13.30.2">Praestabit pueris prandia mille tuis.</TextUnit>
    <TextUnit id="5765" loc="13.31.1">Si sine carne voles ientacula sumere frugi,</TextUnit>
    <TextUnit id="5766" loc="13.31.2">Haec tibi Vestino de grege massa venit.</TextUnit>
    <TextUnit id="5767" loc="13.32.1">Non quemcumque focum nec fumum caseus omnem,</TextUnit>
    <TextUnit id="5768" loc="13.32.2">Sed Velabrensem qui bibit, ille sapit.</TextUnit>
    <TextUnit id="5769" loc="13.33.1">Trebula nos genuit; commendat gratia duplex,</TextUnit>
    <TextUnit id="5770" loc="13.33.2">Sive levi flamma, sive domamur aqua.</TextUnit>
    <TextUnit id="5771" loc="13.34.1">Cum sit anus coniunx et sint tibi mortua membra,</TextUnit>
    <TextUnit id="5772" loc="13.34.2">Nil aliud bulbis quam satur esse potes.</TextUnit>
    <TextUnit id="5773" loc="13.35.1">Filia Picenae venio Lucanica porcae:</TextUnit>
    <TextUnit id="5774" loc="13.35.2">Pultibus hinc niveis grata corona datur.</TextUnit>
    <TextUnit id="5775" loc="13.36.1">Haec, quae Picenis venit subducta trapetis,</TextUnit>
    <TextUnit id="5776" loc="13.36.2">Inchoat atque eadem finit oliva dapes.</TextUnit>
    <TextUnit id="5777" loc="13.37.1">Aut Corcyraei sunt haec de frondibus horti,</TextUnit>
    <TextUnit id="5778" loc="13.37.2">Aut haec Massyli poma draconis erant.</TextUnit>
    <TextUnit id="5779" loc="13.38.1">Subripuit pastor quae nondum stantibus haedis</TextUnit>
    <TextUnit id="5780" loc="13.38.2">De primo matrum lacte colustra damus.</TextUnit>
    <TextUnit id="5781" loc="13.39.1">Lascivum pecus et viridi non utile Baccho</TextUnit>
    <TextUnit id="5782" loc="13.39.2">Det poenas; nocuit iam tener ille deo.</TextUnit>
    <TextUnit id="5783" loc="13.40.1">Candida si croceos circumfluit unda vitellos,</TextUnit>
    <TextUnit id="5784" loc="13.40.2">Hesperius scombri temperet ova liquor.</TextUnit>
    <TextUnit id="5785" loc="13.41.1">Lacte mero pastum pigrae mihi matris alumnum</TextUnit>
    <TextUnit id="5786" loc="13.41.2">Ponat, et Aetolo de sue dives edat.</TextUnit>
    <TextUnit id="5787" loc="13.42.1">Non tibi de Libycis tubures et apyrina ramis,</TextUnit>
    <TextUnit id="5788" loc="13.42.2">De Nomentanis sed damus arboribus.</TextUnit>
    <TextUnit id="5789" loc="13.43.1">Lecta suburbanis mittuntur apyrina ramis</TextUnit>
    <TextUnit id="5790" loc="13.43.2">Et vernae tubures. Quid tibi cum Libycis?</TextUnit>
    <TextUnit id="5791" loc="13.44.1">Esse putes nondum sumen: sic ubere largo</TextUnit>
    <TextUnit id="5792" loc="13.44.2">Et fluit et vivo lacte papilla tumet.</TextUnit>
    <TextUnit id="5793" loc="13.45.1">Si Libycae nobis volucres et Phasides essent,</TextUnit>
    <TextUnit id="5794" loc="13.45.2">Acciperes, at nunc accipe chortis aves.</TextUnit>
    <TextUnit id="5795" loc="13.46.1">Vilia maternis fueramus Persica ramis:</TextUnit>
    <TextUnit id="5796" loc="13.46.2">Nunc in adoptivis Persica cara sumus.</TextUnit>
    <TextUnit id="5797" loc="13.47.1">Picentina Ceres niveo sic nectare crescit,</TextUnit>
    <TextUnit id="5798" loc="13.47.2">Ut levis accepta spongia turget aqua.</TextUnit>
    <TextUnit id="5799" loc="13.48.1">Argentum atque aurum facilest laenamque togamque</TextUnit>
    <TextUnit id="5800" loc="13.48.2">Mittere: boletos mittere difficilest.</TextUnit>
    <TextUnit id="5801" loc="13.49.1">Cum me ficus alat, cum pascar dulcibus uvis,</TextUnit>
    <TextUnit id="5802" loc="13.49.2">Cur potius nomen non dedit uva mihi?</TextUnit>
    <TextUnit id="5803" loc="13.50.1">Rumpimus altricem tenero quae vertice terram</TextUnit>
    <TextUnit id="5804" loc="13.50.2">Tubera, boletis poma secunda sumus.</TextUnit>
    <TextUnit id="5805" loc="13.51.1">Texta rosis fortasse tibi vel divite nardo,</TextUnit>
    <TextUnit id="5806" loc="13.51.2">At mihi de turdis facta corona placet.</TextUnit>
    <TextUnit id="5807" loc="13.52.1">Tota quidem ponatur anas; sed pectore tantum</TextUnit>
    <TextUnit id="5808" loc="13.52.2">Et cervice sapit: cetera redde coco.</TextUnit>
    <TextUnit id="5809" loc="13.53.1">Cum pinguis mihi turtur erit, lactuca valebis:</TextUnit>
    <TextUnit id="5810" loc="13.53.2">Et cocleas tibi habe. Perdere nolo famem.</TextUnit>
    <TextUnit id="5811" loc="13.54.1">Cerretana mihi fiat vel missa licebit</TextUnit>
    <TextUnit id="5812" loc="13.54.2">De Menapis: lauti de petasone vorent.</TextUnit>
    <TextUnit id="5813" loc="13.55.1">Musteus est: propera, caros nec differ amicos.</TextUnit>
    <TextUnit id="5814" loc="13.55.2">Nam mihi cum vetulo sit petasone nihil.</TextUnit>
    <TextUnit id="5815" loc="13.56.1">Te fortasse magis capiat de virgine porca;</TextUnit>
    <TextUnit id="5816" loc="13.56.2">Me materna gravi de sue volva capit.</TextUnit>
    <TextUnit id="5817" loc="13.57.1">Niliacum ridebis holus lanasque sequaces,</TextUnit>
    <TextUnit id="5818" loc="13.57.2">Inproba cum morsu fila manuque trahes.</TextUnit>
    <TextUnit id="5819" loc="13.58.1">Aspice, quam tumeat magno iecur ansere maius!</TextUnit>
    <TextUnit id="5820" loc="13.58.2">Miratus dices: 'Hoc, rogo, crevit ubi?'</TextUnit>
    <TextUnit id="5821" loc="13.59.1">Tota mihi dormitur hiems et pinguior illo</TextUnit>
    <TextUnit id="5822" loc="13.59.2">Tempore sum, quo me nil nisi somnus alit.</TextUnit>
    <TextUnit id="5823" loc="13.60.1">Gaudet in effossis habitare cuniculus antris.</TextUnit>
    <TextUnit id="5824" loc="13.60.2">Monstravit tacitas hostibus ille vias.</TextUnit>
    <TextUnit id="5825" loc="13.61.1">Inter sapores fertur alitum primus</TextUnit>
    <TextUnit id="5826" loc="13.61.2">Ionicarum gustus attagenarum.</TextUnit>
    <TextUnit id="5827" loc="13.62.1">Pascitur et dulci facilis gallina farina,</TextUnit>
    <TextUnit id="5828" loc="13.62.2">Pascitur et tenebris. Ingeniosa gula est.</TextUnit>
    <TextUnit id="5829" loc="13.63.1">Ne nimis exhausto macresceret inguine gallus,</TextUnit>
    <TextUnit id="5830" loc="13.63.2">Amisit testes. Nunc mihi gallus erit.</TextUnit>
    <TextUnit id="5831" loc="13.64.1">Succumbit sterili frustra gallina marito.</TextUnit>
    <TextUnit id="5832" loc="13.64.2">Hunc matris Cybeles esse decebat avem.</TextUnit>
    <TextUnit id="5833" loc="13.65.1">Ponitur Ausoniis avis haec rarissima mensis:</TextUnit>
    <TextUnit id="5834" loc="13.65.2">Hanc in piscina ludere saepe soles.</TextUnit>
    <TextUnit id="5835" loc="13.66.1">Ne violes teneras periuro dente columbas,</TextUnit>
    <TextUnit id="5836" loc="13.66.2">Tradita si Gnidiae sunt tibi sacra deae.</TextUnit>
    <TextUnit id="5837" loc="13.67.1">Inguina torquati tardant hebetantque palumbi:</TextUnit>
    <TextUnit id="5838" loc="13.67.2">Non edat hanc volucrem qui cupit esse salax.</TextUnit>
    <TextUnit id="5839" loc="13.68.1">Galbina decipitur calamis et retibus ales,</TextUnit>
    <TextUnit id="5840" loc="13.68.2">Turget adhuc viridi cum rudis uva mero.</TextUnit>
    <TextUnit id="5841" loc="13.69.1">Pannonicas nobis numquam dedit Umbria cattas:</TextUnit>
    <TextUnit id="5842" loc="13.69.2">Mavult haec dominae mittere dona Pudens.</TextUnit>
    <TextUnit id="5843" loc="13.70.1">Miraris, quotiens gemmantis explicat alas,</TextUnit>
    <TextUnit id="5844" loc="13.70.2">Et potes hunc saevo tradere, dure, coco?</TextUnit>
    <TextUnit id="5845" loc="13.71.1">Dat mihi pinna rubens nomen, sed lingua gulosis</TextUnit>
    <TextUnit id="5846" loc="13.71.2">Nostra sapit. Quid si garrula lingua foret?</TextUnit>
    <TextUnit id="5847" loc="13.72.1">Argoa primum sum transportata carina:</TextUnit>
    <TextUnit id="5848" loc="13.72.2">Ante mihi notum nil nisi Phasis erat.</TextUnit>
    <TextUnit id="5849" loc="13.73.1">Ansere Romano quamvis satur Hannibal esset,</TextUnit>
    <TextUnit id="5850" loc="13.73.2">Ipse suas numquam barbarus edit aves.</TextUnit>
    <TextUnit id="5851" loc="13.74.1">Haec servavit avis Tarpei templa Tonantis.</TextUnit>
    <TextUnit id="5852" loc="13.74.2">Miraris? Nondum fecerat illa deus.</TextUnit>
    <TextUnit id="5853" loc="13.75.1">Turbabis versus nec littera tota volabit,</TextUnit>
    <TextUnit id="5854" loc="13.75.2">Unam perdideris si Palamedis avem.</TextUnit>
    <TextUnit id="5855" loc="13.76.1">Rustica sim an perdix, quid refert, si sapor idem est?</TextUnit>
    <TextUnit id="5856" loc="13.76.2">Carior est perdix. Sic sapit illa magis.</TextUnit>
    <TextUnit id="5857" loc="13.77.1">Dulcia defecta modulatur carmina lingua</TextUnit>
    <TextUnit id="5858" loc="13.77.2">Cantator cycnus funeris ipse sui.</TextUnit>
    <TextUnit id="5859" loc="13.78.1">Nomen habet magni volucris tam parva gigantis?</TextUnit>
    <TextUnit id="5860" loc="13.78.2">Et nomen prasini Porphyrionis habet.</TextUnit>
    <TextUnit id="5861" loc="13.79.1">Spirat in advecto, sed iam piger, aequore mullus;</TextUnit>
    <TextUnit id="5862" loc="13.79.2">Languescit. Vivum da mare: fortis erit.</TextUnit>
    <TextUnit id="5863" loc="13.80.1">Quae natat in Siculo grandis muraena profundo,</TextUnit>
    <TextUnit id="5864" loc="13.80.2">Non valet exustam mergere sole cutem.</TextUnit>
    <TextUnit id="5865" loc="13.81.1">Quamvis lata gerat patella rhombum,</TextUnit>
    <TextUnit id="5866" loc="13.81.2">Rhombus latior est tamen patella.</TextUnit>
    <TextUnit id="5867" loc="13.82.1">Ebria Baiano veni modo concha Lucrino:</TextUnit>
    <TextUnit id="5868" loc="13.82.2">Nobile nunc sitio luxuriosa garum.</TextUnit>
    <TextUnit id="5869" loc="13.83.1">Caeruleus nos Liris amat, quem silva Maricae</TextUnit>
    <TextUnit id="5870" loc="13.83.2">Protegit: hinc squillae maxima turba sumus.</TextUnit>
    <TextUnit id="5871" loc="13.84.1">Hic scarus, aequoreis qui venit adesus ab undis,</TextUnit>
    <TextUnit id="5872" loc="13.84.2">Visceribus bonus est, cetera vile sapit.</TextUnit>
    <TextUnit id="5873" loc="13.85.1">Princeps Niliaci raperis, coracine, macelli:</TextUnit>
    <TextUnit id="5874" loc="13.85.2">Pellaeae prior est gloria nulla gulae.</TextUnit>
    <TextUnit id="5875" loc="13.86.1">Iste licet digitos testudine pungat acuta,</TextUnit>
    <TextUnit id="5876" loc="13.86.2">Cortice deposita mollis echinus erit.</TextUnit>
    <TextUnit id="5877" loc="13.87.1">Sanguine de nostro tinctas, ingrate, lacernas</TextUnit>
    <TextUnit id="5878" loc="13.87.2">Induis, et non est hoc satis, esca sumus.</TextUnit>
    <TextUnit id="5879" loc="13.88.1">In Venetis sint lauta licet convivia terris,</TextUnit>
    <TextUnit id="5880" loc="13.88.2">Principium cenae gobius esse solet.</TextUnit>
    <TextUnit id="5881" loc="13.89.1">Laneus Euganei lupus excipit ora Timavi,</TextUnit>
    <TextUnit id="5882" loc="13.89.2">Aequoreo dulces cum sale pastus aquas.</TextUnit>
    <TextUnit id="5883" loc="13.90.1">Non omnis laudes pretiumque aurata meretur,</TextUnit>
    <TextUnit id="5884" loc="13.90.2">Sed cui solus erit concha Lucrina cibus.</TextUnit>
    <TextUnit id="5885" loc="13.91.1">Ad Palatinas acipensem mittite mensas:</TextUnit>
    <TextUnit id="5886" loc="13.91.2">Ambrosias ornent munera rara dapes.</TextUnit>
    <TextUnit id="5887" loc="13.92.1">Inter aves turdus, si quid me iudice certum est,</TextUnit>
    <TextUnit id="5888" loc="13.92.2">Inter quadripedes mattea prima lepus.</TextUnit>
    <TextUnit id="5889" loc="13.93.1">Qui Diomedeis metuendus saetiger agris</TextUnit>
    <TextUnit id="5890" loc="13.93.2">Aetola cecidit cuspide, talis erat.</TextUnit>
    <TextUnit id="5891" loc="13.94.1">Dente timetur aper, defendunt cornua cervum:</TextUnit>
    <TextUnit id="5892" loc="13.94.2">Inbelles dammae quid, nisi praeda, sumus?</TextUnit>
    <TextUnit id="5893" loc="13.95.1">Matutinarum non ultima praeda ferarum</TextUnit>
    <TextUnit id="5894" loc="13.95.2">Saevos oryx constat quot mihi morte canum!</TextUnit>
    <TextUnit id="5895" loc="13.96.1">Hic erat ille tuo domitus, Cyparisse, capistro.</TextUnit>
    <TextUnit id="5896" loc="13.96.2">An magis iste tuus, Silvia, cervus erat?</TextUnit>
    <TextUnit id="5897" loc="13.97.1">Dum tener est onager solaque lalisio matre</TextUnit>
    <TextUnit id="5898" loc="13.97.2">Pascitur, hoc infans, sed breve nomen habet.</TextUnit>
    <TextUnit id="5899" loc="13.98.1">Pendentem summa capream de rupe videbis</TextUnit>
    <TextUnit id="5900" loc="13.98.2">Casuram speres; despicit illa canes.</TextUnit>
    <TextUnit id="5901" loc="13.99.1">Delicium parvo donabis dorcada nato:</TextUnit>
    <TextUnit id="5902" loc="13.99.2">Iactatis solet hanc mittere turba togis.</TextUnit>
    <TextUnit id="5903" loc="13.100.1">Pulcher adest onager: mitti venatio debet</TextUnit>
    <TextUnit id="5904" loc="13.100.2">Dentis Erythraei: iam removete sinus.</TextUnit>
    <TextUnit id="5905" loc="13.101.1">Hoc tibi Campani sudavit baca Venafri:</TextUnit>
    <TextUnit id="5906" loc="13.101.2">Unguentum quotiens sumis, et istud olet.</TextUnit>
    <TextUnit id="5907" loc="13.102.1">Expirantis adhuc scombri de sanguine primo</TextUnit>
    <TextUnit id="5908" loc="13.102.2">Accipe fastosum, munera cara, garum.</TextUnit>
    <TextUnit id="5909" loc="13.103.1">Antipolitani, fateor, sum filia thynni:</TextUnit>
    <TextUnit id="5910" loc="13.103.2">Essem si scombri, non tibi missa forem.</TextUnit>
    <TextUnit id="5911" loc="13.104.1">Hoc tibi Thesei populatrix misit Hymetti</TextUnit>
    <TextUnit id="5912" loc="13.104.2">Pallados a silvis nobile nectar apis.</TextUnit>
    <TextUnit id="5913" loc="13.105.1">Cum dederis Siculos mediae de collibus Hyblae,</TextUnit>
    <TextUnit id="5914" loc="13.105.2">Cecropios dicas tu licet esse favos.</TextUnit>
    <TextUnit id="5915" loc="13.106.1">Gnosia Minoae genuit vindemia Cretae</TextUnit>
    <TextUnit id="5916" loc="13.106.2">Hoc tibi, quod mulsum pauperis esse solet.</TextUnit>
    <TextUnit id="5917" loc="13.107.1">Haec de vitifera venisse picata Vienna</TextUnit>
    <TextUnit id="5918" loc="13.107.2">Ne dubites, misit Romulus ipse mihi.</TextUnit>
    <TextUnit id="5919" loc="13.108.1">Attica nectareum turbatis mella Falernum.</TextUnit>
    <TextUnit id="5920" loc="13.108.2">Misceri decet hoc a Ganymede merum.</TextUnit>
    <TextUnit id="5921" loc="13.109.1">Hoc de Caesareis mitis vindemia cellis</TextUnit>
    <TextUnit id="5922" loc="13.109.2">Misit, Iuleo quae sibi monte placet.</TextUnit>
    <TextUnit id="5923" loc="13.110.1">Surrentina bibis? nec murrina picta nec aurum</TextUnit>
    <TextUnit id="5924" loc="13.110.2">Sume: dabunt calices haec tibi vina suos.</TextUnit>
    <TextUnit id="5925" loc="13.111.1">De Sinuessanis venerunt Massica prelis:</TextUnit>
    <TextUnit id="5926" loc="13.111.2">Condita quo quaeris consule? Nullus erat.</TextUnit>
    <TextUnit id="5927" loc="13.112.1">Pendula Pomptinos quae spectat Setia campos,</TextUnit>
    <TextUnit id="5928" loc="13.112.2">Exigua vetulos misit ab urbe cados.</TextUnit>
    <TextUnit id="5929" loc="13.113.1">Haec Fundana tulit felix autumnus Opimi.</TextUnit>
    <TextUnit id="5930" loc="13.113.2">Expressit mustum consul et ipse bibit.</TextUnit>
    <TextUnit id="5931" loc="13.114.1">Non sum de primo, fateor, Trifolina Lyaeo,</TextUnit>
    <TextUnit id="5932" loc="13.114.2">Inter vina tamen septima vitis ero.</TextUnit>
    <TextUnit id="5933" loc="13.115.1">Caecuba Fundanis generosa cocuntur Amyclis,</TextUnit>
    <TextUnit id="5934" loc="13.115.2">Vitis et in media nata palude viret.</TextUnit>
    <TextUnit id="5935" loc="13.116.1">Potabis liquidum Signina morantia ventrem?</TextUnit>
    <TextUnit id="5936" loc="13.116.2">Ne nimium sistant, sit tibi parca sitis.</TextUnit>
    <TextUnit id="5937" loc="13.117.1">Amphora Nestorea tibi Mamertina senecta</TextUnit>
    <TextUnit id="5938" loc="13.117.2">Si detur, quodvis nomen habere potest.</TextUnit>
    <TextUnit id="5939" loc="13.118.1">Tarraco, Campano tantum cessura Lyaeo,</TextUnit>
    <TextUnit id="5940" loc="13.118.2">Haec genuit Tuscis aemula vina cadis.</TextUnit>
    <TextUnit id="5941" loc="13.119.1">Nomentana meum tibi dat vindemia Bacchum:</TextUnit>
    <TextUnit id="5942" loc="13.119.2">Si te Quintus amat, commodiora bibes.</TextUnit>
    <TextUnit id="5943" loc="13.120.1">De Spoletinis quae sunt cariosa lagonis</TextUnit>
    <TextUnit id="5944" loc="13.120.2">Malueris, quam si musta Falerna bibas.</TextUnit>
    <TextUnit id="5945" loc="13.121.1">Marsica Paeligni mittunt turbata coloni:</TextUnit>
    <TextUnit id="5946" loc="13.121.2">Non tu, libertus sed bibat illa tuus.</TextUnit>
    <TextUnit id="5947" loc="13.122.1">Amphora Niliaci non sit tibi vilis aceti:</TextUnit>
    <TextUnit id="5948" loc="13.122.2">Esset cum vinum, vilior illa fuit.</TextUnit>
    <TextUnit id="5949" loc="13.123.1">Cum tua centenos expunget sportula civis,</TextUnit>
    <TextUnit id="5950" loc="13.123.2">Fumea Massiliae ponere vina potes.</TextUnit>
    <TextUnit id="5951" loc="13.124.1">Caeretana Nepos ponat, Setina putabis.</TextUnit>
    <TextUnit id="5952" loc="13.124.2">Non ponit turbae, cum tribus illa bibit.</TextUnit>
    <TextUnit id="5953" loc="13.125.1">Nobilis et lanis et felix vitibus Aulon</TextUnit>
    <TextUnit id="5954" loc="13.125.2">Det pretiosa tibi vellera, vina mihi.</TextUnit>
    <TextUnit id="5955" loc="13.126.1">Unguentum heredi numquam nec vina relinquas.</TextUnit>
    <TextUnit id="5956" loc="13.126.2">Ille habeat nummos, haec tibi tota dato.</TextUnit>
    <TextUnit id="5957" loc="13.127.1">Dat festinatas, Caesar, tibi bruma coronas:</TextUnit>
    <TextUnit id="5958" loc="13.127.2">Quondam veris erat, nunc tua facta rosa est.</TextUnit>
    <TextUnit id="5959" loc="14.1.1">Synthesibus dum gaudet eques dominusque senator</TextUnit>
    <TextUnit id="5960" loc="14.1.2">Dumque decent nostrum pillea sumpta Iovem;</TextUnit>
    <TextUnit id="5961" loc="14.1.3">Nec timet aedilem moto spectare fritillo,</TextUnit>
    <TextUnit id="5962" loc="14.1.4">Cum videat gelidos tam prope verna lacus:</TextUnit>
    <TextUnit id="5963" loc="14.1.5">Divitis alternas et pauperis accipe sortes:</TextUnit>
    <TextUnit id="5964" loc="14.1.6">Praemia convivae dent sua quisque suo.</TextUnit>
    <TextUnit id="5965" loc="14.1.7">'Sunt apinae tricaeque et si quid vilius istis.'</TextUnit>
    <TextUnit id="5966" loc="14.1.8">Quis nescit? vel quis tam manifesta negat?</TextUnit>
    <TextUnit id="5967" loc="14.1.9">Sed quid agam potius madidis, Saturne, diebus,</TextUnit>
    <TextUnit id="5968" loc="14.1.10">Quos tibi pro caelo filius ipse dedit?</TextUnit>
    <TextUnit id="5969" loc="14.1.11">Vis scribam Thebas Troiamve malasve Mycenas?</TextUnit>
    <TextUnit id="5970" loc="14.1.12">'Lude,' inquis, 'nucibus'. Perdere nolo nuces.</TextUnit>
    <TextUnit id="5971" loc="14.2.1">Quo vis cumque loco potes hunc finire libellum:</TextUnit>
    <TextUnit id="5972" loc="14.2.2">Versibus explicitumst omne duobus opus.</TextUnit>
    <TextUnit id="5973" loc="14.2.3">Lemmata si quaeris cur sint adscripta, docebo:</TextUnit>
    <TextUnit id="5974" loc="14.2.4">Ut, si malueris, lemmata sola legas.</TextUnit>
    <TextUnit id="5975" loc="14.3.1">Secta nisi in tenues essemus ligna tabellas,</TextUnit>
    <TextUnit id="5976" loc="14.3.2">Essemus Libyci nobile dentis onus.</TextUnit>
    <TextUnit id="5977" loc="14.4.1">Caede iuvencorum domini calet area felix,</TextUnit>
    <TextUnit id="5978" loc="14.4.2">Quinquiplici cera cum datur altus honos.</TextUnit>
    <TextUnit id="5979" loc="14.5.1">Languida ne tristes obscurent lumina cerae,</TextUnit>
    <TextUnit id="5980" loc="14.5.2">Nigra tibi niveum littera pingat ebur.</TextUnit>
    <TextUnit id="5981" loc="14.6.1">Tunc triplices nostros non vilia dona putabis,</TextUnit>
    <TextUnit id="5982" loc="14.6.2">Cum se venturam scribet amica tibi.</TextUnit>
    <TextUnit id="5983" loc="14.7.1">Esse puta ceras, licet haec membrana vocetur:</TextUnit>
    <TextUnit id="5984" loc="14.7.2">Delebis, quotiens scripta novare voles.</TextUnit>
    <TextUnit id="5985" loc="14.9.1">Quod minimos cernis, mitti nos credis amicae.</TextUnit>
    <TextUnit id="5986" loc="14.9.2">Falleris: et nummos ista tabella rogat.</TextUnit>
    <TextUnit id="5987" loc="14.11.1">Seu leviter noto, seu caro missa sodali</TextUnit>
    <TextUnit id="5988" loc="14.11.2">Omnes ista solet charta vocare suos.</TextUnit>
    <TextUnit id="5989" loc="14.12.1">Hos nisi de flava loculos implere moneta</TextUnit>
    <TextUnit id="5990" loc="14.12.2">Non decet: argentum vilia ligna ferant.</TextUnit>
    <TextUnit id="5991" loc="14.13.1">Si quid adhuc superest in nostri faece locelli,</TextUnit>
    <TextUnit id="5992" loc="14.13.2">Munus erit. Nihil est: ipse locellus erit.</TextUnit>
    <TextUnit id="5993" loc="14.14.1">Cum steterit nullus vultu tibi talus eodem,</TextUnit>
    <TextUnit id="5994" loc="14.14.2">Munera me dices magna dedisse tibi.</TextUnit>
    <TextUnit id="5995" loc="14.15.1">Non sim talorum numero par tessera, dum sit</TextUnit>
    <TextUnit id="5996" loc="14.15.2">Maior, quam talis, alea saepe mihi.</TextUnit>
    <TextUnit id="5997" loc="14.16.1">Quae scit compositos manus improba mittere talos,</TextUnit>
    <TextUnit id="5998" loc="14.16.2">Si per me misit, nil nisi vota feret.</TextUnit>
    <TextUnit id="5999" loc="14.17.1">Hac mihi bis seno numeratur tessera puncto;</TextUnit>
    <TextUnit id="6000" loc="14.17.2">Calculus hac gemino discolor hoste perit.</TextUnit>
    <TextUnit id="6001" loc="14.18.1">Insidiosorum si ludis bella latronum,</TextUnit>
    <TextUnit id="6002" loc="14.18.2">Gemmeus iste tibi miles et hostis erit.</TextUnit>
    <TextUnit id="6003" loc="14.19.1">Alea parva nuces et non damnosa videtur;</TextUnit>
    <TextUnit id="6004" loc="14.19.2">Saepe tamen pueris abstulit illa natis.</TextUnit>
    <TextUnit id="6005" loc="14.20.1">Sortitus thecam calamis armare memento:</TextUnit>
    <TextUnit id="6006" loc="14.20.2">Cetera nos dedimus, tu leviora para.</TextUnit>
    <TextUnit id="6007" loc="14.21.1">Haec tibi erunt armata suo graphiaria ferro:</TextUnit>
    <TextUnit id="6008" loc="14.21.2">Si puero dones, non leve munus erit.</TextUnit>
    <TextUnit id="6009" loc="14.22.1">Lentiscum melius: sed si tibi frondea cuspis</TextUnit>
    <TextUnit id="6010" loc="14.22.2">Defuerit, dentes pinna levare potest.</TextUnit>
    <TextUnit id="6011" loc="14.23.1">Si tibi morosa prurigine verminat auris,</TextUnit>
    <TextUnit id="6012" loc="14.23.2">Arma damus tantis apta libidinibus.</TextUnit>
    <TextUnit id="6013" loc="14.24.1">Splendida ne madidi violent bombycina crines,</TextUnit>
    <TextUnit id="6014" loc="14.24.2">Figat acus tortas sustineatque comas.</TextUnit>
    <TextUnit id="6015" loc="14.25.1">Quid faciet nullos hic inventura capillos</TextUnit>
    <TextUnit id="6016" loc="14.25.2">Multifido buxus quae tibi dente datur?</TextUnit>
    <TextUnit id="6017" loc="14.26.1">Chattica Teutonicos accendit spuma capillos:</TextUnit>
    <TextUnit id="6018" loc="14.26.2">Captivis poteris cultior esse comis.</TextUnit>
    <TextUnit id="6019" loc="14.27.1">Si mutare paras longaevos cana capillos,</TextUnit>
    <TextUnit id="6020" loc="14.27.2">Accipe Mattiacas - quo tibi calva? - pilas.</TextUnit>
    <TextUnit id="6021" loc="14.28.1">Accipe quae nimios vincant umbracula soles:</TextUnit>
    <TextUnit id="6022" loc="14.28.2">Sit licet et ventus, te tua vela tegent.</TextUnit>
    <TextUnit id="6023" loc="14.29.1">In Pompeiano tecum spectabo theatro:</TextUnit>
    <TextUnit id="6024" loc="14.29.2">Mandatus populo vela negare solet.</TextUnit>
    <TextUnit id="6025" loc="14.30.1">Excipient apros expectabuntque leones,</TextUnit>
    <TextUnit id="6026" loc="14.30.2">Intrabunt ursos, sit modo firma manus.</TextUnit>
    <TextUnit id="6027" loc="14.31.1">Si deiecta gemas longo venabula rostro,</TextUnit>
    <TextUnit id="6028" loc="14.31.2">Hic brevis ingentem comminus ibit aprum.</TextUnit>
    <TextUnit id="6029" loc="14.32.1">Militiae decus hoc gratique erit omen honoris,</TextUnit>
    <TextUnit id="6030" loc="14.32.2">Arma tribunicium cingere digna latus.</TextUnit>
    <TextUnit id="6031" loc="14.33.1">Pugio, quem curva signat brevis orbita vena.</TextUnit>
    <TextUnit id="6032" loc="14.33.2">Stridentem gelidis hunc Salo tinxit aquis.</TextUnit>
    <TextUnit id="6033" loc="14.34.1">Pax me certa ducis placidos curvavit in usus.</TextUnit>
    <TextUnit id="6034" loc="14.34.2">Agricolae nunc sum, militis ante fui.</TextUnit>
    <TextUnit id="6035" loc="14.35.1">Cum fieret tristis solvendis auctio nummis,</TextUnit>
    <TextUnit id="6036" loc="14.35.2">Haec quadringentis milibus empta fuit.</TextUnit>
    <TextUnit id="6037" loc="14.36.1">Tondendis haec arma tibi sunt apta capillis;</TextUnit>
    <TextUnit id="6038" loc="14.36.2">Unguibus hic longis utilis, illa genis.</TextUnit>
    <TextUnit id="6039" loc="14.38.1">Dat chartis habiles calamos Memphitica tellus;</TextUnit>
    <TextUnit id="6040" loc="14.38.2">Texantur reliqua tecta palude tibi.</TextUnit>
    <TextUnit id="6041" loc="14.41.1">Inlustrem cum tota meis convivia flammis</TextUnit>
    <TextUnit id="6042" loc="14.41.2">Totque geram myxos, una lucerna vocor.</TextUnit>
    <TextUnit id="6043" loc="14.42.1">Hic tibi nocturnos praestabit cereus ignes:</TextUnit>
    <TextUnit id="6044" loc="14.42.2">Subducta est puero namque lucerna tuo.</TextUnit>
    <TextUnit id="6045" loc="14.43.1">Nomina candelae nobis antiqua dederunt:</TextUnit>
    <TextUnit id="6046" loc="14.43.2">Non norat parcos uncta lucerna patres.</TextUnit>
    <TextUnit id="6047" loc="14.44.1">Esse vides lignum; servas nisi lumina, fiet</TextUnit>
    <TextUnit id="6048" loc="14.44.2">De candelabro magna lucerna tibi.</TextUnit>
    <TextUnit id="6049" loc="14.45.1">Haec quae difficili turget paganica pluma,</TextUnit>
    <TextUnit id="6050" loc="14.45.2">Folle minus laxast et minus arta pila.</TextUnit>
    <TextUnit id="6051" loc="14.46.1">Si me nobilibus scis expulsare sinistris,</TextUnit>
    <TextUnit id="6052" loc="14.46.2">Sum tua. Tu nescis? rustice, redde pilam.</TextUnit>
    <TextUnit id="6053" loc="14.47.1">Ite procul, iuvenes: mitis mihi convenit aetas:</TextUnit>
    <TextUnit id="6054" loc="14.47.2">Folle decet pueros ludere, folle senes.</TextUnit>
    <TextUnit id="6055" loc="14.48.1">Haec rapit Antaei velox in pulvere draucus,</TextUnit>
    <TextUnit id="6056" loc="14.48.2">Grandia qui vano colla labore facit.</TextUnit>
    <TextUnit id="6057" loc="14.49.1">Quid pereunt stulto fortes haltere lacerti?</TextUnit>
    <TextUnit id="6058" loc="14.49.2">Exercet melius vinea fossa viros.</TextUnit>
    <TextUnit id="6059" loc="14.50.1">Ne lutet inmundum nitidos ceroma capillos,</TextUnit>
    <TextUnit id="6060" loc="14.50.2">Hac poteris madidas condere pelle comas.</TextUnit>
    <TextUnit id="6061" loc="14.51.1">Pergamon has misit. Curvo destringere ferro:</TextUnit>
    <TextUnit id="6062" loc="14.51.2">Non tam saepe teret lintea fullo tibi.</TextUnit>
    <TextUnit id="6063" loc="14.53.1">Nuper in Ausonia domini spectatus harena</TextUnit>
    <TextUnit id="6064" loc="14.53.2">Hic erit ille tibi, cui pila taurus erat.</TextUnit>
    <TextUnit id="6065" loc="14.54.1">Si quis plorator collo tibi vernula pendet,</TextUnit>
    <TextUnit id="6066" loc="14.54.2">Haec quatiat tenera garrula sistra manu.</TextUnit>
    <TextUnit id="6067" loc="14.55.1">Proficies nihil hoc, caedas licet usque, flagello,</TextUnit>
    <TextUnit id="6068" loc="14.55.2">Si tibi purpureo de grege currit equus.</TextUnit>
    <TextUnit id="6069" loc="14.57.1">Quod nec Vergilius nec carmine dicit Homerus,</TextUnit>
    <TextUnit id="6070" loc="14.57.2">Hoc ex unguento constat et ex balano.</TextUnit>
    <TextUnit id="6071" loc="14.58.1">Rusticus es? nescis, quid Graeco nomine dicar:</TextUnit>
    <TextUnit id="6072" loc="14.58.2">Spuma vocor nitri. Graecus es? aphronitrum.</TextUnit>
    <TextUnit id="6073" loc="14.59.1">Balsama me capiunt, haec sunt unguenta virorum:</TextUnit>
    <TextUnit id="6074" loc="14.59.2">Delicias Cosmi vos redolete, nurus.</TextUnit>
    <TextUnit id="6075" loc="14.60.1">Gratum munus erit scisso nec inutile ventri,</TextUnit>
    <TextUnit id="6076" loc="14.60.2">Si clara Stephani balnea luce petes.</TextUnit>
    <TextUnit id="6077" loc="14.61.1">Dux lanterna viae clusis feror aurea flammis,</TextUnit>
    <TextUnit id="6078" loc="14.61.2">Et tuta est gremio parva lucerna meo.</TextUnit>
    <TextUnit id="6079" loc="14.62.1">Cornea si non sum, numquid sum fuscior? aut me</TextUnit>
    <TextUnit id="6080" loc="14.62.2">Vesicam, contra qui venit, esse putat?</TextUnit>
    <TextUnit id="6081" loc="14.63.1">Ebria nos madidis rumpit tibicina buccis:</TextUnit>
    <TextUnit id="6082" loc="14.63.2">Saepe duas pariter, saepe monaulon habet.</TextUnit>
    <TextUnit id="6083" loc="14.64.1">Quid me conpactam ceris et harundine rides?</TextUnit>
    <TextUnit id="6084" loc="14.64.2">Quae primum structa est fistula talis erat.</TextUnit>
    <TextUnit id="6085" loc="14.65.1">Defuerit si forte puer soleasque libebit</TextUnit>
    <TextUnit id="6086" loc="14.65.2">Sumere, pro puero pes erit ipse sibi.</TextUnit>
    <TextUnit id="6087" loc="14.66.1">Taurino poteras pectus constringere tergo:</TextUnit>
    <TextUnit id="6088" loc="14.66.2">Nam pellis mammas non capit ista tuas.</TextUnit>
    <TextUnit id="6089" loc="14.67.1">Lambere quae turpes prohibet tua prandia muscas,</TextUnit>
    <TextUnit id="6090" loc="14.67.2">Alitis eximiae cauda superba fuit.</TextUnit>
    <TextUnit id="6091" loc="14.68.1">Sordida si flavo fuerit tibi pulvere vestis,</TextUnit>
    <TextUnit id="6092" loc="14.68.2">Colligat hunc tenui verbere cauda levis.</TextUnit>
    <TextUnit id="6093" loc="14.69.1">Peccantis famuli pugno ne percute dentes:</TextUnit>
    <TextUnit id="6094" loc="14.69.2">Clara Rhodos coptam quam tibi misit edat.</TextUnit>
    <TextUnit id="6095" loc="14.70.1">Si vis esse satur, nostrum potes esse Priapum:</TextUnit>
    <TextUnit id="6096" loc="14.70.2">Ipsa licet rodas inguina, purus eris.</TextUnit>
    <TextUnit id="6097" loc="14.71.1">Iste tibi faciet bona Saturnalia porcus,</TextUnit>
    <TextUnit id="6098" loc="14.71.2">Inter spumantes ilice pastus apros.</TextUnit>
    <TextUnit id="6099" loc="14.72.1">Qui venit botulus mediae tibi tempore brumae,</TextUnit>
    <TextUnit id="6100" loc="14.72.2">Saturni septem venerat ante dies.</TextUnit>
    <TextUnit id="6101" loc="14.73.1">Psittacus a vobis aliorum nomina discam:</TextUnit>
    <TextUnit id="6102" loc="14.73.2">Hoc didici per me dicere caesar have.</TextUnit>
    <TextUnit id="6103" loc="14.74.1">Corve salutator, quare fellator haberis?</TextUnit>
    <TextUnit id="6104" loc="14.74.2">In caput intravit mentula nulla tuum.</TextUnit>
    <TextUnit id="6105" loc="14.75.1">Flet Philomela nefas incesti Tereos, et quae</TextUnit>
    <TextUnit id="6106" loc="14.75.2">Muta puella fuit, garrula fertur avis.</TextUnit>
    <TextUnit id="6107" loc="14.76.1">Pica loquax certa dominum te voce saluto:</TextUnit>
    <TextUnit id="6108" loc="14.76.2">Si me non videas, esse negabis avem.</TextUnit>
    <TextUnit id="6109" loc="14.77.1">Si tibi talis erit, qualem dilecta Catullo</TextUnit>
    <TextUnit id="6110" loc="14.77.2">Lesbia plorabat, hic habitare potest.</TextUnit>
    <TextUnit id="6111" loc="14.78.1">Artis ebur medicae narthecia cernis: habebis</TextUnit>
    <TextUnit id="6112" loc="14.78.2">Munera, quae cuperet Paccius esse sua.</TextUnit>
    <TextUnit id="6113" loc="14.79.1">Ludite lascivi, sed tantum ludite, servi:</TextUnit>
    <TextUnit id="6114" loc="14.79.2">Haec signata mihi quinque diebus erunt.</TextUnit>
    <TextUnit id="6115" loc="14.80.1">Invisae nimium pueris grataeque magistris,</TextUnit>
    <TextUnit id="6116" loc="14.80.2">Clara Prometheo munere ligna sumus.</TextUnit>
    <TextUnit id="6117" loc="14.81.1">Ne mendica ferat barbati prandia nudi</TextUnit>
    <TextUnit id="6118" loc="14.81.2">Dormiat et tetrico cum cane, pera rogat.</TextUnit>
    <TextUnit id="6119" loc="14.82.1">In pretio scopas testatur palma fuisse.</TextUnit>
    <TextUnit id="6120" loc="14.82.2">Otia sed scopis nunc analecta dedit.</TextUnit>
    <TextUnit id="6121" loc="14.83.1">Defendet manus haec scapulas mordente molesto</TextUnit>
    <TextUnit id="6122" loc="14.83.2">Pulice, vel si quid pulice sordidius.</TextUnit>
    <TextUnit id="6123" loc="14.84.1">Ne toga barbatos faciat vel paenula libros,</TextUnit>
    <TextUnit id="6124" loc="14.84.2">Haec abies chartis tempora longa dabit.</TextUnit>
    <TextUnit id="6125" loc="14.85.1">Nomina dat spondae pictis pulcherrima pinnis</TextUnit>
    <TextUnit id="6126" loc="14.85.2">Nunc Iunonis avis, sed prius Argus erat.</TextUnit>
    <TextUnit id="6127" loc="14.86.1">Stragula succincti venator sume veredi:</TextUnit>
    <TextUnit id="6128" loc="14.86.2">Nam solet a nudo surgere ficus equo.</TextUnit>
    <TextUnit id="6129" loc="14.87.1">Accipe lunata scriptum testudine sigma.</TextUnit>
    <TextUnit id="6130" loc="14.87.2">Octo capit; veniat quisquis amicus erit.</TextUnit>
    <TextUnit id="6131" loc="14.88.1">Femineam nobis cherson si credis inesse,</TextUnit>
    <TextUnit id="6132" loc="14.88.2">Deciperis: pelagi mascula praeda sumus.</TextUnit>
    <TextUnit id="6133" loc="14.89.1">Accipe felices, Atlantica munera, silvas:</TextUnit>
    <TextUnit id="6134" loc="14.89.2">Aurea qui dederit dona, minora dabit.</TextUnit>
    <TextUnit id="6135" loc="14.90.1">Non sum crispa quidem nec silvae filia Maurae,</TextUnit>
    <TextUnit id="6136" loc="14.90.2">Sed norunt lautas et mea ligna dapes.</TextUnit>
    <TextUnit id="6137" loc="14.91.1">Grandia taurorum portant qui corpora, quaeris,</TextUnit>
    <TextUnit id="6138" loc="14.91.2">An Libycas possint sustinuisse trabes?</TextUnit>
    <TextUnit id="6139" loc="14.92.1">Puncta notis ilex et acuta cuspide clusa</TextUnit>
    <TextUnit id="6140" loc="14.92.2">Saepe redemptoris prodere furta solet.</TextUnit>
    <TextUnit id="6141" loc="14.93.1">Non est ista recens nec nostri gloria caeli:</TextUnit>
    <TextUnit id="6142" loc="14.93.2">Primus in his Mentor, dum facit illa, bibit.</TextUnit>
    <TextUnit id="6143" loc="14.94.1">Nos sumus audacis plebeia toreumata vitri,</TextUnit>
    <TextUnit id="6144" loc="14.94.2">Nostra neque ardenti gemma feritur aqua.</TextUnit>
    <TextUnit id="6145" loc="14.95.1">Quamvis Callaico rubeam generosa metallo,</TextUnit>
    <TextUnit id="6146" loc="14.95.2">Glorior arte magis: nam Myos iste labor.</TextUnit>
    <TextUnit id="6147" loc="14.96.1">Vilia sutoris calicem monimenta Vatini</TextUnit>
    <TextUnit id="6148" loc="14.96.2">Accipe; sed nasus longior ille fuit.</TextUnit>
    <TextUnit id="6149" loc="14.97.1">Grandia ne viola parvo chrysendeta mullo:</TextUnit>
    <TextUnit id="6150" loc="14.97.2">Ut minimum, libras debet habere duas.</TextUnit>
    <TextUnit id="6151" loc="14.98.1">Arretina nimis ne spernas vasa monemus:</TextUnit>
    <TextUnit id="6152" loc="14.98.2">Lautus erat Tuscis Porsena fictilibus.</TextUnit>
    <TextUnit id="6153" loc="14.99.1">Barbara de pictis veni bascauda Britannis;</TextUnit>
    <TextUnit id="6154" loc="14.99.2">Sed me iam mavolt dicere Roma suam.</TextUnit>
    <TextUnit id="6155" loc="14.100.1">Si non ignotast docti tibi terra Catulli,</TextUnit>
    <TextUnit id="6156" loc="14.100.2">Potasti testa Raetica vina mea.</TextUnit>
    <TextUnit id="6157" loc="14.101.1">Cum mihi boleti dederint tam nobile nomen,</TextUnit>
    <TextUnit id="6158" loc="14.101.2">Prototomis - pudet heu! - servio coliculis.</TextUnit>
    <TextUnit id="6159" loc="14.102.1">Accipe non vili calices de pulvere natos,</TextUnit>
    <TextUnit id="6160" loc="14.102.2">Sed Surrentinae leve toreuma rotae.</TextUnit>
    <TextUnit id="6161" loc="14.103.1">Setinos, moneo, nostra nive frange trientes:</TextUnit>
    <TextUnit id="6162" loc="14.103.2">Pauperiore mero tingere lina potes.</TextUnit>
    <TextUnit id="6163" loc="14.104.1">Attenuare nives norunt et lintea nostra:</TextUnit>
    <TextUnit id="6164" loc="14.104.2">Frigidior colo non salit unda tuo.</TextUnit>
    <TextUnit id="6165" loc="14.105.1">Frigida non deerit, non deerit calda petenti.</TextUnit>
    <TextUnit id="6166" loc="14.105.2">Sed tu morosa ludere parce siti.</TextUnit>
    <TextUnit id="6167" loc="14.106.1">Hic tibi donatur pansa ruber urceus ansa.</TextUnit>
    <TextUnit id="6168" loc="14.106.2">Stoicus hoc gelidam Fronto petebat aquam.</TextUnit>
    <TextUnit id="6169" loc="14.107.1">Nos Satyri, nos Bacchus amat, nos ebria tigris,</TextUnit>
    <TextUnit id="6170" loc="14.107.2">Perfusos domini lambere docta pedes.</TextUnit>
    <TextUnit id="6171" loc="14.108.1">Quae non sollicitus teneat servetque minister,</TextUnit>
    <TextUnit id="6172" loc="14.108.2">Sume Saguntino pocula facta luto.</TextUnit>
    <TextUnit id="6173" loc="14.109.1">Gemmatum Scythicis ut luceat ignibus aurum,</TextUnit>
    <TextUnit id="6174" loc="14.109.2">Aspice. Quot digitos exuit iste calix!</TextUnit>
    <TextUnit id="6175" loc="14.110.1">Hac licet in gemma, servat quae nomina Cosmi,</TextUnit>
    <TextUnit id="6176" loc="14.110.2">Luxuriose, bibas, si foliata sitis.</TextUnit>
    <TextUnit id="6177" loc="14.111.1">Frangere dum metuis, franges crystallina: peccant</TextUnit>
    <TextUnit id="6178" loc="14.111.2">Securae nimium sollicitaeque manus.</TextUnit>
    <TextUnit id="6179" loc="14.112.1">A Iove qui veniet, miscenda ad pocula largas</TextUnit>
    <TextUnit id="6180" loc="14.112.2">Fundet nimbus aquas: hic tibi vina dabit.</TextUnit>
    <TextUnit id="6181" loc="14.113.1">Si caldum potas, ardenti murra Falerno</TextUnit>
    <TextUnit id="6182" loc="14.113.2">Convenit et melior fit sapor inde mero.</TextUnit>
    <TextUnit id="6183" loc="14.114.1">Hanc tibi Cumano rubicundam pulvere testam</TextUnit>
    <TextUnit id="6184" loc="14.114.2">Municipem misit casta Sibylla suam.</TextUnit>
    <TextUnit id="6185" loc="14.115.1">Aspicis ingenium Nili: quibus addere plura</TextUnit>
    <TextUnit id="6186" loc="14.115.2">Dum cupit, a quotiens perdidit auctor opus!</TextUnit>
    <TextUnit id="6187" loc="14.116.1">Spoletina bibis vel Marsis condita cellis:</TextUnit>
    <TextUnit id="6188" loc="14.116.2">Quo tibi decoctae nobile frigus aquae?</TextUnit>
    <TextUnit id="6189" loc="14.117.1">Non potare nivem, sed aquam potare recentem</TextUnit>
    <TextUnit id="6190" loc="14.117.2">De nive commenta est ingeniosa sitis.</TextUnit>
    <TextUnit id="6191" loc="14.118.1">Massiliae fumos miscere nivalibus undis</TextUnit>
    <TextUnit id="6192" loc="14.118.2">Parce, puer, constet ne tibi pluris aqua.</TextUnit>
    <TextUnit id="6193" loc="14.119.1">Dum poscor crepitu digitorum et verna moratur,</TextUnit>
    <TextUnit id="6194" loc="14.119.2">O quotiens paelex culcita facta mea est!</TextUnit>
    <TextUnit id="6195" loc="14.120.1">Quamvis me ligulam dicant equitesque patresque,</TextUnit>
    <TextUnit id="6196" loc="14.120.2">Dicor ab indoctis lingula grammaticis.</TextUnit>
    <TextUnit id="6197" loc="14.121.1">Sum cocleis habilis, sed nec minus utilis ovis.</TextUnit>
    <TextUnit id="6198" loc="14.121.2">Numquid scis, potius cur cocleare vocer?</TextUnit>
    <TextUnit id="6199" loc="14.122.1">Ante frequens, sed nunc rarus nos donat amicus.</TextUnit>
    <TextUnit id="6200" loc="14.122.2">Felix, cui comes est non alienus eques.</TextUnit>
    <TextUnit id="6201" loc="14.123.1">Saepe gravis digitis elabitur anulus unctis,</TextUnit>
    <TextUnit id="6202" loc="14.123.2">Tuta mea fiet sed tua gemma fide.</TextUnit>
    <TextUnit id="6203" loc="14.124.1">Romanos rerum dominos gentemque togatam</TextUnit>
    <TextUnit id="6204" loc="14.124.2">Ille facit, magno qui dedit astra patri.</TextUnit>
    <TextUnit id="6205" loc="14.125.1">Si matutinos facilest tibi perdere somnos,</TextUnit>
    <TextUnit id="6206" loc="14.125.2">Attrita veniet sportula saepe toga.</TextUnit>
    <TextUnit id="6207" loc="14.126.1">Pauperis est munus, sed non est pauperis usus:</TextUnit>
    <TextUnit id="6208" loc="14.126.2">Hanc tibi pro laena mittimus endromida.</TextUnit>
    <TextUnit id="6209" loc="14.127.1">Haec tibi turbato Canusina simillima mulso</TextUnit>
    <TextUnit id="6210" loc="14.127.2">Munus erit. Gaude: non cito fiet anus.</TextUnit>
    <TextUnit id="6211" loc="14.128.1">Gallia Santonico vestit te bardocucullo.</TextUnit>
    <TextUnit id="6212" loc="14.128.2">Cercopithecorum paenula nuper erat.</TextUnit>
    <TextUnit id="6213" loc="14.129.1">Roma magis fuscis vestitur, Gallia rufis,</TextUnit>
    <TextUnit id="6214" loc="14.129.2">Et placet hic pueris militibusque colos.</TextUnit>
    <TextUnit id="6215" loc="14.130.1">Ingrediare viam caelo licet usque sereno,</TextUnit>
    <TextUnit id="6216" loc="14.130.2">Ad subitas numquam scortea desit aquas.</TextUnit>
    <TextUnit id="6217" loc="14.131.1">Si veneto prasinove faves, quid coccina sumes?</TextUnit>
    <TextUnit id="6218" loc="14.131.2">Ne fias ista transfuga sorte, vide.</TextUnit>
    <TextUnit id="6219" loc="14.132.1">Si possem, totas cuperem misisse lacernas:</TextUnit>
    <TextUnit id="6220" loc="14.132.2">Nunc tantum capiti munera mitto tuo.</TextUnit>
    <TextUnit id="6221" loc="14.133.1">Non est lana mihi mendax, nec mutor aheno.</TextUnit>
    <TextUnit id="6222" loc="14.133.2">Sic placeant Tyriae: me mea tinxit ovis.</TextUnit>
    <TextUnit id="6223" loc="14.134.1">Fascia, crescentes dominae compesce papillas,</TextUnit>
    <TextUnit id="6224" loc="14.134.2">Ut sit quod capiat nostra tegatque manus.</TextUnit>
    <TextUnit id="6225" loc="14.135.1">Amphitheatrali nos commendamus ab usu,</TextUnit>
    <TextUnit id="6226" loc="14.135.2">Cum teget algentes alba lacerna togas.</TextUnit>
    <TextUnit id="6227" loc="14.136.1">Nec fora sunt nobis nec sunt vadimonia nota:</TextUnit>
    <TextUnit id="6228" loc="14.136.2">Hoc opus est, pictis accubuisse toris.</TextUnit>
    <TextUnit id="6229" loc="14.137.1">Si recitaturus dedero tibi forte libellum,</TextUnit>
    <TextUnit id="6230" loc="14.137.2">Hoc focale tuas adserat auriculas.</TextUnit>
    <TextUnit id="6231" loc="14.138.1">Tempore brumali non multum levia prosunt:</TextUnit>
    <TextUnit id="6232" loc="14.138.2">Calfaciunt villi pallia vestra mei.</TextUnit>
    <TextUnit id="6233" loc="14.139.1">Nobilius villosa tegant tibi lintea citrum:</TextUnit>
    <TextUnit id="6234" loc="14.139.2">Orbibus in nostris circulus esse potest.</TextUnit>
    <TextUnit id="6235" loc="14.140.1">Iungere nescisti nobis, o stulte, lacernas:</TextUnit>
    <TextUnit id="6236" loc="14.140.2">Indueras albas, exue callainas.</TextUnit>
    <TextUnit id="6237" loc="14.141.1">Non hos lana dedit, sed olentis barba mariti:</TextUnit>
    <TextUnit id="6238" loc="14.141.2">Cinyphio poterit planta latere sinu.</TextUnit>
    <TextUnit id="6239" loc="14.142.1">Dum toga per quinas gaudet requiescere luces,</TextUnit>
    <TextUnit id="6240" loc="14.142.2">Hos poteris cultus sumere iure tuo.</TextUnit>
    <TextUnit id="6241" loc="14.143.1">Vellera consumunt Patavinae multa trilices,</TextUnit>
    <TextUnit id="6242" loc="14.143.2">Et pingues tunicas serra secare potest.</TextUnit>
    <TextUnit id="6243" loc="14.144.1">Haec tibi sorte datur tergendis spongia mensis</TextUnit>
    <TextUnit id="6244" loc="14.144.2">Utilis, expresso cum levis imbre tumet.</TextUnit>
    <TextUnit id="6245" loc="14.145.1">Is mihi candor inest, villorum gratia tanta,</TextUnit>
    <TextUnit id="6246" loc="14.145.2">Ut me vel media sumere messe velis.</TextUnit>
    <TextUnit id="6247" loc="14.146.1">Tingue caput Cosmi folio, cervical olebit:</TextUnit>
    <TextUnit id="6248" loc="14.146.2">Perdidit unguentum cum coma, pluma tenet.</TextUnit>
    <TextUnit id="6249" loc="14.147.1">Stragula purpureis lucent villosa tapetis.</TextUnit>
    <TextUnit id="6250" loc="14.147.2">Quid prodest, si te congelat uxor anus?</TextUnit>
    <TextUnit id="6251" loc="14.149.1">Mammosas metuo; tenerae me trade puellae,</TextUnit>
    <TextUnit id="6252" loc="14.149.2">Ut possint niveo pectore lina frui.</TextUnit>
    <TextUnit id="6253" loc="14.150.1">Haec tibi Memphitis tellus dat munera: victa est</TextUnit>
    <TextUnit id="6254" loc="14.150.2">Pectine Niliaco iam Babylonos acus.</TextUnit>
    <TextUnit id="6255" loc="14.151.1">Longa satis nunc sum; dulci sed pondere venter</TextUnit>
    <TextUnit id="6256" loc="14.151.2">Si tumeat, fiam tunc tibi zona brevis.</TextUnit>
    <TextUnit id="6257" loc="14.152.1">Lodices mittet docti tibi terra Catulli:</TextUnit>
    <TextUnit id="6258" loc="14.152.2">Nos Helicaonia de regione sumus.</TextUnit>
    <TextUnit id="6259" loc="14.153.1">Det tunicam locuples: ego te praecingere possum.</TextUnit>
    <TextUnit id="6260" loc="14.153.2">Essem si locuples, munus utrumque darem.</TextUnit>
    <TextUnit id="6261" loc="14.154.1">Ebria Sidoniae cum sim de sanguine conchae,</TextUnit>
    <TextUnit id="6262" loc="14.154.2">Non video, quare sobria lana vocer.</TextUnit>
    <TextUnit id="6263" loc="14.155.1">Velleribus primis Apulia, Parma secundis</TextUnit>
    <TextUnit id="6264" loc="14.155.2">Nobilis; Altinum tertia laudat ovis.</TextUnit>
    <TextUnit id="6265" loc="14.156.1">Nos Lacedaemoniae pastor donavit amicae:</TextUnit>
    <TextUnit id="6266" loc="14.156.2">Deterior Ledae purpura matris erat.</TextUnit>
    <TextUnit id="6267" loc="14.157.1">Non tantum pullo lugentes vellere lanas,</TextUnit>
    <TextUnit id="6268" loc="14.157.2">Sed solet et calices haec dare terra suos.</TextUnit>
    <TextUnit id="6269" loc="14.158.1">Lana quidem tristis, sed tonsis nata ministris,</TextUnit>
    <TextUnit id="6270" loc="14.158.2">Quales non primo de grege mensa citat.</TextUnit>
    <TextUnit id="6271" loc="14.159.1">Oppressae nimium vicina est fascia plumae?</TextUnit>
    <TextUnit id="6272" loc="14.159.2">Vellera Leuconicis accipe rasa sagis.</TextUnit>
    <TextUnit id="6273" loc="14.160.1">Tomentum concisa palus Circense vocatur.</TextUnit>
    <TextUnit id="6274" loc="14.160.2">Haec pro Leuconico stramina pauper emit.</TextUnit>
    <TextUnit id="6275" loc="14.161.1">Lassus Amyclaea poteris requiescere pluma,</TextUnit>
    <TextUnit id="6276" loc="14.161.2">Interior cycni quam tibi lana dedit.</TextUnit>
    <TextUnit id="6277" loc="14.162.1">Fraudata tumeat fragilis tibi culcita mula.</TextUnit>
    <TextUnit id="6278" loc="14.162.2">Non venit ad duros pallida cura toros.</TextUnit>
    <TextUnit id="6279" loc="14.163.1">Redde pilam: sonat aes thermarum. Ludere pergis?</TextUnit>
    <TextUnit id="6280" loc="14.163.2">Virgine vis sola lotus abire domum.</TextUnit>
    <TextUnit id="6281" loc="14.164.1">Splendida cum volitant Spartani pondera disci,</TextUnit>
    <TextUnit id="6282" loc="14.164.2">Este procul, pueri: sit semel ille nocens.</TextUnit>
    <TextUnit id="6283" loc="14.165.1">Reddidit Eurydicen vati: sed perdidit ipse,</TextUnit>
    <TextUnit id="6284" loc="14.165.2">Dum sibi non credit nec patienter amat.</TextUnit>
    <TextUnit id="6285" loc="14.166.1">De Pompeiano saepe est eiecta theatro</TextUnit>
    <TextUnit id="6286" loc="14.166.2">Quae duxit silvas detinuitque feras.</TextUnit>
    <TextUnit id="6287" loc="14.167.1">Fervida ne trito tibi pollice pusula surgat,</TextUnit>
    <TextUnit id="6288" loc="14.167.2">Exornent docilem candida plectra lyram.</TextUnit>
    <TextUnit id="6289" loc="14.168.1">Inducenda rota est: das nobis utile munus:</TextUnit>
    <TextUnit id="6290" loc="14.168.2">Iste trochus pueris, at mihi cantus erit.</TextUnit>
    <TextUnit id="6291" loc="14.169.1">Garrulus in laxo cur anulus orbe vagatur?</TextUnit>
    <TextUnit id="6292" loc="14.169.2">Cedat ut argutis obvia turba trochis.</TextUnit>
    <TextUnit id="6293" loc="14.170.1">Haec illi sine sorte datur, cui nomina Rhenus</TextUnit>
    <TextUnit id="6294" loc="14.170.2">Vera dedit. Deciens adde Falerna, puer.</TextUnit>
    <TextUnit id="6295" loc="14.171.1">Gloria tam parvi non est obscura sigilli:</TextUnit>
    <TextUnit id="6296" loc="14.171.2">Istius pueri Brutus amator erat.</TextUnit>
    <TextUnit id="6297" loc="14.172.1">Ad te reptanti, puer insidiose, lacertae</TextUnit>
    <TextUnit id="6298" loc="14.172.2">Parce: cupit digitis illa perire tuis.</TextUnit>
    <TextUnit id="6299" loc="14.173.1">Flectit ab inviso morientia lumina disco</TextUnit>
    <TextUnit id="6300" loc="14.173.2">Oebalius, Phoebi culpa dolorque, puer.</TextUnit>
    <TextUnit id="6301" loc="14.174.1">Masculus intravit fontis, emersit utrumque:</TextUnit>
    <TextUnit id="6302" loc="14.174.2">Pars est una patris, cetera matris habet.</TextUnit>
    <TextUnit id="6303" loc="14.175.1">Cur a te pretium Danae, regnator Olympi,</TextUnit>
    <TextUnit id="6304" loc="14.175.2">Accepit, gratis si tibi Leda dedit?</TextUnit>
    <TextUnit id="6305" loc="14.176.1">Sum figuli lusus russi persona Batavi.</TextUnit>
    <TextUnit id="6306" loc="14.176.2">Quae tu derides, haec timet ora puer.</TextUnit>
    <TextUnit id="6307" loc="14.177.1">Elidit geminos infans nec respicit anguis.</TextUnit>
    <TextUnit id="6308" loc="14.177.2">Iam poterat teneras hydra timere manus.</TextUnit>
    <TextUnit id="6309" loc="14.178.1">Sum fragilis: sed tu, moneo, ne sperne sigillum:</TextUnit>
    <TextUnit id="6310" loc="14.178.2">Non pudet Alciden nomen habere meum.</TextUnit>
    <TextUnit id="6311" loc="14.179.1">Dic mihi, virgo ferox, cum sit tibi cassis et hasta,</TextUnit>
    <TextUnit id="6312" loc="14.179.2">Quare non habeas aegida. 'Caesar habet.'</TextUnit>
    <TextUnit id="6313" loc="14.180.1">Mutari melius tauro, pater optime divum,</TextUnit>
    <TextUnit id="6314" loc="14.180.2">Tunc poteras, Io cum tibi vacca fuit.</TextUnit>
    <TextUnit id="6315" loc="14.181.1">Clamabat tumidis audax Leandros in undis:</TextUnit>
    <TextUnit id="6316" loc="14.181.2">'Mergite me, fluctus, cum rediturus ero.'</TextUnit>
    <TextUnit id="6317" loc="14.182.1">Ebrius haec fecit terris, puto, monstra Prometheus:</TextUnit>
    <TextUnit id="6318" loc="14.182.2">Saturnalicio lusit et ipse luto.</TextUnit>
    <TextUnit id="6319" loc="14.183.1">Perlege Maeonio cantatas carmine ranas</TextUnit>
    <TextUnit id="6320" loc="14.183.2">Et frontem nugis solvere disce meis.</TextUnit>
    <TextUnit id="6321" loc="14.184.1">Ilias et Priami regnis inimicus Ulixes</TextUnit>
    <TextUnit id="6322" loc="14.184.2">Multiplici pariter condita pelle latent.</TextUnit>
    <TextUnit id="6323" loc="14.185.1">Accipe facundi Culicem, studiose, Maronis,</TextUnit>
    <TextUnit id="6324" loc="14.185.2">Ne nucibus positis arma virumque legas.</TextUnit>
    <TextUnit id="6325" loc="14.186.1">Quam brevis inmensum cepit membrana Maronem!</TextUnit>
    <TextUnit id="6326" loc="14.186.2">Ipsius vultus prima tabella gerit.</TextUnit>
    <TextUnit id="6327" loc="14.187.1">Hac primum iuvenum lascivos lusit amores;</TextUnit>
    <TextUnit id="6328" loc="14.187.2">Nec Glycera pueri, Thais amica fuit.</TextUnit>
    <TextUnit id="6329" loc="14.188.1">Si comes ista tibi fuerit membrana, putato</TextUnit>
    <TextUnit id="6330" loc="14.188.2">Carpere te longas cum Cicerone vias.</TextUnit>
    <TextUnit id="6331" loc="14.189.1">Cynthia - facundi carmen iuvenale Properti -</TextUnit>
    <TextUnit id="6332" loc="14.189.2">Accepit famam, non minus ipsa dedit.</TextUnit>
    <TextUnit id="6333" loc="14.190.1">Pellibus exiguis artatur Livius ingens,</TextUnit>
    <TextUnit id="6334" loc="14.190.2">Quem mea non totum bibliotheca capit.</TextUnit>
    <TextUnit id="6335" loc="14.191.1">Hic erit, ut perhibent doctorum corda virorum,</TextUnit>
    <TextUnit id="6336" loc="14.191.2">Primus Romana Crispus in historia.</TextUnit>
    <TextUnit id="6337" loc="14.192.1">Haec tibi, multiplici quae structa est massa tabella,</TextUnit>
    <TextUnit id="6338" loc="14.192.2">Carmina Nasonis quinque decemque gerit.</TextUnit>
    <TextUnit id="6339" loc="14.193.1">Ussit amatorem Nemesis lasciva Tibullum,</TextUnit>
    <TextUnit id="6340" loc="14.193.2">In tota iuvit quem nihil esse domo.</TextUnit>
    <TextUnit id="6341" loc="14.194.1">Sunt quidam, qui me dicant non esse poetam:</TextUnit>
    <TextUnit id="6342" loc="14.194.2">Sed qui me vendit bybliopola putat.</TextUnit>
    <TextUnit id="6343" loc="14.195.1">Tantum magna suo debet Verona Catullo,</TextUnit>
    <TextUnit id="6344" loc="14.195.2">Quantum parva suo Mantua Vergilio.</TextUnit>
    <TextUnit id="6345" loc="14.196.1">Haec tibi quae fontes et aquarum nomina dicit,</TextUnit>
    <TextUnit id="6346" loc="14.196.2">Ipsa suas melius charta natabat aquas.</TextUnit>
    <TextUnit id="6347" loc="14.197.1">His tibi de mulis non est metuenda ruina:</TextUnit>
    <TextUnit id="6348" loc="14.197.2">Altius in terra paene sedere soles.</TextUnit>
    <TextUnit id="6349" loc="14.198.1">Delicias parvae si vis audire catellae,</TextUnit>
    <TextUnit id="6350" loc="14.198.2">Narranti brevis est pagina tota mihi.</TextUnit>
    <TextUnit id="6351" loc="14.199.1">Hic brevis ad numeros rapidum qui colligit unguem,</TextUnit>
    <TextUnit id="6352" loc="14.199.2">Venit ab auriferis gentibus Astur equus.</TextUnit>
    <TextUnit id="6353" loc="14.200.1">Non sibi, sed domino venatur vertragus acer,</TextUnit>
    <TextUnit id="6354" loc="14.200.2">Inlaesum leporem qui tibi dente feret.</TextUnit>
    <TextUnit id="6355" loc="14.201.1">Non amo quod vincat, sed quod succumbere novit</TextUnit>
    <TextUnit id="6356" loc="14.201.2">Et didicit melius τὴν ἐπικλινοπάλην.</TextUnit>
    <TextUnit id="6357" loc="14.202.1">Callidus emissas eludere simius hastas,</TextUnit>
    <TextUnit id="6358" loc="14.202.2">Si mihi cauda foret, cercopithecus eram.</TextUnit>
    <TextUnit id="6359" loc="14.203.1">Tam tremulum crisat, tam blandum prurit, ut ipsum</TextUnit>
    <TextUnit id="6360" loc="14.203.2">Masturbatorem fecerit Hippolytum.</TextUnit>
    <TextUnit id="6361" loc="14.204.1">Aera Celaenaeos lugentia matris amores</TextUnit>
    <TextUnit id="6362" loc="14.204.2">Esuriens Gallus vendere saepe solet.</TextUnit>
    <TextUnit id="6363" loc="14.205.1">Sit nobis aetate puer, non pumice levis,</TextUnit>
    <TextUnit id="6364" loc="14.205.2">Propter quem placeat nulla puella mihi.</TextUnit>
    <TextUnit id="6365" loc="14.207.1">Sume Cytheriaco medicatum nectare ceston:</TextUnit>
    <TextUnit id="6366" loc="14.207.2">Ussit amatorem balteus iste Iovem.</TextUnit>
    <TextUnit id="6367" loc="14.208.1">Currant verba licet, manus est velocior illis:</TextUnit>
    <TextUnit id="6368" loc="14.208.2">Nondum lingua suum, dextra peregit opus.</TextUnit>
    <TextUnit id="6369" loc="14.209.1">Levis ab aequorea cortex Mareotica concha</TextUnit>
    <TextUnit id="6370" loc="14.209.2">Fiat: inoffensa curret harundo via.</TextUnit>
    <TextUnit id="6371" loc="14.210.1">Non mendax stupor est, nec fingitur arte dolosa.</TextUnit>
    <TextUnit id="6372" loc="14.210.2">Quisquis plus iusto non sapit, ille sapit.</TextUnit>
    <TextUnit id="6373" loc="14.211.1">Mollia Phrixei secuisti colla mariti.</TextUnit>
    <TextUnit id="6374" loc="14.211.2">Hoc meruit tunicam qui tibi, saeve, dedit?</TextUnit>
    <TextUnit id="6375" loc="14.212.1">Si solum spectes hominis caput, Hectora credas:</TextUnit>
    <TextUnit id="6376" loc="14.212.2">Si stantem videas, Astyanacta putes.</TextUnit>
    <TextUnit id="6377" loc="14.213.1">Haec, quae saepe solet vinci, quae vincere raro,</TextUnit>
    <TextUnit id="6378" loc="14.213.2">Parma tibi, scutum pumilionis erit.</TextUnit>
    <TextUnit id="6379" loc="14.214.1">Non erit in turba quisquam Μισούμενος ista:</TextUnit>
    <TextUnit id="6380" loc="14.214.2">Sed poterit quivis esse Δὶς ἐξαπατῶν.</TextUnit>
    <TextUnit id="6381" loc="14.215.1">Dic mihi simpliciter, comoedis et citharoedis,</TextUnit>
    <TextUnit id="6382" loc="14.215.2">Fibula, quid praestas? 'Carius ut futuant.'</TextUnit>
    <TextUnit id="6383" loc="14.216.1">Non tantum calamis, sed cantu fallitur ales,</TextUnit>
    <TextUnit id="6384" loc="14.216.2">Callida dum tacita crescit harundo manu.</TextUnit>
    <TextUnit id="6385" loc="14.217.1">Praedo fuit volucrum: famulus nunc aucupis idem</TextUnit>
    <TextUnit id="6386" loc="14.217.2">Decipit et captas non sibi maeret aves.</TextUnit>
    <TextUnit id="6387" loc="14.218.1">Dic quotus et quanti cupias cenare, nec unum</TextUnit>
    <TextUnit id="6388" loc="14.218.2">Addideris verbum: cena parata tibi est.</TextUnit>
    <TextUnit id="6389" loc="14.219.1">Pauper causidicus nullos referentia nummos</TextUnit>
    <TextUnit id="6390" loc="14.219.2">Carmina cum scribas, accipe cor, quod habes.</TextUnit>
    <TextUnit id="6391" loc="14.220.1">Non satis est ars sola coco: servire palatum</TextUnit>
    <TextUnit id="6392" loc="14.220.2">Nolo: cocus domini debet habere gulam.</TextUnit>
    <TextUnit id="6393" loc="14.221.1">Rara tibi curva craticula sudet ofella;</TextUnit>
    <TextUnit id="6394" loc="14.221.2">Spumeus in longa cuspide fumet aper.</TextUnit>
    <TextUnit id="6395" loc="14.222.1">Mille tibi dulces operum manus ista figuras</TextUnit>
    <TextUnit id="6396" loc="14.222.2">Extruet: huic uni parca laborat apis.</TextUnit>
    <TextUnit id="6397" loc="14.223.1">Surgite: iam vendit pueris ientacula pistor</TextUnit>
    <TextUnit id="6398" loc="14.223.2">Cristataeque sonant undique lucis aves.</TextUnit>
  </Text>
</TessDocument>
