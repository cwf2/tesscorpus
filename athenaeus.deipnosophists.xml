<?xml version="1.0" encoding="UTF-8"?>
<TessDocument id="athenaeus.deipnosophists">
  <Metadata>
    <Author>athenaeus</Author>
    <Display>The Deipnosophists</Display>
    <Abbr>ath.</Abbr>
    <Lang>grc</Lang>
    <Prose>1</Prose>
    <PrintSource>Charles Burton Gulick, The Deipnosophists. Cambridge, MA: Harvard University Press, 1927.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0405</DigitalSourceURL>
    <AddedBy>Emilie Redwood</AddedBy>
    <URI>urn:cts:greekLit:tlg0008.tlg001.perseus-grc1</URI>
  </Metadata>
  <Text>
    <TextUnit id="0" loc="1a">̓Αθήναιος μὲν ὁ τῆς βίβλου πατήρ: ποιεῖται δὲ τὸν λόγον πρὸς Τιμοκράτην Δειπνοσοφιστὴς δὲ ταύτῃ τὸ ὄνομα. ὑπόκειται δὲ τῷ λόγῳ Λαρήνσιος ̔Ρωμαῖος, ἀνὴρ τῇ τύχῃ περιφανής, τοὺς κατὰ πᾶσαν παιδείαν ἐμπειροτάτους ἐν τοῖς αὑτοῦ δαιτυμόνας ποιούμενος: ἐν οἷς οὐκ ἔσθ' οὗτινος τῶν καλλίστων οὐκ ἐμνημόνευσεν. ἰχθῦς τε γὰρ τῇ βίβλῳ ἐνέθετο καὶ τὰς τούτων χρείας καὶ τὰς τῶν ὀνομάτων ἀναπτύξεις, καὶ λαχάνων γένη παντοῖα.</TextUnit>
    <TextUnit id="1" loc="1b">καὶ ζῴων παντοδαπῶν, καὶ ἄνδρας ἱστορίας συγγεγραφότας καὶ ποιητὰς καὶ φιλοσόφους, καὶ ὄργανα μουσικὰ καὶ σκωμμάτων εἴδη μυρία: καὶ ἐκπωμάτων διαφορὰς καὶ πλούτους βασιλέων διηγήσατο, καὶ νηῶν μεγέθη, καὶ ὅσα ἄλλα οὐδ' ἂν εὐχερῶς ἀπομνημονεύσαιμι, ἢ ἐπιλίποι ἂν με ἡ ἡμέρα κατ' εἶδος διεξερχόμενον. καί ἐστιν ἡ τοῦ λόγου οἰκονομία μίμημα τῆς τοῦ δείπνου πολυτελείας, καὶ ἡ τῆς βίβλου διασκευὴ τῆς ἐν τῷ δείπνῳ  παρασκευῆς. τοιοῦτον ὁ θαυμαστὸς οὗτος τοῦ λόγου οἰκονόμος ̓Αθήναιος ἥδιστον λογόδειπνον εἰσηγεῖται κρείττων τε αὐτὸς ἑαυτοῦ γινόμενος, ὥσπερ οἱ ̓Αθήνησι ῥήτορες, ὑπὸ τῆς ἐν τῷ λέγειν</TextUnit>
    <TextUnit id="2" loc="1c">θερμότητος πρὸς τὰ ἑπόμενα τῆς βίβλου βαθμηδὸν ὑπεράλλεται. οἱ δ' ἐν τῷ δείπνῳ δῆθεν ἐπιδημήσαντες δειπνοσοφισταὶ ἦσαν Μανσούριος, νόμων ἐξηγητὴς καὶ πάσης παιδείας οὐ παρέργως ἐπιμέλειαν ποιούμενος, μόνος ποιητής, ἀνὴρ καὶ κατὰ τὴν ἄλλην παιδείαν οὐδενὸς δεύτερος καὶ τὴν ἐγκύκλιον οὐ παρέργως ἐζηλωκώς : ἕκαστον γὰρ ὧν ἐπεδείκνυτο ὡς μόνον τοῦτο ἠσκηκὼς ἐφαίνετο, τοιαύτῃ πολυμαθείᾳ ἐκ παίδων συνετράφη: ἰάμβων δὲ ἦν αποιητὴς οὐδενὸς δεύτερος φησί, τῶν μετ' ̓Αρχίλοχον ποιητῶν. παρῆν δὲ καὶ Πλούταρχος καὶ</TextUnit>
    <TextUnit id="3" loc="1d">Λεωνίδης ὁ ̓Ηλεῖος καὶ Αἰμιλιανὸς ὁ Μαυρούσιος καὶ Ζωίλος, γραμματικῶν οἱ χαριέστατοι. φιλοσόφων δὲ παρῆσαν Ποντιανὸς καὶ Δημόκριτος οἱ Νικομηδεῖς, πολυμαθείᾳ πάντας ὑπερηκοντικότες, Φιλάδελφός τε ὁ Πτολεμαεύς, ἀνὴρ οὐ μόνον ἐν φιλοσόφῳ θεωρίᾳ τεθραμμένος, ἀλλὰ καὶ κατὰ τὸν ἄλλον βίον ἐξητασμένος. τῶν δὲ κυνικῶν εἷς ἦν ὃν Κύνουλκον καλεῖ ᾧ οὐ μόνον “ δύο κύνες ἀργοὶ εἵποντο,” ὡς τῷ Τηλεμάχῳ ἐκκλησιάζοντι, ἀλλὰ τῶν ̓Ακταίωνος πολὺ πλείονες. ῥητόρων τε ἦν ἄγυρις τῶν κυνικῶν κατ' οὐδὲν ἀπολειπομένη: ὧν κατέτρεχε μετὰ καὶ τῶν ἄλλων ὅσοι τι ἐφθέγγοντο Οὐλπιανὸς ὁ Τύριος, ὃς διὰ τὰς συνεχεῖς ζητήσεις,  ἃς ἀνὰ πᾶσαν ὥραν ποιεῖται ἐν ταῖς ἀγυιαῖς,</TextUnit>
    <TextUnit id="4" loc="1e">περιπάτοις, βιβλιοπωλείοις, βαλανείοις ἔσχεν ὄνομα τοῦ κυρίου διασημότερον Κειτούκειτος. οὗτος ὁ ἀνὴρ νόμον εἶχεν ἴδιον μηδενὸς ἀποτρώγειν πρὶν εἰπεῖν “κεῖται ἢ οὐ κεῖται;” οἷον εἰ κεῖται ὥρα ἐπὶ τοῦ τῆς ἡμέρας μορίου, εἰ ὁ μέθυσος ἐπὶ ἀνδρός, εἰ ἡ μήτρα κεῖται ἐπὶ τοῦ ἐδωδίμου βρώματος, εἰ σύαγρος κεῖται τὸ σύνθετον ἐπὶ τοῦ συός. ἰατρῶν δὲ παρῆσαν Δάφνος ̓Εφέσιος, ἱερὸς τὴν τέχνην καὶ κατὰ τὰ ἤθη, τῶν ̓Ακαδημαικῶν λόγων οὐ παρέργως ἁπτόμενος,, Γαληνός τε ὁ Περγαμηνός, ὃς τοσαῦτ' ἐκδέδωκε συγγράμματα φιλόσοφὰ τε καὶ ἰατρικὰ ὡς πάντας ὑπερβαλεῖν</TextUnit>
    <TextUnit id="5" loc="1f">τοὺς πρὸ αὐτοῦ, καὶ κατὰ τὴν ἑρμηνείαν οὐδενὸς ὢν τῶν ἀρχαίων ἀδυνατώτερος, ̔Ρουφῖνός τε ὁ Νικαεύς. μουσικὸς δὲ παρῆν ̓Αλκείδης ὁ ̓Αλεξανδρεύς, καί. ἦν ὁ κατάλογος οὗτος στρατιωτικός, φησί, μᾶλλον ἢ συμποτικός. Δραματουργεῖ δὲ τὸν διάλογον ὁ ̓Αθήναιος ζήλῳ Πλατωνικῷ:: οὕτως γοῦν ἄρχεται:</TextUnit>
    <TextUnit id="6" loc="2a">“ αὐτός, ὦ ̓Αθήναιε, μετειληφὼς τῆς καλῆς ἐκείνης συνουσίας τῶν νῦν ἐπικληθέντων δειπνοσοφιστῶν, ἥτις ἀνὰ τὴν πόλιν πολυθρύλητος ἐγένετο, ἢ παρ' ἄλλου μαθὼν τοῖς ἑταίροις. διεξῄεις,” “αὐτός, ὦ Τιμόκρατες, μετασχών.”  “ἆρ' οὖν ἐθελήσεις καὶ ἡμῖν τῶν καλῶν ἐπικυλικίων λόγων μεταδοῦναι   τρὶς δὲ ἀπομαξαμένοισι θεοὶ διδόασιν ἄμεινον,</TextUnit>
    <TextUnit id="7" loc="2b">ὣς πού φησιν ὁ Κυρηναῖος ποιητής—ἢ παρ' ἄλλου τινὸς ἡμᾶς ἀναπυνθάνεσθαι δεῖ.”  εἶτα εἰσβάλλει μετ' ὀλίγον εἰς τὸν τοῦ Λαρηνσίου ἔπαινον καὶ λέγει: ὃς ὑπὸ φιλοτιμίας πολλοὺς τῶν ἀπὸ παιδείας συναθροίζων οὐ μόνον τοῖς ἄλλοις ἀλλὰ καὶ λόγοις εἱστία, τὰ μὲν προβάλλων τῶν ἀξίων ζητήσεως, τὰ δὲ ἀνευρίσκων, οὐκ ἀβασανίστως οὐδ' ἐκ τοῦ παρατυχόντος τὰς ζητήσεις ποιούμενος, ἀλλ' ὡς ἔνι μάλιστα μετὰ κριτικῆς τινος καὶ Σωκρατικῆς ἐπιστήμης, ὡς πάντας</TextUnit>
    <TextUnit id="8" loc="2c">θαυμάζειν τῶν ζητήσεων τὴν τήρησιν. λέγει δὲ αὐτὸν καὶ καθεσταμένον ἐπὶ τῶν ἱερῶν εἶναι καὶ θυσιῶν ὑπὸ τοῦ πάντα ἀρίστου βασιλέως Μάρκου καὶ μὴ ἔλαττον τῶν πατρίων τὰ τῶν ̔Ελλήνων μεταχειρίζεσθαι. καλεῖ δὲ αὐτὸν καὶ ̓Αστεροπαῖόν τινα ἐπ' ἴσης ἀμφοτέρων τῶν φωνῶν προιστάμενον. λέγει δὲ αὐτὸν καὶ ἔμπειρον εἶναι ἱερουργιῶν τῶν νομισθεισῶν ὑπό τε τοῦ τῆς πόλεως ἐπωνύμου ̔Ρωμύλου καὶ Πομπιλίου Νουμᾶ καὶ ἐπιστήμονα νόμων πολιτικῶν. πάντα δὲ ταῦτα</TextUnit>
    <TextUnit id="9" loc="2d">μόνον ἐξευρεῖν ἐκ παλαιῶν ψηφισμάτων καὶ δογμάτων</TextUnit>
    <TextUnit id="10" loc="3a">τηρήσεως, ἔτι δὲ νόμων συναγωγῆς οὐκέτι διδάσκουσιν, ὡς τὰ Πινδάρου ὁ κωμῳδιοποιὸς Εὔπολίς φησιν, ἤδη κατασεσιγασμένων  ὑπὸ τῆς τῶν πολλῶν ἀφιλοκαλίας. ἦν δέ, φησί, καὶ βιβλίων κτῆσις αὐτῷ ἀρχαίων ̔Ελληνικῶν τοσαύτη ὡς ὑπερβάλλειν πάντας τοὺς ἐπὶ συναγωγῇ τεθαυμασμένους, Πολυκράτην τε τὸν Σάμιον καὶ Πεισίστρατον τὸν ̓Αθηναίων τυραννήσαντα Εὐκλείδην τε τὸν καὶ αὐτὸν ̓Αθηναῖον καὶ Νικοκράτην τὸν Κύπριον ἔτι τε τοὺς Περγάμου βασιλέας Εὐριπίδην τε τὸν ποιητὴν ̓Αριστοτέλην τε τὸν φιλόσοφον καὶ Θεόφραστον καὶ τὸν τὰ τούτων</TextUnit>
    <TextUnit id="11" loc="3b">διατηρήσαντα βιβλία Νηλέα: παρ' οὗ πάντα φησί, πριάμενος ὁ ἡμεδαπὸς βασιλεὺς Πτολεμαῖος, Φιλάδελφος δὲ ἐπίκλην, μετὰ τῶν ̓Αθήνηθεν καὶ τῶν ἀπὸ ̔Ρόδου εἰς τὴν καλὴν ̓Αλεξάνδρειαν μετήγαγε. διόπερ ἐκεῖνα τῶν ̓Αντιφάνους ἐρεῖ τις εἰς αὐτόν:  ἀεὶ δὲ πρὸς Μούσαισι καὶ λόγοις πάρει ,  ὅπου τι σοφίας ἔργον ἐξετάζεται. ἀγλαίζεται δὲ καὶ μουσικᾶς ἐν ἀώτῳ οἷα παίζομεν φίλαν  ἄνδρες ἀμφὶ θαμὰ τράπεζαν,</TextUnit>
    <TextUnit id="12" loc="3c">κατὰ τὸν Θηβαῖον μελοποιόν. καὶ ἐπὶ τὰς ἑστιάσεις δὲ παρακαλῶν πατρίδα, φησί, τὴν ̔Ρώμην πᾶσιν ἀποφαίνει. “τίς γὰρ τὰ οἴκοι ποθεῖ τούτῳ ξυνὼν ἀναπεπταμένην ἔχοντι τοῖς φίλοις τὴν οἰκίαν;” κατὰ γὰρ τὸν κωμῳδιοποιὸν ̓Απολλόδωρον:: εἰς οἰκίαν ὅταν τις εἰσίῃ φίλου  ἔστιν θεωρεῖν Νικοφῶν, τὴν τοῦ φίλου εὔνοιαν  εὐθὺς εἰσιόντα τὰς θύρας. ὁ θυρωρὸς ἱλαρὸς πρῶτόν ἐστιν, ἡ κύων   ἔσηνε καὶ προσῆλθ' , ὑπαντήσας δέ τις</TextUnit>
    <TextUnit id="13" loc="3d">δίφρον εὐθέως ἔθηκε, κἂν μηδεὶς λέγῃ μηδέν.  τοιούτους ἔδει καὶ τοὺς λοιποὺς εἶναι πλουσίους: ὡς τοῖς γε μὴ τοῦτο ποιοῦσιν ἐρεῖ τις “τί μικρολόγος εἶ, πλεῖαί τοι οἴνου κλισίαι: δαίνυ δαῖτα γέρουσι θάλειαν: ἔοικέ τοι.” τοιοῦτος ἦν τῇ μεγαλοψυχίᾳ ὁ μέγας ̓Αλέξανδρος. Κόνων δὲ τῇ περὶ Κνίδον ναυμαχίᾳ νικήσας Λακεδαιμονίους καὶ τειχίσας τὸν Πειραιᾶ ἑκατόμβην τῷ ὄντι θύσας καὶ ου' ψευδωνύμως, πάντας ̓Αθηναίους</TextUnit>
    <TextUnit id="14" loc="3e">εἱστίασεν. ̓Αλκιβιάδης δὲ ̓Ολύμπια νικήσας ἅρματι πρῶτος καὶ δεύτερος καὶ τέταρτος, εἰς ἃς νίκας καὶ Εὐριπίδης ἔγραψεν ἐπινίκιον, θύσας ̓Ολυμπίῳ Διὶ τὴν πανήγυριν πᾶσαν εἱστίασε. τὸ αὐτὸ ἐποίησε καὶ Λεώφρων ̓Ολυμπίασιν, ἐπινίκιον γράψαντος τοῦ Κείου Σιμωνίδου. ̓Εμπεδοκλῆς δ' ὁ ̓Ακραγαντῖνος ἵπποις ̓Ολύμπια νικήσας, Πυθαγορικὸς ὢν καὶ ἐμψύχων ἀπεχόμενος, ἐκ σμύρνης καὶ λιβανωτοῦ καὶ τῶν πολυτελεστάτων ἀρωμάτων βοῦν ἀναπλάσας διένειμε τοῖς εἰς τὴν</TextUnit>
    <TextUnit id="15" loc="3f">πανήγυριν ἀπαντήσασιν. ὁ δὲ Χῖος ̓́Ιων τραγῳδίαν νικήσας ̓Αθήνησιν ἑκάστῳ τῶν ̓Αθηναίων ἔδωκε Χίου κεράμιον.  τοῦ γάρ τις ἄλλου πρὸς θεῶν ἂν οὕνεκα εὔξαιτο πλουτεῖν εὐπορεῖν τε χρημάτων τοῦ  δύνασθαι παραβοηθεῖν τοῖς φίλοις   σπείρειν τε καρπὸν Χάριτος, ἡδίστης θεῶν τοῦ μὲν πιεῖν γὰρ καὶ φαγεῖν τὰς ἡδονὰς ἔχομεν ὁμοίας: οὐδὲ τοῖς λαμπροῖσι γὰρ δείπνοις τὸ πεινῆν παύεται,  ̓Αντιφάνης φησίν. ὅτι Ξενοκράτης ὁ Χαλκηδόνιος καὶ Σπεύσιππος ὁ ̓Ακαδημαικὸς καὶ ̓Αριστοτέλης βασιλικοὺς νόμους ἔγραψε.</TextUnit>
    <TextUnit id="16" loc="4a">ἀλλὰ μὴν καὶ ὁ ̓Ακραγαντῖνος Τελλίας, φιλόξενος ὢν καὶ πάντας πολυωρῶν, πεντακοσίοις ἱππεῦσιν ἐκ Γέλας ποτὲ καταλύσασιν ὡς αὐτὸν χειμῶνος ὥρᾳ ἔδωκεν ἑκάστῳ χιτῶνα καὶ ἱμάτιον.   ὁ τρεχέδειπνος, φησί, σοφιστής . Κλέαρχός φησι Χάρμον τὸν Συρακούσιον εὐτρεπίσθαι στιχίδια καὶ παροιμίας εἰς ἕκαστον τῶν ἐν τοῖς δείπνοις παρατιθεμένων εἰς μὲν τὸν ἰχθὺν  ἥκω λιπὼν Αἰγαῖον ἁλμυρὸν βάθος, εἰς δὲ τοὺς κήρυκας:   χαίρετε, κήρυκες, Διὸς ἄγγελοι εἰς δὲ τὴν χορδὴν</TextUnit>
    <TextUnit id="17" loc="4b">ἑλικτὰ κοὐδὲν ὑγιές, εἰς δὲ τὴν ὠνθυλευμένην τευθίδα:   σοφή, σοφὴ σύ, εἰς δὲ τὸ ἐν τοῖς ἑψητοῖς ὡραῖον   οὐκ ἀπ' ἐμοῦ σκεδάσεις ὄχλον;  εἰς δὲ τὴν ἀποδεδαρμένην ἔγχελυν:  οὐ προκαλυπτομένα βοστρυχώδεα.  τοιούτους πολλούς φησι τῷ Λαρηνσίου παρεῖναι δείπνῳ, ὥσπερ συμβολὰς κομίζοντας τὰ ἀπὸ τῶν στρωματοδέσμων γράμματα. φησὶ δὲ καὶ ὅτι ὁ</TextUnit>
    <TextUnit id="18" loc="4c">Χάρμος εἰς ἕκαστον τῶν παρατιθεμένων ἔχων τι πρόχειρον, ὡς προείρηται, ἐδόκει τοῖς Μεσσηνίοις πεπαιδευμένος εἶναι ὡς καὶ Καλλιφάνης ὁ τοῦ Παραβρύκοντος κληθεὶς ἀρχὰς ποιημάτων πολλῶν καὶ λόγων ἐκγραψάμενος ἀνειλήφει μέχρι τριῶν καὶ τεσσάρων στίχων, πολυμαθείας δόξαν προσποιούμενος. πολλοὶ δὲ καὶ ἄλλοι διὰ στόματος εἶχον τὰς ἐν τῷ Σικελικῷ μυραίνας, τὰς πλωτὰς ἐγχέλεις, τῶν Παχυνικῶν θύννων τὰς ἠτριαίας τοὺς ἐν Μήλῳ ἐρίφους, τοὺς ἐν Σκιάθῳ κεστρέας: καὶ τῶν</TextUnit>
    <TextUnit id="19" loc="4d">ἀδόξων δὲ τὰς Πελωρίδας κόγχας τὰς ἐκ Λιπάρας μαινίδας, τὴν Μαντινικὴν γογγυλίδα, τὰς ἐκ Θηβῶν βουνιάδας καὶ τὰ παρ' ̓Ασκραίοις τεῦτλα. Κλεάνθης δὲ ὁ Ταραντῖνος, ὥς φησι Κλέαρχος, πάντα παρὰ τοὺς πότους ἔμμετρα ἔλεγε, καὶ Πάμφιλος δὲ ὁ Σικελός, ὡς ταῦτα: “ ἔγχει πιεῖν μοι καὶ τὸ πέρδικος σκέλος.” “ἀμίδα δότω τις ἢ πλακοῦντά τις δότω.” τὸν βίον, φησίν, εὐσταθεῖς, οὐκ ἐγχειρογάστορες.  “γυργάθους ψηφισμάτων φέροντες,” ̓Αριστοφάνης φησίν.</TextUnit>
    <TextUnit id="20" loc="4e">ὅτι ̓Αρχέστρατος ὁ Συρακούσιος ἢ Γελῷος ἐν τῇ ὡς Χρύσιππος ἐπιγράφει Γαστρονομίᾳ, ὡς δὲ Λυγκεὺς καὶ Καλλίμαχος ̔Ηδυπαθείᾳ, ὡς δὲ Κλέαρχος Δειπνολογίᾳ, ὡς δὲ ἄλλοι ̔́Οψοποιίᾳ— ἐπικὸν δὲ τὸ ποίημα, οὗ ἡ ἀρχὴ  ἱστορίης ἐπίδειγμα ποιούμενος, ̔Ελλάδι πάσῃ φησί:   πρὸς δὲ μιᾷ πάντας δειπνεῖν ἁβρόδαιτι τραπέζῃ.  ἔστωσαν δὲ ἢ τρεῖς ἢ τέσσαρες οἱ ξυνάπαντες ἢ  τῶν πέντε γε μὴ πλείους: ἤδη γὰρ ἂν εἴη μισθοφόρων ἁρπαξιβίων σκηνὴ στρατιωτῶν.  ἀγνοεῖ δ' ὅτι οἱ ἐν τῷ Πλάτωνος συσσιτίῳ ὀκτὼ καί, εἴκοσι ἦσαν.</TextUnit>
    <TextUnit id="21" loc="4f">οὗτοι δὲ πρὸς τὰ δεῖπνα τῶν ἐν τῇ πόλει ἀφορῶσιν ἀεὶ καὶ πέτονται δεξιῶς ἐπὶ ταῦτ' ἄκλητοι,  ̓Αντιφάνης φησί, καὶ ἐπάγει:  οὓς ἔδει</TextUnit>
    <TextUnit id="22" loc="5a">τὸν δῆμον ἐκ κοινοῦ τρέφειν, ἀεί θ' ὅπερ  ̓Ολυμπίασί φασι ταῖς μυίαις ποιεῖν,  βοῦν τοῖς ἀκλήτοις προκατακόπτειν πανταχοῦ.    τὰ μὲν θέρεος, τὰ δὲ γίνεται ἐν χειμῶνι,  φησὶν ὁ Συρακούσιος ποιητής: οὐχ ἅμα μὲν οὖν  πάντα παρασκευάζεσθαι δυνατόν, λέγεσθαι δὲ ῥᾴδιον. ὅτι δείπνων ἀναγραφὰς πεποίηνται ἄλλοι τε καὶ Τιμαχίδας ὁ ̔Ρόδιος δι' ἐπῶν ἐν ἕνδεκα βιβλίοις</TextUnit>
    <TextUnit id="23" loc="5b">ἢ καὶ πλείοσι καὶ Νουμήνιος ὁ ̔Ηρακλεώτης, ὁ Διεύχους τοῦ ἰατροῦ μαθητής, καὶ Ματρέας ὁ Πιταναῖος ὁ παρῳδὸς καὶ ̔Ηγήμων ὁ Θάσιος ὁ ἐπικληθεὶς Φακῆ, ὃν τῇ ἀρχαίᾳ κωμῳδίᾳ τινὲς ἐντάττουσιν. ὅτι ̓Αρτεμίδωρος ὁ Ψευδαριστοφάνειος ὀψαρτυτικὰς λέξεις συνήγαγε. τοῦ Φιλοξένου δὲ τοῦ Λευκαδίου Δείπνου Πλάτων ὁ κωμῳδιοποιὸς μέμνηται:  α. ἐγὼ δ' ἐνθάδ' ἐν τῇ ἐρημίᾳ τουτὶ διελθεῖν βούλομαι τὸ βιβλίον πρὸς  ἐμαυτόν. β. ἐστὶ δ', ἀντιβολῶ σε, τοῦτο τί; α. Φιλοξένου καινή τις ὀψαρτυσία. β. ἐπίδειξον αὐτὴν ἥτις ἔστ'. α. ἄκουε δή. “  ἄρξομαι ἐκ βολβοῖο, τελευτήσω δ' ἐπὶ θύννον.”  β. ἐπὶ θύννον, :  οὐκοῦν τῆς τελευτῆς πολὺ</TextUnit>
    <TextUnit id="24" loc="5c">κράτιστον ἐνταυθὶ τετάχθαι τάξεως. α. βολβοὺς μὲν σποδιᾷ δαμάσας καταχύσματι δεύσας ὡς  πλείστους διάτρωγε: τὸ γὰρ δέμας ἀνέρος ὀρθοῖ. καὶ τάδε μὲν δὴ ταῦτα: θαλάσσης δ' ἐς τέκν' ἄνειμι.  εἶτα μετὰ μικρὸν   οὐδὲ λοπὰς κακόν ἐστιν ἀτὰρ τὸ τάγηνον ἄμεινον, οἶμαι.  καὶ μετ' ὀλίγα: ὀρφὼν αἰολίαν συνόδοντά τε καρχαρίαν τε μὴ τέμνειν, μή σοι νέμεσις θεόθεν καταπνεύσῃ,</TextUnit>
    <TextUnit id="25" loc="5d">ἀλλ' ὅλον ὀπτήσας παράθες: πολλὸν γὰρ ἄμεινον. πουλύποδος πλεκτὴ δ' , ἂν πιλήσῃς κατὰ καιρόν, ἑφθὴ τῆς ὀπτῆς, ἢν ᾖ μείζων, πολὺ κρείττων: ἢν ὀπταὶ δὲ δύ' ὦς', ἑφθῇ κλαίειν ἀγορεύω. τρίγλη δ' οὐκ ἐθέλει νεύρων ἐπιήρανος εἶναι: παρθένου ̓Αρτέμιδος γὰρ ἔφυ καὶ στύματα μισεῖ. σκορπίος αὖ — β. παίσειὲ γέ σου τὸν πρωκτὸν ὑπελθών.  ἀπὸ τούτου τοῦ Φιλοξένου καὶ Φιλοξένειοί τινες πλακοῦντες ὠνομάσθησαν. περὶ τούτου Χρύσιππὸς</TextUnit>
    <TextUnit id="26" loc="5e">φησιν “ ἐγὼ κατέχω τινὰ ὀψοφάγον ἐπὶ τοσοῦτον ἐκπεπτωκότα τοῦ μὴ ἐντρέπεσθαι τοὺς πλησίον ἐπὶ τοῖς γινομένοις, ὥστε φανερῶς ἐν τοῖς βαλανείοις τήν τε χεῖρα συνεθίζειν πρὸς τὰ θερμὰ καθιέντα εἰς ὕδωρ θερμὸν καὶ τὸ στόμα ἀναγαργαριζόμενον θερμῷ, ὅπως δηλονότι ἐν τοῖς θερμοῖς δυσκίνητος ᾖ. ἔφασαν γὰρ αὐτὸν καὶ τοὺς ὀψοποιοῦντας ὑποποιεῖσθαι ἵνα θερμότατα παρατιθῶσι</TextUnit>
    <TextUnit id="27" loc="5f">καὶ μόνος καταναλίσκῃ αὐτὸς τῶν λοιπῶν συνακολουθεῖν μὴ δυναμένων.” τὰ δ' αὐτὰ καὶ περὶ τοῦ Κυθηρίου Φιλοξένου ἱστοροῦσι καὶ ̓Αρχύτου καὶ ἄλλων πλειόνων, ὧν τις παρὰ Κρωβύλῳ τῷ κωμικῷ φησιν:  α. ἐγὼ δὲ πρὸς τὰ θερμὰ ταῦθ' ὑπερβολῇ  τοὺς δακτύλους δήπουθεν ̓Ιδαίους ἔχω   καὶ τὸν λάρυγγ' ἥδιστα πυριῶ τεμαχίοις. β. κάμινος, οὐκ ἄνθρωπος.  Κλέαρχος δέ φησι Φιλόξενον προλουόμενον ἐν τῇ πατρίδι κἀν ἄλλαις πόλεσι περιέρχεσθαι τὰς</TextUnit>
    <TextUnit id="28" loc="6a">οἰκίας, ἀκολουθούντων αὐτῷ παίδων καὶ φερόντων ἔλαιον οἶνον γάρον ὄξος καὶ ἄλλα ἡδύσματα: ἔπειτα εἰσιόντα εἰς τὰς ἀλλοτρίας οἰκίας τὰ ἑψόμενα τοῖς ἄλλοις ἀρτύειν, ἐμβάλλοντα ὧν ἐστι χρεία κἆθ' οὕτως εἰς ἑαυτὸν κύψαντα εὐωχεῖσθαι. οὗτος εἰς ̓́Εφεσον καταπλεύσας εὑρὼν τὴν ὀψοπώλιδα κενὴν ἐπύθετο τὴν αἰτίαν καὶ μαθὼν ὅτι πᾶν εἰς γάμους συνηγόρασται, λουσάμενος παρῆν ἄκλητος ὡς τὸν νυμφίον. καὶ μετὰ τὸ δεῖπνον ᾅσας ὑμέναιον, οὗ ἡ ἀρχὴ “Γάμε θεῶν λαμπρότατε,”</TextUnit>
    <TextUnit id="29" loc="6b">πάντας ἐψυχαγώγησεν: ἦν δὲ διθυραμβοποιός. καὶ ὁ νυμφίος “ Φιλόξενε,” εἶπε, “καὶ αὔριον ὧδε δειπνήσεις;” καὶ ὁ Φιλόξενος “ἂν ὄψον,” ἔφη, “μὴ πωλῇ τις.”  Θεόφιλος δέ φησιν “ οὐχ ὥσπερ Φιλόξενον τὸν ̓Ερύξιδος: ἐκεῖνος γάρ ὡς ἔοικεν, ἐπιμεμφόμενος τὴν φύσιν εἰς τὴν ἀπόλαυσιν ηὔξατό ποτε γεράνου τὴν φάρυγγα σχεῖν ἀλλὰ πολὺ μᾶλλον ἵππον ὅλως ἢ βοῦν ἢ κάμηλον ἢ ἐλέφαντα δεῖ σπουδάζειν γενέσθαι. οὕτω γὰρ καὶ αἱ ἐπιθυμίαι καὶ αἱ ἡδοναὶ πολλῷ μείζους καὶ σφοδρότεραι: πρὸς γὰρ τὰς δυνάμεις ποιοῦνται τὰς ἀπολαύσεις.” Κλέαρχος δὲ Μελάνθιόν φησι τοῦτ' εὔξασθαι</TextUnit>
    <TextUnit id="30" loc="6c">λέγων: “ Τιθωνοῦ Μελάνθιος ἔοικε βουλεύσασθαι βέλτιον. ὁ μὲν γὰρ ἀθανασίας ἐπιθυμήσας ἐν θαλάμῳ κρέμαται πάντων ὑπὸ γήρως ἐστερημένος τῶν ἡδέων: Μελάνθιος δὲ τῶν ἀπολαύσεων ἐρῶν, ηὔξατο τῆς μακραύχενος ὄρνιθος τὸν τράχηλον ἔχειν, ἵν' ὅτι πλεῖστον τοῖς ἡδέσιν ἐνδιατρίβῃ.” ὁ αὐτός φησι Πίθυλλον τὸν Τένθην καλούμενον οὐ περιγλωττίδα μόνον ὑμενίνην φορεῖν, ἀλλὰ καὶ προσελυτροῦν τὴν γλῶσσαν πρὸς τὰς ἀπολαύσεις.</TextUnit>
    <TextUnit id="31" loc="6d">καὶ τέλος ἰχθύαν τρίβων ἀπεκάθαιρεν αὐτήν: μόνος δ' οὗτος τῶν ἀπολαυστικῶν καὶ δακτυλήθρας ἔχων ἐσθίειν λέγεται τὸ ὄψον, ἵν' ὡς θερμότατον ὁ τρισάθλιος ἀναδιδῷ τῇ γλώττῃ. ἄλλοι δὲ φίλιχθυν τὸν Φιλόξενόν φασιν ̓Αριστοτέλης δὲ φιλόδειπνον ἁπλῶς, ὃς καὶ γράφει που ταῦτα:: “δημηγοροῦντες ἐν τοῖς ὄχλοις κατατρίβουσιν ὅλην τὴν ἡμέραν ἐν τοῖς θαύμασι, καὶ πρὸς τοὺς ἐκ τοῦ Φάσιδος ἢ Βορυσθένους καταπλέοντας, ἀνεγνωκότες οὐδὲν πλὴν εἰ τὸ Φιλοξένου Δεῖπνον οὐχ ὅλον.”</TextUnit>
    <TextUnit id="32" loc="6e">Φαινίας δέ φησιν ὅτι Φιλόξενος ὁ Κυθήριος ποιητής, περιπαθὴς ὢν τοῖς ὄψοις, δειπνῶν ποτε παρὰ Διονυσίῳ ὡς εἶδεν ἐκείνῳ μὲν μεγάλην τρῖγλαν παρατεθεῖσαν, ἑαυτῷ δὲ μικράν, ἀναλαβών αὐτὴν εἰς τὰς χεῖρας πρὸς τὸ οὖς προσήνεγκε. πυθομένου δὲ τοῦ Διονυσίου τίνος ἕνεκεν τοῦτο  ποιεῖ, εἶπεν ὁ Φιλόξενος ὅτι γράφων τὴν Γαλάτειαν βούλοιτὸ τινα παρ' ἐκείνης τῶν κατὰ Νηρέα πυθέσθαι:: τὴν δὲ ἠρωτημένην ἀποκεκρίσθαι διότι</TextUnit>
    <TextUnit id="33" loc="6f">νεωτέρα ἁλοίη: διὸ μὴ παρακολουθεῖν: τὴν δὲ τῷ Διονυσίῳ παρατεθεῖσαν πρεσβυτέραν οὖσαν εἰδέναι πάντα σαφῶς ἃ βούλεται μαθεῖν. τὸν οὖν Διονύσιον γελάσαντα ἀποστεῖλαι αὐτῷ τὴν τρῖγλαν τὴν παρακειμένην αὐτῷ. συνεμέθυε δὲ τῷ Φιλοξένῳ ἡδέως ὁ Διονύσιος. ἐπεὶ δὲ τὴν ἐρωμένην Γαλάτειαν ἐφωράθη διαφθείρων, εἰς τὰς λατομίας</TextUnit>
    <TextUnit id="34" loc="7a">ἐνεβλήθη: ἐν αἷς ποιῶν τὸν Κύκλωπα συνέθηκε τὸν μῦθον εἰς τὸ περὶ αὑτὸν γενόμενον πάθος, τὸν μὲν Διονύσιον Κύκλωπα ὑποστησάμενος, τὴν δ' αὐλητρίδα Γαλάτειαν, ἑαυτὸν δ' ̓Οδυσσέα. ἐγένετο δὲ κατὰ τοὺς Τιβερίου χρόνους ἀνήρ τις ̓Απίκιος, πλουσιώτατος τρυφητής, ἀφ' οὗ πλακούντων γένη πολλὰ ̓Απίκια ὀνομάζεται. οὗτος ἱκανὰς μυριάδας καταναλώσας εἰς τὴν γαστέρα ἐν Μιντούρναις （πόλις δὲ Καμπανίας） διέτριβε τὰ</TextUnit>
    <TextUnit id="35" loc="7b">πλεῖστα καρίδας ἐσθίων πολυτελεῖς, αἳ γίνονται αὐτόθι ὑπέρ γε τὰς ἐν Σμύρνῃ μεγίστας καὶ τοὺς ἐν ̓Αλεξανδρείᾳ ἀστακούς. ἀκούσας οὖν καὶ κατὰ Λιβύην γίνεσθαι ὑπερμεγέθεις ἐξέπλευσεν οὐδ' ἀναμείνας μίαν ἡμέραν καὶ πολλὰ κακοπαθήσας κατὰ τὸν πλοῦν ὡς πλησίον ἧκε τῶν τόπων πρὶν ἐξορμῆσαι τῆς νεὼς πολλὴ δ' ἐγεγόνει παρὰ Λίβυσι φήμη τῆς ἀφίξεως αὐτοῦ, προσπλεύσαντες ἁλιεῖς προσήνεγκαν αὐτῷ τὰς καλλίστας καρίδας. ὁ δ' ἰδὼν ἐπύθετο εἰ μείζους ἔχουσιν: εἰπόντων δὲ  μὴ γίνεσθαι ὧν ἤνεγκαν, ὑπομνησθεὶς τῶν ἐν</TextUnit>
    <TextUnit id="36" loc="7c">Μιντούρναις ἐκέλευσε τῷ κυβερνήτῃ τὴν αὐτὴν ὁδὸν ἐπὶ ̓Ιταλίαν ἀναπλεῖν μηδὲ προσπελάσαντι τῇ γῇ. ̓Αριστόξενος δ' ὁ Κυρηναῖος φιλόσοφος, ὁ ὄντως μετελθὼν τὴν πάτριον φιλοσοφίαν, ἀφ' οὗ καὶ κωλήν τις καλεῖται ̓Αριστόξενος ἰδίως σκευαζόμενος, ὑπὸ τῆς ἀνυπερβλήτου τρυφῆς καὶ τὰς ἐν τῷ κήπῳ γινομένας θριδακίνας οἰνομέλιτι ἐπότιζεν ἑσπέρας, καὶ ὑπὸ τὴν ἕω λαμβάνων, χλωροὺς ἔχειν ἔλεγε πλακοῦντας ὑπὸ τῆς γῆς ἀναπεμπομένους αὐτῷ.</TextUnit>
    <TextUnit id="37" loc="7d">Τραιανῷ δὲ τῷ αὐτοκράτορι ἐν Παρθίᾳ ὄντι καὶ τῆς θαλάσσης ἀπέχοντι ἡμερῶν παμπόλλων ὁδόν, ̓Απίκιος ὄστρεα νεαρὰ διεπέμψατο ὑπὸ σοφίας αὐτοῦ τεθησαυρισμένα: καὶ οὐχ ὡς Νικομήδει τῷ Βιθυνῶν βασιλεῖ ἐπιθυμήσαντι ἀφύης μακρὰν δὲ καὶ οὗτος ἦν τῆς θαλάσσης μάγειρός τις μιμησάμενος τὸ ἰχθύδιον παρέθηκεν ὡς ἀφύας. ὁ γοῦν παρ' Εὔφρονι τῷ κωμικῷ μάγειρὸς φησιν:  α. ἐγὼ μαθητὴς ἐγενόμην Σωτηρίδου ὃς ἀπὸ θαλάσσης Νικομήδει δώδεκα</TextUnit>
    <TextUnit id="38" loc="7e">ὁδὸν ἀπέχοντι πρῶτος ἡμερῶν ποτε  ἀφύης ἐπιθυμήσαντι χειμῶνος μέσου; παρέθηκε νὴ Δί', ὥστε πάντας ἀνακραγεῖν β. πῶς δὲ δυνατὸν τοῦτ' ἐστι, : α. θήλειαν λαβών  γογγυλίδα ταύτην ἔτεμε λεπτὰ καὶ μακρά,  τὴν ὄψιν αὐτῆς τῆς ἀφύης μιμούμενος ἀποζέσας, ἔλαιον ἐπιχέας, ἅλας   δοὺς μουσικῶς, μήκωνος ἐπιπάσας ἄνω ακόκκους μελαίνης τετταράκοντα τὸν ἀριθμόν,  περὶ τὴν Σκυθίαν ἔπαυσε τὴν ἐπιθυμίαν.</TextUnit>
    <TextUnit id="39" loc="7f">καὶ Νικομήδης γογγυλίδα μασώμενος ἀφύης τότ' ἔλεγε τοῖς φίλοις ἐγκώμιον. οὐδὲν ὁ μάγειρος τοῦ ποιητοῦ διαφέρει:: ὁ νοῦς γάρ ἐστιν ἐκατέρῳ τούτων τέχνη.  ὅτι περὶ Περικλέους φησὶν ̓Αρχίλοχος ὁ Πάριος, ποιητὴς ὡς ἀκλήτου ἐπεισπαίοντος εἰς τὰ συμπόσια Μυκονίων δίκην. δοκοῦσι δ' οἱ Μυκόνιοι διὰ τὸ</TextUnit>
    <TextUnit id="40" loc="8a">πένεσθαι καὶ λυπρὰν νῆσον οἰκεῖν ἐπὶ γλισχρότητι καὶ πλεονεξίᾳ διαβάλλεσθαι: τὸν γοῦν γλίσχρον ̓Ισχόμαχον Κρατῖνος Μυκόνιον καλεῖ:   πῶς ἂν σύγ' ̓Ισχομάχου γεγονὼς τοῦ Μυκονίου φιλόδωρος ἂν εἴης, :  ἀγαθὸς πρὸς ἀγαθοὺς ἄνδρας ἑστιασόμενος ἧκον: κοινὰ γάρ τὰ τῶν φίλων.   πολλὸν δὲ πίνων καὶ χαλίκρητον μέθυ,  οὔτε τῖμον εἰσενέγκας οὔτε ,  οὐδὲ μὲν κληθεὶς ἦλθες, οἷα δὴ φίλος:</TextUnit>
    <TextUnit id="41" loc="8b">ἀλλὰ ς' ἡ γαστὴρ νόον τε καὶ φρένας παρήγαγεν  εἰς ἀναιδείην,  ̓Αρχίλοχος φησίν.   Εὔβουλος ὁ κωμικὸς φησί που:  εἰσὶν ἡμῖν τῶν κεκλημένων δύο  ἐπὶ δεῖπνον ἄμαχοι, Φιλοκράτης καὶ Φιλοκράτης.  ἕνα γὰρ ἐκεῖνον ὄντα δύο λογίζομαι,   μεγάλους.. .. μᾶλλον δὲ τρεῖς. ὅν φασί ποτε κληθέντ' ἐπὶ δεῖπνον πρὸς τινος,  εἰπόντος αὐτῷ τοῦ φίλου, ὁπηνίκ' ἂν εἴκοσι  ποδῶν μετροῦντι τὸ στοιχεῖον ᾖ,</TextUnit>
    <TextUnit id="42" loc="8c">ἥκειν, ἕωθεν αὐτὸν εὐθὺς ἡλίου  μετρεῖν ἀνέχοντος μακροτέρας δ' οὔσης ἔτι πλεῖν ἢ δυοῖν ποδοῖν παρεῖναι τῆς σκιᾶς:  ἔπειτα φάναι μικρὸν ὀψιαίτερον δἰ  ἀσχολίαν ἥκειν, παρόνθ' ἅμ' ἡμέρᾳ.  ἀσυμβόλου δείπνου γὰρ ὅστις ὑστερεῖ,  τοῦτον ταχέως νόμιζε κἂν τάξιν λιπεῖν,  ̓́Αμφις φησὶν ὁ κωμικός. Χρύσιππος δὲ φησιν: ἀσύμβολον   κώθωνα μὴ παραλίμπανε.</TextUnit>
    <TextUnit id="43" loc="8d">κώθων δ' οὐ παραλειπτὸς ἀσύμβολος, ἀλλὰ διωκτός.  ̓Αντιφάνης δέ φησι   βίος θεῶν γάρ ἐστιν, ὅταν ἔχῃς ποθὲν τἀλλότρια  δειπνεῖν, μὴ προσέχων λογίσμασι. καὶ πάλιν:  μακάριος ὁ βίος: δεῖ μ' ἀεὶ καινὸν πόρον εὑρεῖν ὅπως μάσημα ταῖς γνάθοις ἔχω. ταῦτα οἴκοθεν ἔχων εἰς τὸ συμπόσιον ἦλθον καὶ προμελετήσας, ἵνα κἀγὼ τὸ στεγανόμιον κομίζων παραγένωμαι.</TextUnit>
    <TextUnit id="44" loc="8e">ἄκαπνα γὰρ αἰὲν ἀοιδοὶ θύομεν. ὅτι τὸ μονοφαγεῖν ἐστιν ἐν χρήσει τοῖς παλαιοῖς.  ̓Αντιφάνης: ..  μονοφαγεῖς, ἤδη τι καὶ βλάπτεις ἐμέ.  ̓Αμειψίας:  ἔρρ' ἐς κόρακας, μονοφάγε καὶ τοιχωρύχε.  περὶ τοῦ τῶν ἡρώων καθ' ̔́Ομηρον βίου  ὅτι ̔́Ομηρος ὁρῶν τὴν σωφροσύνην οἰκειοτάτην ἀρετὴν οὖσαν τοῖς νέοις καὶ πρώτην, ἔτι δὲ ἁρμόττουσαν καὶ πάντων τῶν καλῶν χορηγὸν οὖσαν, βουλόμενος ἐμφῦσαι πάλιν αὐτὴν ἀπ' ἀρχῆς καὶ ἐφεξῆς ἵνα τὴν σχολὴν καὶ τὸν ζῆλον ἐν τοῖς</TextUnit>
    <TextUnit id="45" loc="8f">καλοῖς ἔργοις ἀναλίσκωσι καὶ ὦσιν εὐεργετικοὶ καὶ κοινωνικοὶ πρὸς ἀλλήλους, εὐτελῆ κατεσκεύασε πᾶσι τὸν βίον καὶ αὐτάρκη, λογιζόμενος τὰς ἐπιθυμίας καὶ τὰς ἡδονὰς ἰσχυροτάτας γίνεσθαι καὶ πρώτας ἔτι τε καὶ ἐμφύτους τὰς περὶ ἐδωδὴν καὶ πόσιν, τοὺς δὲ διαμεμενηκότας ἐν εὐτελείᾳ εὐτάκτους καὶ περὶ τὸν ἄλλον βίον γίνεσθαι ἐγκρατεῖς. ἁπλῆν οὖν ἀποδέδωκε τὴν δίαιταν πᾶσι καὶ τὴν αὐτὴν ὁμοίως βασιλεῦσιν ἰδιώταις, νέοις πρεσβύταις, λέγων:   παρὰ δὲ ξεστὴν ἐτάνυσσε τράπεζαν,  σῖτον δ' αἰδοίη ταμίη παρέθηκε φέρουσα.  δαιτρὸς δὲ κρειῶν πίνακας παρέθηκεν ἀείρας,</TextUnit>
    <TextUnit id="46" loc="9a">καὶ τούτων ὀπτῶν καὶ ὡς ἐπὶ τὸ πολὺ βοείων: παρὰ δὲ ταῦτα οὔτε ἐν ἑορταῖς οὔτ' ἐν γάμοις οὔτ' ἐν  ἄλλῃ συνόδῳ παρατίθησιν οὐδέν, καίτοι πολλάκις τὸν ̓Αγαμέμνονα ποιήσας δειπνίζοντα τοὺς ἀρίστους: καὶ οὐ θρῖα καὶ κάνδυλον καὶ ἄμητας μελίπηκτά τε τοῖς βασιλεῦσιν ἐξαίρετα παρατίθησιν ̔́Ομηρος, ἀλλ' ἀφ' ὧν εὖ ἕξειν ἔμελλον τὸ σῶμα καὶ τὴν ψυχήν. Αἴαντα οὖν μετὰ τὴν μονομαχίαν νώτοισι βοῶν γέραιρεν ὁ ̓Αγαμέμνων: καὶ Νέστορι δ' ἤδη ὄντι γηραιῷ καὶ Φοίνικι δὲ κρέας ὀπτὸν δίδωσι ἀφιστῶν ἡμᾶς τῶν ἀτάκτων ἐπιθυμιῶν. καὶ ̓Αλκίνους δὲ ὁ τὸν τρυφερὸν ᾑρημένος βίον τοὺς τρυφερωτάτους ἑστιῶν Φαίακας καὶ τὸν ̓Οδυσσέα ξενίζων, ἐπιδεικνύμενος αὐτῷ τὴν τοῦ κήπου κατασκευὴν καὶ τῆς οἰκίας καὶ τὸν αὑτοῦ βίον, τοιαύτας παρατίθεται τραπέζας. καὶ Μενέλαος</TextUnit>
    <TextUnit id="47" loc="9b">δὲ τοὺς τῶν παίδων γάμους ποιούμενος καὶ τοῦ Τηλεμάχου πρὸς αὐτὸν παραγενομένου  νῶτα βοὸς παρέθηκεν ὄπτ' ἐν χερσὶν ἑλών, τά ῥά οἱ γέρα πάρθεσαν  αὐτῷ.  καὶ Νέστωρ δὲ βόας θύει Ποσειδῶνι παρὰ θαλάσσῃ διὰ τῶν φιλτάτων καὶ οἰκειοτάτων τέκνων, βασιλεὺς ὢν καὶ πολλοὺς ἔχων ὑπηκόους, τάδε παρακελευόμενος::  ἀλλ' ἄγ', ὁ μὲν πεδίονδ' ἐπὶ βοῦν ἴτω  καὶ τὰ ἑξῆς: ὁσιωτέρα γὰρ αὕτη ἡ θυσία θεοῖς καὶ προσφιλεστέρα ἡ διὰ τῶν οἰκείων καὶ εὐνουστάτων ἀνδρῶν. καὶ τοὺς μνηστῆρας δὲ  ὑβριστὰς</TextUnit>
    <TextUnit id="48" loc="9c">ὄντας καὶ πρὸς ἡδονὰς ἀνειμένους οὔτε ἰχθῦς ἐσθίοντας ποιεῖ οὔτε ὄρνιθας οὔτε μελίπηκτα, περιελὼν παντὶ σθένει. τὰς μαγειρικὰς μαγγανείας, καὶ τά, ὡς ὁ Μένανδρός φησιν, ὑποβινητιῶντα βρώματα καὶ τὸ παρὰ πολλοῖς λασταυροκάκαβον καλούμενον βρῶμα, ὥς φησι Χρύσιππος ἐν τῷ περὶ καλοῦ καὶ ἡδονῆς, οὗ ἡ κατασκευὴ περιεργοτέρα.  Πρίαμος δὲ παρὰ τῷ ποιητῇ καὶ ὀνειδίζει τοῖς υἱοῖς ἀναλίσκουσι τὰ μὴ νενομισμένα:   ἀρνῶν ἠδ' ἐρίφων ἐπιδήμιοι ἁρπακτῆρες.  Φιλόχορος δὲ ἱστορεῖ καὶ κεκωλῦσθαι ̓Αθήνησιν</TextUnit>
    <TextUnit id="49" loc="9d">ἀπέκτου ἀρνὸς μηδένα γεύεσθαι, ἐπιλιπούσης ποτὲ τῆς τῶν ζῴων τούτων γενέσεως. ̔Ελλήσποντον δὲ ̔́Ομηρος ἰχθυόεντα προσαγορεύων καὶ τοὺς Φαίακας πλωτικωτάτους ποιῶν καὶ ἐν τῇ ̓Ιθάκῃ εἰδὼς λιμένας πλείους καὶ νήσους προσεχεῖς πολλάς, ἐν αἷς ἰχθύων ἐγίνετο πλῆθος καὶ ἀγρίων ὀρνίθων, καὶ εἰς εὐδαιμονίαν δὲ καταριθμῶν τὸ τὴν θάλασσαν ἰχθῦς παρέχειν, ὅμως τούτων οὐδὲν οὐδένα ποιεῖ προσφερόμενον καὶ μὴν οὐδ' ὀπώραν παρατίθησί τινι καίπερ οὖσαν</TextUnit>
    <TextUnit id="50" loc="9e">πολλὴν καὶ ἥδιστα ταύτης μνημονεύων καὶ πάντα χρόνον παρασκευάζων ἀθάνατον: ὄγχνη γάρ, φησίν, ἐπ' ὄγχνῃ καὶ τὰ ἑξῆς. ἀλλὰ μὴν οὐδὲ στεφανουμένους οὐδὲ μυρουμένους ποιεῖ ὥσπερ οὐδὲ θυμιῶντας, ἀλλὰ πάντων τούτων  ἀπολυομένους τοὺς ἀνθρώπους εἰς ἐλευθερίαν καὶ αὐτάρκειαν ἐξαιρεῖται τοὺς πρώτους. καὶ θεοῖς δὲ ἁπλῆν ἀποδίδωσι δίαιταν νέκταρ καὶ ἀμβροσίαν. καὶ τοὺς ἀνθρώπους δὲ ποιεῖ τιμῶντας αὐτοὺς ἀπὸ</TextUnit>
    <TextUnit id="51" loc="9f">τῆς διαίτης, ἀφελὼν λιβανωτὸν καὶ σμύρναν καὶ στεφάνους καὶ τὴν περὶ ταῦτα τρυφήν. καὶ τῆς ἁπλῆς δὲ ταύτης διαίτης οὐκ ἀπλήστως ἀπολαύοντας παρίστησιν, ἀλλ' ὡς οἱ κράτιστοι τῶν ἰατρῶν ἀφαιρεῖ τὰς πλησμονάς,   αὐτὰρ ἐπεὶ πόσιος καὶ ἐδητύος ἐξ ἔρον ἕντο:  καὶ τὴν ἐπιθυμίαν πληρώσαντες καὶ ἐξώρμων ἐπὶ;μελέτην ἀθλητικὴν δίσκοισι τερπόμενοι καὶ</TextUnit>
    <TextUnit id="52" loc="10a">αἰγανέαις τῇ παιδιᾷ τὰ πρὸς σπουδὴν ἐκμελετῶντες: οἱ δὲ κιθαρῳδῶν ἠκροῶντο τὰς ἡρωικὰς πράξεις ἐν μέλει καὶ ῥυθμῷ ποιούντων.  διὸ οὐδὲν θαυμαστὸν τοὺς οὕτω τεθραμμένους ἀφλεγμάντους εἶναι τὰ σώματα καὶ τὰς ψυχάς. ἐνδεικνύμενος οὖν καὶ τὴν εὐταξίαν ὡς ὑγιεινὸν ἐστι καὶ εὔχρηστον καὶ κοινὸν τὸν σοφώτατον Νέστορα πεποίηκε Μαχάονι τῷ ἰατρῷ τετρωμένῳ τὸν δεξιὸν ὦμον προσφέροντα οἶνον, ταῖς φλεγμοναῖς ἐναντιώτατον</TextUnit>
    <TextUnit id="53" loc="10b">ὄντα, καὶ τοῦτον Πράμνειον, ὃν ἴδμεν παχὺν καὶ πολύτροφον οὐ διψήσεως ἄκος, ἀλλ' ἐμφορήσεως ἕνεκα:: πεπωκότι γοῦν παρακελεύεται συνεχῶς τοῦτο ποιεῖν: “σὺ μέν, φησί, πῖνε καθήμενος”?̓, καὶ ἐπιξύοντα τυρὸν αἴγειον, ἐπὶ δὲ κρόμυον ποτοῦ ὄψον, ἵνα πλεῖον πίνῃ, καίτοι ἀλλαχοῦ λέγων τὸν οἶνον ἐκλύειν τὴν ἰσχὺν καὶ ἀπογυιοῦν. περὶ δὲ  τοῦ ̔́Εκτορος ̔Εκάβη οἰομένη μενεῖν αὐτὸν τὸ καταλειπόμενον τῆς ἡμέρας παρακαλεῖ πιεῖν σπείσαντα,</TextUnit>
    <TextUnit id="54" loc="10c">προτρεπομένη εἰς θυμηδίαν ὁ δ' ὑπερτίθεται πρὸς πρᾶξιν ἐξιών. καὶ ἡ μὲν ἀπερισπάστως ἐπαινεῖ τὸν οἶνον, ὁ δὲ μετὰ ἄσθματος ἥκων ἀπωθεῖται: καὶ ἡ μὲν ἀξιοῖ σπείσαντα πιεῖν, ὁ δὲ καθῃμαγμένος ἀσεβὲς ἡγεῖται. οἶδε δὲ ὁ ̔́Ομηρος καὶ τὸ ὠφέλιμον καὶ τὸ σύμμετρον τοῦ οἴνου ἐν οἷς τὸν χανδὸν ἕλκοντα αὐτὸν βλάπτεσθαί φησί καὶ κράσεων δὲ γένη διάφορα ἐπίσταται: οὐκ ἂν γὰρ ̓Αχιλλεὺς τὸ ζωρότερον κεραίρειν διέστειλε, μὴ οὔσης τινὸς καθημερινῆς κράσεως. ἴσως οὖν οὐκ ἐγίνωσκεν αὐτὸν εὐδιαφόρητον ἄνευ στερεμνίου σιτίου μίγματος, ὃ τοῖς ἰατροῖς διὰ τὴν τέχνην ἐστὶ</TextUnit>
    <TextUnit id="55" loc="10d">δῆλον τοῖς γοῦν καρδιακοῖς μετὰ οἴνου σιτῶδες ἀναμίσγουσί τι πρὸς κατοχὴν τῆς δυνάμεως. ἀλλ' ἐκεῖνος τῷ μὲν Μαχάονι μετ' ἀλφίτου καὶ τυροῦ δέδωκε τὸν οἶνον, τὸν δ' ̓Οδυσσέα ποιεῖ συνάπτοντα τὴν ἀπὸ τῶν σιτίων καὶ οἴνου ὠφέλειαν  ὃς δὲ κ' ἀνὴρ οἴνοιο κορεσσάμενος καὶ ἐδωδῆς.  τῷ δὲ κωθωνιζομένῳ δίδωσι τὸν ἡδύποτον, οὕτω καλέσας αὐτόν:  ἐν δὲ πίθοι οἴνοιο παλαιοῦ ἡδυπότοιο.  ποιεῖ δὲ ̔́Ομηρος καὶ τὰς κόρας καὶ τὰς γυναῖκας</TextUnit>
    <TextUnit id="56" loc="10e">λουούσας τοὺς ξένους, ὡς οὔτε φλεγμονὴν οὔτε ἀκρασίαν τῶν εὖ βεβιωκότων καὶ σωφρόνως  ἁπτομένας. ἀρχαῖον δὲ τοῦτο ἔθος: λούουσι γοῦν καὶ αἱ Κωκάλου θυγατέρες, ὡς νενομισμένον, τὸν Μίνω παραγενόμενον εἰς Σικελίαν. τῆς μέθης δὲ κατατρέχων ὁ ποιητὴς τὸν τηλικοῦτον Κύκλωπα ὑπὸ μικροῦ σώματος διὰ ταύτην ἀπολλύμενον παρίστησι καὶ Εὐρυτίωνα τὸν Κένταυρον τούς τε παρὰ Κίρκῃ λέοντας ποιεῖ καὶ</TextUnit>
    <TextUnit id="57" loc="10f">λύκους ταῖς ἡδοναῖς ἐπακολουθήσαντας. τὸν δὲ ̓Οδυσσέα σῴζει τῷ ̔Ερμοῦ λόγῳ πεισθέντα: διὸ καὶ ἀπαθὴς γίνεται. ̓Ελπήνορα δὲ πάροινον ὄντα καὶ τρυφερὸν κατακρημνίζει . καὶ ̓Αντίνοος δ' ὁ λέγων πρὸς ̓Οδυσσέα “οἶνός σε τρώει μελιηδής” αὐτὸς οὐκ ἀπείχετο τοῦ πώματος: διὸ καὶ τρωθεὶς ἀπώλετο, ἔτι κρατῶν τὸ ποτήριον. ποιεῖ δὲ καὶ τοὺς ̔́Ελληνας ἐν τῷ ἀπόπλῳ μεθύοντας, διὸ καὶ στασιάζοντας ὅθεν καὶ ἀπόλλυνται. ἱστορεῖ δὲ</TextUnit>
    <TextUnit id="58" loc="11a">καὶ τὸν δεινότατον Αἰνείαν τῶν Τρώων ἐν τῷ βουλεύεσθαι διὰ τὴν ἐν τῇ μέθῃ παρρησίαν καὶ τὰς ἀπειλὰς ἃς Τρωσὶν ὑπέσχετο οἰνοποτάζων ὑπομείναντα τὴν ̓Αχιλλέως ὁρμὴν καὶ μικροῦ παραπολλύμενον. καὶ ̓Αγαμέμνων δὲ λέγει που περὶ αὑτοῦ:  ἀλλ' ἐπεὶ ἀασάμην φρεσὶ λευγαλέῃσι πιθήσας ἢ οἴνῳ μεθύων, ἤ μ' ἔβλαψαν θεοὶ αὐτοί,  εἰς τὴν αὐτὴν τιθεὶς πλάστιγγα τὴν μέθην τῇ μανίᾳ. οὕτω δὲ καὶ τὰ ἔπη ταῦτα προηνέγκατο Διοσκουρίδης</TextUnit>
    <TextUnit id="59" loc="11b">ὁ ̓Ισοκράτους μαθητής.̓ καὶ ὁ  ̓Αχιλλεὺς δ' ὀνειδίζων τῷ ̓Αγαμέμνονί φησιν: “οἰνοβαρές, κυνὸς ὄμματ' ἔχων.” Ταῦτ' εἶπε τὸ Θετταλὸν σόφισμα ἤτοι ὁ ἐκ Θετταλίας σοφιστής: παίζει δ' ἴσως πρὸς τὴν παροιμίαν ὁ ̓Αθήναιος. ὅτι τροφαῖς ἐχρῶντο οἱ ἥρωες παρ' ̔Ομήρῳ πρῶτον μὲν τῷ καλουμένῳ ἀκρατίσματι ὃ λέγει ἄριστον: οὗ ἅπαξ μέμνηται ἐν ̓Οδυσσείᾳ: “̓Οδυσεὺς καὶ δῖος ὑφορβὸς ἐντύνοντ' ἄριστον κειαμένω</TextUnit>
    <TextUnit id="60" loc="11c">πῦρ,” καὶ ἅπαξ ἐν ̓Ιλιάδι:   ἐσσυμένως ἐπένοντο καὶ ἐντύνοντ' ἄριστον.  λέγει δὲ τὸ πρωινὸν ἔμβρωμα, ὃ ἡμεῖς ἀκρατισμὸν καλοῦμεν διὰ τὸ ἐν ἀκράτῳ βρέχειν καὶ προσίεσθαι ψωμούς, ὡς ̓Αντιφάνης:   ἄριστον ἐν ὅσῳ ὁ μάγειρος ποιεῖ, εἶτ' ἐπάγει:   συνακρατίσασθαι πῶς ἔχεις μετ' ἐμοῦ; καὶ Κάνθαρος:  α. οὐκοῦν ἀκρατισώμεθ' αὐτοῦ. β. μηδαμῶς: ̓Ισθμοῖ γὰρ ἀριστήσομεν.  ̓Αριστομένης:</TextUnit>
    <TextUnit id="61" loc="11d">ἀκρατιοῦμαι μικρόν, εἶθ' ἥξω πάλιν  ἄρτου δὶς ἢ τρὶς ἀποδακών.  Φιλήμων δέ φησιν ὅτι τροφαῖς δ' ἐχρῶντο οἱ παλαιοί, ἀκρατίσματι, ἀρίστῳ, ἑσπερίσματι, δείπνῳ. τὸν μὲν οὖν ἀκρατισμὸν διανηστισμὸν ἔλεγον, τὸ δ' ἄριστον δεῖπνον τὸ δ' ἑσπέρισμα δορπηστόν,  τὸ δὲ δεῖπνον ἐπιδορπίδα. ἐστὶ δ' ἡ τάξις καὶ παρ' Αἰσχύλῳ τῶν ὀνομάτων ἐν οἷς ὁ Παλαμήδης πεποίηται λέγων  καὶ ταξιάρχας χἀκατοντάρχας στρατῷ</TextUnit>
    <TextUnit id="62" loc="11e">ἔταξα. σῖτον δ' εἰδέναι διώρισα ἄριστα, δεῖπνα, δόρπα δ' αἱρεῖσθαι τρίτα.  τῆς δὲ τετάρτης τροφῆς οὕτως ̔́Ομηρος μέμνηται “σὺ δ' ἔρχεο δειελιήσας,” ὃ καλοῦσί τινες δειλινόν, ὅ ἐστι μεταξὺ τοῦ ὑφ' ἡμῶν λεγομένου ἀρίστου καὶ δείπνου. καὶ ἄριστον μέν ἐστι τὸ ὑπὸ τὴν ἕω λαμβανόμενον, δεῖπνον δὲ τὸ μεσημβρινὸν ὃ ἡμεῖς ἄριστον, δόρπον δὲ τὸ ἑσπερινόν. μήποτε δὲ καὶ συνωνυμεῖ τὸ ἄριστον τῷ δείπνῳ. ἐπὶ γὰρ τῆς πρωινῆς που τροφῆς ἔφη: “οἱ δ' ἄρα δεῖπνον</TextUnit>
    <TextUnit id="63" loc="11f">ἕλοντο, ἀπὸ δ' αὐτοῦ θωρήσσοντο.” μετὰ γὰρ τὴν ἀνατολὴν εὐθὺς δειπνοποιησάμενοι προέρχονται εἰς τὴν μάχην. εὐωχοῦνται δὲ παρ' ̔Ομήρῳ καθήμενοι. οἴονται δέ τινες καὶ ἑκάστῳ τῶν δαιτυμόνων κατ' ἄνδρα παρακεῖσθαι τράπεζαν. τῷ γοῦν Μέντῃ, φασίν, ἀφικομένῳ πρὸς Τηλέμαχον τῶν τραπεζῶν παρακειμένων ξεστὴ παρετέθη τράπεζα. οὔκ ἐστι δὲ τοῦτο ἐμφανῶς τοῦ προκειμένου κατασκευαστικὸν δύναται γὰρ ἡ ̓Αθηνᾶ ἀπὸ τῆς Τηλεμάχου τραπέζης δαίνυσθαι. παρ' ὅλην δὲ τὴν συνουσίαν</TextUnit>
    <TextUnit id="64" loc="12a">παρέκειντο αἱ τράπεζαι πλήρεις, ὡς παρὰ πολλοῖς τῶν βαρβάρων ἔτι καὶ νῦν ἔθος ἐστί, κατηρεφέες  παντοίων ἀγαθῶν, κατὰ ̓Ανακρέοντα. μετὰ δὲ τὴν ἀναχώρησιν αἱ δμωαὶ ἀπὸ μὲν σῖτον πολὺν ᾕρεον καὶ τράπεζαν καὶ δέπα. ἰδιάζον δὲ τὸ παρὰ Μενελάῳ εἰσάγει συμπόσιον. δειπνήσαντας γὰρ ποιεῖ ὁμιλοῦντας: εἶτ' ἀπονιψαμένους ποιεῖ πάλιν δειπνοῦντας καὶ δόρπου ἐξαῦτις μεμνημένους μετὰ τὸν κλαυθμόν. τῷ δὲ μὴ αἴρεσθαι τὰς τραπέζας ἐναντιοῦσθαι δοκεῖ τὸ ἐν ̓Ιλιάδι:</TextUnit>
    <TextUnit id="65" loc="12b">ἔσθων καὶ πίνων, ἔτι καὶ παρέκειτο τράπεζα.  ἀναγνωστέον οὖν οὕτω:   ἔσθων καὶ πίνων ἔτι, καὶ παρέκειτο τράπεζα,  ἢ τὸν καιρὸν αἰτιᾶσθαι τὸν παρόντα δεῖ. πῶς γὰρ ἦν πρέπον τῷ ̓Αχιλλεῖ πενθοῦντι παρακεῖσθαι τράπεζαν καθάπερ τοῖς εὐωχουμένοις παρ' ὅλην τὴν συνουσίαν, : παρετίθεντο δὲ οἱ μὲν ἄρτοι σὺν τοῖς κανοῖς, τὰ δὲ δεῖπνα κρέα μόνον ἦν ὀπτά. ζωμὸν δὲ οὐκ ἐποίει ̔́Ομηρος θύων βοῦς,  οὐδ' ἦψεν κρέα</TextUnit>
    <TextUnit id="66" loc="12c">οὐδ' ἐγκέφαλον: ὤπτα δὲ καὶ τὰς κοιλίας. οὕτω σφόδρ' ἦν ἀρχαῖος  ̓Αντιφάνης φησί. καὶ τῶν κρεῶν δὲ μοῖραι ἐνέμοντο: ὅθεν ἐίσας φησὶ τὰς δαῖτας ἀπὸ τῆς ἰσότητος. τὰ γὰρ δεῖπνα δαῖτας ἔλεγον ἀπὸ τοῦ δατεῖσθαι, οὐ μόνον τῶν κρεῶν διανεμομένων ἀλλὰ καὶ τοῦ οἴνου:   ἤδη μὲν δαιτὸς κεκορήμεθα θυμὸν ἐίσης.  καί:  χαῖρ' , ̓Αχιλεῦ, δαιτὸς μὲν ἐίσης οὐκ ἐπιδευεῖς.  ἐκ τούτων δ' ἐπείσθη Ζηνόδοτος δαῖτα ἐίσην τὴν</TextUnit>
    <TextUnit id="67" loc="12d">ἀγαθὴν λέγεσθαι. ἐπεὶ γὰρ ἡ τροφὴ τῷ ἀνθρώπῳ ἀγαθὸν ἀναγκαῖον ἦν, ἐπεκτείνας, φησίν, εἴρηκεν ἐίσην: ἐπεὶ οἱ πρῶτοι ἄνθρωποι, οἷς δὴ οὐ παρῆν ἄφθονος τροφή ἄρτι φαινομένης ἀθρόον ἐπ' αὐτὴν ἰόντες βίᾳ ἥρπαζον καὶ ἀφῃροῦντο τοὺς ἔχοντας, καὶ μετὰ τῆς ἀκοσμίας ἐγίνοντο καὶ φόνοι. ἐξ ὧν εἰκὸς λεχθῆναι καὶ τὴν ἀτασθαλίαν, ὅτι ἐν ταῖς θαλίαις τὰ πρῶτα ἐξημάρτανον οἱ ἄνθρωποι εἰς ἀλλήλους. ὡς δὲ παρεγένετο αὐτοῖς πολλὴ ἐκ τῆς Δήμητρος διένεμον ἑκάστῳ ἴσην, καὶ οὕτως εἰς</TextUnit>
    <TextUnit id="68" loc="12e">κόσμον ἦλθε τοῖς ἀνθρώποις τὰ δόρπα. διὸ ἄρτου τε ἐπίνοια πέμματός τε εἰς ἴσον διαμεμοιραμένου καὶ τοῖς διαπίνουσιν ἄλεισα καὶ γὰρ ταῦτα εἰς τὸ ἴσον χωρούντων ἐγίνετο. ὥστε ἡ τροφὴ δαὶς ἐπὶ τῷ δαίεσθαι λέγεται ὅ ἐστι διαμοιρᾶσθαι ἐπ' ἴσης: καὶ ὁ τὰ κρέα ὀπτῶν δαιτρός, ἐπεὶ ἴσην ἑκάστῳ μοῖραν ἐδίδου. καὶ ἐπὶ μόνων ἀνθρώπων δαῖτα λέγει ὁ ποιητής, ἐπὶ δὲ θηρίων οὐκ ἔτι. ἀγνοῶν δὲ ταύτης τῆς φωνῆς τὴν δύναμιν Ζηνόδοτος ἐν</TextUnit>
    <TextUnit id="69" loc="12f">τῇ κατ' αὐτὸν ἐκδόσει γράφει:   αὐτοὺς δὲ ἑλώρια τεῦχε κύνεσσιν οἰωνοῖσί τε δαῖτα,  τὴν τῶν γυπῶν καὶ τῶν ἄλλων οἰωνῶν τροφὴν οὕτω καλῶν, μόνου ἀνθρώπου χωροῦντος εἰς τὸ</TextUnit>
    <TextUnit id="70" loc="13a">ἴσον ἐκ τῆς πρόσθεν βίας. διὸ καὶ μόνου τούτου ἡ τροφὴ δαίς: καὶ μοῖρα τὸ ἑκάστῳ διδόμενον. οὐκ ἔφερον δὲ οἴκαδε παρ' ̔Ομήρῳ οἱ δαιτυμόνες τὰ λειπόμενα, ἀλλὰ κορεσθέντες κατέλιπον παρ' οἷς ἦν ἡ δαὶς καὶ ἡ ταμία λαβοῦσα εἶχεν, ἵνα ἄν τις ἀφίκηται ξένος, ἔχοι δοῦναι αὐτῷ. καὶ ἰχθύσι δὲ ̔́Ομηρος ποιεῖ χρωμένους τοὺς τότε καὶ ὄρνισι. κατὰ γοῦν τὴν Θρινακίαν οἱ ̓Οδυσσέως ἑταῖροι θηρεύουσιν   ἰχθῦς ὄρνιθάς τε φίλας θ' ὅ τι χεῖρας ἵκοιτο γναμπτοῖς  ἀγκίστροισιν.  οὐ γὰρ ἐν τῇ Θρινακίᾳ ἐκεχάλκευτο τὰ ἄγκιστρα,</TextUnit>
    <TextUnit id="71" loc="13b">ἀλλ' ἐπεφέροντο ἐν τῷ πλῷ δηλονότι: ὥστε ἦν αὐτοῖς θήρας ἰχθύων ἐπιμέλεια καὶ τέχνη. εἰκάζει δὲ καὶ τοὺς ὑπὸ Σκύλλης ἁρπαζομένους ̓Οδυσσέως ἑταίρους ἰχθύσι προμήκει ῥάβδῳ ἁλισκομένοις καὶ θύραζε ῥιπτομένοις. οὕτω καὶ ταύτην τὴν τέχνην ἀκριβοῖ μᾶλλον τῶν τοιαῦτα προηγουμένως ἐκδεδωκότων ποιήματα ἢ συγγράμματα, Καίκαλον λέγω τὸν ̓Αργεῖον καὶ Νουμήνιον τὸν ̔Ηρακλεώτην, Παγκράτην τὸν ̓Αρκάδα, Ποσειδώνιον τὸν Κορίνθιον καὶ τὸν ὀλίγῳ πρὸ ἡμῶν γενόμενον</TextUnit>
    <TextUnit id="72" loc="13c">̓Οππιανὸν τὸν Κίλικα: τοσούτοις γάρ ἐνετύχομεν ἐποποιοῖς ̔Αλιευτικὰ γεγραφόσι, καταλογάδην δὲ τοῖς Σελεύκου τοῦ Ταρσέως καὶ Λεωνίδου τοῦ  Βυζαντίου καὶ ̓Αγαθοκλέους τοῦ ̓Ατρακίου. οὐ μνημονεύει δὲ τοιαύτης ἐδωδῆς ἐπὶ τῶν δείπνων, ὡς οὐκ οἰκείας νομιζομένης τῆς τροφῆς τοῖς ἐν ἀξιώμασιν ἥρωσι κειμένοις, ὡς οὐδὲ τῆς τῶν νεογνῶν ἱερείων. οὐ μόνον δὲ ἰχθύσιν ἀλλὰ καὶ ὀστρείοις ἐχρῶντο, καίτοι τῆς τούτων ἐδωδῆς οὐ πολὺ ἐχούσης τὸ ὠφέλιμον καὶ ἡδύ, ἀλλὰ κἀν τῷ βυθῷ κατὰ βάθος κειμένων: καὶ οὐκ ἔστιν εἰς</TextUnit>
    <TextUnit id="73" loc="13d">ταῦτα ἄλλῃ τινὶ τέχνῃ χρήσασθαι ἢ δύντα κατὰ βυθοῦ. ἦ μάλ' ἐλαφρὸς ἀνήρ, ὃς ῥεῖα κυβιστᾷ, ὃν καὶ λέγει πολλοὺς ἂν κορέσαι τήθεα διφῶντα. ἑκάστῳ δὲ τῶν δαιτυμόνων παρ' ̔Ομήρῳ παράκειται ποτήριον. Δημοδόκῳ γοῦν παρατίθεται κάνεον καὶ τράπεζα καὶ δέπας “πιεῖν ὅτε θυμὸς ἀνώγοι.” ἐπιστέφονται δὲ ποτοῖο οἱ κρητῆρες ἤτοι ὑπερχειλεῖς οἱ κρατῆρες ποιοῦνται, ὥστε διὰ</TextUnit>
    <TextUnit id="74" loc="13e">τοῦ ποτοῦ ἐπιστεφανοῦσθαι, καὶ ταῦτα ἔπρασσον πρὸς οἰωνοῦ τιθέμενοι. κοῦροι δὲ διανέμουσι “πᾶσιν ἐπαρξάμενοι δεπάεσσι.” τὸ δὲ πᾶσιν οὐ τοῖς ποτηρίοις, ἀλλὰ τοῖς ἀνδράσιν. ̓Αλκίνους γοῦν τῷ Ποντονόῳ φησί: “ μέθυ νεῖμον πᾶσιν ἀνὰ μέγαρον.” καὶ ἑξῆς ἐπάγει::   νώμησεν δ' ἄρα πᾶσιν ἐπαρξάμενος δεπάεσσιν. εἰσὶ δὲ καὶ τοῖς ἀρίστοις κατὰ δεῖπνα τιμαί.  Τυδείδης γοῦν καὶ κρέασι καὶ πλείοις δεπάεσσι</TextUnit>
    <TextUnit id="75" loc="13f">τιμᾶται καὶ Αἴας νώτοισι διηνεκέεσσι γεραίρεται,  καὶ οἱ βασιλεῖς δὲ τοῖς αὐτοῖς: “νῶτα βοός, τὰ ῥὰ οἱ πάρθεσαν αὐτῷ,” Μενέλαος δηλονότι. καὶ ̓Ιδομενέα δὲ ̓Αγαμέμνων πλείῳ δέπᾳ τιμᾷ. καὶ Σαρπηδὼν δὲ παρὰ Λυκίοις τοῖς αὐτοῖς τιμᾶται καὶ ἕδρῃ καὶ κρέασιν. ἦν δέ τις αὐτοῖς καὶ διὰ τῆς προπόσεως ἀσπασμός: οἱ γοῦν θεοὶ “ χρυσέοις δεπάεσσι δειδέχατ'</TextUnit>
    <TextUnit id="76" loc="14a">ἀλλήλους,” ἤτοι ἐδεξιοῦντο προπίνοντες ἑαυτοῖς ταῖς δεξιαῖς. καί τις δὲ “δείδεκτ' ̓Αχιλλέα” ἀντὶ τοῦ ἐδεξιοῦτο, ὅ ἐστι προέπινεν αὐτῷ τῇ δεξιᾷ διδοὺς τὸ ποτήριον. ἐδωροῦντο δὲ καὶ ἀπὸ τῆς αὑτῶν μοίρας οἷς ἐβούλοντο, ὡς ̓Οδυσσεὺς νώτου ἀποπροταμὼν οὗ αὐτῷ παρέθεντο τῷ Δημοδόκῳ. ἐχρῶντο δὲ ἐν τοῖς συμποσίοις καὶ κιθαρῳδοῖς καὶ ὀρχησταῖς, ὡς οἱ μνηστῆρες. καὶ παρὰ Μενελάῳ “ ἐμέλπετο θεῖος ἀοιδός,” δύο δὲ κυβιστητῆρες μολπῆς ἐξάρχοντες ἐδίνευον. μολπῆς δὲ</TextUnit>
    <TextUnit id="77" loc="14b">ἀντὶ τοῦ παιδιᾶς. σῶφρον δέ τι ἦν τὸ τῶν συμποσίοις καὶ φιλοσόφων διάθεσιν ἐπέχον. ̓Αγαμέμνων γοῦν τὸν ἀοιδὸν καταλείπει τῇ Κλυταιμνήστρᾳ φύλακα καὶ παραινετῆρά τινα: ὃς πρῶτον μὲν ἀρετὴν γυναικῶν διερχόμενος ἐνέβαλλὲ τινα φιλοτιμίαν εἰς καλοκἀγαθίαν, εἶτα διατριβὴν παρέχων ἡδεῖαν ἀπεπλάνα τὴν διάνοιαν φαύλων ἐπινοιῶν. διὸ Αἴγισθος οὐ πρότερον διέφθειρε τὴν γυναῖκα πρὶν τὸν ἀοιδὸν ἀποκτεῖναι ἐν νήσῳ ἐρήμῃ.  τοιοῦτός ἐστι καὶ ὁ παρὰ τοῖς μνηστῆρσιν ἀείδων</TextUnit>
    <TextUnit id="78" loc="14c">ἀνάγκῃ, ὃς τοὺς ἐφεδρεύοντας τῇ Πηνελόπῃ ἐβδελύττετο. κοινῶς δέ που πάντας τοὺς ἀοιδοὺς αἰδοίους τοῖς ἀνθρώποις εἶναί φησι:  τοὔνεκ' ἄρα σφέας  οἴμας Μοῦς' ἐδίδαξε φίλησέ τε φῦλον ἀοιδῶν.  ὁ δὲ παρὰ Φαίαξι Δημόδοκος ᾄδει ̓́Αρεος καὶ ̓Αφροδίτης συνουσίαν, οὐ διὰ τὸ ἀποδέχεσθαι τὸ τοιοῦτον πάθος, ἀλλ' ἀποτρέπων αὐτοὺς παρανόμων ὀρέξεων, ἢ εἰδὼς ἐν τρυφερῷ τινι βίῳ τεθραμμένους κἀντεῦθεν ὁμοιότατα τοῖς τρόποις αὐτῶν</TextUnit>
    <TextUnit id="79" loc="14d">τὰ πρὸς ἀνάπαυσιν προφέρων. καὶ τοῖς μνηστῆρσιν ᾅδει πρὸς τὴν αὐτὴν βουλὴν ὁ Φήμιος νόστον ̓Αχαιῶν. καὶ αἱ Σειρῆνες δὲ ᾄδουσι τῷ ̓Οδυσσεῖ τὰ μάλιστα αὐτὸν τέρψοντα, καὶ τὰ οἰκεῖα τῇ φιλοτιμίᾳ αὐτοῦ καὶ πολυμαθείᾳ λέγουσαι. “ ἴσμεν γάρ φασί, τὰ τά ἄλλα καὶ ὅσσα γένηται ἐν χθονὶ πολυβοτείρῃ.”  ὀρχήσεις δ' εἰσὶ παρ' ̔Ομήρῳ αἱ μέν τινες τῶν κυβιστητήρων, αἱ δὲ διὰ τῆς σφαίρας: ἧς τὴν εὕρεσιν ̓Αγαλλὶς ἡ Κερκυραία γραμματικὴ Ναυσικάᾳ ἀνατίθησιν ὡς πολίτιδι χαριζομένη : Δικαίαρχος</TextUnit>
    <TextUnit id="80" loc="14e">δὲ Σικυωνίοις, ̔́Ιππασος δὲ Λακεδαιμονίοις ταύτην τε καὶ τὰ γυμνάσια πρώτοις. ταύτην δὲ μόνην τῶν ἡρωίδων ̔́Ομηρος παράγει σφαιρίζουσαν. διαβόητοι δὲ ἐπὶ σφαιρικῇ Δημοτέλης ὁ Θεοκρίτου τοῦ Χίου σοφιστοῦ ἀδελφὸς καί τις Χαιρεφάνης: ὃς ἀσελγεῖ τινι νέῳ παρακολουθῶν οὐ διελέγετο  μέν, ἐκώλυε δὲ πράττειν τὸν νεανίσκον. εἰπόντος δὲ ὅτι Χαιρέφανες, ἐὰν παύσῃ ἀκολουθῶν, πάντα σοι ἔσται παρ' ἡμῶν, “ ἐγὼ δ' ἄν, ἔφη, σοὶ</TextUnit>
    <TextUnit id="81" loc="14f">διαλεχθείην;” “τί οὖν, εἶπε, παρακολουθεῖς;” “ χαίρω σε θεωρῶν, ἔφη, τὸ δὲ ἦθος οὐ δοκιμάζω.” ̔́Οτι τὸ φούλλικλον καλούμενον ἦν δὲ ὡς ἔοικε σφαιρίσκιόν τί εὗρεν ̓Αττικὸς Νεαπολίτης παιδοτρίβης γυμνασίας ἕνεκα Πομπηίου Μὰγνου. τὸ δὲ καλούμενον διὰ τῆς σφαίρας ἁρπαστὸν φαινίνδα ἐκαλεῖτο, ὃ ἐγὼ πάντων μάλιστα ἀσπάζομαι. πολὺ δὲ τὸ σύντονον καὶ καματηρὸν τῆς περὶ τὴν σφαιριστικὴν ἁμίλλης τό τε κατὰ τοὺς τραχηλισμοὺς ῥωμαλέον. ̓Αντιφάνης:   οἴμοι κακοδαίμων, τὸν τράχηλον ὡς ἔχω.  διηγεῖται δὲ τὴν φαινίνδα παιδιὰν οὕτως ̓Αντιφάνης:</TextUnit>
    <TextUnit id="82" loc="15a">σφαῖραν λαβὼν τῷ μὲν διδοὺς ἔχαιρε, τὸν δ' ἔφευγ' ἅμα,  τοῦ δ' ἐξέκρουσε, τὸν δ' ἀνέστησεν πάλιν, κλαγκταῖσι φωναῖς “ἔξω, μακράν, παρ' αὐτόν, ὑπὲρ αὐτόν κάτω,  ἄνω, βραχεῖαν, ἀπόδος ἐν καταστροφῇ.” ἐκαλεῖτο δὲ φαινίνδα ἀπὸ τῆς ἀφέσεως τῶν σφαιριζόντων, ἢ ὅτι εὑρετὴς αὐτοῦ, ὥς φησιν ̓Ιόβας ὁ Μαυρούσιος, Φαινέστιος ὁ παιδοτρίβης. καὶ ̓Αντιφάνης:   φαινίνδα παίζων ᾔεις ἐν Φαινεστίου.</TextUnit>
    <TextUnit id="83" loc="15b">ἐφρόντιζον δὲ εὐρυθμίας οἱ σφαιρίζοντες. Δαμόξενος γοῦν φησι:   νεανίας τις ἐσφαίριζεν εἷς ἐτῶν  ἴσως ἑκκαίδεκ' ἢ ἑπτακαίδεκα,  Κῷος: θεοὺς γὰρ φαίνεθ' ἡ νῆσος φέρειν. ὃς ἐπεὶ ποτ' ἐμβλέψειε τοῖς καθημένοις, ἢ λαμβάνων τὴν σφαῖραν ἢ διδούς, ἅμα πάντες ἐβοῶμεν: “  ἡ δ' εὐρυθμία, τὸ δ' ἦθος, ἡ τάξις δ' ὅση.”  ἐν τῷ τι πράττειν ἢ λέγειν ἐφαίνετο τέρας τι κάλλους, ἄνδρες: οὔτ' ἀκήκοα</TextUnit>
    <TextUnit id="84" loc="15c">ἔμπροσθεν οὔθ' ἑόρακα τοιαύτην χάριν.  κακὸν ἄν τι μεῖζον ἔλαβον, εἰ πλείω χρόνον ἔμεινα::  καὶ νῦν δ' οὐχ ὑγιαίνειν μοι δοκῶ.  ἐσφαίριζε δ' οὐκ ἀηδῶς καὶ Κτησίβιος ὁ Χαλκιδεὺς φιλόσοφος: καὶ πολλοὶ διὰ τὴν σφαιρικὴν αὐτῷ συναπεδύοντο τῶν ̓Αντιγόνου τοῦ βασιλέως φίλων. συνέγραψε δὲ περὶ σφαιριστικῆς Τιμοκράτης ὁ Λάκων. οἱ Φαίακες δὲ παρ' ̔Ομήρῳ καὶ ἄνευ σφαίρας ὀρχοῦνται. καὶ ὀρχοῦνταί που ἀνὰ μέρος πυκνῶς ̔ τοῦτο γάρ ἐστι τὸ “ταρφέ' ἀμειβόμενοι” ̓,</TextUnit>
    <TextUnit id="85" loc="15d">ἄλλων ἐφεστώτων καὶ ἐπικροτούντων τοῖς λιχανοῖς δακτύλοις, ὅ φησι ληκεῖν. οἶδε δὲ ὁ ποιητὴς καὶ τὴν πρὸς ᾠδὴν ὄρχησιν: Δημοδόκου γοῦν ᾅδοντος κοῦροι πρωθῆβαι ὠρχοῦντο καὶ ἐν τῇ ̔Οπλοποιίᾳ δὲ παιδὸς κιθαρίζοντος ἄλλοι ἐναντίοι μολπῇ τε ὀρχηθμῷ τε ἔσκαιρον. ὑποσημαίνεται δὲ ἐν τούτοις ὁ ὑπορχηματικὸς τρόπος, ὃς ἤνθησεν  ἐπὶ Ξενοδήμου καὶ Πινδάρου. καί ἐστιν ἡ τοιαύτη</TextUnit>
    <TextUnit id="86" loc="15e">ὄρχησις μίμησις τῶν ὑπὸ τῆς λέξεως ἑρμηνευομένων πραγμάτων ἣν παρίστησι γινομένην Ξενοφῶν ὁ καλὸς ἐν τῇ ̓Αναβάσει ἐν τῷ παρὰ Σεύθῃ τῷ Θρᾳκὶ συμποσίῳ. φησὶ γοῦν: “ ἐπειδὴ σπονδαὶ τε ἐγένοντο καὶ ἐπαιώνισαν, ἀνέστησαν πρῶτοι Θρᾷκες καὶ πρὸς αὐλὸν ὠρχοῦντο σὺν ὅπλοις καὶ ἥλλοντο ὑψηλά τε καὶ κούφως καὶ ταῖς μαχαίραις ἐχρῶντο: τέλος δὲ ὁ ἕτερος τὸν ἕτερον παίει, ὡς πᾶσι δοκεῖν πεπληγέναι τὸν ἄνδρα. ὁ δ' ἔπεσε τεχνικῶς πως καὶ πάντες ἀνέκραγον οἱ συνδειπνοῦντες Παφλαγόνες. καὶ ὁ μὲν σκυλεύσας τὰ</TextUnit>
    <TextUnit id="87" loc="15f">ὅπλα τοῦ ἑτέρου ἐξῄει ᾄδων Σιτάλκαν, ἄλλοι δὲ τῶν Θρᾳκῶν τὸν ἕτερον ἐξέφερον ὡς τεθνηκότα: ἦν δὲ οὐδὲν πεπονθώς. μετὰ τοῦτον Αἰνιᾶνες καὶ Μάγνητες ἀνέστησαν, οἳ ὠρχοῦντο τὴν καρπαίαν καλουμένην ἐν τοῖς ὅπλοις. ὁ δὲ τρόπος τῆς ὀρχήσεως ἦν ὁ μὲν παραθέμενος τὰ ὅπλα σπείρει καὶ ζευγηλατεῖ πυκνὰ μεταστρεφόμενος ὡς φοβούμενος, λῃστὴς δὲ προσέρχεται: ὁ δὲ ἐπὰν προίδηται ἁρπάσας τὰ ὅπλα μάχεται πρὸ τοῦ ζεύγους ἐν ῥυθμῷ πρὸς τὸν αὐλόν καὶ τέλος ὁ λῃστὴς</TextUnit>
    <TextUnit id="88" loc="16a">δήσας τὸν ἄνδρα τὸ ζεῦγος ἀπάγει, ἐνίοτε δὲ καὶ ὁ ζευγηλάτης τὸν λῃστὴν εἶτα παρὰ τοὺς βοῦς δήσας ὀπίσω τὼ χεῖρε δεδεμένον ἐλαύνει.” καί τις, φησί, τὸ Περσικὸν ὠρχεῖτο καὶ κροτῶν τὰς πέλτας ὤκλαζε καὶ ἐξανίστατο: καὶ ταῦτα πάντα ῥυθμῷ πρὸς τὸν αὐλὸν ἐποίει. καὶ ̓Αρκάδες δέ φησίν, ἀναστάντες ἐξοπλισάμενοι ᾔεσαν ἐν ῥυθμῷ  πρὸς τὸν ἐνόπλιον ῥυθμὸν αὐλούμενοι καὶ ἐνωπλίσαντο καὶ ὠρχήσαντο. ἐχρῶντο δὲ καὶ αὐλοῖς καὶ σύριγξιν οἱ ἥρωες. ὁ γοῦν ̓Αγαμέμνων “ αὐλῶν συρίγγων τ' ἐνοπὴν”</TextUnit>
    <TextUnit id="89" loc="16b">ἀκούει. εἰς δὲ τὰ συμπόσια οὐ παρήγαγε: πλὴν ἐν τῇ ̔Οπλοποιίᾳ γάμων γινομένων αὐλῶν μνημονεύει. τοῖς δὲ βαρβάροις ἀποδίδωσι τοὺς αὐλούς: παρὰ Τρωσὶ γοῦν ἦν αὐλῶν συρίγγων τ' ἐνοπή. ἔσπενδον δὲ ἀπὸ τῶν δείπνων ἀναλύοντες καὶ τὰς σπονδὰς ἐποιοῦντο ̔Ερμῇ καὶ οὐχ ὡς ὕστερον Διὶ τελείῳ. δοκεῖ γὰρ ̔Ερμῆς ὕπνου προστάτης εἶναι. σπένδουσι δ' αὐτῷ καὶ ἐπὶ ταῖς γλώσσαις ἐκ τῶν δείπνων ἀπιόντες. προσνέμονται δ' αὐτῷ</TextUnit>
    <TextUnit id="90" loc="16c">αἱ γλῶσσαι διὰ τὴν ἑρμηνείαν. οἶδε δ' ̔́Ομηρος καὶ ποικίλας ἐδωδάς: λέγει γοῦν “ ἐδωδὴν παντοίην” καὶ “ὄψα οἷα ἔδουσι διοτρεφέες βασιλῆες.” οἶδε δὲ καὶ πᾶσαν τὴν νῦν πολυτέλειαν. οἴκων μὲν οὖν λαμπρότατος ὁ Μενελάου. τοιοῦτον δέ τινα ὑφίσταται τῇ κατασκευῇ καὶ λαμπρότητι οἵανπερ Πολύβιος ̓́Ιβηρός τινος βασιλέως οἰκίαν ὃν καὶ ἐζηλωκέναι λέγει τὴν τῶν Φαιάκων τρυφὴν πλὴν τοῦ τοὺς κρατῆρας ἐν μέσῳ τῆς οἰκίας ἑστάναι πλήρεις οἴνου κριθίνου, ἀργυροῦς ὄντας καὶ χρυσοῦς. ̔́Ομηρος δὲ  τοπογραφῶν</TextUnit>
    <TextUnit id="91" loc="16d">καὶ τὴν Καλυψοῦς οἰκίαν ἐκπλήττει τὸν ̔Ερμῆν. ἀπολαυστικὸς δέ ἐστι παρ' αὐτῷ καὶ ὁ τῶν Φαιάκων βίος: “ αἰεὶ γὰρ ἡμῖν δαίς τε φίλη κίθαρίς τε” καὶ τὰ ἑξῆς ἃ ἔπη ̓Ερατοσθένης οὕτω γεγράφθαι φησίν:  οὐ γὰρ ἔγωγὲ τί φημι τέλος χαριέστερον εἶναι ἢ  ὅταν εὐφροσύνη μὲν ἔχῃ κακότητος ἀπούσης, δαιτυμόνες δ' ἀνὰ δώματ' ἀκουάζωνται ἀοιδοῦ,</TextUnit>
    <TextUnit id="92" loc="16e">κακότητος ἀπούσης φάσκων τῆς ἀφροσύνης. ἀδύνατον γὰρ μὴ φρονίμους εἶναι Φαίακας, οἳ μάλα φίλοι εἰσὶ θεοῖσιν, ὡς ἡ Ναυσικάα φησί. καὶ οἱ μνηστῆρες δὲ παρ' αὐτῷ “πεσσοῖσι προπάροιθε θυράων” ἐτέρποντο, οὐ παρὰ τοῦ μεγάλου Διοδώρου ἢ Θεοδώρου μαθόντες τὴν πεττείαν οὐδὲ τοῦ Μιτυληναίου Λέοντος τοῦ ἀνέκαθεν ̓Αθηναίου, ὃς ἀήττητος ἦν κατὰ τὴν πεττευτικήν,</TextUnit>
    <TextUnit id="93" loc="16f">ὥς φησι Φαινίας. ̓Απίων δὲ ὁ ̓Αλεξανδρεὺς καὶ ἀκηκοέναι φησὶ παρὰ τοῦ ̓Ιθακησίου Κτήσωνος τὴν τῶν μνηστήρων πεττείαν οἵα ἦν. “ὀκτὼ γάρ, φησί, καὶ ἑκατὸν ὄντες οἱ μνηστῆρες διετίθεσαν ψήφους ἐναντίας ἀλλήλαις, ἴσας πρὸς ἴσας τὸν ἀριθμόν ὅσοιπερ ἦσαν καὶ αὐτοί. γίνεσθαι οὖν ἑκατέρωθεν δ' καὶ πεντήκοντα. τὸ δ' ἀνὰ μέσον τούτων διαλιπεῖν ὀλίγον ἐν δὲ τῷ μεταιχμίῳ τούτῳ μίαν τιθέναι ψῆφον, ἣν καλεῖν μὲν</TextUnit>
    <TextUnit id="94" loc="17a">αὐτοὺς Πηνελόπην, σκοπὸν δὲ ποιεῖσθαι εἲ τις βάλλοι ψήφῳ ἑτέρᾳ: καὶ κληρουμένων τὸν λαχόντα στοχάζεσθαι ταύτης. εἰ δέ τις τύχοι καὶ  ἐκκρούσειε πρόσω τὴν Πηνελόπην, ἀποτίθεσθαι τὴν ἑαυτοῦ εἰς τὴν τῆς βληθείσης καὶ ἐξωσμένης χώραν, ἐν ᾗ πρότερον ἦν καὶ πάλιν στήσαντα τὴν Πηνελόπην ἐν ᾧ τὸ δεύτερον ἐγένετο χωρίῳ ἐντεῦθεν βάλλειν τὴν ἑαυτοῦ. εἰ δὲ τύχοι ἄνευ τοῦ μηδεμιᾶς τῶν ἄλλων ψαῦσαι, νικᾶν καὶ ἐλπίδας</TextUnit>
    <TextUnit id="95" loc="17b">ἔχειν πολλὰς γαμήσειν αὐτήν. τὸν δὲ Εὐρύμαχον πλείστας εἰληφέναι ταύτῃ τῇ παιδιᾷ καὶ εὔελπιν εἶναι τῷ γάμῳ.” οὕτω δὲ διὰ τὴν τρυφὴν τὰς χεῖρας οἱ μνηστῆρες ἔχουσιν ἁπαλὰς ὡς μηδὲ τὸ τόξον ἐντεῖναι δύνασθαι. πολυτελεῖς δ' αὐτοῖς καὶ οἱ διακονούμενοι. δυνατωτάτη δὲ παρ' ̔Ομήρῳ καὶ ἡ τῶν μύρων εὐωδία: οὗ κινυμένου Διὸς ποτὶ χαλκοβατὲς δῶμα   ἔμπης εἰς γαῖάν τε καὶ οὐρανὸν ἵκετ' ἀυτμή.</TextUnit>
    <TextUnit id="96" loc="17c">καὶ στρωμνὰς δὲ οἶδε διαπρεπούσας: τοιαύτας οὖν ̓Αρήτη ̓Οδυσσεῖ ὑποστρωννύειν κελεύει, καὶ Νέστωρ αὐχεῖ πρὸς Τηλέμαχον πολλῶν τοιούτων εὐπορεῖν. τῶν δ' ἄλλων ποιητῶν ἔνιοι τὰς καθ' αὑτοὺς πολυτελείας καὶ ῥᾳθυμίας ἀνέπεμπον ὡς οὔσας καὶ κατὰ τὰ Τρωικά. Αἰσχύλος γοῦν ἀπρεπῶς που παράγει μεθύοντας τοὺς ̔́Ελληνας, ὡς καὶ τὰς ἀμίδας ἀλλήλοις περικαταγνύναι. λέγει γοῦν  ὅδ' ἐστὶν ὅς ποτ' ἀμφ' ἐμοὶ βέλος  γελωτοποιόν, τὴν κάκοσμον οὐράνην, ἔρριψεν οὐδ' ἥμαρτε: περὶ δ' ἐμῷ κάρᾳ   πληγεῖς' ἐναυάγησεν ὀστρακουμένη,</TextUnit>
    <TextUnit id="97" loc="17d">χωρὶς μυρηρῶν τευχέων πνέους' ἐμοί .  καὶ Σοφοκλῆς δὲ ἐν ̓Αχαιῶν συνδείπνῳ:  ἀλλ' ἀμφὶ θυμῷ τὴν κάκοσμον οὐράνην ἔρριψεν οὐδ' ἥμαρτε; περὶ δ' ἐμῷ κάρᾳ  κατάγνυται τὸ τεῦχος οὐ μύρου πνέον.  ἐδειματούμην δ' οὐ φίλης ὀσμῆς ὕπο.  Εὔπολις δὲ τὸν πρῶτον εἰσηγησάμενον τὸ τῆς ἀμίδος ὄνομα ἐπιπλήττει λέγων ̓Αλκιβιάδησμισῶ λακωνίζειν, ταγηνίζειν δὲ κἂν πριαίμην.</TextUnit>
    <TextUnit id="98" loc="17e">βπολλὰς δ' οἶμαι νῦν βεβινῆσθαι. ̓Αλκιβιάδησὃς δὲ πρῶτος ἐξεῦρεν τὸ πρῴ πιπίνειν, βπολλήν γε λακκοπρωκτίαν ἡμῖν ἐπίστας' εὑρών. ̓Αλκιβιάδησεἶεν τίς εἶπεν ἀμίδα παῖ πρῶτος μεταξὺ πίνων; βΠαλαμηδικόν γε τοῦτο τοὐξεύρημα καὶ σοφὸν σου. παρ' ̔Ομήρῳ δὲ οἱ ἀριστεῖς κοσμίως δειπνοῦσιν ἐν ̓Αγαμέμνονος. εἰ δ' ἐν ̓Οδυσσείᾳ φιλονεικοῦσιν ̓Αχιλλεὺς καὶ ̓Οδυσσεὺς καὶ ̓Αγαμέμνων “χαῖρε νόῳ,” ἀλλ' ὠφέλιμοι αἱ φιλοτιμίαι ζητούντων</TextUnit>
    <TextUnit id="99" loc="17f">εἰ λόγῳ ἢ μάχῃ αἱρεθῆναι δεῖ τὸ ̓́Ιλιον. ἀλλ' οὐδ' ὅτε μνηστῆρας εἰσάγει μεθύοντας, οὐδὲ τότε τοιαύτην ἀκοσμίαν εἰσήγαγεν ὡς Σοφοκλῆς καὶ Αἰσχύλος πεποιήκασιν, ἀλλὰ πόδα βόειον ἐπὶ τὸν ̓Οδυσσέα ῥιπτούμενον.  καθέζονται δ' ἐν τοῖς συνδείπνοις οἱ ἥρωες, οὐ κατακέκλινται. τοῦτο δὲ καὶ παρ' ̓Αλεξάνδρῳ τῷ βασιλεῖ ἐνίοτε ἦν, ὥς φησι Δοῦρις. ἑστιῶν γοῦν ποτε ἡγεμόνας εἰς ἑξακισχιλίους ἐκάθισεν ἐπὶ δίφρων ἀργυρῶν καὶ κλιντήρων, ἁλουργοῖς περιστρώσας</TextUnit>
    <TextUnit id="100" loc="18a">ἱματίοις. ̔Ηγήσανδρος δέ φησιν οὐδὲ ἔθος εἶναι ἐν Μακεδονίᾳ κατακλίνεσθαί τινα ἐν δείπνῳ, εἰ μή τις ἔξω λίνων ὗν κεντήσειεν: ἕως δὲ τότε καθήμενοι ἐδείπνουν. Κάσανδρος οὖν πέντεα καὶ τριάκοντα ὢν ἐτῶν ἐδείπνει παρὰ τῷ πατρὶ καθήμενος, οὐ δυνάμενος τὸν ἆθλον ἐκτελέσαι καίπερ ἀνδρεῖος γεγονὼς καὶ κυνηγὸς ἀγαθός. ἐς τὸ πρέπον δὲ ̔́Ομηρος ἀφορῶν τοὺς ἥρωας οὐ παρήγαγεν ἄλλο τι δαινυμένους ἢ κρέα, καὶ ταῦτα ἑαυτοῖς σκευάζοντας. οὐ γὰρ ἔχει γέλωτα οὐδ' αἰσχύνην ὀψαρτύοντας αὐτοὺς καὶ ἕψοντας ὁρᾶν.</TextUnit>
    <TextUnit id="101" loc="18b">ἐπετήδευον γὰρ τὴν αὐτοδιακονίαν καὶ ἐκαλλωπίζοντο, φησὶ Χρύσιππος, τῇ ἐν τούτοις εὐστροφίᾳ. ̓Οδυσσεὺς γοῦν δαιτρεῦσαί τε καὶ “ πῦρ νηῆσαι” οἷος οὐκ ἄλλος δεξιὸς εἶναί φησι. καὶ ἐν Λιταῖς δὲ Πάτροκλος καὶ ̓Αχιλλεὺς πάντα εὐτρεπίζει. καὶ Μενελάου δὲ τελοῦντος γάμους ὁ νυμφίος Μεγαπένθης οἰνοχοεῖ. νῦν δὲ ἐπὶ τοσοῦτον ἐκπεπτώκαμεν ὡς κατακεῖσθαι δαινύμενοι. προσφάτως δὲ καὶ τὰ βαλανεῖα παρῆκται, τὴν ἀρχὴν οὐδὲ ἔνδον τῆς πόλεως ἐώντων εἶναι αὐτά,</TextUnit>
    <TextUnit id="102" loc="18c">ὧν τὸ βλαπτικὸν ̓Αντιφάνης δηλοῖ:   εἰς μακαρίαν τὸ λουτρόν, ὡς διέθηκέ με. ἑφθὸν κομιδῇ πεποίηκεν ἀποκναίσειεν ἂν   κἂν ὁστισοῦν μου λαβόμενος τοῦ δέρματος. οὕτω στερεόν τι πρᾶγμα θερμὸν ἐσθ' ὕδωρ.  ̔́Ερμιππος:  μὰ τὸν Δί', οὐ μέντοι μεθύειν τὸν ἄνδρα χρὴ τὸν ἀγαθὸν οὐδὲ θερμολουτεῖν, ἃ σὺ ποιεῖς.  ηὔξηται δὲ καὶ ἡ τῶν ὀψοποιῶν περιεργία καὶ ἡ τῶν μυρεψῶν: ὥστ' “οὐδ' ἂν κολυμβᾶν εἰς</TextUnit>
    <TextUnit id="103" loc="18d">κολυμβήθραν μύρου” ἀρκεῖσθαί τις ἂν δύναιτο, φησὶν ̓́Αλεξις. ἀνθοῦσι δὲ καὶ αἱ τῶν περὶ τὰ πέμματα δημιουργίαι καὶ αἱ περὶ τὰς συνουσίας περιεργίαι, ὥστ' ἐπιτεχνᾶσθαι σπόγγους ὑποτίθεσθαι: ἐπακτικὸν γὰρ εἶναι τὸ τοιοῦτον πρὸς ἀφροδισίων πλῆθος. Θεόφραστος δ' οὕτω φησί τινας ὀχευτικὰς δυνάμεις εἶναι ὡς καὶ μέχρι ἑβδομήκοντα συνουσιῶν ἐπιτελεῖν καὶ τὸ τελευταῖον αὐτοῖς αἷμα ἀποκρίνεσθαι. Φύλαρχος δὲ Σανδρόκοττόν φησι τὸν</TextUnit>
    <TextUnit id="104" loc="18e">̓Ινδῶν βασιλέα Σελεύκῳ μεθ' ὧν ἔπεμψε δώρων ἀποστεῖλαί τινας δυνάμεις στυτικὰς τοιαύτας ὡς ὑπὸ τοὺς πόδας τιθεμένας τῶν συνουσιαζόντων οἷς μὲν ὁρμὰς ἐμποιεῖν ὀρνίθων δίκην οὓς δὲ καταπαύειν. ηὔξηται δὲ νῦν καὶ ἡ τῆς μουσικῆς διαστροφή, καὶ ἡ περὶ τὰς ἐσθήσεις καὶ ὑποδέσεις ἐπήκμασε πολυτέλεια.  ̔́Ομηρος δὲ τὴν τοῦ μύρου φύσιν εἰδὼς οὐκ εἰσήγαγε μύροις ἀλειφομένους τοὺς ἥρωας πλὴν τὸν Πάριν ἐν οἷς φησὶ “ κάλλει στίλβων,” ὡς καὶ ̓Αφροδίτη κάλλει τὰ πρόσωπα καθαίρει. ἀλλ' οὐδὲ στεφανουμένους εἰσάγει, καίτοι τῷ ἐκ τῆς</TextUnit>
    <TextUnit id="105" loc="18f">μεταφορᾶς ὁμοιώματι σημαίνεται ὅτι ᾔδει τὸν στέφανον. φησὶ γοῦν    νῆσος, ἣν πέρι πόντος ἀπείριτος ἐστεφάνωτο.  καὶ   πάντῃ γάρ σε περὶ στέφανος πολέμοιο δέδηε.  παρατηρητέον δὲ καὶ ὅτι ἐν μὲν ̓Οδυσσείᾳ ἀπονιζομένους τὰς χεῖρας ποιεῖ πρὶν μεταλαβεῖν τροφῆς, ἐν ̓Ιλιάδι. δὲ τοῦτο ποιοῦντας οὐκ ἔστιν εὑρεῖν. σχολαζόντων γὰρ βίος ὁ ἐν ̓Οδυσσείᾳ καὶ διὰ τὴν εἰρήνην τρυφώντων διὸ οἱ ἐνταῦθα ἐθεράπευον τὸ</TextUnit>
    <TextUnit id="106" loc="19a">σῶμα διὰ λουτρῶν καὶ κατανιμμάτων. διὰ τοῦτο καὶ ἀστραγαλίζουσιν ἐν ταύτῃ τῇ πολιτείᾳ καὶ ὀρχοῦνται καὶ σφαιρίζουσιν. ̔Ηρόδοτος δὲ οὐ καλῶς εἴρηκεν ἐπὶ ̓́Ατυος διὰ λιμὸν εὑρεθῆναι τὰς παιδιὰς: πρεσβεύει γὰρ τοῖς χρόνοις τὰ ἡρωικά. οἱ δ' ἐν τῇ ̓Ιλιακῇ πολιτείᾳ μονονοὺ βοῶσι:  κλῦθ' ̓Αλαλά, Πολέμου θύγατερ,  ἐγχέων προοίμιον.  ὅτι ̓Αριστόνικον τὸν Καρύστιον, τὸν ̓Αλεξάνδρου σφαιριστήν, ̓Αθηναῖοι πολίτην ἐποιήσαντο διὰ τὴν τέχνην καὶ ἀνδριάντα ἀνέστησαν. τὰς γὰρ</TextUnit>
    <TextUnit id="107" loc="19b">βαναύσους τέχνας ̔́Ελληνες ὕστερον περὶ πλείστου μᾶλλον ἐποιοῦντο ἢ τὰς κατὰ παιδείαν γινομένας ἐπινοίας. ̔Εστιαιεῖς γοῦν καὶ ̓Ωρεῖται Θεοδώρου τοῦ ψηφοκλέπτου ἐν θεάτρῳ χαλκῆν εἰκόνα ἀνέθηκαν ψῆφον κρατοῦσαν: ὡς δ' αὕτως Μιλήσιοι ̓Αρχελάου τοῦ κιθαριστοῦ. ἐν δὲ Θήβαις Πινδάρου μὲν οὐκ ἔστιν εἰκών, Κλέωνος δὲ τοῦ ᾠδοῦ, ἐφ' ἧς ἐπιγέγραπται:   Πυθέα υἱὸς ὅδ' ἐστὶ Κλέων Θηβαῖος ἀοιδός, ὃς πλείστους θνητῶν ἀμφέθετο στεφάνους</TextUnit>
    <TextUnit id="108" loc="19c">κρατὸς ἐπὶ σφετέρου, καὶ οἱ κλέος οὐρανόμηκες. χαῖρε, Κλέων, Θήβας πατρίδ' ἐπευκλεΐσας  ὑπὸ. τούτου τὸν ἀνδριάντα, ὅτε ̓Αλέξανδρος τὰς Θήβας κατασκάπτων , φησὶ Πολέμων φεύγοντά τινα χρυσίον εἰς τὸ ἱμάτιον κοῖλον ὂν ἐνθέσθαι, καὶ ἀνοικιζομένης τῆς πόλεως ἐπανελθόντα εὑρεῖν τὸ χρυσίον μετὰ ἔτη τριάκοντα. ̔Ηρόδοτος δὲ ὁ λογόμιμος, ὥς φησιν ̔Ηγήσανδρος, καὶ ̓Αρχέλαος ὁ ὀρχηστὴς παρὰ ̓Αντιόχῳ τῷ βασιλεῖ</TextUnit>
    <TextUnit id="109" loc="19d">μάλιστα ἐτιμῶντο τῶν φίλων. ὁ δὲ πατὴρ αὐτοῦ ̓Αντίοχος τοὺς Σωστράτου τοῦ αὐλητοῦ υἱεῖς σωματοφύλακας ἐπεποίητο. ἐθαυμάζετο δὲ παρ' ̔́Ελλησι καὶ ̔Ρωμαίοις Ματρέας ὁ πλάνος ὁ ̓Αλεξανδρεύς, ὃς ἔλεγε καὶ θηρίον τρέφειν ὃ αὐτὸ ἑαυτὸ κατεσθίει: ὡς καὶ ζητεῖσθαι μέχρι νῦν τὸ Ματρέου θηρίον τί ἐστιν. ἐποίησε δ' οὗτος καὶ παρὰ τὰς ̓Αριστοτέλους ἀπορίας καὶ ἀνεγίνωσκε δημοσίᾳ, διὰ τί ὁ ἥλιος δύνει μὲν κολυμβᾷ δ' οὔ, καὶ διὰ τί οἱ σπόγγοι συμπίνουσι μὲν συγκωθωνίζονται δ' οὔ, καὶ τὰ τετράδραχμα καταλλάττεται μὲν ὀργίζεται δ' οὔ.</TextUnit>
    <TextUnit id="110" loc="19e">̓Αθηναῖοι δὲ Ποθεινῷ τῷ νευροσπάστῃ τὴν σκηνὴν ἔδωκαν ἀφ' ἧς ἐνεθουσίων οἱ περὶ Εὐριπίδην. ̓Αθηναῖοι δὲ καὶ Εὐρυκλείδην ἐν τῷ θεάτρῳ ἀνέστησαν μετὰ τῶν περὶ Αἰσχύλον. ἐθαυμάζετο καὶ Ξενοφῶν ὁ θαυματοποιός, ὃς μαθητὴν κατέλιπε Κρατισθένη τὸν Φλιάσιον ὃς πῦρ τε αὐτόματον ἐποίει ἀναφύεσθαι καὶ ἄλλα πολλὰ φάσματα ἐτεχνᾶτο, ἀφ' ὧν ἐξίστα τῶν ἀνθρώπων</TextUnit>
    <TextUnit id="111" loc="19f">τὴν διάνοιαν. τοιοῦτος ἦν καὶ Νυμφόδωρος ὁ  θαυματοποιός, ὃς προσκρούσας ̔Ρηγίνοις, ὥς φησι Δοῦρις, εἰς δειλίαν αὐτοὺς ἔσκωψε πρῶτος. Εὔδικος δὲ ὁ γελωτοποιὸς ηὐδοκίμει μιμούμενος παλαιστὰς καὶ πύκτας, ὥς φησιν ̓Αριστόξενος. Στράτων δ' ὁ Ταραντῖνος ἐθαυμάζετο τοὺς διθυράμβους μιμούμενος:</TextUnit>
    <TextUnit id="112" loc="20a">τὰς δὲ κιθαρῳδίας οἱ περὶ τὸν ἐξ ̓Ιταλίας Οἰνώναν, ὃς καὶ Κύκλωπα εἰσήγαγε τερετίζοντα καὶ ναυαγὸν ̓Οδυσσέα σολοικίζοντα, ὁ αὐτός φησι. Διοπείθης δὲ ὁ Λοκρός, ὥς φησι Φανόδημος, παραγενόμενος εἰς Θήβας καὶ ὑποζωννύμενος οἴνου κύστεις μεστὰς καὶ γάλακτος καὶ ταύτας ἀποθλίβων ἀνιμᾶν ἔλεγεν ἐκ τοῦ στόματος. τοιαῦτα ποιῶν ηὐδοκίμει καὶ Νοήμων ὁ ἠθολόγος. ἔνδοξοι δ' ἦσαν καὶ παρ' ̓Αλεξάνδρῳ θαυματοποιοὶ Σκύμνος ὁ Ταραντῖνος, Φιλιστίδης ὁ Συρακούσιος, ̔Ηράκλειτος ὁ Μιτυληναῖος. γεγόνασι δὲ καὶ πλάνοι</TextUnit>
    <TextUnit id="113" loc="20b">ἔνδοξοι, ὧν Κηφισόδωρος καὶ Πανταλέων, Φιλίππου δὲ τοῦ γελωτοποιοῦ Ξενοφῶν μνημονεύει. ὅρος.. οἰκουμένης δῆμον τὴν ̔Ρώμην φησί, λέγει δὲ καὶ ὅτι οὐκ ἄν τις σκοποῦ πόρρω τοξεύων λέγοι τὴν ̔Ρώμην πόλιν ἐπιτομὴν τῆς οἰκουμένης: ἐν ᾗ συνιδεῖν ἔστιν οὕτως πάσας τὰς πόλεις ἱδρυμένας, καὶ κατ' ἰδίαν δὲ τὰς πολλάς, ὡς ̓Αλεξανδρέων μὲν τὴν χρυσῆν, ̓Αντιοχέων δὲ τὴν καλήν, Νικομηδέων δὲ τὴν περικαλλῆ, προσέτι τε   τὴν λαμπροτάτην πόλεων πασῶν ὁπόσας ὁ Ζεὺς  ἀναφαίνει,</TextUnit>
    <TextUnit id="114" loc="20c">τὰς ̓Αθήνας λέγω. ἐπιλείποι δ' ἄν με οὐχ ἡμέρα μία ἐξαριθμούμενον τὰς ἐν τῇ ̔Ρωμαίων οὐρανοπόλει ̔Ρώμῃ ἀριθμουμένας πόλεις, ἀλλὰ πᾶσαι αἱ κατὰ τὸν ἐνιαυτὸν ἀριθμούμεναι διὰ τὸ πλῆθος. καὶ γὰρ ὅλα ἔθνη ἀθρόως αὐτόθι συνῴκισται, ὡς τὸ Καππαδοκῶν καὶ Σκυθῶν καὶ Ποντίων καὶ ἄλλων πλειόνων. οὗτοι οὖν πάντες, ὁ σύμπας δῆμος τῆς οἰκουμένης, τὸν ἐφ' ἡμῶν, φησί, φιλόσοφον ὀρχηστὴν Μέμφιν ἐκάλεσαν ἀπαρχαΐζοντες τὴν διὰ τοῦ σώματος αὐτοῦ κίνησιν τῇ τῶν πόλεων ἀρχαιοτάτῃ καὶ βασιλικωτάτῃ, περὶ ἧς Βακχυλίδης φησὶ</TextUnit>
    <TextUnit id="115" loc="20d">τὴν ἀχείμαντόν τε Μέμφιν καὶ δονακώδεα Νεῖλον.  οὗτος τὴν Πυθαγόρειον φιλοσοφίαν ἐπιδείκνυσιν ἥτις ἐστί, μετὰ σιωπῆς πάνθ' ἡμῖν ἐμφανίζων σαφέστερον ἢ οἱ τὰς τῶν λόγων τέχνας ἐπαγγελλόμενοι διδάσκειν. τῆς δὲ κατὰ τοῦτον ὀρχήσεως τῆς τραγικῆς καλουμένης πρῶτος εἰσηγητὴς γέγονε Βάθυλλόν φησιν ̓Αλεξανδρεύς, ὅν φησι παντομίμους ὀρχήσασθαι Σέλευκος. τοῦτον τὸν Βάθυλλόν φησιν</TextUnit>
    <TextUnit id="116" loc="20e">̓Αριστόνικος καὶ Πυλάδην, οὗ ἐστι καὶ σύγγραμμα περὶ ὀρχήσεως, τὴν ̓Ιταλικὴν ὄρχησιν συστήσασθαι ἐκ τῆς κωμικῆς, ἣ ἐκαλεῖτο κόρδαξ, καὶ τῆς τραγικῆς, ἣ ἐκαλεῖτο ἐμμέλεια, καὶ τῆς σατυρικῆς ἣ ἐλέγετο σίκιννις διὸ καὶ οἱ σάτυροι σικιννισταί, ἧς εὑρετὴς Σίκιννός τις βάρβαρος.  οἱ δέ φασιν ὅτι Κρὴς ἦν ὁ Σίκιννος. ἦν δὲ ἡ Πυλάδου ὄρχησις ὀγκώδης παθητική τε καὶ πολυπρόσωπος, ἡ δὲ Βαθύλλειος ἱλαρωτέρα καὶ γὰρ ὑπόρχημά τι τοῦτον διατίθεσθαι. Σοφοκλῆς δὲ πρὸς τῷ καλὸς γεγενῆσθαι τὴν ὥραν ἦν καὶ ὀρχηστικὴν δεδιδαγμένος καὶ μουσικὴν ἔτι παῖς</TextUnit>
    <TextUnit id="117" loc="20f">ὢν παρὰ Λάμπρῳ. μετὰ γοῦν τὴν ἐν Σαλαμῖνι ναυμαχίαν περὶ λ τρόπαιον γυμνὸς ἀληλιμμένος ἐχόρευσε μετὰ λύρας: οἱ δὲ ἐν ἱματίῳ φασί. καὶ τὸν Θάμυριν διδάσκων αὐτὸς ἐκιθάρισεν ἄκρως δὲ ἐσφαίρισεν ὅτε τὴν Ναυσικάαν καθῆκε. τῆς δὲ Μέμφιδος ὀρχήσεως ἤρα καὶ Σωκράτης ὁ σοφὸς καὶ πολλάκις καταλαμβανόμενος ὀρχούμενος, ὥς φησι Ξενοφῶν, ἔλεγε τοῖς γνωρίμοις παντὸς εἶναι</TextUnit>
    <TextUnit id="118" loc="21a">μέλους τὴν ὄρχησιν γυμνάσιον. ἔταττον γὰρ τὸ ὀρχεῖσθαι ἐπὶ τοῦ κινεῖσθαι καὶ ἐρεθίζεσθαι. ̓Ανακρέων   καλλίκομοι κοῦραι Διὸς ὠρχήσαντ' ἐλαφρῶς. ̓́Ιων:  ἐκ τῶν ἀέλπτων μᾶλλον ὤρχησεν φρένας.  ̔́Ερμιππος δέ φησι Θεόφραστον παραγίνεσθαι εἰς τὸν περίπατον καθ' ὥραν λαμπρὸν καὶ ἐξησκημένον, εἶτα καθίσαντα διατίθεσθαι τὸν λόγον</TextUnit>
    <TextUnit id="119" loc="21b">οὐδεμιᾶς ἀπεχόμενον κινήσεως οὐδὲ σχήματος ἑνός. καί ποτε ὀψοφάγον μιμούμενον ἐξείραντα τὴν γλῶσσαν περιλείχειν τὰ χείλη. ἔμελε δὲ αὐτοῖς καὶ τοῦ κοσμίως ἀναλαμβάνειν τὴν ἐσθῆτα καὶ τοὺς μὴ τοῦτο ποιοῦντας  ἔσκωπτον. Πλάτων ἐν Θεαιτήτῳ: “ πάντα δυναμένους ὀξέως τε καὶ τορῶς διακονεῖν, ἀναβάλλεσθαι δ' οὐκ ἐπισταμένους ἐπιδέξι' ἐλευθερίως οὐδ' ἁρμονίαν λόγων λαβόντας ὀρθῶς ὑμνῆσαι θεῶν τε καὶ ἀνθρώπων εὐδαιμόνων βίον.” Σαπφὼ περὶ ̓Ανδρομέδας σκώπτει</TextUnit>
    <TextUnit id="120" loc="21c">τίς δ' ἀγροιῶτις θέλγει νόον  οὐκ ἐπισταμένη τὰ βράκε' ἕλκειν ἐπὶ τῶν σφυρῶν;  Φιλέταιρος:   ἀμφιβάλλου σφυροῖς: οὐ καθήσεις, τάλαν, μηδ' ἀγροίκως ἄνω γόνατος ἀμφέξει, :  ̔́Ερμιππος δέ φησι Θεόκριτον τὸν Χῖον ὡς ἀπαίδευτον μέμφεσθαι τὴν ̓Αναξιμένους περιβολὴν Καλλίστρατός τε ὁ ̓Αριστοφάνειος ̓Αρίσταρχον ἐν συγγράμματι κακῶς εἴρηκεν ἐπὶ τῷ μὴ εὐρύθμως ἀμπέχεσθαι, φέροντός τι καὶ τοῦ τοιούτου πρὸς παιδείας ἐξέτασιν. διὸ καὶ ̓́Αλεξίς φησιν</TextUnit>
    <TextUnit id="121" loc="21d">ἓν γὰρ νομίζω τοῦτο τῶν ἀνελευθέρων εἶναι τὸ βαδίζειν ἀρρύθμως ἐν ταῖς ὁδοῖς,  ἐξὸν καλῶς. οὗ μήτε πράττεται τέλος μηδεὶς  ἡμᾶς, μήτε τιμὴν δόντα δεῖ ἑτέρων λαβεῖν, φέρει δὲ τοῖς μὲν χρωμένοις δόξης τιν' ὄγκον, τοῖς δ' ὁρῶσιν ἡδονήν,  κόσμον δὲ τῷ βίῳ τὸ τοιοῦτον γέρας τίς  οὐκ ἂν αὑτῷ κτῷτο φάσκων νοῦν ἔχειν, :  καὶ Αἰσχύλος δὲ οὐ μόνον ἐξεῦρε τὴν τῆς στολῆς</TextUnit>
    <TextUnit id="122" loc="21e">εὐπρέπειαν καὶ σεμνότητα, ἣν ζηλώσαντες οἱ  ἱεροφάνται καὶ δᾳδοῦχοι ἀμφιέννυνται, ἀλλὰ καὶ πολλὰ σχήματα ὀρχηστικὰ αὐτὸς ἐξευρίσκων ἀνεδίδου τοῖς χορευταῖς. χαμαιλέων γοῦν πρῶτον αὐτόν φησι σχηματίσαι τοὺς χοροὺς ὀρχηστοδιδασκάλοις οὐ χρησάμενον, ἀλλὰ καὶ αὐτὸν τοῖς χοροῖς τὰ σχήματα ποιοῦντα τῶν ὀρχήσεων, καὶ ὅλως πᾶσαν τὴν τῆς τραγῳδίας οἰκονομίαν εἰς ἑαυτὸν περιιστάντα. ὑπεκρίνετο γοῦν μετὰ τοῦ εἰκότος τὰ δράματα. ̓Αριστοφάνης γοῦν παρὰ δὲ</TextUnit>
    <TextUnit id="123" loc="21f">τοῖς κωμικοῖς ἡ περὶ τῶν τραγικῶν ἀπόκειται πίστις' ποιεῖ αὐτὸν Αἰσχύλον λέγοντα:   τοῖσι χοροῖς αὐτὸς τὰ σχήματ' ἐποίουν. καὶ πάλιν:   τοὺς Φρύγας οἶδα θεωρῶν, ὅτε τῷ Πριάμῳ συλλυσόμενοι τὸν παῖδ' ἦλθον  τεθνεῶτα,  πολλὰ τοιαυτὶ καὶ τοιαυτὶ καὶ δεῦρο σχηματίσαντες.  καὶ Τέλεσις δὲ ἢ Τελέστης ὁ ὀρχηστοδιδάσκαλος πολλὰ ἐξεύρηκε σχήματα, ἄκρως ταῖς χερσὶ τὰ λεγόμενα δεικνύς. Φίλλις ὁ Δήλιος μουσικὸς τοὺς ἀρχαίους φησὶ κιθαρῳδοὺς κινήσεις ἀπὸ μὲν τοῦ προσώπου μικρὰς φέρειν, ἀπὸ ποδῶν δὲ</TextUnit>
    <TextUnit id="124" loc="22a">πλείους, ἐμβατηρίους καὶ χορευτικάς. ̓Αριστοκλῆς οὖν φησιν ὅτι Τελέστης ὁ Αἰσχύλου ὀρχηστὴς οὕτως ἦν τεχνίτης ὥστε ἐν τῷ ὀρχεῖσθαι τοὺς ̔Επτὰ ἐπὶ Θήβας φανερὰ ποιῆσαι τὰ πράγματα δἰ ὀρχήσεως. φασὶ δὲ καὶ ὅτι οἱ ἀρχαῖοι ποιηταί, Θέσπις, Πρατίνας, Κρατῖνος, Φρύνιχος ὀρχησταὶ ἐκαλοῦντο διὰ τὸ μὴ μόνον τὰ ἑαυτῶν δράματα  ἀναφέρειν εἰς ὄρχησιν τοῦ χοροῦ, ἀλλὰ καὶ ἔξω τῶν ἰδίων ποιημάτων διδάσκειν τοὺς βουλομένους ὀρχεῖσθαι Μεθύων. δὲ ἐποίει τὰς τραγῳδίας Αἰσχύλος, ὥς φησι Χαμαιλέων. Σοφοκλῆς γοῦν ὠνείδιζεν αὐτῷ</TextUnit>
    <TextUnit id="125" loc="22b">ὅτι εἰ καὶ τὰ δέοντα ποιεῖ, ἀλλ' οὐκ εἰδώς γε. ὀρχήσεις δὲ ἐθνικαὶ αἵδε: Λακωνικαί, Τροιζήνιαι, ̓Επιζεφύριοι, Κρητικαί, ̓Ιωνικαί, Μαντινικαί, ἃς προκρίνει ̓Αριστόξενος διὰ τὴν τῶν χειρῶν κίνησιν. οὕτως δ' ἦν ἔνδοξον καὶ σοφὸν ἡ ὄρχησις ὥστε Πίνδαρος τὸν ̓Απόλλωνα ὀρχηστὴν καλεῖ:  ὀρχήστ' ἀγλαΐας ἀνάσσων, εὐρυφάρετρ' ̓́Απολλον,  καὶ ̔́Ομηρος ἢ τῶν ̔Ομηριδῶν τις ἐν τῷ εἰς ̓Απόλλωνα ὕμνῳ φησίν:   ̓Απόλλων φόρμιγγ' ἐν χείρεσσιν ἔχων χάριεν κιθάριζε,</TextUnit>
    <TextUnit id="126" loc="22c">καλὰ καὶ ὕψι βιβάς.  Εὔμηλος δὲ ὁ Κορίνθιος ἢ ̓Αρκτῖνος τὸν Δία ὀρχούμενόν που παράγει λέγων:   μέσσοισιν δ' ὠρχεῖτο πατὴρ ἀνδρῶν τε θεῶν τε.  Θεόφραστος δὲ πρῶτόν φησιν ̓́Ανδρωνα τὸν Καταναῖον αὐλητὴν κινήσεις καὶ ῥυθμοὺς ποιῆσαι τῷ σώματι αὐλοῦντα: ὅθεν σικελίζειν τὸ ὀρχεῖσθαι παρὰ τοῖς παλαιοῖς: μεθ' ὃν Κλεόλαν τὸν Θηβαῖον. ὀρχησταὶ δὲ ἔνδοξοι Βολβὸς μὲν παρὰ Κρατίνῳ καὶ Καλλίᾳ, Ζήνων δὲ ὁ Κρὴς ὁ πάνυ ̓Αρταξέρξῃ</TextUnit>
    <TextUnit id="127" loc="22d">προσφιλέστατος παρὰ Κτησίᾳ. ̓Αλέξανδρος δὲ ἐν τῇ πρὸς Φιλόξενον ἐπιστολῇ μέμνηται Θεοδώρου καὶ Χρυσίππου:  ὅτι τὸ Μουσεῖον ὁ Φλιάσιος Τίμων ὁ σιλλοαγράφος τάλαρὸν πού φησιν ἐπισκώπτων τοὺς ἐν αὐτῷ τρεφομένους φιλοσόφους, ὅτι ὥσπερ ἐν πανάγρῳ τινὶ σιτοῦνται καθάπερ οἱ πολυτιμότατοι ὄρνιθες:  πολλοὶ μὲν βόσκονται ἐν Αἰγύπτῳ πολυφύλῳ βιβλιακοὶ χαρακῖται ἀπείριτα δηριόωντες Μουσέων ἐν ταλάρῳ.</TextUnit>
    <TextUnit id="128" loc="22e">ἕως ἂν τῆς λογοδιαρροίας ἀπαλλαγῶσιν οὗτοι οἱ  τραπεζορήτορες: οἳ ὑπὸ γλωσσαλγίας ἐπιλελῆσθαί μοι δοκοῦσι καὶ τοῦ Πυθικοῦ χρησμοῦ, ὃν ἀναγράφει Χαμαιλέων  εἴκοσι τὰς πρὸ κυνὸς καὶ εἴκοσι τὰς μετέπειτα  οἴκῳ ἐνὶ σκιερῷ Διονύσῳ χρῆσθαι ἰητρῷ.  καὶ Μνησίθεος δ' ὁ ̓Αθηναῖος Διόνυσον ἰατρόν φησι τὴν Πυθίαν χρῆσαι τιμᾶν ̓Αθηναίοις. φησὶ δὲ καὶ ̓Αλκαῖος ὁ Μιτυληναῖος ποιητής:   τέγγε πνεύμονα οἴνῳ: τὸ γὰρ ἄστρον περιτέλλεται:</TextUnit>
    <TextUnit id="129" loc="22f">ἡ δ' ὥρη χαλεπή: πάντα δὲ δίψαις' ὑπὸ καύματος.  καὶ ἀλλαχοῦ:   πίνωμεν, τὸ γὰρ ἄστρον περιτέλλεται.  Εὔπολίς τε τὸν Καλλίαν φησὶν ἀναγκάζεσθαι ὑπὸ Πρωταγόρου πίνειν, ἵνα:   πρὸ τοῦ κυνὸς τὸν πνεύμον' ἔκλυτον φορῇ.  ἡμῖν δ' οὐ μόνον ὁ πνεύμων ἀπεξήρανται, κινδυνεύει δὲ καὶ ἡ καρδία. καίτοι ̓Αντιφάνης λέγει:  τὸ δὲ ζῆν, εἰπέ μοι, τί ἐστι, : πίνειν φήμ' ἐγώ.</TextUnit>
    <TextUnit id="130" loc="23a">ὁρᾷς παρὰ ῥείθροισι χειμάρροις ὅσα  δένδρων ἀεὶ τὴν νύκτα καὶ τὴν ἡμέραν βρέχεται,  μέγεθος καὶ κάλλος οἷα γίνεται, τὰ δ' ἀντιτείνοντ' οἱονεὶ δίψαν τινὰ ἢ ξηρασίαν σχόντ' αὐτόπρεμν' ἀπόλλυται.  οὕτω τούτοις, φησί, κυνολογήσασιν ἐδόθη πιεῖν. εἴρηται δὲ τὸ βρέχειν καὶ ἐπὶ τοῦ πίνειν. ̓Αντιφάνης:  δεῖ γὰρ φαγόντας δαψιλῶς βρέχειν.  Εὔβουλος:  Σίκων ἐγὼ βεβρεγμένος ἥκω καὶ κεκωθωνισμένος.</TextUnit>
    <TextUnit id="131" loc="23b">β. πέπωκας οὗτος; ς. πέπωκ' ἐγώ,  μὰ Δία τὸν Μενδαῖον  ὅτι τὸ ἀναπίπτειν κυρίως ἐπὶ ψυχῆς ἐστιν, οἷον ἀθυμεῖν, ὀλιγοδρανεῖν. Θουκυδίδης α#: “ νικώμενοι ἐπ' ἐλάχιστον ἀναπίπτουσι.” Κρατῖνος δ' ἐπὶ ἐρετῶν χρᾶται τῇ λέξει: “ ῥοθίαζε κἀνάπιπτε.” καὶ Ξενοφῶν ἐν Οἰκονομικῷ: “ διὰ τί ἄλυποι ἀλλήλοις εἰσὶν οἱ ἐρέται, : ἢ ὅτι ἐν τάξει μὲν κάθηνται, ἐν τάξει δὲ προνεύουσιν, ἐν τάξει δὲ ἀναπίπτουσιν,:” ἀνακεῖσθαι δέ φαμεν ἐπὶ ἀνδριάντος:</TextUnit>
    <TextUnit id="132" loc="23c">ὅθεν τοὺς ἐπὶ κατακειμένων χρωμένους τῇ λέξει διέσυρον. Δίφιλος:    ἐγὼ δ' ἕως μέν τινος ἀνεκείμην:  πρὸς ὃν δυσχεραίνων ὁ ἑταῖρός φησιν “ ἀνάκεισο.” Φιλιππίδης:  καὶ δειπνῶν ἀεὶ ι ἀνακείμενος παρ' αὐτόν,  καὶ ἐπάγει:   πότερον ἀνδριάντας εἱστία;  κατακεῖσθαι δὲ λέγεται καὶ κατακεκλίσθαι, ὡς ἐν Συμποσίοις Ξενοφῶν καὶ Πλάτων. ̓́Αλεξις:  ὥς ἐστι κατακεῖσθαι πρὸ δείπνου συμφορά  οὔτε γὰρ ὕπνος δήπουθεν οὐδέν' ἂν λάβοι</TextUnit>
    <TextUnit id="133" loc="23d">οὔτε ἃν λέγῃ τις οὐδαμῶς μάθοιμεν ἂν ὁ νοῦς γάρ ἐστι τῆς τραπέζης πλησίον.  ἔστι δὲ εὑρεῖν καὶ ἐπὶ τῆς ἐννοίας ταύτης σπανίως τὸ ἀνακεῖσθαι. σάτυρος παρὰ Σοφοκλεῖ τοῦτό φησιν ἐπικαιόμενος τῷ ̔Ηρακλεῖ:   ἀνακειμένῳ  μέσον εἰς τὸν αὐχέν' εἰσαλοίμην.  ̓Αριστοτέλης ἐν Τυρρηνῶν Νομίμοις: “οἱ δὲ Τυρρηνοὶ δειπνοῦσι μετὰ τῶν γυναικῶν ἀνακείμενοι ὑπὸ τῷ αὐτῷ ἱματίῳ.” Θεόπομπος</TextUnit>
    <TextUnit id="134" loc="23e">ἐπίνομεν μετὰ ταῦτα  κατακείμενοι μαλακώτατ': τρικλινίῳ, Τελαμῶνος οἰμώζοντες ἀλλήλοις μέλη.  Φιλωνίδης:   κατάκειμαι, ὡς ὁρᾶτε, δεκάπαλαι.  Εὐριπίδης Κύκλωπι:   ἀνέπεσε φάρυγος αἰθέρ' ἐξανιεὶς βαρύν.  ̓́Αλεξις:  μετὰ ταῦτ' ἀναπεσεῖν  ἐκέλευον αὐτὴν παρ' ἐμέ.  ὅτι τὸ πάσασθαι ἐπὶ τοῦ ἀπογεύσασθαι τίθεται,</TextUnit>
    <TextUnit id="135" loc="23f">φησὶ γοῦν Φοῖνιξ πρὸς ̓Αχιλλέα: “ οὐκ ἤθελον ἅμ' ἄλλῳ ἐν μεγάροισι πάσασθαι.” καὶ ἀλλαχοῦ: “ εὖθ' οἱ σπλάγχν' ἐπάσαντο.” τῶν γὰρ σπλάγχνων ἀπογεύσασθαι μόνον ὡς ἂν ὀλίγων πολὺς ὅμιλος, καὶ ὁ Πρίαμος δὲ πρὸς ̓Αχιλλέα φησί:</TextUnit>
    <TextUnit id="136" loc="24a">“ νῦν δὴ καὶ σίτου πασάμην.” οἰκεῖον γὰρ τοῦ τηνικάδε ἀτυχήσαντος ἀπογεύσασθαι μόνον εἰς κόρον γὰρ ἐλθεῖν οὐκ εἴα τὸ πένθος, διὸ καὶ ὁ τὸ σύνολον οὐ γευσάμενος τροφῆς “ κεῖτ' ἄσιτος, ἄπαστος.” ἐπὶ δὲ τῶν ἀποπληρουμένων οὐδέποτε λέγει τὸ πάσασθαι, ἀλλ' ὁπόσα δηλοῖ κόρον “αὐτὰρ ἐπεὶ σίτου τάρφθεν” καὶ “ἐδητύος ἐξ ἔρον ἕντο.” οἱ δὲ νεώτεροι καὶ ἐπὶ τοῦ πληρωθῆναι τιθέασι τὸ πάσασθαι. Καλλίμαχος:</TextUnit>
    <TextUnit id="137" loc="24b">μύθου δὲ πασαίμην ἥδιον.  ̓Ερατοσθένης:   ὀπταλέα κρέα ἐκ τέφρης ἐπάσαντο τὰ τ' ἀγρώσσοντες ἕλοντο.     ποτίκολλον ἅτε ξύλον παρὰ ξύλῳ,  φησὶν ὁ Θηβαῖος μελοποιός. ἔτι περὶ τοῦ Τῶν ἡρώων Βίου ὅτι Σέλευκός φησι τὴν παρ' ̔Ομήρῳ δαῖτα  θάλειαν στοιχείων μεταθέσει δίαιταν εἶναι: τὸ δὲ ἀπὸ τοῦ δαίσασθαι λέγειν βιαιότερόν ἐστι. ὅτι Καρύστιος ὁ Περγαμηνὸς ἱστορεῖ τὰς Κερκυραίας γυναῖκας ἔτι καὶ νῦν σφαιριζούσας ᾄδειν. σφαιρίζουσι δὲ παρ'παρ' ̔Ομήρῳ οὐ μόνον ἄνδρες ἀλλὰ καὶ γυναῖκες, καὶ δίσκοις δὲ καὶ ἀκοντίοις μετά τινος συμμετρίας ἐχρῶντο</TextUnit>
    <TextUnit id="138" loc="24c">δίσκοισιν τέρποντο καὶ αἰγανέῃσιν ἱέντες.  τὸ γὰρ τερπνὸν τὴν κακοπάθειαν κουφίζει. καὶ ἐπὶ κυνηγέσια δὲ ἐξίασιν οἱ νέοι πρὸς μελέτην τῶν πολεμικῶν κινδύνων καὶ ἐπὶ θήρας παντοίας, ἀφ' ὧν ῥωμαλεώτεροι καὶ ὑγιεινότεροι διετέλουν, ὡς ὅτε “ πυργηδὸν σφέας αὐτοὺς ἀρτύνουσι καὶ ἀντίον ἱστάμενοι ἀκοντίζουσιν.” 'ἴσασι δὲ καὶ λουτρὰ ἄκη πόνων παντοῖα, κόπον μὲν θαλάττῃ λύοντες, ἣ μάλιστα τοῖς νεύροις ἐστὶ πρόσφορος, ἀναχαλῶντες</TextUnit>
    <TextUnit id="139" loc="24d">δὲ ταῖς ἐμβάσεσι τὰς τῶν μυῶν συντάσεις, εἶτ' ἐπαλείφοντες λίπα πρὸς τὸ μὴ ξηρανθέντος τοῦ ὕδατος ἀπεσκληρυμμένα γίνεσθαι τὰ σώματα, οἱ γοῦν ἀπὸ τῆς σκοπιῆς ἐπανελθόντες “ ἱδρῶ πολλὸν ἀπενίζοντο θαλάσσῃ κνήμας ἠδὲ λόφον ἀμφί τε μηρούς,” καὶ οὕτως ἀναψύξαντες “ἐς ἀσαμίνθους βάντες ἐυξέστας λούσαντο καὶ ἀλειψάμενοι λίπ' ἐλαίῳ δείπνῳ ἐφιζανέτην.” ἔστι καὶ τρόπος ἕτερος καμάτων λύσεως ἐκ τῶν κατὰ κεφαλῆς καταιονήσεων:  θυμῆρες κεράσασα κατὰ κρατός τε καὶ ὤμων.</TextUnit>
    <TextUnit id="140" loc="24e">αἱ γὰρ ἐμβάσεις περικεχυμένου πανταχόθεν τοῖς πόροις τοῦ ὕδατος φράττουσι τὴν τῶν ἱδρώτων  ἔκκρισιν καθάπερ ἂν εἴ τις ἠθμὸς εἰς ὕδωρ βληθείς. διέξεισι γὰρ οὐθέν, εἰ μή τις αὐτὸν μετεωρίσας τοῖς πόροις ἀναψυχὴν καὶ διέξοδον εἰς τὸ ἔξω παράσχῃ, ὡς ̓Αριστοτέλης εἴρηκεν ἐν τοῖς φυσικοῖς προβλήμασι ζητῶν διὰ τί οἱ ἱδροῦντες ἐπὰν ἔλθωσιν εἰς θερμὸν ἢ ψυχρὸν ὕδωρ οὐκ ἔτι ἱδροῦσιν, ἕως ἂν πάλιν ἐπανέλθωσιν ἀπὸ τῶν ἐμβάσεων. παρετίθετο δὲ τοῖς ἥρωσι δειπνοῦσι καὶ λάχανα,</TextUnit>
    <TextUnit id="141" loc="24f">ὅτι δὲ οἴδασι τὰς λαχανείας δῆλον ἐκ τῶν παρὰ νείατον ὄρχον κοσμητῶν πρασιῶν. ἀλλὰ μὴν καὶ τοῖς κακοχυμοτάτοις κρομύοις ἐχρῶντο:   ἐπὶ δὲ κρόμυον ποτοῦ ὄψον.  ἐπιμελουμένους δὲ αὐτοὺς εἰσάγει καὶ τῶν ἀκροδρύων</TextUnit>
    <TextUnit id="142" loc="25a">“ ὄγχνη γὰρ ἐπ' ὄγχνῃ που γηράσκει, σῦκον δ' ἐπὶ σύκῳ.” διὸ καὶ τῶν δένδρων τὰ μὲν καρποφόρα καλὰ προσαγορεύει: “ ἔνθα δένδρεα καλὰ πεφύκει, ὄγχναι καὶ ῥοιαὶ καὶ μηλέαι.” τὰ δ' εἰς ξυλείαν εὔθετα μακρά, τοῖς ἐπιθέτοις τὰς χρήσεις διαστέλλων   ἔνθα δένδρεα μακρὰ πεφύκει,  κλήθρη τ' αἴγειρὸς τ' ἐλάτη τ' ἦν οὐρανομήκης.  ἀρχαιοτέρα δ' ἦν καὶ τῶν Τρωικῶν ἡ τούτων χρῆσις. Τάνταλος γοῦν οὐδὲ θανὼν ἀπαλλάττεται</TextUnit>
    <TextUnit id="143" loc="25b">τῆς τούτων ἐπιθυμίας : εἴπερ ὁ κολάζων αὐτὸν θεὸς προσείων, καθάπερ οἱ τὰ ἄλογα τῶν ζῴων τοῖς θαλλοῖς ἄγοντες, τοὺς τοιούτους καρποὺς ἀποκρούεται αὐτὸν τῆς ἀπολαύσεως, ὅτε τῆς ἐλπίδος ἐγγὺς ἔλθοι. καὶ Λαέρτην δ' ̓Οδυσσεὺς ἀναμιμνήσκει ὧν ἔδωκεν αὐτῷ παιδὶ ὄντι: “ ὄγχνας μοι δῶκας τρισκαίδεκα” καὶ τὰ ἑξῆς.  ὅτι δὲ καὶ ἰχθῦς ἤσθιον Σαρπηδὼν δῆλον ποιεῖ, ὁμοιῶν τὴν ἅλωσιν πανάγρου δικτύου θήρᾳ. καίτοι Εὔβουλος κατὰ τὴν κωμικὴν χάριν φησὶ παίζων</TextUnit>
    <TextUnit id="144" loc="25c">ἰχθὺν δ' ̔́Ομηρος ἐσθίοντ' εἴρηκε ποῦ  τίνα τῶν ̓Αχαιῶν; κρέα δὲ μόνον ὤπτων, ἐπεὶ ἕψοντά γ' οὐ πεποίηκεν αὐτῶν οὐδένα. ἀλλ' οὐδὲ μίαν ὅλως ἑταίραν εἶδέ τις αὐτῶν, ἑαυτοὺς δ' ἔδεφον ἐνιαυτοὺς δέκα.  πικρὰν στρατείαν δ' εἶδον, οἵτινες πόλιν  μίαν λαβόντες εὐρυπρωκτότεροι πολὺ  τῆς πόλεος ἀπεχώρησαν ἧς εἷλον τότε.  οὐδὲ τὸν ἀέρα δ' οἱ ἥρωες τοῖς ὄρνισιν εἴων ἐλεύθερον,</TextUnit>
    <TextUnit id="145" loc="25d">παγίδας καὶ νεφέλας ἐπὶ ταῖς κίχλαις καὶ πελειάσιν ἱστάντες. ἐγυμνάζοντο δὲ πρὸς ὀρνεοθηρευτικήν, καὶ τὴν πελειάδα τῇ μηρίνθῳ κρεμῶντες ἀπὸ νηὸς ἱστοῦ καὶ τοξεύοντες ἑκηβόλως εἰς αὐτήν, ὡς ἐν τῷ ἐπιταφίῳ δηλοῦται. παρέλιπε δὲ τὴν χρῆσιν τῶν λαχάνων καὶ ἰχθύων καὶ τῶν ὀρνίθων διά τε τὴν λιχνείαν καὶ προσέτι τὴν ἐν ταῖς σκευασίαις ἀπρέπειαν, ἐλάττω κεκρικὼς ἡρωικῶν καὶ θείων ἔργων. ὅτι δὲ καὶ ἑφθοῖς ἐχρῶντο κρέασιν ἐμφανίζει ἐν οἷς λέγει:  ὡς δὲ λέβης ζεῖ  κνίσσῃ μελδόμενος ἁπαλοτρεφέος σιάλοιο.</TextUnit>
    <TextUnit id="146" loc="25e">καὶ ὁ κατ' ' ̓Οδυσσέως ἀφεθεὶς ποῦς βοὸς τούτου σημεῖον: πόδα γὰρ βόειον οὐδεὶς ὀπτᾷ. καὶ τὸ “ κρειῶν δὲ πίνακας παρέθηκεν ἀείρας παντοίων” οὐ μόνον τὴν τῶν κρεῶν ἐξαλλαγὴν δηλοῖ, ὡς ὀρνίθεια, χοίρεια, ἐρίφεια, βόεια λέγων, ἀλλὰ τὴν σκευασίαν ὡς ποικίλην ἔχοντα καὶ οὐ μονοειδῆ ἀλλὰ περιττήν.  : ὡς ἀνακύπτειν τὰς Σικελικὰς καὶ Συβαριτικὰς τραπέζας, ἤδη δὲ καὶ Χίας. μαρτυροῦνται</TextUnit>
    <TextUnit id="147" loc="25f">γὰρ καὶ Χῖοι οὐκ ἔλαττον τῶν προειρημένων ἐπὶ ὀψαρτυτικῇ. Τιμοκλῆς:   Χῖοι πολὺ  ἄριστ' ἀνευρήκασιν ὀψαρτυτικήν.  κοιμῶνται δὲ μετὰ γυναικῶν παρ' ̔Ομήρῳ οὐ μόνον οἱ νέοι, ἀλλὰ καὶ οἱ γέροντες Φοῖνιξ τε καὶ Νέστωρ, μόνῳ Μενελάῳ οὐ συνέζευκται γυνὴ διὰ γυναικῶν γαμετὴν ἡρπασμένην τὴν στρατείαν πεποιημένῳ.    παλαιὸν μὲν οἶνον, ἄνθεα δ' ὕμνων νεωτέρων  Πίνδαρος ἐπαινεῖ. Εὔβουλος δέ φησιν  ἄτοπον δὲ τὸν μὲν οἶνον εὐδοκιμεῖν ἀεὶ  παρὰ ταῖς ἑταίραις τὸν παλαιόν, ἄνδρα δὲ μὴ τὸν παλαιόν, ἀλλὰ τὸν νεώτερον.</TextUnit>
    <TextUnit id="148" loc="26a">τὸ αὐτὸ δὲ καὶ ̓́Αλεξις σχεδὸν ἀπαραλλάκτως, τοῦ σφόδρα μόνου κειμένου ἀντὶ τοῦ ἀεί. ὄντως δὲ ὁ παλαιὸς οἶνος οὐ πρὸς ἡδονὴν μόνον, ἀλλὰ καὶ πρὸς ὑγίειαν προσφορώτερος, πέσσει τε γὰρ μᾶλλον τὰ σῖτα καὶ λεπτομερὴς ὢν εὐανάδοτός ἐστι δύναμίν τε τοῖς σώμασιν ἐμποιεῖ τὸ αἷμά τε ἐνερευθὲς καὶ εὐανάδοτον κατασκευάζει καὶ τοὺς ὕπνους ἀταράχους παρέχει, ἐπαινεῖ δὲ ̔́Ομηρος</TextUnit>
    <TextUnit id="149" loc="26b">τὸν ἐπιδεχόμενον ἱκανὴν κρᾶσιν, ὡς τὸν τοῦ Μάρωνος. ἐπιδέχεται δὲ πλείω κρᾶσιν ὁ παλαιὸς οἶνος διὰ τὸ μᾶλλον θερμὸς γίνεσθαι παλαιούμενος. ἔνιοι δὲ καὶ τὴν Διονύσου φυγὴν εἰς τὴν θάλασσαν οἰνοποιίαν σημαίνειν φασὶ πάλαι γνωριζομένην. ἡδὺν γὰρ εἶναι τὸν οἶνον παρεγχεομένης  θαλάσσης, ἐπαινῶν δὲ ̔́Ομηρος τὸν μέλανα οἶνον πολλάκις αὐτὸν καὶ αἴθοπα καλεῖ. δυναμικώτατος γάρ ἐστι καὶ μένων ἐν ταῖς ἕξεσι τῶν πινόντων πλεῖστον χρόνον. Θεόπομπος δέ φησι παρὰ Χίοις πρώτοις γενέσθαι τὸν μέλανα οἶνον, καὶ τὸ φυτεύειν δὲ καὶ θεραπεύειν ἀμπέλους Χίους πρώτους μαθόντας</TextUnit>
    <TextUnit id="150" loc="26c">παρ' Οἰνοπίωνος τοῦ Διονύσου, ὃς καὶ συνῴκισε τὴν νῆσον, τοῖς ἄλλοις ἀνθρώποις μεταδοῦναι. ὁ δὲ λευκὸς οἶνος ἀσθενὴς καὶ λεπτός, ὁ δὲ κιρρὸς πέττει ῥᾷον ξηραντικὸς ὤν. περὶ ̓Ιταλικῶν οἴνων φησὶν ὁ παρὰ τούτῳ τῷ σοφιστῇ Γαληνός: “ὁ Φαλερῖνος οἶνος ἀπὸ ἐτῶν δέκα ἐστὶ πότιμος καὶ ἀπὸ πεντεκαίδεκα μέχρι εἴκοσιν: ὁ δ': ὑπὲρ τοῦτον ἐκπίπτων τὸν χρόνον κεφαλαλγὴς καὶ τοῦ νευρώδους καθάπτεται. εἴδη δ' αὐτοῦ δύο, ὁ αὐστηρὸς καὶ ὁ γλυκάζων οὗτος δὲ τοιοῦτος γίνεται ὅταν ὑπὸ τὸν τρυγητὸν νότοι</TextUnit>
    <TextUnit id="151" loc="26d">πνεύσωσι, παρ' ὃ καὶ μελάντερος γίνεται, ὁ δὲ μὴ οὕτω τρυγηθεὶς αὐστηρός τε καὶ τῷ χρώματι κιρρός. καὶ τοῦ ̓Αλβανοῦ δὲ οἴνου εἴδη δύο, ὁ μὲν γλυκάζων, ὁ δ' ὀμφακίας: ἀμφότεροι δὲ ἀπὸ πεντεκαίδεκα ἐτῶν ἀκμάζουσι. Συρεντῖνος δὲ ἀπὸ πέντε καὶ εἴκοσιν ἐτῶν ἄρχεται γίνεσθαι πότιμος : ὢν γὰρ ἀλιπὴς καὶ λίαν ψαφαρὸς μόλις πεπαίνεται καὶ παλαιούμενος σχεδὸν μόνοις ἐστὶν ἐπιτήδειος</TextUnit>
    <TextUnit id="152" loc="26e">τοῖς χρωμένοις διηνεκῶς. ὁ δὲ ̔Ρηγῖνος τοῦ Συρεντίνου λιπαρώτερος ὢν χρήσιμος ἀπὸ ἐτῶν πεντεκαίδεκα. χρήσιμος καὶ ὁ Πριούερνος λεπτομερέστερος ὢν τοῦ ̔Ρηγίνου ἥκιστά τε καθαπτόμενος κεφαλῆς, τούτῳ ἐμφερὴς ὁ Φορμιανός, ταχὺ δὲ ἀκμάζει καὶ λιπαρώτερός ἐστιν αὐτοῦ.  βράδιον δ' ἀκμάζει ὁ Τριφολῖνος, ἐστὶ δὲ τοῦ Συρεντίνου γεωδέστερος. ὁ δὲ Στατανὸς τῶν πρώτων ἐστὶν οἴνων, ἐμφερὴς τῷ Φαλερίνῳ, κουφότερος, οὐ πληκτικός, ὁ Τιβουρτῖνος λεπτός, εὐδιάπνευστος, ἀκμάζων ἀπὸ ἐτῶν δέκα: κρείττων</TextUnit>
    <TextUnit id="153" loc="26f">δὲ γίνεται παλαιούμενος. ὁ Λαβικανὸς ἡδὺς καὶ λιπαρὸς τῇ γεύσει, μεταξὺ Φαλερίνου καὶ ' ̓Αλβανοῦ:: ὁ δὲ ἄρχεται τῆς πόσεως ἀπὸ ἐτῶν δέκα. ὁ Γαυρανὸς δὲ καὶ ὀλίγος καὶ κάλλιστος, προσέτι τε εὔτονος καὶ παχύς, Πραινεστίνου δὲ καὶ Τιβουρτίνου λιπαρώτερος. ὁ Μαρσικὸς δὲ πάνυ αὐστηρός, εὐστόμαχος δέ. γίνεται δὲ περὶ τὴν Καμπανίας Κύμην ὁ καλούμενος Οὐλβανός, κοῦφος, πότιμος ἀπὸ ἐτῶν πέντε, ὁ ̓Αγκωνιτανὸς χρηστός, λιπαρός,</TextUnit>
    <TextUnit id="154" loc="27a">πο ὁ Βυξεντῖνος ἐμφερῶς ἔχει τῷ ̓Αλβανῷ τῷ ὀμφακίᾳ: ἐστὶ δὲ δυνάμει καὶ εὐστόμαχος. ὁ Οὐελίτερνος δὲ ἡδὺς πινόμενος, εὐστόμαχος: ἴδιον δ' αὐτοῦ τὸ μὴ δοκεῖν ἀπαρέγχυτος εἶναι: ἐμφαίνει γὰρ ὡς ἐμμεμιγμένου αὐτῷ ἑτέρου, ὁ Καληνὸς κοῦφος, τοῦ Φαλερίνου εὐστομαχώτερος. εὐγενὴς δὲ καὶ ὁ Καίκουβος, πληκτικός, εὔτονος: παλαιοῦται δὲ μετὰ ἱκανὰ ἔτη. ὁ Φουνδανὸς εὔτονος, πολύτροφος, κεφαλῆς καὶ στομάχου ἅπτεται: διὸ οὐ πολὺς ἐν συμποσίοις πίνεται.</TextUnit>
    <TextUnit id="155" loc="27b">πάντων δὲ τούτων ὁ Σαβῖνος κουφότερος, ἀπὸ ἐτῶν ἑπτὰ ἐπιτήδειος πίνεσθαι μέχρι πεντεκαίδεκα. ὁ δὲ Σιγνῖνος μέχρις ἐτῶν ἓξ χρήσιμος, παλαιωθεὶς δὲ πολὺ χρησιμώτερος. ὁ Νουμεντανὸς ἀκμάζει ταχὺ καὶ ἀπὸ ἐτῶν πέντε πότιμός ἐστιν ἐστὶ οὔτε λίαν ἡδὺς οὔτε λεπτός, ὁ Σπωλητῖνος οἶνος καὶ πινόμενος ἡδὺς καὶ τῷ χρώματι χρυσίζει. Αἰκουανὸς κατὰ πολλὰ τῷ Συρεντίνῳ  παρεμφερής, ὁ Βαρῖνος λίαν αὐστηρὸς καὶ ἀεὶ ἑαυτοῦ κρείττων γίνεται, εὐγενὴς καὶ ὁ Καυκῖνος</TextUnit>
    <TextUnit id="156" loc="27c">καὶ τῷ Φαλερίνῳ ἐμφερής. ὁ Βενεφρανὸς εὐστόμαχος καὶ κοῦφος, ὁ ἐν Νεαπόλει Τρεβιλλικὸς εὔκρατος τῇ δυνάμει, εὐστόμαχος, εὔστομος. ὁ ̓́Ερβουλος ἐν ἀρχῇ μέν ἐστι μέλας, μετ' οὐ πολλὰ δὲ ἔτη λευκὸς γίνεται: ἐστὶ δὲ λίαν κοῦφος καὶ τρυφερός, ὁ Μασσαλιήτης καλός: ὀλίγος δὲ γίνεται, παχύς, σαρκώδης. Ταραντῖνος δὲ καὶ οἱ ἀπὸ τοῦ κλίματος τούτου πάντες ἁπαλοί, οὐ πλῆξιν, οὐ τόνον ἔχοντες, ἡδεῖς, εὐστόμαχοι. ὁ δὲ Μαμερτῖνος</TextUnit>
    <TextUnit id="157" loc="27d">ἔξω μὲν τῆς ̓Ιταλίας γίνεται: καὶ γινόμενος ἐν Σικελίᾳ καλεῖται ̓Ιωτάλινος. ἡδὺς δ' ἐστί, κοῦφος, εὔτονος” ὅτι παρ' ̓Ινδοῖς τιμᾶται δαίμων, ὥς φησι Χάρης ὁ Μιτυληναῖος, ὃς καλεῖται Σοροάδειος: ἑρμηνεύεται δὲ ̔Ελλάδι φωνῇ οἰνοποιός. ὅτι ̓Αντιφάνης που ὁ χαρίεις τὰ ἐξ ἑκάστης πόλεως ἰδιώματα οὕτω καταλέγει:  ἐξ ̓́Ηλιδος μάγειρος, ἐξ ̓́Αργους λέβης,  Φλιάσιος οἶνος, ἐκ Κορίνθου στρώματα, ἰχθῦς Σικυῶνος, Αἰγίου δ' αὐλητρίδες,  τυρὸς Σικελικός, ,</TextUnit>
    <TextUnit id="158" loc="27e">μύρον ἐξ ̓Αθηνῶν, ἐγχέλεις Βοιώτιαι.  ̔́Ερμιππος δ' οὕτως:  ἕσπετε νῦν μοι, Μοῦσαι ̓Ολύμπια δώματ' ἔχουσαι, ἐξ οὗ ναυκληρεῖ Διόνυσος ἐπ': οἴνοπα πόντον,  ὅσς' ἀγάθ' ἀνθρώποις δεῦρ' ἤγαγε νηὶ μελαίνῃ. ἐκ μὲν Κυρήνης καυλὸν καὶ δέρμα βόειον   ἐκ δ' ̔Ελλησπόντου σκόμβρους καὶ πάντα ταρίχη: ἐκ δ' αὖ Θετταλίας χόνδρον καὶ πλευρὰ βόεια:  καὶ παρὰ Σιτάλκου ψώραν Λακεδαιμονίοισι:  καὶ παρὰ Περδίκκου ψεύδη ναυσὶν πάνυ πολλαῖς.</TextUnit>
    <TextUnit id="159" loc="27f">αἱ δὲ Συράκουσαι σῦς καὶ τυρὸν παρέχουσι. καὶ Κερκυραίους ὁ Ποσειδῶν ἐξολέσειε  ναυσὶν ἐπὶ γλαφυραῖς, ὁτιὴ δίχα θυμὸν ἔχουσι.  ταῦτα μὲν ἐντεῦθεν: ἐκ δ' Αἰγύπτου τὰ κρεμαστὰ ἱστία καὶ βίβλους: ἀπὸ δ' αὖ Συρίας λιβανωτόν: ἡ δὲ καλὴ Κρήτη κυπάριττον τοῖσι θεοῖσιν, ἡ Λιβύη δ' ἐλέφαντα πολὺν παρέχει κατὰ πρᾶσιν: ἡ ̔ ̔Ρόδος ἀσταφίδας τε καὶ ἰσχάδας ἡδυονείρους. αὐτάρ ἀπ' Εὐβοίας ἀπίους καὶ ἴφια μῆλα:  ἀνδράποδ' ἐκ Φρυγίας, ἀπὸ δ' ̓Αρκαδίας ἐπικούρους. αἱ Παγασαὶ δούλους καὶ στιγματίας παρέχουσι.</TextUnit>
    <TextUnit id="160" loc="28a">τὰς δὲ Διὸς βαλάνους καὶ ἀμύγδαλα σιγαλόεντα  Παφλαγόνες παρέχουσι: τὰ γάρ τ' ἀναθήματα  δαιτός:  Φοινίκη δ' αὖ καρπὸν φοίνικος καὶ σεμίδαλιν  Καρχηδὼν δάπιδας καὶ ποικίλα προσκεφάλαια.   Πίνδαρος δ' ἐν τῇ εἰς ̔Ιέρωνα Πυθικῇ ᾠδῇ   ἀπὸ Ταϋγέτοιο μὲν Λάκαιναν  ἐπὶ θηρσὶ κύνα τρέχειν πυκινώτατον ἑρπετόν.  Σκύριαι δ' ἐς ἄμελξιν γάλακτος  αἶγες ἐξοχώταται:  ὅπλα δ' ἀπ' ̓́Αργεος, ἅρμα Θηβαῖον, ἀλλ' ἀπὸ  τῆς ἀγλαοκάρπου</TextUnit>
    <TextUnit id="161" loc="28b">Σικελίας ὄχημα δαιδάλεον ματεύειν.  Κριτίας δὲ οὕτως:    κότταβος ἐκ Σικελῆς ἐστι χθονὸς ἐκπρεπὲς ἔργον, ὃν σκοπὸν ἐς λατάγων τόξα καθιστάμεθα.  εἶτα δ' ὄχος Σικελὸς κάλλει δαπάνῃ τε κράτιστος.   Θεσσαλικὸς δὲ θρόνος, γυίων τρυφερωτάτη ἕδρα.  εὐναίου δὲ λέχους κάλλος ἔχει Μίλητός τε Χίος τ' ἔναλος πόλις Οἰνοπίωνος.  Τυρσηνὴ δὲ κρατεῖ χρυσότυπος φιάλη</TextUnit>
    <TextUnit id="162" loc="28c">καὶ πᾶς χαλκὸς ὅτις κοσμεῖ δόμον ἔν τινι χρείᾳ.  Φοίνικες δ' εὗρον γράμματα ἀλεξίλογα.  Θήβη δ' ἁρματόεντα δίφρον συνεπήξατο πρώτη:  φορτηγοὺς δ' ἀκάτους Κᾶρες ἁλὸς ταμίαι.  τὸν δὲ τροχὸν γαίας τε καμίνου τ' ἔκγονον εὗρε,  κλεινότατον κέραμον, χρήσιμον οἰκονόμον, ἡ τὸ καλὸν Μαραθῶνι καταστήσασα τρόπαιον.  καὶ ἐπαινεῖται ὄντως ὁ ̓Αττικὸς κέραμος. Εὔβουλος δέ φησι “ Κνίδια κεράμια, Σικελικὰ βατάνια,</TextUnit>
    <TextUnit id="163" loc="28d">Μεγαρικὰ πιθάκνια.” ̓Αντιφάνης δέ:   καὶ νᾶπυ Κύπριον καὶ σκαμωνίας ὀπὸν  καὶ κάρδαμον Μιλήσιον καὶ κρόμμυον Σαμοθρᾴχκιον καὶ καυλὸν ἐκ Καρχηδόνος  καὶ σίλφιον θύμον τε τῶν ̔Υμηττίων ὀρίγανόν τε Τενέδιον.  ὅτι ὁ Περσῶν βασιλεὺς τὸν Χαλυβώνιον μόνον οἶνον ἔπινεν ὅν φησι Ποσειδώνιος κἀν Δαμασκῷ τῆς Συρίας γίνεσθαι, Περσῶν αὐτόθι καταφυτευσάντων τὰς ἀμπέλους. ἐν δὲ ̓́Ισσῃ τῇ κατὰ τὸν ̓Αδρίαν νήσῳ ̓Αγαθαρχίδης φησὶν οἶνον γίνεσθαι  ὃν πᾶσι συγκρινόμενον καλλίω εὑρίσκεσθαι. Χίου δὲ οἴνου καὶ Θασίου μέμνηται ̓Επίλυκος: “ Χῖος</TextUnit>
    <TextUnit id="164" loc="28e">καὶ Θάσιος ἠθημένος.” καὶ ̓Αντίδοτος δέ   Θάσιον ἔγχει ὁ γὰρ λαβών μου καταφάγῃ τὴν καρδίαν, ὅταν πίω τοῦδ', εὐθὺς ὑγιὴς γίνεται: ̓Ασκληπιὸς κατέβρεξε  οἶνος Λέσβιος, ὃν αὐτὸς ἐποίησεν ὁ Μάρων, μοι δοκῶ,  φησὶ Κλέαρχος.   Λεσβίου πώματος  οὐκ ἔστιν ἄλλος οἶνος ἡδίων πιεῖν,  φησὶν ̓́Αλεξις.   Θασίοις καὶ Λεσβίοις οἰναρίοις  τῆς ἡμέρας τὸ λοιπὸν ὑποβρέχει μέρος  καὶ νωγαλίζει.  ὁ αὐτός:   ἡδὺς γ' ὁ Βρόμιος τὴν ἀτέλειαν Λεσβίου  ποιῶν τὸν οἶνον εἰσάγουσιν ἐνθάδε</TextUnit>
    <TextUnit id="165" loc="28f">ὃς ἂν εἰς ἑτέραν ληφθῇ δ' ἀποστέλλων πόλιν  κἂν κύαθον, ἱερὰν ἐγγράφων τὴν οὐσίαν.  ̓́Εφιππος:   φιλῶ γε πράμνιον οἶνον Λέσβιον.. :.  πολλὴ δὲ Λεσβία σταγὼν ἐκπίνεται  ἄγαν.  ̓Αντιφάνης:  πάρεστιν ὄψον χρηστόν, ἐπαγωγὸν πάνυ, οἶνός τε Θάσιος καὶ μύρον καὶ στέμματα, ἐν πλησμονῇ γὰρ Κύπρις, ἐν δὲ τοῖς κακῶς  πράσσουσιν οὐκ ἔνεστιν ̓Αφροδίτη βροτοῖς.  Εὔβουλος:   Θάσιον ἢ Χῖον λαβὼν ἢ Λέσβιον γέροντα νεκταροσταγῆ:  μέμνηται δὲ οὗτος καὶ ψιθίου οἴνου:   οἶνον γάρ με Ψίθιον γεύσας  ἡδὺν ἄκρατον, διψῶντα λαβὼν  ὄξει παίει πρὸς τὰ στήθη.  καὶ ̓Αναξανδρίδης: “ χοῦς κεκραμένος ψιθίου.”</TextUnit>
    <TextUnit id="166" loc="29a">ὅτι ̓Αριστοφάνους τὰς δευτέρας Θεσμοφοριαζούσας Δημήτριος ὁ Τροιζήνιος Θεσμοφοριασάσας ἐπιγράφει. ἐν ταύτῃ ὁ κωμικὸς μέμνηται Πεπαρηθίου οἴνου:   οἶνον δὲ πίνειν οὐκ ἐάσω πράμνιον, οὐ Χῖον, οὐχὶ Θάσιον, οὐ Πεπαρήθιον,  οὐδ' ἄλλον ὅστις ἐπεγερεῖ τὸν ἔμβολον.  Εὔβουλος:  ὁ Λευκάδιος πάρεστι καὶ μελίττιος  οἰνίσκος οὕτω πότιμος.  ̓Αρχεστράτου τοῦ δειπνολόγου:</TextUnit>
    <TextUnit id="167" loc="29b">εἶθ' ὁπόταν πλήρωμα Διὸς σωτῆρος ἕλησθε,  ἤδη χρὴ γεραόν, πολιὸν σφόδρα κρᾶτα φοροῦντα οἶνον, ὑγρὰν χαίταν λευκῷ πεπυκασμένον ἄνθει  πίνειν, ἐκ Λέσβου περικύμονος ἐκγεγαῶτα. τὸν τ' ἀπὸ Φοινίκης ἱερᾶς τὸν Βύβλινον αἰνῶ: οὐ μέντοι κείνῳ γε παρεξισῶ αὐτόν. ἐὰν γὰρ  ἐξαίφνης αὐτοῦ γεύσῃ μὴ πρόσθεν ἐθισθείς,  εὐώδης μέν σοι δόξει τοῦ Λεσβίου εἶναι</TextUnit>
    <TextUnit id="168" loc="29c">μᾶλλον ἔχει γὰρ τοῦτο χρόνου διὰ μῆκος ἄπλατον::  πινόμενος δ' ἥσσων πολλῷ. κεῖνος δὲ δοκήσει   οὐκ οἴνῳ σοι ἔχειν ὅμοιον γέρας, ἀμβροσίᾳ, δέ. εἰ δέ τινες σκώπτουσιν ἀλαζονοχαυνοφλύαροι, ὡς ἅδιστος ἔφυ πάντων Φοινίκιος οἶνος, οὐ προσέχω τὸν νοῦν αὐτοῖς  ἐστὶ δὲ καὶ Θάσιος πίνειν γενναῖος, ἐὰν ᾖ  πολλαῖς πρεσβεύων ἐτέων περικαλλέσιν ὥραις,  οἶδα δὲ κἀξ ἄλλων πόλεων βοτρυοσταγῆ ἔρνη  εἰπεῖν αἰνῆσαί τε καὶ οὔ με λέληθ' ὀνομῆναι:  ἀλλ' οὐδὲν τἄλλ' ἐστὶν ἁπλῶς πρὸς Λέσβιον οἶνον.</TextUnit>
    <TextUnit id="169" loc="29d">ἀλλά τινες χαίρουσιν ἐπαινοῦντες τὰ παρ' αὑτοῖς.  φοινικίνου δὲ οἴνου μέμνηται καὶ ̓́Εφιππος:   κάρυα, ῥόας, φοίνικας, ἕτερα νώγαλα,  σταμνάριὰ τ' οἴνου μικρὰ τοῦ φοινικίνου.  καὶ πάλιν  φοινικίνου βῖκός τις ὑπανεῴγνυτο.  μνημονεύει αὐτοῦ καὶ Ξενοφῶν ̓Αναβάσει. Μενδαίου δὲ Κρατῖνος:   νῦν δ' ἂν ἴδῃ Μενδαῖον ἡβῶντ' ἀρτίως  οἰνίσκον, ἕπεται κἀκολουθεῖ καὶ λέγει: οἴμ' ὡς ἁπαλὸς καὶ λευκός: ἆρ' οἴσει τρία;</TextUnit>
    <TextUnit id="170" loc="29e">̔́Ερμιππος δέ που ποιεῖ τὸν Διόνυσον πλειόνων μεμνημένον   Μενδαίῳ μὲν καὶ ἐνουροῦσιν θεοὶ αὐτοὶ  στρώμασιν ἐν μαλακοῖς. Μάγνητα δὲ μειλιχόδωρον  καὶ Θάσιον, τῷ δὴ μήλων ἐπιδέδρομεν ὀδμή,   τοῦτον ἐγὼ κρίνω πολὺ πάντων εἶναι ἄριστον τῶν ἄλλων οἴνων μετ' ἀμύμονα Χῖον ἄλυπον.  ἔστι δέ τις οἶνος, τὸν δὴ σαπρίαν καλέουσι, οὗ καὶ ἀπὸ στόματος στάμνων ὑπανοιγομενάων ὄζει ἴων, ὄζει δὲ ῥόδων, ὄζει δ' ὑακίνθου:</TextUnit>
    <TextUnit id="171" loc="29f">ὀσμὴ θεσπεσία κατὰ πᾶν δ' ἔχει ὑψερεφὲς δῶ,  ἀμβροσία καὶ νέκταρ ὁμοῦ. τοῦτ' ἐστὶ τὸ νέκταρ,  τούτου χρὴ παρέχειν πίνειν ἐν δαιτὶ θαλείῃ  τοῖσιν ἐμοῖσι φίλοις, τοῖς δ' ἐχθροῖς ἐκ Πεπαρήθου.  φησὶ δὲ Φαινίας ὁ ̓Ερέσιος Μενδαίους τοὺς βότρυς ἐπὶ τῇ ἀμπέλῳ ῥαίνειν τῷ ἐλατηρίῳ: διὸ γίνεσθαι τὸν οἶνον μαλακόν. ὅτι Θεμιστοκλῆς ὑπὸ βασιλέως ἔλαβε δωρεὰν τὴν Λάμψακον εἰς οἶνον, Μαγνησίαν δ' εἰς ἄρτον, Μυοῦντα δ' εἰς ὄψον, Περκώτην δὲ καὶ τὴν Παλαίσκηψιν εἰς στρωμνὴν καὶ ἱματισμόν. ἐκέλευσε δὲ τούτῳ στολὴν φορεῖν βαρβαρικήν, ὡς καὶ Δημαράτῳ,</TextUnit>
    <TextUnit id="172" loc="30a">δοὺς τὰ πρότερον ὑπάρχοντα καὶ εἰς στολὴν Γάμβρειον προσθεὶς ἐφ' ᾧ τε μηκέτι ̔Ελληνικὸν ἱμάτιον περιβάληται. καὶ Κῦρος δὲ ὁ μέγας Πυθάρχῳ τῷ Κυζικηνῷ φίλῳ ὄντι ἐχαρίσατο ἑπτὰ πόλεις, ὥς φησιν ὁ Βαβυλώνιος ̓Αγαθοκλῆς, Πήδασον, ̓Ολύμπιον, ̓Ακαμάντιον, Τίον, Σκῆπτρα, ̓Αρτύψον, Τορτύρην. “ὁ δ' εἰς ὕβριν, φησί, καὶ ἄνοιαν προελθὼν τυραννεῖν ἐπεχείρησε τῆς πατρίδος στρατιὰν συναγαγών. καὶ οἱ Κυζικηνοὶ ἐξορμήσαντες ἐπ' αὐτὸν ἐβοηδρόμουν, πρόκροσσοι φερόμενοι ἐπὶ τὸν κίνδυνον.” τιμᾶται δὲ παρὰ Λαμψακηνοῖς</TextUnit>
    <TextUnit id="173" loc="30b">ὁ Πρίηπος ὁ αὐτὸς ὢν τῷ Διονύσῳ, ἐξ ἐπιθέτου καλούμενος οὕτως, ὡς Θρίαμβος καὶ Διθύραμβος.  ὅτι Μιτυληναῖοι τὸν παρ' αὑτοῖς γλυκὺν οἶνον πρόδρομον καλοῦσι, ἄλλοι δὲ πρότροπον. θαυμάζεται δὲ καὶ ὁ ̓Ικάριος οἶνος, ὡς ̓́Αμφις::  ἐν Θουρίοις τοὔλαιον, ἐν Γέλᾳ φακοί, ̓Ικάριος οἶνος, ἰσχάδες Κιμώλιαι.  γίνεται δὲ ἐν ̓Ικάρῳ, φησὶν ̓Επαρχίδης, ὁ πράμνιος. ἐστὶ δὲ οὗτος γένος τι οἴνου, καί ἐστιν οὗτος οὔτε</TextUnit>
    <TextUnit id="174" loc="30c">γλυκὺς οὔτε παχύς, ἀλλ' αὐστηρὸς καὶ σκληρὸς καὶ δύναμιν ἔχων διαφέρουσαν: οἵῳ ̓Αριστοφάνης οὐχ ἥδεσθαι ̓Αθηναίους φησί, λέγων τὸν ̓Αθηναίων δῆμον οὔτε ποιηταῖς ἥδεσθαι σκληροῖς καὶ ἀστεμφέσιν οὔτε πραμνίοις οἴνοις συνάγουσι τὰς ὀφρῦς τε καὶ τὴν κοιλίαν, ἀλλ' ἀνθοσμίᾳ καὶ πέπονι νεκταροσταγεῖ. εἶναι γὰρ ἐν ̓Ικάρῳ φησὶ Σῆμος Πράμνιον πέτραν καὶ παρ' αὐτῇ ὄρος μέγα, ἀφ' οὗ τὸν Πράμνιον οἶνον, ὃν καὶ φαρμακίτην</TextUnit>
    <TextUnit id="175" loc="30d">τινὰς καλεῖν. ἐκαλεῖτο δὲ ἡ ̓́Ικαρος πρότερον ̓Ιχθυόεσσα διὰ τὸ ἐν αὐτῇ τῶν ἰχθύων πλῆθος, ὡς καὶ ̓Εχινάδες ἀπὸ τῶν ἐχίνων καὶ Σηπιὰς ἄκρα ἀπὸ τῶν περὶ αὐτὴν σηπιῶν καὶ Λαγοῦσσαι νῆσοι ἀπὸ τῶν ἐν αὐταῖς λαγωῶν καὶ ἕτεραι Φυκοῦσσαι καὶ Λοπαδοῦσσαι ἀπὸ τῶν παραπλησίων, προσαγορεύεται δέ, φησὶν ̓Επαρχίδης, ἡ ἄμπελος ἡ τὸν ̓Ικάριον πράμνιον φέρουσα ὑπὸ τῶν ξένων μὲν ἱερά, ὑπὸ δὲ τῶν Οἰνοαίων Διονυσιάς. Οἰνόη δὲ πόλις ἐν τῇ νήσῳ ἐστί. Δίδυμος δὲ πράμνιόν φησιν οἶνον ἀπὸ πραμνίας ἀμπέλου οὕτω καλουμένης</TextUnit>
    <TextUnit id="176" loc="30e">, οἱ δὲ ἰδίως τὸν μέλανα, ἔνιοι δὲ ἐν τῷ  καθόλου τὸν πρὸς παραμονὴν ἐπιτήδειον οἱονεὶ παραμόνιον ὄντα: οἱ δὲ τὸν πραύνοντα τὸ μένος, ἐπεὶ οἱ πιόντες προσηνεῖς. ἐπαινεῖ ̓́Αμφις καὶ τὸν ἐξ ̓Ακάνθου πόλεως οἶνον λέγων ποδαπὸς εἶ; φράσον,  β. ̓Ακάνθιος. α. εἶτα πρὸς θεῶν  οἴνου πολίτης ὢν κρατίστου στρυφνὸς εἶ  καὶ τοὔνομ' αὐτὸ τῆς πατρίδος ἐν τοῖς τρόποις  ἔχεις, τὰ δ': ἤθη τῶν πολιτῶν οὐκ ἔχεις;</TextUnit>
    <TextUnit id="177" loc="30f">Κορινθίου οἴνου ̓́Αλεξις μνημονεύει ὡς σκληροῦ:   οἶνος ξενικὸς παρῆν τὰ γὰρ Κορίνθια βασανισμός ἐστι.  καὶ Εὐβοικοῦ δέ: “ πολὺν πιὼν Εὐβοικὸν οἶνον.” ̓Αρχίλοχος τὸν Νάξιον τῷ νέκταρι παραβάλλει ὃς καὶ πού φησιν  ἐν δορὶ μέν μοι μᾶζα μεμαγμένη, ἐν δορὶ δ' οἶνος ̓Ισμαρικός: πίνω δ' ἐν δορὶ κεκλιμένος.  Στράττις δὲ τὸν Σκιάθιον ἐπαινεῖ:   οἶνος κοχύζει τοῖς ὁδοιπόροις πιεῖν  μέλας Σκιάθιος, ἴσον ἴσῳ κεκραμένος:</TextUnit>
    <TextUnit id="178" loc="31a">̓Αχαιὸς δὲ τὸν Βίβλινον: “ ἐδεξιοῦτο Βίβλινον: μέθης ἐκπώματι.” ἐκαλεῖτο δ' οὕτως ἀπό τινος χωρίου οὕτω προσαγορευομένου. φησὶ δὲ Φιλύλλιος ὅτι   παρέξω Λέσβιον, Χῖον σαπρόν,  Θάσιον, Βίβλινον, Μενδαῖον, ὥστε μηδένα κραιπαλᾶν.  ̓Επίχαρμος δὲ ἀπό τινων ὀρῶν Βιβλίνων φησὶν αὐτὸν ὠνομάσθαι. ̓Αρμενίδας δὲ τῆς Θρᾴκης φησὶν εἶναι χώραν τὴν Βιβλίαν, ἣν ' ̓Αντισάρην καὶ Οἰσύμην προσαγορευθῆναι. ἐπιεικῶς δὲ ἡ Θρᾴκη</TextUnit>
    <TextUnit id="179" loc="31b">ἐθαυμάζετο ὡς ἡδύοινος, καὶ συνόλως τὰ ἀπὸ πλησίον αὐτῆς χωρία:   νῆες δ' ἐκ Λήμνοιο παρέστασαν οἶνον ἄγουσαι.  ̔́Ιππυς δ' ὁ ̔Ρηγῖνος τὴν εἰλεὸν καλουμένην ἄμπελον βιβλίαν φησὶ καλεῖσθαι, ἣν Πόλλιν τὸν ̓Αργεῖον, ὃς ἐβασίλευσε Συρακουσίων, πρῶτον εἰς Συρακούσας κομίσαι ἐξ ̓Ιταλίας, εἴη ἂν οὖν ὁ παρὰ Σικελιώταις γλυκὺς καλούμενος Πόλλιος ὁ Βίβλινος οἶνος. χρησμός, ἐν τῷ χρησμῷ, φησίν, ὁ θεὸς ηὐτομάτισε:   πῖν' οἶνον τρυγίαν, ἐπεὶ οὐκ ' ̓Ανθηδόνα ναίεις</TextUnit>
    <TextUnit id="180" loc="31c">οὐδ' ἱερὰν ̔Υπέραν, ὅθι γ' ἄτρυγον οἶνον ἔπινες.  ὠνομάζετο δὲ παρὰ Τροιζηνίοις, ὥς φησιν ̓Αριστοτέλης ἐν τῇ αὐτῶν πολιτείᾳ, ἄμπελος ̓Ανθηδονιὰς καὶ ̔Υπερειὰς ἀπὸ ̓Αλθηφίου τινὸς καὶ ̔Υπέρου, ὡς καὶ ̓Αλθηφιὰς ἀπὸ ̓Αλθηφίου τινός, ἑνὸς τῶν ̓Αλφειοῦ ἀπογόνων. ι ̓Αλκμὰν δέ που “ἄπυρον οἶνον καὶ ἄνθεος ὄσδοντά.” φησι τὸν ἐκ Πέντε λόφων, ὅς ἐστι τόπος Σπάρτης ἀπέχων στάδια ἑπτά: καὶ τὸν ἐκ Δενθιάδων, ἐρύματός τινος, καὶ τὸν ἐξ Οἰνοῦντος</TextUnit>
    <TextUnit id="181" loc="31d">καὶ τὸν ἐξ ̓Ονόγλων καὶ Σταθμῶν. χωρία δὲ ταῦτα Λακωνικὰ πλησίον Πιτάνης. φησὶν οὖν “ οἶνον δ' Οἰνουντιάδαν ἢ Δένθιν ἢ Καρύστιον ἢ  ̓́Ονογλιν ἢ Σταθμίταν.” καὶ τὸν ἐκ Καρύστου, ὅς ἐστι πλησίον ̓Αρκαδίας, ἄπυρον δὲ εἶπε τὸν οὐχ ἡψημένον ἐχρῶντο γὰρ ἑφθοῖς οἴνοις. Πολύβιος δὲ διάφορον οἶνον ἐν Καπύῃ φησὶ γίνεσθαι τὸν ἀναδενδρίτην καλούμενον, ᾧ μηδένα συγκρίνεσθαι. ̓Αλκίφρων δὲ ὁ Μαιάνδριος περὶ τὴν ̓Εφεσίαν φησὶν εἶναι ὀρείαν κώμην τὴν πρότερον μὲν καλουμένην Λητοῦς, νῦν δὲ Λατώρειαν ἀπὸ Λατωρείας ̓Αμαζόνος: ἐν ᾗ γίνεσθαι τὸν πράμνιον οἶνον. Τιμαχίδας δὲ ὁ ̔ ̔Ρόδιος ὑπόχυτὸν</TextUnit>
    <TextUnit id="182" loc="31e">τινα οἶνον ἐν ̔Ρόδῳ καλεῖ παραπλήσιον τῷ γλεύκει. καὶ γλύξις δ' οἶνος καλεῖται ὁ τὸ ἕψημα ἔχων. Πολύζηλος δ' αὐτίτην καλεῖ οἶνον. Πλάτων δ' ὁ κωμικὸς καπνίαν κάλλιστος δ' οὗτος γίνεται ἐν Βενεβέντῳ πόλει ̓Ιταλίας, ἀμφίας δ' οἶνος ὁ φαῦλος καλεῖται παρὰ Σωσικράτει. ἐχρῶντο δ' οἱ ἀρχαῖοι καὶ πόματί τινι ἐξ ἀρωμάτων κατασκευαζομένῳ, ὃ ἐκάλουν τρίμμα. Θεόφραστος δὲ ἐν τῇ περὶ φυτῶν ἱστορίᾳ φησὶν ἐν ̔Ηραίᾳ</TextUnit>
    <TextUnit id="183" loc="31f">τῆς ̓Αρκαδίας γίνεσθαι οἶνον ὃς τοὺς μὲν ἄνδρας πινόμενος ἐξίστησι, τὰς δὲ γυναῖκας τεκνούσσας ποιεῖ. περὶ δὲ Κερυνίαν τῆς ̓Αχαίας ἀμπέλου τι γένος εἶναι, ἀφ' ἧς τὸν οἶνον ἐξαμβλοῦν ποιεῖν τὰς γυναῖκας τὰς ἐγκύμονας: κἂν τῶν βοτρύων δέ, φησί, φάγωσιν, ἐξαμβλοῦσιν. ὁ δὲ Τροιζήνιος οἶνος ἀγόνους, φησί, ποιεῖ τοὺς πίνοντας, ἐν Θάσῳ δὲ λέγει ὡς αὐτοὶ ποιοῦσιν οἶνόν τινα ὑπνωτικὸν καὶ ἕτερον ἀγρυπνεῖν ποιοῦντα τοὺς πίνοντας. περὶ δὲ τῆς τοῦ ἀνθοσμίου οἴνου σκευασίας  Φαινίας ὁ ̓Ερέσιός φησι τάδε: “ γλεύκει παραχεῖται</TextUnit>
    <TextUnit id="184" loc="32a">παρὰ χοῦς πεντήκοντα εἷς θαλάσσης καὶ γίνεται ἀνθοσμίας.” καὶ πάλιν “ἀνθοσμίας γίνεται ἐκ νέων ἀμπέλων ἰσχυρότερος ἢ ἐκ παλαιῶν.” : ἑξῆς τέ φησι : “ τὰς ὀμφακώδεις συμπατήσαντες ἀπέθεντο καὶ ἀνθοσμίας ἐγένετο.” Θεόφραστος δ' ἐν Θάσῳ φησὶ τὸν ἐν τῷ πρυτανείῳ διδόμενον θαυμαστὸν εἶναι τὴν ἡδονὴν ἠρτυμένος γάρ ἐστιν. “ ἐμβάλλουσι γὰρ εἰς τὸ κεράμιον σταῖς μέλιτι φυράσαντες, ὥστε τὴν ὀσμὴν ἀπ' αὐτοῦ, τὴν δὲ γλυκύτητα ἀπὸ τοῦ σταιτὸς λαμβάνειν τὸν οἶνον”</TextUnit>
    <TextUnit id="185" loc="32b">καὶ ἑξῆς δέ φησιν “ἐάν τις κεράσῃ σκληρὸν καὶ εὔοσμον μαλακῷ καὶ ἀόσμῳ, καθάπερ τὸν ̔Ηρακλεώτην καὶ τὸν ̓Ερυθραῖον, τοῦ μὲν τὴν μαλακότητα, τοῦ δὲ τὴν εὐοσμίαν παρεχομένου.” μυρίνης δὲ οἶνος κεῖται παρὰ Ποσειδίππῳ:  διψηρὸς ἄτοπος ὁ μυρίνης ὁ τίμιος.  καὶ ̔Ερμῆς δ' εἶδος πόσεως παρὰ Στράττιδι.   Χαιρέας δὲ ἐν Βαβυλῶνι οἶνόν φησι γίνεσθαι  τὸν καλούμενον νέκταρ.  ἦν ἄρ' ἔπος τόδ' ἀληθές, ὅ τ' οὐ μόνον ὕδατος αἶσαν,</TextUnit>
    <TextUnit id="186" loc="32c">ἀλλά τι καὶ χλεύης οἶνος ἔχειν ἐθέλει.  οὐδὲν ἀπόβλητον Διονύσιον, οὐδὲ γίγαρτον,  ὁ Κεῖός φησι ποιητής.  τῶν οἴνων ὁ μὲν λευκός, ὁ δὲ κιρρός, ὁ δὲ μέλας. καὶ ὁ μὲν λευκὸς λεπτότατος τῇ φύσει, οὐρητικός, θερμὸς πεπτικός τε ὢν τὴν κεφαλὴν ποιεῖ διάπυρον ἀνωφερὴς γὰρ ὁ οἶνος. ὁ δὲ μέλας, ὁ μὴ γλυκάζων, τροφιμώτατος, στυπτικός: ὁ δὲ γλυκάζων  καὶ τῶν λευκῶν καὶ τῶν κιρρῶν τροφιμώτατος.</TextUnit>
    <TextUnit id="187" loc="32d">λεαίνει γὰρ κατὰ τὴν πάροδον καὶ παχύνων τὰ ὑγρὰ μᾶλλον κεφαλὴν ἧττον παρενοχλεῖ, ὄντως γὰρ ἡ τοῦ γλυκέος οἴνου φύσις ἐγχρονίζει περὶ τὰ ὑποχόνδρια καὶ πτυέλου ἐστὶν ἀναγωγός, ὡς Διοκλῆς καὶ Πραξαγόρας ἱστοροῦσι. Μνησίθεος δ' ὁ ̓Αθηναῖός φησιν “ὁ μέλας οἶνός ἐστι θρεπτικώτατος, ὁ δὲ λευκὸς οὐρητικώτατος καὶ λεπτότατος, ὁ δὲ κιρρὸς ξηρὸς καὶ τῶν σιτίων πεπτικώτερος.” οἱ δ' ἐπιμελέστερον τεθαλαττωμένοι οἶνοι ἀκραίπαλοὶ τέ εἰσι καὶ κοιλίας λύουσιν ἐπιδάκνουσὶ</TextUnit>
    <TextUnit id="188" loc="32e">τε τὸν στόμαχον ἐμφυσήσεις τε ἐνεργάζονται καὶ συγκατεργάζονται τὴν τροφήν. τοιοῦτος δ' ἐστὶν ὅ τε Μύνδιος καὶ ὁ ἀπὸ ̔Αλικαρνασσοῦ. ὁ γοῦν κυνικὸς Μένιππος ἁλμοπότιν τὴν Μύνδον φησίν. ἱκανῶς δὲ καὶ ὁ Κῷος τεθαλάττωται. καὶ ὁ ̔Ρόδιος δὲ ἐλάττονος μὲν κεκοινώνηκε θαλάσσης, ὁ δὲ πολὺς αὐτοῦ ἀχρεῖός ἐστιν. ὁ δὲ νησιώτης εἴς τε τοὺς πότους ἐστὶν εὖ πεφυκὼς καὶ πρὸς τὴν καθημερινὴν χρῆσιν οὐκ ἀνοίκειος. ὁ δὲ Κνίδιος αἵματος γεννητικός, τρόφιμος, κοιλίαν εὔλυτον</TextUnit>
    <TextUnit id="189" loc="32f">κατασκευάζων πλείων δὲ πινόμενος ἐκλύει τὸν στόμαχον. ὁ δὲ Λέσβιος στῦψιν μικροτέραν ἔχει καὶ μᾶλλον οὐρεῖται. χαριέστατος δ' ἐστὶν ὁ Χῖος καὶ τοῦ Χίου ὁ καλούμενος ̓Αριούσιος. διαφοραὶ δὲ αὐτοῦ εἰσι τρεῖς: ὁ μὲν γὰρ αὐστηρὸς ἐστιν, ὁ δὲ γλυκάζων, ὁ δὲ μέσος τούτων τῇ γεύσει αὐτόκρατος καλεῖται. ὁ μὲν οὖν αὐστηρὸς εὔστομός ἐστι καὶ τρόφιμος καὶ μᾶλλον οὐρεῖται, ὁ δὲ γλυκάζων τρόφιμος, πλήσμιος, κοιλίας μαλακτικός, ὁ δ' αὐτόκρατος τῇ χρείᾳ μέσος ἐστί. κοινῶς</TextUnit>
    <TextUnit id="190" loc="33a">δ' ὁ Χῖος πεπτικός, τρόφιμος, αἵματος χρηστοῦ  γεννητικός, προσηνέστατος, πλήσμιος διὰ τὸ παχὺς εἶναι τῇ δυνάμει. τῶν δ' οἴνων χαριέστατος ὁ κατὰ τὴν ̓Ιταλίαν ̓Αλβανὸς καὶ ὁ Φαλερνίτης. ὁ δὲ τούτων πεπαλαιωμένος καὶ κεχρονικὼς φαρμακώδης ὢν καροῖ λίαν ταχέως, ὁ δὲ ̓Αδριανὸς καλούμενος εὔπνους, εὐανάδοτος, ἄλυπος τὸ σύνολον, οἰνοποιητέον δὲ αὐτοὺς πρό τινος χρόνου καὶ εἰς</TextUnit>
    <TextUnit id="191" loc="33b">ἀναπεπταμένον τόπον θετέον εἰς τὸ διαπνεῦσαι τὸ παχὺ τῆς δυνάμεως αὐτῶν. χαριέστατος δ' οἶνος εἰς παλαίωσιν ὁ Κερκυραῖος. ὁ δὲ Ζακύνθιος καὶ ὁ Λευκάδιος διὰ τὸ γύψον λαβεῖν καὶ κεφαλὴν ἀδικοῦσιν. ὁ δ' ἀπὸ Κιλικίας ̓Αβάτης καλούμενος κοιλίας μόνον ἐστὶ ' μαλακτικός. Κῴῳ δὲ καὶ Μυνδίῳ καὶ ̔Αλικαρνασσίῳ καὶ παντὶ τῷ ἱκανῶς τεθαλαττωμένῳ συνᾴδει τὰ σκληρὰ τῶν ὑδάτων οἷον κρηναῖα καὶ ὄμβρια, ἐὰν ᾖ διυλισμένα καὶ πλείονα χρόνον καθεσταμένα. χρήσιμοι δ'</TextUnit>
    <TextUnit id="192" loc="33c">εἰσὶν οὗτοι ̓Αθήνησι καὶ Σικυῶνι: ἐν ταύταις γὰρ σκληρὰ τὰ ὕδατα, τοῖς δ' ἀθαλάσσοις τῶν οἴνων καὶ τοῖς παρέχουσιν ἱκανωτέραν στύψιν, ἔτι δὲ τῷ Χίῳ καὶ Λεσβίῳ τὰ ἀποιότατα τῶν ὑδάτων εὐθετεῖ .   ὦ γλῶσσα, σιγήσασα τὸν πολὺν χρόνον,  πῶς δῆτα τλήσῃ πρᾶγμ' ὑπεξελθεῖν τόδε; ἦ τῆς ἀνάγκης οὐδὲν ἐμβριθέστερον, ὑφ' ἧς τὸ κρυφθὲν ἐκφανεῖς ἀνακτόρων,  φησὶ Σοφοκλῆς.   αὐτὸς ἐμαυτοῦ ̓Ιόλεώς τε καὶ ̓Αλκείδης γενήσομαι.</TextUnit>
    <TextUnit id="193" loc="33d">ὅτι ὁ Μαρεώτης οἶνος ὁ ̓Αλεξανδρεωτικὸς τὴν μὲν προσηγορίαν ἔχει ἀπὸ τῆς ἐν ̓Αλεξανδρείᾳ λίμνης Μαρείας καὶ τῆς παρ' αὐτὴν πόλεως ὁμωνύμου, ἣ πρότερον μὲν ἦν μεγίστη, νῦν δὲ κώμης περιείληφε μέγεθος, τὴν προσηγορίαν λαβοῦσα ἀπὸ Μάρωνος ἑνὸς τῶν μετὰ Διονύσου τὰς στρατείας πεποιημένων. πολλὴ δὲ ἡ περὶ τὴν γῆν ταύτην ἄμπελος, ἧς καὶ ἡ σταφυλὴ πάνυ βρωθῆναι εὔστομος καὶ ὁ γινόμενος οἶνος κάλλιστος: λευκός τε γὰρ καὶ ἡδύς, εὔπνους, εὐανάδοτος</TextUnit>
    <TextUnit id="194" loc="33e">, λεπτός, κεφαλῆς οὐ καθικνούμενος, διουρητικός, τούτου δὲ καλλίων ὁ Ταινιωτικὸς καλούμενος, ταινία δ' ἐστὶν ἐπιμήκης περὶ τοὺς αὐτοὺς τόπους, ἀφ': ἧς οἱ γινόμενοι οἶνοί εἰσι μὲν ἠρέμα ὑπόχλωροι, ἐμφαίνοντές τι ἐν αὑτοῖς λιπαρόν, ὃ κατὰ τὴν τοῦ ὕδατος κρᾶσιν ἀναλύεται κατὰ βραχύ, ὡς καὶ τὸ μέλι τὸ ̓Αττικὸν ἀνακιρνάμενον. οὗτος ὁ Ταινιωτικὸς πρὸς τῷ ἡδὺς εἶναι ἔχει τι καὶ ἀρωματῶδες ἠρέμα ἐπιστῦφον. ἡ δὲ περὶ τὸν Νεῖλον ἄμπελος πλείστη μὲν αὐτή, ὅσος καὶ</TextUnit>
    <TextUnit id="195" loc="33f">ὁ ποταμός, καὶ πολλαὶ τῶν οἴνων αἱ ἰδιότητες κατά τε τὰ χρώματα καὶ τὴν προσφοράν. τούτους δ' ὑπερβάλλει ὁ κατὰ ̓́Αντυλλαν πόλιν οὐ μακρὰν οὖσαν ̓Αλεξανδρείας, ἧς τοὺς φόρους οἱ τότε βασιλεῖς Αἰγύπτιοί τε καὶ Πέρσαι ταῖς γαμεταῖς ἐδίδοσαν εἰς ζώνας. ὁ δὲ κατὰ τὴν Θηβαίδα καὶ μάλιστα ὁ κατὰ τὴν Κόπτον πόλιν οὕτως ἐστὶ λεπτὸς καὶ εὐανάδοτος καὶ ταχέως πεπτικὸς ὡς καὶ τοῖς πυρεταίνουσι διδόμενος μὴ βλάπτειν.  σαυτὴν ἐπαινεῖς ὥσπερ ̓Αστυδάμας, γύναι. ἦν</TextUnit>
    <TextUnit id="196" loc="34a">δὲ τραγικὸς ποιητὴς ὁ ̓Αστυδάμας. ὅτι ὁ Θεόπομπος ὁ Χῖος τὴν ἄμπελον ἱστορεῖ εὑρεθῆναι ἐν ̓Ολυμπίᾳ παρὰ τὸν ̓Αλφειόν καὶ ὅτι τῆς ̓Ηλείας τόπος ἐστὶν ἀπέχων ὀκτὼ στάδια, ἐν ᾧ οἱ ἐγχώριοι κατακλείοντες τοῖς Διονυσίοις χαλκοῦς λέβητας τρεῖς κενοὺς παρόντων τῶν ἐπιδημούντων ἀποσφραγίζονται καὶ ὕστερον ἀνοίγοντες εὑρίσκουσιν οἴνου πεπληρωμένους. ̔Ελλάνικος δέ φησιν ἐν τῇ Πλινθίνῃ πόλει Αἰγύπτου πρώτῃ</TextUnit>
    <TextUnit id="197" loc="34b">εὑρεθῆναι τὴν ἄμπελον. διὸ καὶ Δίων ὁ ἐξ ̓Ακαδημίας φιλοίνους καὶ φιλοπότας τοὺς Αἰγυπτίους γενέσθαι: εὑρεθῆναί τε βοήθημα παρ': αὐτοῖς ὥστε τοὺς διὰ πενίαν ἀποροῦντας οἴνου τὸν ἐκ τῶν κριθῶν γενόμενον πίνειν: καὶ οὕτως ἥδεσθαι τοὺς τοῦτον προσφερομένους ὡς καὶ ᾄδειν καὶ ὀρχεῖσθαι καὶ πάντα ποιεῖν ὅσα τοὺς ἐξοίνους γινομένους. ̓Αριστοτέλης δέ φησιν ὅτι οἱ μὲν ὑπ' οἴνου μεθυσθέντες ἐπὶ πρόσωπον φέρονται, οἱ δὲ τὸν κρίθινον πεπωκότες ἐξυπτιάζονται τὴν κεφαλὴν ὁ μὲν γὰρ οἶνος καρηβαρικός, ὁ δὲ κρίθινος καρωτικός.</TextUnit>
    <TextUnit id="198" loc="34c">ὅτι δὲ φίλοινοι Αἰγύπτιοι, σημεῖον καὶ τὸ παρὰ μόνοις αὐτοῖς ὡς νόμιμον ἐν τοῖς δείπνοις πρὸ πάντων ἐδεσμάτων κράμβας ἔσθειν ἑφθὰς καὶ μέχρι τοῦ δεῦρο παρασκευάζεσθαι. καὶ πολλοὶ εἰς τὰς κατασκευαζομένας ἀμεθύστους προσλαμβάνουσι τὸ τῆς κράμβης σπέρμα, καὶ ἐν ᾧ δ' ἂν ἀμπελῶνι κράμβαι φύωνται, ἀμαυρότερος ὁ οἶνος  γίνεται, διὸ καὶ Συβαρῖται, φησὶ Τίμαιος, πρὸ τοῦ πίνειν κράμβας ἤσθιον. ̓́Αλεξις :   ἐχθὲς ὑπέπινες, εἶτα νυνὶ κραιπαλᾷς.</TextUnit>
    <TextUnit id="199" loc="34d">κατανύστασον παύσῃ γάρ. εἶτά σοι δότω ῥάφανόν τις ἑφθήν.  Εὔβουλος δὲ πού φησι:   γύναι, ῥάφανόν με νομίσας' εἰς ἐμέ σου τὴν κραιπάλην  μέλλεις ἀφεῖναι πᾶσαν, ὡς ἐμοὶ δοκεῖς.  ὅτι δὲ τὴν κράμβην ῥάφανον ἐκάλουν οἱ παλαιοὶ ̓Απολλόδωρος δηλοῖ ὁ Καρύστιος:  εἰ δ' ὅτι καλοῦμεν ῥάφανον, ὑμεῖς δ' οἱ ξένοι  κράμβην, γυναιξὶ διαφέρειν οἴονται.  ̓Αναξανδρίδης :   ἐὰν λούσησθε νῦν</TextUnit>
    <TextUnit id="200" loc="34e">ῥάφανόν τε πολλὴν ἐντράγητε, παύσεται τὸ βάρος διασκεδᾷ τε τὸ προσὸν νῦν νέφος ἐπὶ τοῦ μετώπου,  Νικοχάρης:   εἰσαύριον.. ἀντὶ ῥαφάνων ἐψήσομεν  βαλάνιον, ἵνα νῷν ἐξάγῃ τὴν κραιπάλην.  ̓́Αμφις:   οὐκ ἔστιν, ὡς ἔοικε, φάρμακον μέθης  οὐδὲν τοιοῦτον ὡς τὸ προσπεσεῖν ἄφνω  λύπην τιν'. οὕτως ἐξελαύνει γὰρ σφόδρα  λῆρον ὥστε τὰς ῥαφάνους οὕτω δοκεῖν.  περὶ δὲ τῆς δυνάμεως ταύτης ἣν ἡ κράμβη ποιεῖ ἱστορεῖ καὶ Θεόφραστος φεύγειν φάσκων καὶ ζῶσαν τὴν ἄμπελον τῆς ῥαφάνου τὴν ὀδμήν.</TextUnit>
    <TextUnit id="201" loc="35a">τὸ πολὺ τῆς ἠμέρας προσεπιμετρει τω ὕπνῳ.οὐκ εἴων με οἱ λόγοι οὓς ἀπεμνημόνευσας, ὄντες ποικίλοι, ὕπνῳ διδόναι σχολήν. οὐκ ἀπὸ σκοποῦ τοξεύειν.ὅτι τὸν οἶνον Κολοφώνιος Νίκανδρος ὠνομάσθαι φησὶν ἀπὸ Οἰνέως:  Οἰνεὺς δ' ἐν κοίλοισιν ἀποθλίψας δεπάεσσιν  οἶνον ἔκλησε.  φησὶ δὲ καὶ Μελανιππίδης ὁ Μήλιος:   ἐπώνυμον, δέσποτ', οἶνον Οἰνέως.  ̔Εκαταῖος δ' ὁ Μιλήσιος τὴν ἄμπελον ἐν Αἰτωλίᾳ</TextUnit>
    <TextUnit id="202" loc="35b">λέγων εὑρεθῆναί φησι καὶ τάδε: “̓Ορεσθεὺς ὁ Δευκαλίωνος ἦλθεν εἰς Αἰτωλίαν ἐπὶ βασιλείᾳ, καὶ κύων αὐτοῦ στέλεχος ἔτεκε: καὶ ὃς ἐκέλευσεν αὐτὸ κατορυχθῆναι, καὶ ἐξ αὐτοῦ ἔφυ ἄμπελος πολυστάφυλος, διὸ καὶ τὸν αὑτοῦ παῖδα Φύτιον ἐκάλεσε. τούτου δ' Οἰνεὺς ἐγένετο κληθεὶς ἀπὸ τῶν ἀμπέλων.” οἱ γὰρ παλαιοί, φησίν, ̔́Ελληνες οἴνας ἐκάλουν τὰς ἀμπέλους. “Οἰνέως δ' ἐγένετο Αἰτωλός.” Πλάτων δ' ἐν Κρατύλῳ ἐτυμολογῶν τὸν οἶνον  οἰόνουν αὐτόν φησιν εἶναι διὰ τὸ οἰήσεως ἡμῶν</TextUnit>
    <TextUnit id="203" loc="35c">τὸν νοῦν ἐμπιπλᾶν. ἢ τάχα ἀπὸ τῆς ὀνήσεως κέκληται: παρετυμολογῶν γὰρ ̔́Ομηρος τὴν φωνὴν ὧδὲ πώς φησιν   ἔπειτα δὲ καὐτὸς ὀνήσεαι, αἴ κε πίῃσθα.  καὶ γὰρ τὰ βρώματα ὀνείατα καλεῖν εἴωθεν ἀπὸ τοῦ ὀνίσκειν ἡμᾶς.   οἶνόν τοι, Μενέλαε, θεοὶ ποίησαν ἄριστον  θνητοῖς ἀνθρώποισιν ἀποσκεδάσαι μελεδῶνας.  ὁ τῶν Κυπρίων τοῦτό φησι ποιητής, ὅστις ἂν εἴη. Δίφιλος δ' ὁ κωμικός φησιν</TextUnit>
    <TextUnit id="204" loc="35d">ὦ πᾶσι τοῖς φρονοῦσι προσφιλέστατε  Διόνυσε καὶ σοφώταθ', ὡς ἡδύς τις εἶ: ὃς τὸν ταπεινὸν μέγα φρονεῖν ποιεῖς μόνος, τὸν τὰς ὀφρῦς αἴροντα συμπείθεις γελᾶν τὸν τ' ἀσθενῆ τολμᾶν τι, τὸν δειλὸν θρασύν. :.  ὁ δὲ Κυθήριος Φιλόξενος λέγει: “ εὐρείτας οἶνος πάμφωνος.” Χαιρήμων δὲ ὁ τραγῳδὸς παρασκευάζειν φησὶ τὸν οἶνον τοῖς χρωμένοις   γέλωτα, σοφίαν, ἀμαθίαν, εὐβουλίαν.</TextUnit>
    <TextUnit id="205" loc="35e">̓́Ιων δ' ὁ Χῖός φησιν   ἄδαμνον  παῖδα ταυρωπόν, νέον οὐ νέον, ἥδιστον πρόπολον βαρυγδούπων ἐρώτων, οἶνον ἀερσίνοον, ..  ἀνθρώπων πρύτανιν.-</TextUnit>
    <TextUnit id="206" loc="36a">ὁ Μνησίθεος δ' ἔφη τὸν οἶνον τοὺς θεοὺς θνητοῖς καταδεῖξαι τοῖς μὲν ὀρθῶς χρωμένοις  ἀγαθὸν μέγιστον, τοῖς δ' ἀτάκτως τοὔμπαλιν,   τροφήν τε γὰρ δίδωσι τοῖσι χρωμένοις ἰσχύν τε ταῖς ψυχαῖσι καὶ τοῖς σώμασιν  εἰς τὴν ἰατρικήν τε χρησιμώτατον  καὶ τοῖς ποτοῖς γὰρ φαρμάκοις κεράννυται  καὶ τοῖσιν ἑλκωθεῖσιν ὠφελίαν ἔχει. ἐν ταῖς συνουσίαις τε ταῖς καθ' ἡμέραν  τοῖς μὲν μέτριον πίνουσι καὶ κεκραμένον</TextUnit>
    <TextUnit id="207" loc="36b">εὐθυμίαν ἐὰν δ' ὑπερβάλῃς, ὕβριν  ἐὰν δ' ἴσον ἴσῳ προσφέρῃ, μανίαν ποιεῖ:  ἐὰν δ' ἄκρατον, παράλυσιν τῶν σωμάτων,  διὸ καὶ καλεῖσθαι τὸν Διόνυσον πανταχοῦ  ἰατρόν.  ἡ δὲ Πυθία εἴρηκέ τισι Διόνυσον ὑγιάτην καλεῖν.   Εὔβουλος δὲ ποιεῖ τὸν Διόνυσον λέγοντα:  τρεῖς γὰρ μόνους κρατῆρας ἐγκεραννύω  τοῖς εὖ φρονοῦσι τὸν μὲν ὑγιείας ἕνα, ὃν πρῶτον ἐκπίνουσι τὸν δὲ δεύτερον</TextUnit>
    <TextUnit id="208" loc="36c">ἔρωτος ἡδονῆς τε: τὸν τρίτον δ' ὕπνου, ὃν ἐκπιόντες οἱ σοφοὶ κεκλημένοι οἴκαδε βαδίζους'. ὁ δὲ τέταρτος οὐκ ἔτι ἡμέτερός ἐστ', ἀλλ' ὕβρεος: ὁ δὲ πέμπτος βοῆς:: ἕκτος δὲ κώμων ἕβδομος δ' ὑπωπίων ὁ δ' ὄγδοος κλητῆρος : ὁ δ' ἔνατος χολῆς  δέκατος δὲ μανίας, ὥστε καὶ βάλλειν ποιεῖ,  πολὺς γὰρ εἰς ἓν μικρὸν ἀγγεῖον χυθεὶς ὑποσκελίζει ῥᾷστα τοὺς πεπωκότας.  ̓Επίχαρμος δέ φησιν  ἐκ μὲν θυσίας θοίνα ,  ἐκ δὲ θοίνας πόσις ἐγένετο. β. χάριεν, ὣς γ'   ἐμοὶ δοκεῖ.</TextUnit>
    <TextUnit id="209" loc="36d">α. ἐκ δὲ πόσιος μῶκος, ἐκ μώκου δ' ἐγένεθ' ὑανία  ἐκ δ' ὑανίας δίκα , ἐκ δίκας, ἐκ δὲ καταδίκα, ἐκ δὲ καταδίκας πέδαι τε καὶ σφαλὸς καὶ ζαμία. Πανύασις δ' ὁ ἐποποιὸς τὴν μὲν πρώτην πόσιν ἀπονέμει Χάρισιν, ̔̀ ̔́Ωραις, καὶ Διονύσῳ, τὴν δὲ δευτέραν ̓Αφροδίτῃ καὶ πάλιν Διονύσῳ, ̔́Υβρει δὲ καὶ ̓́Ατῃ τὴν τρίτην. Πανύασίς φησι:   πρῶται μὲν Χάριτές τ' ἔλαχον καὶ ἐύφρονες ̔͂Ωραι  μοῖραν καὶ Διόνυσος ἐρίβρομος, οἵπερ ἔτευξαν.  τοῖς δ' ἔπι Κυπρογένεια θεὰ λάχε καὶ Διόνυσος.  ἔνθα τε κάλλιστος πότος ἀνδράσι γίνεται οἴνου: εἴ τις τὸν γε πίοι καὶ ἀπότροπος: οἴκαδ' ἀπέλθοι  δαιτὸς ἀπὸ γλυκερῆς, οὐκ ἄν ποτε πήματι κύρσαι:  ἀλλ' ὅτε τις μοίρης τριτάτης πρὸς μέτρον ἐλαύνοι  πίνων ἀβλεμέως, τότε δ' ̔́Υβριος αἶσα καὶ ̓́Ατης  γίνεται ἀργαλέα, κακὰ δ' ἀνθρώποισιν ὀπάζει.  ἀλλὰ πέπον, μέτρον γὰρ ἔχεις γλυκεροῖο ποτοῖο,  στεῖχε παρὰ μνηστὴν ἄλοχον, κοίμιζε δ' ἑταίρους:  δείδια γάρ, τριτάτης μοίρης μελιηδέος οἴνου  πινομένης, μὴ ς' ̔́Υβρις ἐνὶ φρεσὶ θυμὸν ἀέρσῃ,  ἐσθλοῖς δὲ ξενίοισι κακὴν ἐπιθῇσι τελευτήν.  ἀλλὰ πιθοῦ καὶ παῦε πολὺν πότον.  καὶ ἑξῆς περὶ ἀμέτρου οἴνου  ἐκ γάρ οἱ ̓́Ατης τε καὶ ̔́Υβριος αἶς' ἅμ' ὀπηδεῖ.  κατὰ γὰρ τὸν Εὐριπίδην   πληγὰς ὁ κῶμος λοίδορὸν θ' ὕβριν φέρει.  ὅθεν τινὲς τὴν Διονύσου γένεσιν καὶ τὴν τῆς ̔́Υβρεως κατὰ ταὐτὰ γενέσθαι φασίν.  ̓́Αλεξις δὲ πού φησιν ὡς</TextUnit>
    <TextUnit id="210" loc="36e">ὁμοιότατος ἄνθρωπος οἴνῳ τὴν φύσιν  τρόπον τιν' ἐστί. τὸν γὰρ οἶνον τὸν νέον πολλὴ ' στ' ἀνάγκη καὶ τὸν ἄνδρ' ἀποζέσαι  πρώτιστον ἀφυβρίσαι τ', ἀπανθήσαντα δὲ  σκληρὸν γενέσθαι, παρακμάσαντα δ' ὧν λέγω  τούτων ἁπάντων, ἀπαρυθέντα τὴν ἄνω  ταύτην ἄνοιαν ἐπιπολάζουσαν, τότε  πότιμον γενέσθαι καὶ καταστῆναι πάλιν ἡδὺν θ' ἅπασι τοὐπίλοιπον διατελεῖν.  κατὰ δὲ τὸν Κυρηναῖον ποιητὴν</TextUnit>
    <TextUnit id="211" loc="36f">οἶνός ξ ὃς πυρὶ ἶσον ἔχει μένος, εὖτ' ἂν ἐς ἄνδρας  ἔλθῃ: κυμαίνει δ' οἷα Λίβυσσαν ἅλα  βορρῆς ἠὲ νότος : τὰ δὲ καὶ κεκρυμμένα φαίνει  βυσσόθεν ἐκ δ' ἀνδρῶν πάντ' ἐτίναξε νόον.  ἀλλαχοῦ δὲ τοὐναντίον φησὶν ̓́Αλεξις:  οὐδὲν.. ἔοικ' ἄνθρωπος οἴνῳ τὴν φύσιν, ὁ μὲν γὰρ ἀπογηρὰς ἀηδὴς γίνεται,  οἶνον δὲ τὸν παλαιότατον σπουδάζομεν. ὁ μὲν δάκνει γάρ, ὁ δ' ἱλαροὺς ἡμᾶς ποιεῖ.  Πανύασις δὲ λέγει:</TextUnit>
    <TextUnit id="212" loc="37a">οἶνος γὰρ πυρὶ ἶσον ἐπιχθονίοισιν ὄνειαρ,  ἐσθλόν, ἀλεξίκακον, πάσῃ συνοπηδὸν ἀνίῃ. ἐν μὲν γὰρ θαλίης ἐρατὸν μέρος ἀγλαίης τε, ἐν δὲ χοροιτυπίης, ἐν δ' ἱμερτῆς φιλότητος. τῷ σε χρὴ παρὰ δαιτὶ δεδεγμένον εὔφρονι θυμῷ  πίνειν, μηδὲ βορῆς κεκορημένον ἠύτε παῖδα ἧσθαι πλημμύροντα, λελησμένον εὐφροσυνάων.  καὶ πάλιν    οἶνος δὲ θνητοῖσι θεῶν πάρα δῶρον ἄριστον,</TextUnit>
    <TextUnit id="213" loc="37b">ἀγλαός: ᾧ πᾶσαι μὲν ἐφαρμόζουσιν ἀοιδαί,  πάντες δ' ὀρχησμοί, πᾶσαι δ' ἐραταὶ φιλότητες.  πάσας δ' ἐκ κραδίας ἀνίας ἀνδρῶν ἀλαπάζει πινόμενος κατὰ μέτρον ὑπὲρ μέτρον δὲ χερείων.   Τίμαιος δὲ ὁ Ταυρομενίτης ἐν ̓Ακράγαντι οἰκίαν τινά φησι καλεῖσθαι τριήρη ἐξ αἰτίας τοιαύτης, νεανίσκους τινὰς ἐν αὐτῇ μεθυσκομένους ἐς τοσοῦτον ἐλθεῖν μανίας ἐκθερμανθέντας ὑπὸ τῆς μέθης ὡς νομίζειν μὲν ἐπὶ τριήρους πλεῖν, χειμάζεσθαι</TextUnit>
    <TextUnit id="214" loc="37c">δὲ χαλεπῶς κατὰ τὴν θάλασσαν καὶ τοσοῦτον ἔκφρονας γενέσθαι ὡς τὰ ἀπὸ τῆς οἰκίας πάντα σκεύη καὶ στρώματα ῥίπτειν ὡς ἐπὶ τὴν θάλασσαν, τὴν ναῦν διὰ τὸν χειμῶνα ἀποφορτίζεσθαι δόξαν αὐτοῖς λέγειν τὸν κυβερνήτην. συναθροιζομένων οὖν πολλῶν καὶ τὰ ῥιπτόμενα διαρπαζόντων οὐδ' ὣς παύεσθαι τῆς μανίας τοὺς νεανίσκους, καὶ τῇ ἐπιούσῃ τῶν ἡμερῶν παραγενομένων τῶν</TextUnit>
    <TextUnit id="215" loc="37d">στρατηγῶν ἐπὶ τὴν οἰκίαν ἐγκληθέντες οἱ νεανίσκοι ἔτι ναυτιῶντες ' ἀπεκρίναντο πυνθανομένων τῶν ἀρχόντων ὑπὸ χειμῶνος ἐνοχλούμενοι ἠναγκάσθαι ἀποφορτίσασθαι τῇ θαλάσσῃ τὰ περιττὰ τῶν φορτίων, θαυμαζόντων δὲ τῶν στρατηγῶν τὴν ἔκπληξιν τῶν ἀνδρῶν εἷς τῶν νεανίσκων, καίτοι δοκῶν τῶν ἄλλων πρεσβεύειν κατὰ τὴν ἡλικίαν, “ἐγὼ δ' , ἔφη: ἄνδρες Τρίτωνες, ὑπὸ τοῦ δέους καταβαλὼν ἐμαυταν ὑπὸ τοὺς θαλάμους ὡς ἔνι μάλιστα κατωτάτω ἐκείμην.” συγγνόντες οὖν τῇ αὐτῶν ἐκστάσει ἐπιτιμήσαντες μὴ πλείονος οἴνου ἐμφορεῖσθαι ἀφῆκαν. καὶ οἱ χάριν ἔχειν  ὁμολογήσαντες</TextUnit>
    <TextUnit id="216" loc="37e">“ἂν λιμένος, ἔφη, τύχωμεν ἀπαλλαγέντες τοσούτου κλύδωνος, Σωτῆρας ὑμᾶς ἐπιφανεῖς μετὰ τῶν θαλασσίων δαιμόνων ἐν τῇ πατρίδι ἱδρυσόμεθα ὡς αἰσίως ἡμῖν ἐπιφανέντας.” ἐντεῦθεν ἡ οἰκία τριήρης ἐκλήθη.  Φιλόχορος δέ φησιν ὅτι οἱ πίνοντες οὐ μόνον ἑαυτοὺς ἐμφανίζουσιν οἵτινές εἰσιν, ἀλλὰ καὶ τῶν ἄλλων ἕκαστον ἀνακαλύπτουσι παρρησίαν ἄγοντες. ὅθεν “ οἶνος καὶ ἀλήθεια” λέγεται καὶ “ ἀνδρὸς</TextUnit>
    <TextUnit id="217" loc="37f">δ' οἶνος ἔδειξε νόον” καὶ τὸ νικητήριον ἐν Διονύσου τρίπους. καὶ γὰρ ἐκ τρίποδος λέγειν φαμὲν τοὺς ἀληθεύοντας: δεῖ δὲ νοεῖν τρίποδα τοῦ Διονύσου τὸν κρατῆρα, ἦν γὰρ τὸ ἀρχαῖον δύο γένη τριπόδων, οὓς καλεῖσθαι λέβητας συνέβαινεν ἀμφοτέρους ι ἐμπυριβήτης ὁ καὶ λοετροχόος. Αἰσχύλος:   τὸν μὲν τρίπους ἐδέξατ' οἰκεῖος λέβης  αἰεὶ φυλάσσων τὴν ὑπὲρ πυρὸς στάσιν.</TextUnit>
    <TextUnit id="218" loc="38a">ὁ δ' ἕτερος κρατήρ καλούμενος. ̔́Ομηρος: “ ἕπτ' ἀπύρους τρίποδας.” ἐν τούτοις δὲ τὸν οἶνον ἐκίρνων καὶ οὗτός ἐστιν ὁ τῆς ἀληθείας οἰκεῖος τρίπους. διὸ ̓Απόλλωνος μὲν οἰκεῖος διὰ τὴν ἐκ μαντικῆς ἀλήθειαν, Διονύσου δὲ διὰ τὴν ἐν μέθῃ. Σῆμος δ' ὁ Δήλιός φησι: “ τρίπους χαλκοῦς, οὐχ ὁ Πυθικός, ἀλλ' ὃν νῦν λέβητα καλοῦσιν. οὗτοι δ' ἦσαν οἱ μὲν ἄπυροι, εἰς οὓς τὸν οἶνον εἰσεκεράννυον, οἱ δὲ λοετροχόοι, ἐν οἷς τὸ ὕδωρ ἐθέρμαινον,</TextUnit>
    <TextUnit id="219" loc="38b">καὶ ἐμπυριβῆται. καὶ τούτων ἔνιοι ὠτώεντες,  τρίποδα δὲ τὴν ὑπόβασιν ἔχοντες τρίποδες ὠνομάζοντο.”   φησί που ̓́Εφιππος: α. οἴνου σε πλῆθος πόλλ' ἀναγκάζει λαλεῖν. β. οὐκοῦν μεθύοντάς φασι τἀληθῆ λέγειν.  ̓Αντιφάνης:   κρύψαι, Φειδία, ἅπαντα τἄλλα τις δύναιτ' ἂν πλὴν δυοῖν, οἶνόν τε πίνων εἰς ἔρωτά τ' ἐμπεσών.  ἀμφότερα μηνύει γὰρ ἀπὸ τῶν βλεμμάτων</TextUnit>
    <TextUnit id="220" loc="38c">καὶ τῶν λόγων ταῦθ' ὥστε τοὺς ἀρνουμένους,  μάλιστα τούτους : : : καταφανεῖς ποιεῖ.   Φιλόχορος δέ φησιν ̓Αμφικτύονα τὸν ̓Αθηναίων βασιλέα μαθόντα παρὰ Διονύσου τὴν τοῦ οἴνου κρᾶσιν πρῶτον κεράσαι. διὸ καὶ ὀρθοὺς γενέσθαι τοὺς ἀνθρώπους οὕτω πίνοντας, πρότερον ὑπὸ τοῦ ἀκράτου καμπτομένους: καὶ διὰ τοῦτο ἱδρύσασθαι βωμὸν ὀρθοῦ Διονύσου ἐν τῷ τῶν ̔ ̔Ωρῶν ἱερῷ αὗται γάρ καὶ τὸν τῆς ἀμπέλου καρπὸν ἐκτρέφουσι. πλησίον δ' αὐτοῦ καὶ ταῖς Νύμφαις</TextUnit>
    <TextUnit id="221" loc="38d">βωμὸν ἔδειμεν, ὑπόμνημα τοῖς χρωμένοις τῆς κράσεως ποιούμενος: καὶ γάρ Διονύσου τροφοὶ αἱ Νύμφαι λέγονται, καὶ θέσμιον ἔθετο προσφέρεσθαι μετὰ τὰ σιτία ἄκρατον μόνον ὅσον γεύσασθαι, δεῖγμα τῆς δυνάμεως τοῦ ἀγαθοῦ θεοῦ, τὸ δὲ λοιπὸν ἤδη κεκραμένον, ὁπόσον ἕκαστος βούλεται: προσεπιλέγειν δὲ τούτῳ τὸ τοῦ Διὸς σωτῆρος ὄνομα διδαχῆς καὶ μνήμης ἕνεκα τῶν πινόντων, ὅτι οὕτω πίνοντες ἀσφαλῶς σωθήσονται. Πλάτων δ' ἐν δευτέρῳ Νόμων τὴν τοῦ οἴνου χρῆσίν φησιν ὑγιείας ἕνεκα ὑπάρχειν</TextUnit>
    <TextUnit id="222" loc="38e">ἀπὸ τοῦ κατὰ μέθην δὲ καταστήματος καὶ ταύρῳ παρεικάζουσι τὸν Διόνυσον καὶ παρδάλει διὰ τὸ πρὸς βίαν τρέπεσθαι τοὺς ἐξοινωθέντας. ̓Αλκαῖος:   ἄλλοτε μὲν μελιαδέος, ἄλλοτε δ' ὀξυτέρου τριβόλων ἀρυτημένοι.  εἰσὶ δ' οἳ καὶ θυμικοὶ γίνονται: τοιοῦτος δ' ὁ ταῦρος. Εὐριπίδης:  ταῦροι δ': ὑβρισταὶ κεἰς κέρας θυμούμενοι.</TextUnit>
    <TextUnit id="223" loc="38f">διὰ δὲ τὸ μάχιμον καὶ θηριώδεις ἔνιοι γίνονται: ὅθεν καὶ τὸ παρδαλῶδες. καλῶς οὖν ̓Αρίστων ὁ Κεῖός φησιν ἥδιστον ποτὸν εἶναι τὸν ἅμα μὲν γλυκύτητος, ἅμα δ' εὐωδίας κοινωνοῦντα. διὸ καὶ τὸ καλούμενον νέκταρ κατασκευάζειν τινὰς περὶ τὸν Λυδίας ̓́Ολυμπον οἶνον καὶ κηρία συγκιρνάντας εἰς ταὐτὰ</TextUnit>
    <TextUnit id="224" loc="39a">καὶ τὰ τῶν ἀνθῶν εὐώδη, οἶδα δ' ὅτι ̓Αναξανδρίδης τὸ νέκταρ οὐ ποτόν, ἀλλὰ τροφὴν εἶναι λέγει θεῶν:  τὸ νέκταρ ἐσθίω πάνυ  μάττων διαπίνω τ' ἀμβροσίαν καὶ τῷ Διὶ  διακονῶ καὶ σεμνὸς εἰμ' ἑκάστοτε  ̔́Ηρᾳ λαλῶν καὶ Κύπριδι παρακαθήμενος.  καὶ ̓Αλκμὰν δέ φησι “τὸ νέκταρ ἔδμεναι” αὐτούς:: καὶ Σαπφὼ δέ φησιν:   ἀμβροσίας μὲν  κρατὴρ ἐκέκρατο,  ̔Ερμᾶς δ' ἕλεν ὄλπιν  θεοῖς οἰνοχοῆσαι.</TextUnit>
    <TextUnit id="225" loc="39b">ὁ δ' ̔́Ομηρος θεῶν πόμα τὸ νέκταρ οἶδεν ̓́Ιβυκος δέ φησι τὴν ἀμβροσίαν τοῦ μέλιτος κατ' ἐπίτασιν  ἐννεαπλασίαν ἔχειν γλυκύτητα, τὸ μέλι λέγων ἔνατον εἶναι μέρος τῆς ἀμβροσίας κατὰ τὴν ἡδονήν.   οὐδεὶς φιλοπότης ἐστὶν ἄνθρωπος κακός. ὁ γάρ διμάτωρ Βρόμιος οὐ χαίρει συνὼν  ἀνδράσι πονηροῖς οὐδ' ἀπαιδεύτῳ βίῳ,  φησὶν ̓́Αλεξις, καὶ ὅτι οἶνος   φιλολόγους πάντας ποιεῖ τοὺς πλείονα  πίνοντας αὐτόν.</TextUnit>
    <TextUnit id="226" loc="39c">ὁ δὲ ποιήσας τὸ εἰς Κρατῖνον ἐπίγραμμά φησιν  οἶνός τοι χαρίεντι πέλει μέγας ἵππος ἀοιδῷ, ὕδωρ δὲ πίνων χρηστὸν οὐδὲν ἂν τέκοις,  ταῦτ' ἔλεγεν, Διόνυσε, καὶ ἔπνεεν οὐχ ἑνὸς ἀσκοῦ  Κρατῖνος, ἀλλὰ παντὸς ὠδώδει πίθου.  τοιγάρ οἱ στεφάνων δόμος ἔβρυεν, εἶχε δὲ κιττῷ  μέτωπον οἷα καὶ σὺ κεκροκωμένον.  Πολέμων φησὶν ἐν Μουνυχίᾳ ἥρωα ̓Ακρατοπότην τιμᾶσθαι, παρὰ δὲ Σπαρτιάταις Μάττωνα καὶ Κεράωνα ἥρωας ὑπό τινων μαγείρων ἱδρῦσθαι ἐν</TextUnit>
    <TextUnit id="227" loc="39d">τοῖς φειδιτίοις. τιμᾶται δὲ καὶ ἐν ̓Αχαίᾳ Δειπνεὺς ἀπὸ τῶν δείπνων σχὼν τὴν προσηγορίαν. ἐκ τροφῆς ξηρᾶς “ οὔτ' ἂν σκώμματα γένοιτο, οὔτ' αὐτοσχέδια ποιήματα,” ἀλλὰ μὴν οὐδὲ κόμπος οὐδὲ ψυχῆς ἀλαζονεία, καλῶς οὖν ἐν τῷ “ πῆ ἔβαν εὐχωλαὶ ἃς ἐν Λήμνῳ ἠγοράασθε, ἔσθοντες κρέα πολλὰ καὶ πίνοντες οἴνου κρατῆρας ἐπιστεφέας” ἐπεσημήνατο ὁ γραμματικὸς ̓Αρίσταρχος περιγράφων τὸν στίχον, ὃς ἀπὸ κρεωφαγίας</TextUnit>
    <TextUnit id="228" loc="39e">αὐχεῖν ποιεῖ τοὺς ̔́Ελληνας. οὐ γὰρ ἀπὸ πάσης εὐθυμίας καὶ πληρώσεως τὸ καυχᾶσθαι  καὶ σκώπτειν καὶ γελοιάζειν, ἀπὸ δὲ τῆς ἀλλοιούσης τὴν γνώμην καὶ πρὸς τὸ ψευδὲς τρεπούσης, ἣ γίνεται κατὰ τὴν μέθην.  διὸ Βακχυλίδης φησί:   γλυκεῖ' ἀνάγκα  σευομένα κυλίκων θάλπησι θυμὸν  Κύπριδος δ' ἐλπὶς διαιθύσσει φρένας  ἀμμιγνυμένα Διονυσίοισι δώροις.</TextUnit>
    <TextUnit id="229" loc="39f">ἀνδράσι δ' ὑψοτάτω πέμπει μερίμνας:  αὐτίκα μὲν πόλεων κρήδεμνα λύει,  πᾶσι δ' ἀνθρώποις μοναρχήσειν δοκεῖ.  χρυσῷ δ' ἐλέφαντί τε μαρμαίρουσιν οἶκοι  πυροφόροι δὲ κατ' αἰγλήεντα πόντον νῆες ἄγουσιν ἀπ' Αἰγύπτου μέγιστον πλοῦτον: ὣς πίνοντος ὁρμαίνει κέαρ,</TextUnit>
    <TextUnit id="230" loc="40a">Σοφοκλῆς δέ φησι:   τὸ μεθύειν πημονῆς λυτήριον.  οἱ δ' ἄλλοι ποιηταί φασι τὸν “ οἶνον ἐύφρονα καρπὸν ἀρούρης.” καὶ ὁ τῶν ποιητῶν δὲ βασιλεὺς τὸν ̓Οδυσσέα παράγει λέγοντα; “ὃς δὲ κ' ἀνὴρ οἴνοιο κορεσσάμενος καὶ ἐδωδῆς πανημέριος πολεμίζῃ, θαρσαλέον νὺ οἱ ἦτορ,” καὶ τὰ ἑξῆς. ὅτι Σιμωνίδης τὴν αὐτὴν ἀρχὴν τίθησιν οἴνου καὶ μουσικῆς. ἀπὸ μέθης καὶ ἡ τῆς κωμῳδίας καὶ ἡ τῆς τραγῳδίας εὕρεσις ἐν ̓Ικαρίῳ τῆς</TextUnit>
    <TextUnit id="231" loc="40b">̓Αττικῆς εὑρέθη, καὶ κατ' αὐτὸν τὸν τῆς τρύγης καιρὸν ἀφ' οὗ δὴ καὶ τρυγῳδία τὸ πρῶτον ἐκλήθη ἡ κωμῳδία.   τὴν παυσίλυπον ἄμπελον δοῦναι βροτοῖς. οἴνου δὲ μηκέτ' ὄντος οὐκ ἔστιν Κύπρις  οὐδ' ἄλλο τερπνὸν οὐδὲν ἀνθρώποις ἔτι,  Εὐριπίδης ἐν Βάκχαις φησί. καὶ ̓Αστυδάμας δέ φησι:   θνητοῖσι τὴν ἀκεσφόρον  λύπης ἔφηνεν οἰνομήτορ' ἄμπελον.</TextUnit>
    <TextUnit id="232" loc="40c">συνεχῶς μὲν γὰρ ἐμπιπλάμενος ἀμελὴς γίνεται ἄνθρωπος, ὑποπίνων δὲ πάνυ φροντιστικός,  ̓Αντιφάνης φησίν.  οὐ μεθύω τὴν φρόνησιν, ἀλλὰ τὸ τοιοῦτον μόνον, τὸ διορίζεσθαι βεβαίως τῷ στόματι τὰ γράμματα,  φησὶν ̓́Αλεξις. Σέλευκος δέ φησι τὸ παλαιὸν οὐκ εἶναι ἔθος οὔτ' οἶνον ἐπὶ πλεῖον οὔτ' ἄλλην ἡδυπάθειαν προσφέρεσθαι, μὴ θεῶν ἕνεκα τοῦτο δρῶντας. διὸ καὶ θοίνας καὶ θαλείας καὶ μέθας ὠνόμαζον τὰς μὲν ὅτι διὰ θεοὺς οἰνοῦσθαι δεῖν ὑπελάμβανον, τὰς δ' ὅτι θεῶν χάριν ἡλίζοντο καὶ συνῄεσαν. τοῦτο</TextUnit>
    <TextUnit id="233" loc="40d">γάρ ἐστι τὸ “ δαῖτα θάλειαν.” τὸ δὲ μεθύειν φησὶν ̓Αριστοτέλης τὸ μετὰ τὸ θύειν αὐτῷ χρῆσθαι.    θεοῖσι μικρὰ θύοντας τέλη,  τῶν βουθυτούντων ὄντας εὐσεβεστέρους,  Εὐριπίδης φησί. καὶ σημαίνει ὧδε τὸ τέλος τὴν θυσίαν. καὶ ̔́Ομηρος:  οὐ γάρ ἔγωγέ τί φημι τέλος χαριέστερον εἶναι ἢ ὅταν εὐφροσύνη μὲν ἔχῃ κατὰ δῆμον ἅπαντα.  τελετάς τε καλοῦμεν τὰς ἔτι μείζους καὶ μετά τινος μυστικῆς παραδόσεως ἑορτὰς τῶν εἰς αὐτὰς</TextUnit>
    <TextUnit id="234" loc="40e">δαπανημάτων ἕνεκα, τελεῖν γὰρ τὸ δαπανᾶν, καὶ πολυτελεῖς οἱ πολλὰ ἀναλίσκοντες καὶ εὐτελεῖς οἱ ὀλίγα. φησὶν ̓́Αλεξις:   τοὺς εὐτυχοῦντας ἐπιφανῶς  δεῖ ζῆν φανεράν τε τὴν δόσιν τὴν τοῦ θεοῦ  ποιεῖν ὁ γὰρ θεὸς δεδωκὼς τἀγαθὰ ὧν μὲν πεποίηκεν οἴεται χάριν τινὰ  ἔχειν ἑαυτῷ: τοὺς ἀποκρυπτομένους δὲ καὶ πράττειν μετρίως φάσκοντας ἀχαρίστους ὁρῶν</TextUnit>
    <TextUnit id="235" loc="40f">ἀνελευθέρως τε ζῶντας ἐπὶ καιροῦ τινος λαβὼν ἀφείλεθ' ὅσα δεδωκὼς ἦν πάλαι.  τοσαῦτα οἰνολογήσαντος ἤτοι περὶ οἴνων εἰπόντος: λαφύσσοντος οἴνων ὀνόματα. οὐ χαίρει τῷ πόματι ἐκ πρώτης ἐθισθεὶς ἀνατροφῆς ὑδροποτεῖν.  ἡδὺ ἐστ' ἐν δαιτὶ καὶ εἰλαπίνῃ τεθαλυίῃ  τέρπεσθαι μύθοισιν, ἐπὴν δαιτὸς κορέσωνται,  ̔Ησίοδος ἐν τῇ Μελαμποδίᾳ φησίν. οὔ τινι ὑμῶν ἐπῆλθε περὶ ὑδάτων εἰπεῖν τι, ἀφ' ὧν καὶ ὁ οἶνος ἀφύεται, καίτοι Πινδάρου τοῦ μεγαλοφωνοτάτου ἄριστον πάντων εἶναι τὸ ὕδωρ</TextUnit>
    <TextUnit id="236" loc="41a">φήσαντος. ̔́Ομηρος μὲν οὖν ὁ θειότατος καὶ τροφιμώτατον αὐτὸ οἶδεν ἐν οἷς “αἰγείρων ὑδατοτρεφέων” ἄλσος λέγει, ἐπαινεῖ δὲ καὶ τὸ διαυγὲς  αὐτοῦ: “ κρῆναι πίσυρες ῥέον ὕδατι λευκῷ.” τὸ δὲ δὴ κοῦφον καὶ πλείονος τιμῆς ἄξιον ἱμερτὸν καλεῖ: ἱμερτὸν οὖν φησι τὸν Τιταρήσιον, ὃς τῷ “ Πηνειῷ συμμίσγεται.” καὶ τοῦ ῥυπτικοῦ δὲ ὕδατος μέμνηται: ὃ ἀποδεχόμενος καὶ Πραξαγόρας ὁ Κῷος.. καλὸν εἶναι λέγει:  καλὸν ὑπεκπρορέει μάλα περ ῥυπόωντα καθῆραι.</TextUnit>
    <TextUnit id="237" loc="41b">διαστέλλει δὲ καὶ γλυκὺ ὕδωρ ἀπὸ πλατέος, τὸν μὲν ̔ ̔Ελλήσποντον εἶναι λέγων πλατύν, ὑπὲρ δὲ θατέρου φράζων “ στήσαμεν νῆας ἀγχοῦ ὕδατος γλυκεροῖο.”  οἶδε δὲ καὶ τὴν τοῦ χλιαροῦ φύσιν πρὸς τὰ τραύματα, τὸν γοῦν Εὐρύπυλον τρωθέντα ι ἐκ τούτου καταιονᾷ: καίτοι εἰ ἐπισχεῖν ἔδει τὴν αἱμορραγίαν, τὸ ψυχρὸν ἐπιτήδειον ἦν συστρέφον καὶ συσφίγγον. εἰς δὲ τὸ παρηγορῆσαι τὰς ὀδύνας</TextUnit>
    <TextUnit id="238" loc="41c">τῷ θερμῷ ἐπαιονᾷ θέλγειν δυναμένῳ. ἐστὶ δὲ παρ' αὐτῷ τὸ λιαρὸν θερμόν. ἐναργῶς δὲ τοῦτο δείκνυσιν ἐν τῷ περὶ τῶν Σκαμάνδρου πηγῶν  ἡ μὲν γάρ, φησίν, ὕδατι λιαρῷ ῥέει, ἀμφὶ δὲ καπνὸς  γίνεται ἐξ αὐτῆς ὡσεὶ πυρὸς αἰθομένοιο.  ἆρά γε τοῦτο λιαρόν ἐστιν ἀφ' οὗ πυρὸς ἀτμὶς καὶ καπνὸς ἔμπυρος ἀναφέρεται; περὶ δὲ τῆς ἑτέρας πηγῆς λέγει ὡς θέρους   ῥέει εἰκυῖα χαλάζῃ ἢ χιόνι ψυχρῇ ἢ ἐξ ὕδατος κρυστάλλῳ.</TextUnit>
    <TextUnit id="239" loc="41d">εἰωθὼς δὲ λέγειν καὶ τοὺς νεοτρώτους θερμῷ περιρρεῖσθαι αἵματι ἐπὶ μὲν ' ̓Αγαμέμνονός φησιν    ὄφρα οἱ αἷμ' ἔτι θερμὸν ἀνήνοθεν ἐξ ὠτειλῆς.  ἐπὶ δὲ τοῦ φεύγοντας μετὰ τὸ βληθῆναι ἐλάφου μεταφράζων φησὶν   ὄφρ' αἷμα λιαρὸν καὶ γούνατ' ὀρώρῃ.  ̓Αθηναῖοι δὲ μετάκερας καλοῦσι τὸ χλιαρόν, ὡς ̓Ερατοσθένης φησὶν ὑδαρῆ φησὶ καὶ μετάκερας. τῶν δ' ἄλλων ὑδάτων τὰ μὲν ἐκ πετρῶν φερόμενα δνοφερὰ καλεῖ ὡς ἀχρεῖα δηλονότι: τὰ δὲ</TextUnit>
    <TextUnit id="240" loc="41e">κρηναῖα καὶ διὰ πλείονος γῆς καὶ εὐκάρπου φερόμενα τῶν ἄλλων προκρίνει, ὡς καὶ ̔Ησίοδος:  κρήνης ἀενάου καὶ ἀπορρύτου, ἥ τ' ἀθόλωτος.  καὶ Πίνδαρος:   μελιγαθὲς ἀμβρόσιον ὕδωρ  Τιλφώσσας ἀπὸ καλλικρήνου.  κρήνη δ' ἐν Βοιωτίᾳ ἡ Τιλφῶσσα: ἀφ' ἧς ̓Αριστοφάνης φησὶ Τειρεσίαν πιόντα διὰ γῆρας οὐχ ὑπομείναντα τὴν ψυχρότητα ἀποθανεῖν. Θεόφραστος</TextUnit>
    <TextUnit id="241" loc="41f">δέ φησιν ἐν τῷ περὶ ὑδάτων τὸ Νείλου ὕδωρ πολυγονώτατον καὶ γλυκύτατον διὸ καὶ λύειν τὰς κοιλίας τῶν πινόντων μῖξιν ἔχον λιτρώδη. ἐν δὲ τῷ περὶ φυτῶν ἐνιαχοῦ φησιν ὕδωρ γίνεσθαι παιδογόνον ὡς ἐν Θεσπιαῖς, ἐν Πύρρα. δὲ ἄγονον. καὶ τῶν γλυκέων δέ φησιν ὑδάτων ἔνια ἄγονα ἢ οὐ πολύγονα, ὡς τὸ ἐν Φέτᾳ καὶ τὸ ἐν Πύρρᾳ.</TextUnit>
    <TextUnit id="242" loc="42a">αὐχμῶν δέ ποτε γενομένων περὶ τὸν Νεῖλον ἐρρύη τὸ ὕδωρ ἰῶδες καὶ πολλοὶ τῶν Αἰγυπτίων ἀπώλοντο. μεταβάλλειν τέ φησιν οὐ μόνον τὰ πικρὰ τῶν ὑδάτων, ἀλλὰ καὶ τὸ ἁλυκὸν καὶ ὅλους ποταμούς,  καθὰ τὸν ἐν Καρίᾳ, παρ' ᾧ Ζηνοποσειδῶνος ἱερόν ἐστιν. αἴτιον δὲ τὸ πολλοὺς κεραυνοὺς πίπτειν περὶ τὸν τόπον,  ἄλλα δὲ τῶν ὑδάτων καὶ σωματώδη ἐστὶ καὶ ἔχει ὥσπερ τι βάρος ἐν ἑαυτοῖς, ὡς τὸ ἐν Τροιζῆνι: τοῦτο γάρ καὶ τῶν γευομένων εὐθὺς ποιεῖ πλῆρες τὸ στόμα, τὰ δὲ πρὸς τοῖς</TextUnit>
    <TextUnit id="243" loc="42b">περὶ Πάγγαιον μετάλλοις τοῦ μὲν χειμῶνος τὴν κοτύλην ἄγουσαν ἔχει ἐνενήκοντα ἕξ, θέρους δὲ τεσσαράκοντα ἕξ. συστέλλει δὲ αὐτὸ καὶ πυκνοῖ μᾶλλον τὸ ψῦχος. διὸ καὶ ἐν τοῖς γνώμοσι ῥέον οὐκ ἀναδίδωσι τὰς ὥρας ἐν τῷ χειμῶνι, ἀλλὰ περιττεύει βραδυτέρας οὔσης τῆς ἐκροῆς διὰ τὸ πάχος, καὶ ταὐτὰ περὶ Αἰγύπτου φησίν, ὅπου μαλακώτερος ὁ ἀήρ. τὸ δὲ ἁλυκὸν ὕδωρ γεωδέστερόν ἐστι καὶ πλείονος δεῖται κατεργασίας ὡς τὸ θαλάσσιον, θερμοτέραν ἔχον τὴν φύσιν καὶ μὴ ὁμοίως πάσχον. μόνον δ' ἀτέραμνον τῶν</TextUnit>
    <TextUnit id="244" loc="42c">ἁλυκῶν τὸ τῆς ̓Αρεθούσης. χείρω δ' ἐστὶ τὰ βαρυσταθμότερα καὶ τὰ σκληρότερα καὶ τὰ ψυχρότερα διὰ τὰς αὐτὰς αἰτίας : δυσκατεργαστότερα γάρ ἐστι τὰ μὲν τῷ πολὺ τὸ γεῶδες ἔχειν, τὰ δὲ ψυχρότητος ὑπερβολῇ. τὰ δὲ ταχὺ θερμαινόμενα κοῦφα καὶ ὑγιεινά, ἐν Κραννῶνι δ' ἐστὶν ὕδωρ ἡσυχῇ θερμόν, ὃ θερμόν διατηρεῖ κραθέντα τὸν οἶνον ἐπὶ δύο καὶ τρεῖς ἡμέρας, τὰ δ' ἐπίρρυτα καὶ ἐξ ὀχετοῦ ὡς ἐπίπαν βελτίω τῶν στασίμων, κοπτόμενά τε μαλακώτερα γίνεται, διὰ τοῦτο καὶ</TextUnit>
    <TextUnit id="245" loc="42d">τὰ ἀπὸ τῆς χιόνος δοκεῖ χρηστὰ εἶναι: καὶ γὰρ ἀνάγεται τὸ ποτιμώτερον καὶ τοῦτο κεκομμένον  ἐστὶ τῷ ἀέρι: διὸ καὶ τῶν ὀμβρίων βελτίω: καὶ τὰ ἐκ κρυστάλλου δὲ διὰ τὸ κουφότερα εἶναι: σημεῖον δ' ὅτι καὶ ὁ κρύσταλλος αὐτὸς κουφότερος τοῦ ἄλλου ὕδατος. τὰ δὲ ψυχρὰ σκληρά, διότι γεωδέστερα. τὸ δὲ σωματῶδες καὶ θερμανθὲν θερμότερον καὶ ψυχθὲν ψυχρότερόν ἐστι. κατὰ τὴν αὐτὴν δ' αἰτίαν καὶ τὰ ἐν τοῖς ὄρεσι ποτιμώτερα τῶν ἐν τοῖς πεδίοις: ἧττον γὰρ μέμικται τῷ γεώδει. ποιεῖ δὲ τὸ γεῶδες καὶ τὰς ἐπιχρόας τῶν ὑδάτων.</TextUnit>
    <TextUnit id="246" loc="42e">τὸ γοῦν τῆς ἐν Βαβυλῶνι λίμνης ἐρυθρὸν γίνεται ἐπί τινας ἡμέρας: τὸ δὲ τοῦ Βορυσθένους κατά τινας χρόνους ἰοβαφὲς καίπερ ὄντος καθ' ὑπερβολὴν λεπτοῦ: σημεῖον δέ: τοῦ ̔Υπάνιος ἐπάνω γίνεται διὰ κουφότητα τοῖς βορείοις. πολλαχοῦ δ' εἰσὶ κρῆναι αἱ μὲν ποτιμώτεραι καὶ οἰνωδέστεραι, ὡς ἡ περὶ Παφλαγονίαν, πρὸς ἣν</TextUnit>
    <TextUnit id="247" loc="42f">φασι τοὺς ἐγχωρίους ὑποπίνειν προσιόντας, ἁλμώδεις δ' ἅμα τῷ ὀξεῖ ἐν Σικανοῖς τῆς Σικελίας, ἐν τῇ Καρχηδονίων δὲ ἐπικρατείᾳ κρήνη ἐστὶν ᾗ τὸ ἐφιστάμενον ἐλαίῳ ἐστὶν ὅμοιον, μελάντερον δὲ τὴν χρόαν ὃ ἀποσφαιροῦντες χρῶνται πρὸς τὰ πρόβατα καὶ τὰ κτήνη, καὶ παρ' ἄλλοις δ' εἰσὶ λίπος ἔχουσαι τοιοῦτον, ὡς ἡ ἐν ̓Ασίᾳ, ὑπὲρ ἧς ̓Αλέξανδρος ἐπέστειλεν ὡς ἐλαίου κρήνην εὑρηκώς. καὶ τῶν θερμῶν δ' ἐκ φύσεως ὑδάτων ἔνια γλυκέα ἐστίν, ὡς τὰ ἐν Αἰγαῖς τῆς Κιλικίας καὶ περὶ</TextUnit>
    <TextUnit id="248" loc="43a">Παγασὰς τὰ τ' ἐν τῇ Τρωικῇ Λαρίσσῃ καὶ περὶ Μαγνησίαν καὶ ἐν Μήλῳ καὶ Λιπάρᾳ: ἐν δὲ Προύσῃ τῇ πρὸς τὸν Μύσιον ̓́Ολυμπον τὰ βασιλικὰ καλούμενα, τὰ δὲ ἐν ` ̓Ασίᾳ περὶ Τράλλεις καὶ τὸν  Χαρακωμήτην ποταμόν, ἔτι δὲ Νῦσαν πόλιν οὕτως ἐστὶ λιπαρὰ ὡς μὴ δεῖσθαι τοὺς ἐναπολουμένους ἐλαίου. τοιαῦτα καὶ τὰ ἐν Δασκύλου κώμῃ. τὰ δ' ἐν Καρούροις κατάξηρα καὶ σφόδρα θερμά: τὰ</TextUnit>
    <TextUnit id="249" loc="43b">δὲ περὶ Μηνὸς κώμην, ἥ ἐστι Φρυγίας, τραχύτερά ἐστι καὶ λιτρωδέστερα, ὡς καὶ τὰ ἐν τῇ καλουμένῃ Λέοντος κώμῃ τῆς Φρυγίας, τὰ δὲ περὶ Δορύλαιον καὶ πινόμενά ἐστιν ἥδιστα: τὰ γὰρ περὶ Βαίας ἢ Βαίου λιμένα τῆς ̓Ιταλίας παντελῶς ἄποτα σταθμήσας τὸ ἀπὸ τῆς ἐν Κορίνθῳ Πειρήνης καλουμένης ὕδωρ κουφότερον πάντων εὗρον τῶν κατὰ τὴν ̔Ελλάδα, οὐ γὰρ ̓Αντιφάνει τῷ κωμικῷ πεπίστευκα λέγοντι κατὰ πολλὰ τὴν ' ̓Αττικὴν διαφέρουσαν τῶν ἄλλων καὶ ὕδωρ κάλλιστον ἔχειν, φησὶ γάρ:  οἷα δ' ἡ χώρα φέρει  διαφέροντα πάσης, ̔Ιππόνικε, τῆς οἰκουμένης, τὸ μέλι, τοὺς ἄρτους, τὰ σῦκα. β. σῦκα μέν, νὴ</TextUnit>
    <TextUnit id="250" loc="43c">τὸν Δία,  πάνυ φέρει. α. βοσκήματ', ἔρια, μύρτα, θύμα, πυρούς, ὕδωρ,  ὥστε καὶ γνοίην ἂν εὐθὺς ̓Αττικὸν πίνων ὕδωρ. τὸ ὕδωρ ποταμοῦ σῶμά φησί που Εὔβουλος ὁ  κωμῳδιοποιὸς εἰρηκέναι Χαιρήμονα τὸν τραγικὸν   ἐπεὶ δὲ σηκῶν περιβολὰς ἠμείψαμεν  ὕδωρ τε ποταμοῦ σῶμα διεπεράσαμεν. καὶ ἡμῶν δὲ πᾶσα δύναμις ἐξ ὑδάτων ἄρδεται. λ:ἐν Τήνῳ κρήνη ἐστὶν ἧς τῷ ὕδατι οἶνος οὐ μίγνυται. ̔ ̔Ηρόδοτος δὲ ἐν τετάρτῃ τὸν ̔́Υπανίν  φησιν ἀπὸ μὲν τῶν πηγῶν φερόμενον ἐπὶ πέντε</TextUnit>
    <TextUnit id="251" loc="43d">ἡμέρας βραχὺν εἶναι καὶ γλυκύν, μετὰ δὲ ἄλλων τεσσάρων ἡμερῶν πλόον πικρὸν γίνεσθαι ἐκδιδούσης εἰς αὐτὸν κρήνης τινὸς πικρᾶς. Θεόπομπος δὲ φησι περὶ τὸν ̓Εριγῶνα ποταμὸν ὀξὺ εἶναι ὕδωρ καὶ τοὺς πίνοντας αὐτὸ μεθύσκεσθαι καθὰ καὶ τοὺς τὸν οἶνον. ̓Αριστόβουλος δ' ὁ Κασανδρεύς φησιν ἐν Μιλήτῳ κρήνην εἶναι ̓Αχίλλειον καλουμένην, ἧς τὸ μὲν ῥεῦμα εἶναι γλυκύτατον, τὸ δ' ἐφεστηκὸς ἁλμυρόν ἀφ' ἧς οἱ Μιλήσιοι περιρράνασθαί φασι τὸν ἥρωα, ὅτε ἀπέκτεινε Τράμβηλον τὸν τῶν Λελέγων βασιλέα, φασὶ δὲ καὶ ὅτι τὸ περὶ Καππαδοκίαν ὕδωρ πολύ τε ὂν καὶ κάλλιστον οὐ σήπεται ἀπόρρυσιν οὐκ ἔχον, πλὴν εἰ μὴ ὑπὸ γῆν ῥέοι. Πτολεμαῖος δὲ ὁ βασιλεὺς ἐν ἑβδόμῳ ὑπομνημάτων “ ἐπὶ Κορίνθου προάγουσι, φησίν,</TextUnit>
    <TextUnit id="252" loc="43e">ἡμῖν διὰ τῆς Κοντοπορείας καλουμένης κατὰ τὴν ἀκρώρειαν προσβαίνουσιν” εἶναι κρήνην νᾶμα ἀνιεῖσαν χιόνος ψυχρότερον ἐξ ἧς πολλοὺς μὴ πίνειν ἀποπαγήσεσθαι προσδοκῶντας, αὐτὸς δὲ</TextUnit>
    <TextUnit id="253" loc="43f">λέγει πεπωκέναι. Φύλαρχος δέ φησιν ἐν Κλείτορι εἶναι κρήνην ἀφ' ἧς τοὺς πιόντας οὐκ ἀνέχεσθαι τὴν τοῦ οἴνου ὀδμήν. Κλέαρχός φησι τὸ μὲν ὕδωρ ὥσπερ καὶ τὸ γάλα λευκὸν λέγεσθαι, οἶνον δὲ καθάπερ καὶ τὸ νέκταρ ἐρυθρόν, μέλι δὲ καὶ ἔλαιον χλωρόν, τὸ δ' ἐκ τῶν μόρων θλιβόμενον μέλαν. Εὔβουλος εὑρετικούς φησι τὸ ὕδωρ ποιεῖν τοὺς πίνοντας αὐτὸ μόνον,  τὸν δ' οἶνον ἡμῶν τῷ φρονεῖν ἐπισκοτεῖν,  τὰ αὐτὰ δ' ἰαμβεῖα καὶ ' ̓Ωφελίων φησί.</TextUnit>
    <TextUnit id="254" loc="44a">τοιαῦτα ὥσπερ οἱ ῥήτορες πρὸς ὕδωρ εἰπὼν καὶ βραχὺ ἀναπαυσάμενος αὖθις ἔφη: ̓́Αμφις ὁ κωμικὸς πού φησιν   ἐνῆν ἄρ', ὡς ἔοικε, κἀν οἴνῳ λόγος:  ἔνιοι δ' ὕδωρ πίνοντὲς εἰς' ἀβέλτεροι.  ̓Αντιφάνης δέ:   οἴνῳ τὸν οἶνον ἐξελαύνειν,  σάλπιγγι τὴν σάλπιγγα, τῷ κήρυκι τὸν βοῶντα, κόπῳ κόπον, ψόφῳ ψόφον, τριωβόλῳ δὲ πόρνην,  αὐθαδίαν αὐθαδίᾳ, Καλλίστρατον μαγείρῳ,  στάσιν στάσει, μάχῃ μάχην, ὑπωπίοις δὲ πύκτην,  πόνῳ πόνον, δίκην δίκῃ, γυναικὶ τὴν γυναῖκα.</TextUnit>
    <TextUnit id="255" loc="44b">̔́Οτι καὶ ἐπὶ τοῦ ὕδατος ἔταττον οἱ παλαιοὶ τὸ ἄκρατον. σώφρων “ὕδωρ ἄκρατον εἰς τὰν κύλικα.”  ὅτι Φύλαρχός φησι Θεόδωρον τὸν Λαρισσαῖον ὑδροπότην γενέσθαι, τὸν ἀλλοτρίως ἀεί ποτε πρὸς ̓Αντίγονον ἐσχηκότα τὸν βασιλέα, φησὶ δὲ καὶ τοὺς ̓́Ιβηρας πάντας ὑδροποτεῖν καίτοι πλουσιωτάτους ἀνθρώπων ὄντας, μονοσιτεῖν τε αὐτοὺς ἀεὶ λέγει διὰ μικρολογίαν, ἐσθῆτας δὲ φορεῖν πολυτελεστάτας. ̓Αριστοτέλης δ' ἢ Θεόφραστος</TextUnit>
    <TextUnit id="256" loc="44c">Φιλῖνόν τινα ἱστορεῖ μήτε ποτῷ χρήσασθαί ποτε μήτε ἐδέσματι ἄλλῳ ἢ μόνῳ γάλακτι πάντα τὸν βίον. Πύθερμος δὲ ἐν τοῖς Πειραιῶς τυραννεύουσι καταγράφει καὶ Γλαύκωνα ὑδροπότην. ̔Ηγήσανδρος δ' ὁ Δελφὸς ̓Αγχίμολον καὶ Μόσχον φησὶ τοὺς ἐν ̓́Ηλιδι σοφιστεύσαντας ὑδροποτῆσαι πάντα τὸν βίον καὶ μόνα σῦκα προσφερομένους οὐδενὸς ἧττον διακεῖσθαι σώμασιν  ἐρρωμενεστέρους τὸν δ' ἱδρῶτα αὐτῶν δυσώδη οὕτως ἔχειν ὡς πάντας αὐτοὺς ἐκκλίνειν ἐν τοῖς βαλανείοις. Μᾶτρις δ' ὁ Θηβαῖος ὃν ἐβίω χρόνον</TextUnit>
    <TextUnit id="257" loc="44d">οὐδὲν ἐσιτεῖτο ἢ μυρρίνης ὀλίγον, οἴνου δὲ καὶ τῶν ἄλλων πάντων ἀπείχετο πλὴν ὕδατος, ὑδροπότης δ' ἦν καὶ Λάμπρος ὁ μουσικός, περὶ οὗ Φρύνιχός φησι:   καὶ νιγλάρους θρηνεῖν, ἐν οἷσι Λάμπρος ἐναπέθνῃσκεν, ἄνθρωπος ὢν ὑδατοπότης, μινυρὸς ὑπερσοφιστής,  Μουσῶν σκελετός, ἀηδόνων ἠπίαλος, ὕμνος ̔́Αιδου.  Μάχων δ' ὁ κωμικὸς ὑδροπότου Μοσχίωνος μέμνηται. ̓Αριστοτέλης δ' ἐν τῷ περὶ μέθης φησὶν ὅτι ἁλμυράς τινες προσφερόμενοι τροφὰς ἄδιψοι διέμειναν ὧν ἦν ̓Αρχωνίδης ὁ ̓Αργεῖος. Μάγων</TextUnit>
    <TextUnit id="258" loc="44e">δὲ ὁ Καρχηδόνιος τρὶς τὴν ἄνυδρον διῆλθεν ἄλφιτα ξηρὰ σιτούμενος καὶ μὴ πίνων. πολέμων δ' ὁ ̓Ακαδημαικὸς ἀρξάμενος ἀπὸ τριάκοντα ἐτῶν ὑδροπότησε μέχρι θανάτου, ὡς ἔφη ̓Αντίγονος ὁ Καρύστιος. Διοκλῆ τε τὸν Πεπαρήθιόν φησι Δημήτριος ὁ Σκήψιος μέχρι τέλους ψυχρὸν ὕδωρ πεπωκέναι. αὐτὸς δὲ περὶ αὑτοῦ μάρτυς ἀξιόχρεως Δημοσθένης ὁ ῥήτωρ φάσκων χρόνον τινὰ ὕδωρ μόνον πεπωκέναι. καὶ Πυθέας γοῦν φησιν</TextUnit>
    <TextUnit id="259" loc="44f">“ ἀλλὰ τοὺς νῦν δημαγωγοὺς ὁρᾶτε Δημοσθένη καὶ Δημάδην ὡς ἐναντίως τοῖς βίοις διάκεινται. ὁ μὲν γὰρ ὑδροποτῶν καὶ μεριμνῶν τὰς νύκτας,  ὥς φασιν, ὁ δὲ πορνοβοσκῶν καὶ μεθυσκόμενος κατὰ τὴν ἡμέραν ἑκάστην προγάστωρ ἡμῖν ἐν ταῖς ἐκκλησίαις ἀνακαλεῖ.” Εὐφορίων δὲ ὁ Χαλκιδεὺς οὕτω που γράφει: “ Λασύρτας ὁ Λασιώνιος οὐδὲν προσεδεῖτο ποτοῦ καθάπερ οἱ ἄλλαι, οὖρον</TextUnit>
    <TextUnit id="260" loc="45a">δὲ προίετο καθάπερ πάντες ἄνθρωποι, καὶ πολλοὶ διὰ φιλοτιμίαν ἐπεχείρησαν παρατηρῆσαι καὶ ἀπέστησαν πρὸ τοῦ εὑρεῖν τὸ πραττόμενον. θέρους γὰρ ὥρᾳ καὶ τριακονθήμερον προσεδρεύοντες καὶ οὐδενὸς μὲν ὁρῶντες ἀπεχόμενον ἁλμυροῦ, τὴν κύστιν δ' αὐτοῦ ἔχοντα συνεπείσθησαν ἀληθεύειν. ἐχρῆτο δὲ καὶ τῷ ποτῷ, ἀλλ' οὐδὲν ἧττον οὐ προσεδεῖτο τούτου.”   .. μεταλλάξαι διάφορα βρώματα  ἐσθ' ἡδύ,  φησὶν ̓Αντιφάνης,  καὶ τῶν πολλάκις θρυλουμένων  διάμεστον ὄντα τὸ παραγεύσασθαί τινος  καινοῦ παρέσχε διπλασίαν τὴν ἡδονήν.  ὁ Περσῶν βασιλεύς, ὥς φησιν ἐν τῇ α' ̔Ηρόδοτος,</TextUnit>
    <TextUnit id="261" loc="45b">ὕδωρ ἀπὸ τοῦ Χοάσπεω πιεῖν ἄγεται τοῦ παρὰ Σοῦσα ῥέοντος: τοῦ μόνου πίνει ὁ βασιλεύς, τοῦ δὲ τοιούτου ὕδατος ἀπεψημένου πολλαὶ κάρτα ἅμαξαι τετράκυκλοι ἡμιόνειαι κομίζουσαι ἐν ἀγγείοις ἀργυρέοισιν ἕπονταί οἱ. Κτησίας δὲ ὁ Κνίδιος καὶ ἱστορεῖ ὅπως ἕψεται τὸ βασιλικὸν τοῦτο ὕδωρ καὶ ὅπως ἐναποτιθέμενον τοῖς ἀγγείοις φέρεται τῷ βασιλεῖ, λέγων αὐτὸ καὶ ἐλαφρότατον καὶ ἥδιστον εἶναι. καὶ ὁ τῆς Αἰγύπτου δὲ</TextUnit>
    <TextUnit id="262" loc="45c">βασιλεὺς δεύτερος, ὁ Φιλάδελφος ἐπίκλην, ἐκδοὺς τὴν αὑτοῦ θυγατέρα Βερενίκην ̓Αντιόχῳ τῷ Συρίας βασιλεῖ, ἐν ἐπιμελείᾳ εἶχε πέμπειν αὐτῇ τὸ ἀπὸ τοῦ Νείλου ὕδωρ, ἵνα μόνου τούτου τοῦ ποταμοῦ ἡ παῖς πίνῃ, ἱστορεῖ Πολύβιος. ̔Ηλιόδωρος δέ φησι τὸν ̓Επιφανῆ ̓Αντίοχον, ὃν διὰ τὰς πράξεις Πολύβιος ̓Επιμανῆ καλεῖ, τὴν κρήνην τὴν ἐν ̓Αντιοχείᾳ κεράσαι οἴνῳ: καθάπερ καὶ τὸν Φρύγα Μίδαν φησὶ Θεόπομπος, ὅτε ἑλεῖν τὸν Σιληνὸν ὑπὸ μέθης ἠθέλησεν. ἐστὶ δὲ ἡ κρήνη, ὥς φησι Βίων, μέση Μαιδῶν καὶ Παιόνων ̓́Ιννα καλουμένη. Στάφυλος δέ φησι τὴν τοῦ οἴνου</TextUnit>
    <TextUnit id="263" loc="45d">πρὸς τὸ ὕδωρ κρᾶσιν Μελάμποδα πρῶτον εὑρεῖν. φησὶ δὲ καὶ πεπτικώτερον τοῦ οἴνου τὸ ὕδωρ Πλειστόνικος. ὅτι τοῖς προπίνουσιν ἐπιτεταμένως οὐκ οἰκείως διατίθεται ὁ στόμαχος, ἀλλὰ μᾶλλον κακοῦται καὶ πολλάκις φθορὰν τῶν ληφθέντων παρασκευάζει. δεῖ οὖν τὸν ὑγιείας ἀντιποιούμενον καὶ συμμέτροις γυμνασίοις χρᾶσθαι διὰ τοὺς πολλοὺς ἱδρῶτας καὶ λουτροῖς, ὡς διᾶναί τε τὸ σῶμα καὶ μαλαχθῆναι: μετὰ δὲ ταῦτα προπίνειν ὕδωρ ὡς χρηστότατον, ἐν μὲν χειμῶνι καὶ ἔαρι θερμὸν ὡς μάλιστα,</TextUnit>
    <TextUnit id="264" loc="45e">ἐν δὲ τῷ θέρει ψυχρόν, ὡς μὴ προεκλύειν τὸν στόμαχον προπίνειν δὲ σύμμετρον τῷ πλήθει, χάριν τοῦ προαναληφθῆναι τοῦτο εἰς τὴν ἕξιν καὶ μὴ ἀκέραιον ἀναδίδοσθαι τὴν ἀπὸ τοῦ οἴνου δύναμιν μηδὲ τοῖς πέρασι τῶν ἀγγείων προσπίπτουσαν ἐπιδάκνειν. ἐὰν δὲ τις ἡμῶν τοῦτο δυσκόλως  ποιῇ, γλυκὺν ὑδαρῆ θερμὸν προλαμβανέτω, μάλιστα δὲ τὸν καλούμενον πρότροπον τὸν γλυκὺν Λέσβιον ὄντα εὐστόμαχον. καὶ ὁ γλυκάζων δ' οἶνος οὐ βαρύνει τὴν κεφαλήν, ὡς ̔Ιπποκράτης</TextUnit>
    <TextUnit id="265" loc="45f">ἐν τῷ περὶ διαίτης φησίν, ὅ τινες μὲν ἐπιγράφουσι περὶ ὀξέων νόσων, οἱ δὲ περὶ πτισάνης, ἄλλοι δὲ πρὸς τὰς Κνιδίας γνώμας. λέγει δέ: “ὁ γλυκὺς ἧσσόν ἐστι καρηβαρικὸς τοῦ οἰνώδεος καὶ ἧσσον φρενῶν ἁπτόμενος καὶ διαχωρητικώτερος τοῦ ἑτέρου κατ' ἔντερον.” Ου' δεῖ δὲ προπίνειν καθὰ τοὺς Καρμανούς φησι Ποσειδώνιος: τούτους γὰρ φιλοφρονουμένους ἐν τοῖς συμποσίοις λύειν τὰς ἐπὶ τῷ προσώπῳ φλέβας καὶ τὸ καταρρέον αἷμα μιγνύντας τῷ πόματι προσφέρεσθαι,</TextUnit>
    <TextUnit id="266" loc="46a">τέλος φιλίας νομίζοντας τὸ γεύεσθαι τοῦ ἀλλήλων αἵματος, μετὰ δὲ τὴν προσφορὰν ταύτην συγχρίεσθαι τὴν κεφαλὴν μύρῳ, μάλιστα μὲν ῥοδίνῳ, εἰ δὲ μή, μηλίνῳ, εἰς τὸ ἀποκρούεσθαι τὰ ἀπὸ τοῦ πότου καὶ μὴ βλάπτεσθαι ἀπὸ τῆς τῶν οἴνων ἀναθυμιάσεως: εἰ δὲ μή, ἰρίνῳ ἢ ναρδίνῳ. οὐ κακῶς οὖν ̓́Αλεξίς φησιν   ἐναλείφεται τὰς ῥῖνας: ὑγιείας μέρος</TextUnit>
    <TextUnit id="267" loc="46b">μέγιστον ὀσμὰς ἐγκεφάλῳ χρηστὰς ποιεῖν.  ἐκκλίνειν δὲ δεῖ τὰ πάχη τῶν μύρων ὕδωρ τε πίνειν τὸ κατὰ πρόσοψιν λεπτὸν καὶ διαυγές, ὃ δὴ καὶ κατὰ τὸν σταθμόν ἐστι κοῦφον καὶ οὐδὲν ἐν αὑτῷ γεῶδες ἔχει. τὸ δὲ συμμέτρως θερμαινόμενον καὶ ψυχόμενον ὕδωρ χρηστόν ἐστι καὶ εἰς  χάλκεον ἢ ἀργύρεον ἄγγος ἐγχεόμενον οὐ ποιεῖ τὸ ἰῶδες. φησὶ δὲ καὶ ̔Ιπποκράτης: ὕδωρ τὸ ταχέως θερμαινόμενον καὶ ψυχόμενον ἀεὶ κουφότερον. μοχθηρὰ δ' ἐστὶ τὰ βραδέως τὰ ὄσπρια τήκοντα. τοιαῦτα δὲ τὰ νιτρώδη καὶ ἁλμυρά, ἐν δὲ τῷ περὶ ὑδάτων ̔Ιπποκράτης καλεῖ τὸ χρηστὸν ὕδωρ πότιμον. τὰ δὲ τῶν ὑδάτων στάσιμα χαλεπά, ὡς τὰ λιμναῖα καὶ τὰ ἑλώδη. ἐστὶ δὲ καὶ τῶν κρηναίων τὰ πλεῖστα σκληρότερα. ̓Ερασίστρατος</TextUnit>
    <TextUnit id="268" loc="46c">δέ φησιν ὡς “δοκιμάζουσί τινες τὰ ὕδατα σταθμῷ ἀνεξετάστως. ἰδοὺ γὰρ τοῦ ἐξ ̓Αμφιαράου ὕδατος καὶ τοῦ ἐξ ̓Ερετρίας συμβαλλομένων, τοῦ μὲν φαύλου τοῦ δὲ χρηστοῦ ὄντος, οὐδ' ἥτις ἐστὶ διαφορὰ κατὰ τὸν σταθμόν.” ̔Ιπποκράτης δ' ἐν τῷ περὶ τόπων ἄριστά φησιν εἶναι τῶν ὑδάτων ὅσα ἐκ μετεώρων χωρίων ῥεῖ καὶ ἐκ λόφων γεηρῶν. ταῦτα γὰρ λευκὰ καὶ γλυκέα καὶ τὸν οἶνον ὀλίγον φέρειν οἷά τέ ἐστι, τόν τε χειμῶνα θερμαίνεται καὶ τὸ θέρος ψυχρὰ ἐστιν.</TextUnit>
    <TextUnit id="269" loc="46d">ἐπαινεῖ δὲ μάλιστα ὧν τὰ ῥεύματα πρὸς ἀνατολὴν ἡλίου ἔρρωγε καὶ μάλιστα πρὸς τὰς θερινάς. ἀνάγκη γὰρ λαμπρὰ εἶναι καὶ εὐώδη καὶ κοῦφα. Διοκλῆς δέ φησι τὸ ὕδωρ πεπτικὸν εἶναι καὶ ἄφυσον ψυκτικόν τε μετρίως ὀξυδερκές τε καὶ ἥκιστα καρηβαρικὸν κινητικόν τε ψυχῆς καὶ σώματος. Πραξαγόρας τε ταὐτά φησι: ἐπαινεῖ δὲ τὸ ὄμβριον, Εὐήνωρ δὲ τὰ λακκαῖα: χρηστότερόν τε εἶναι φάσκει τὸ ἐξ ̓Αμφιαράου συμβαλλόμενον τῷ ἐν ̓Ερετρίᾳ.  ὅτι δὲ τὸ ὕδωρ ὁμολογουμένως ἐστὶ τρόφιμον</TextUnit>
    <TextUnit id="270" loc="46e">δῆλον ἐκ τοῦ τρέφεσθαί τινα ἐξ αὐτοῦ μόνου τῶν ζῴων, ὥσπερ τοὺς τέττιγας. πολλὰ δὲ καὶ τῶν ἄλλων ὑγρῶν ἐστι τρόφιμα, οἷον γάλα, πτισάνη, οἶνος. τὰ γοῦν ὑποτίτθια γάλακτι διαρκεῖται, καὶ πολλὰ δὲ ἔθνη γαλακτοποτοῦντα ζῇ. Δημόκριτον δὲ τὸν ̓Αβδηρίτην λόγος ἔχει διὰ γῆρας ἐξάξαι αὑτὸν διεγνωκότα τοῦ ζῆν καὶ ὑφαιροῦντα τῆς τροφῆς καθ' ἑκάστην ἡμέραν, ἐπεὶ αἱ τῶν Θεσμοφορίων</TextUnit>
    <TextUnit id="271" loc="46f">ἡμέραι ἐνέστησαν, δεηθεισῶν τῶν οἰκείων γυναικῶν μὴ ἀποθανεῖν κατὰ τὴν πανήγυριν, ὅπως ἑορτάσωσι, πεισθῆναι κελεύσαντα μέλιτος ἀγγεῖον αὑτῷ πλησίον παρατεθῆναι, καὶ διαζῆσαι ἡμέρας ἱκανὰς τὸν ἄνδρα, τῇ ἀπὸ τοῦ μέλιτος ἀναφορᾷ μόνῃ χρώμενον, καὶ μετὰ τὰς ἡμέρας βασταχθέντος τοῦ μέλιτος ἀποθανεῖν. ἔχαιρε δὲ ὁ Δημόκριτος ἀεὶ τῷ μέλιτι: καὶ πρὸς τὸν πυθόμενον πῶς ἂν ὑγιῶς τις διάγοι, ἔφη εἰ τὰ μὲν ἐντὸς μέλιτι βρέχοι, τὰ δ' ἐκτὸς ἐλαίῳ. καὶ τῶν</TextUnit>
    <TextUnit id="272" loc="47a">Πυθαγορικῶν δὲ τροφὴ ἦν ἄρτος μετὰ μέλιτος, ὥς φησιν ̓Αριστόξενος, τοὺς προσφερομένους αὐτὰ ἀεὶ ἐπ' ἀρίστῳ λέγων ἀνόσους διατελεῖν. Λύκος δὲ πολυχρονίους φησὶν εἶναι τοὺς Κυρνίους οἰκοῦσι δ' οὗτοι περὶ Σαρδόνα διὰ τὸ μέλιτι ἀεὶ χρῆσθαι: πλεῖστον δὲ τοῦτο γίνεται παρ' αὐτοῖς. ὅρα τὸ “ἀνατιθεμένων πάντων τὴν ζήτησιν” ἤτοι ἀναβαλλομένων. ὅτι τὸ ἄνηστις ἡ νῆστις πλεονασμῷ τοῦ ᾱ, ὡς στάχυς ἄσταχυς, παρὰ Κρατίνῳ κεῖται    οὐ γάρ τοι σύ γε πρῶτος ἄκλητος φοιτᾷς ἐπὶ δεῖπνον ἄνηστις.</TextUnit>
    <TextUnit id="273" loc="47b">τὸ δὲ ὀξύπεινος παρὰ Διφίλῳ:   τέρπομαι γυμνοὺς ὁρῶν  τοὺς ὀξυπείνους καὶ πρὸ τῶν καιρῶν ἀεὶ  πάντ' εἰδέναι σπεύδοντας.  καὶ ̓Αντιφάνης:  ἓν νόσημα τοῦτ' ἔχει:  ἀεὶ γὰρ ὀξύπεινός ἐστι. β. Θετταλὸν  λέγει κομιδῇ τὸν ἄνδρα.  καὶ Εὔβουλος:   Ζῆθον μὲν ἐλθόνθ' ἁγνὸν ἐς Θήβης πέδον  οἰκεῖν κελεύει: καὶ γὰρ ἀξιωτέρους</TextUnit>
    <TextUnit id="274" loc="47c">πωλοῦσιν, ὡς ἔοικε, τοὺς ἄρτους ἐκεῖ: ὁ δὲ ὀξύπεινος. τὸν δὲ μουσικώτατον  κλεινὰς ̓Αθήνας ἐκπερᾶν ̓Αμφίονα: οὗ ῥᾷστ' ἀεὶ πεινῶσι Κεκροπιδῶν κόροι  κάπτοντες αὔρας, ἐλπίδας σιτούμενοι.    ὁ δὲ μονοσιτῶν κεῖται παρ' ̓Αλέξιδι:  ἐπὰν ἰδιώτην ἄνδρα μονοσιτοῦντ' ἴδῃς ἢ μὴ ποθοῦντ' ᾠδὰς ποιητὴν καὶ μέλη, τὸν μὲν ἰδιώτην τοῦ βίου τὸν ἥμισυν  ἀπολωλεκέναι νόμιζε, τὸν δὲ τῆς τέχνης  τὴν ἡμίσειαν ζῶσι δ' ἀμφότεροι μόλις.</TextUnit>
    <TextUnit id="275" loc="47d">Πλάτων “οὐ μονοσιτῶν ἑκάστοτε ἀλλὰ κἀνίοτε δειπνῶν δὶς τῆς ἡμέρας.” ὅτι νωγαλεύματα ἐκάλουν τὰ ἡδέα βρώματα, ̓Αραρώς:  τὰ κομψὰ μὲν δὴ ταῦτα νωγαλεύματα,  ̓́Αλεξις:   Θασίοις οἰναρίοις  τῆς ἡμέρας τὸ λοιπὸν ὑποβρέχει μέρος καὶ νωγαλίζει.  ̓Αντιφάνης:   βότρυς, ῥόας, φοίνικας, ἕτερα νώγαλα.</TextUnit>
    <TextUnit id="276" loc="47e">ἀπόσιτον δ' εἴρηκε Φιλωνίδης, αὐτόσιτον δὲ Κρώβυλος: “ παράσιτον αὐτόσιτον.” ἀναρίστητον δ' εἴρηκεν Εὔπολις. ἀναγκόσιτον δὲ Κράτης. καὶ Νικόστρατος δέ:   μειράκιον.. κατὰ τύχην ὑποσκαφιόκαρτόν τι κεχλαμυδωμένον  κατάγεις ἀναγκόσιτον.  ἀριστόδειπνον δ' εἶπεν ̓́Αλεξις:  ἀφ' ὧν γένοιτ' ἂν ἡμῖν σύντομον  ἀριστόδειπνον.  μετὰ ταῦτα ἀναστάντες κατεκλίνθημεν ὡς ἕκαστος ἤθελε, οὐ περιμείναντες ὀνομακλήτορα τὸν τῶν δείπνων ταξίαρχον. ὅτι καὶ τρίκλινοι οἶκοι καὶ τετράκλινοι καὶ</TextUnit>
    <TextUnit id="277" loc="47f">ἑπτάκλινοι καὶ ἐννεάκλινοι καὶ κατὰ τοὺς ἑξῆς ἀριθμοὺς ἦσαν παρὰ τοῖς παλαιοῖς, ̓Αντιφάνης :   συναγαγὼν  τρεῖς ὄντας εἰς τρίκλινον ὑμᾶς,  Φρύνιχος:   ἑπτάκλινος οἶκος ἦν καλός,  εἶτ' ἐννεάκλινος ἕτερος οἶκος.  Εὔβουλος:    θὲς ἑπτάκλινον. β. ἑπτάκλινος οὑτοσί. α. καὶ πέντε κλίνας Σικελικάς. β. λέγ' ἄλλο τι. α, Σικελικὰ προσκεφάλαια πέντε.  ̓́Αμφις:   οὐχ ὑποστρώσεις ποτὲ</TextUnit>
    <TextUnit id="278" loc="48a">τρίκλινον; ̓Αναξανδρίδης:  τρίκλινον δ' εὐθέως συνήγετο καὶ συναυλίαι γερόντων.- ἀλλὰ ξενῶνας οἶγε καὶ ῥᾶνον δόμους  στρώννυ τε κοίτας καὶ πυρὸς φλέξον μένος κρατῆρά τ' αἴρου καὶ τὸν ἥδιστον κέρα.  “ νῦν δὲ τὴν τῶν στρωμάτων σύνθεσιν περιβολῇ χωρίζουσι καὶ ὑποβολῇ,” φησὶ Πλάτων ὁ φιλόσοφος, ὁ δ' ὁμώνυμος αὐτῷ ποιητής φησι:</TextUnit>
    <TextUnit id="279" loc="48b">κἆτ' ἐν κλίναις ἐλεφαντόποσιν καὶ στρώμασι πορφυροβάπτοις κἀν φοινικίσι Σαρδιακαῖσιν κοσμησάμενοι κατάκεινται.  ἤκμασε δ' ἡ τῶν ποικίλων ὑφή μάλιστα ἐντέχνων περὶ αὐτὰ γενομένων ̓Ακεσᾶ καὶ ̔Ελικῶνος τῶν Κυπρίων, ὑφάνται δ' ἦσαν ἔνδοξοι: καὶ ἦν ̔Ελικὼν υἱὸς ̓Ακεσᾶ, ὥς φησιν ̔Ιερώνυμος. ἐν Πυθοῖ γοῦν ἐπί τινος ἔργου ἐπιγέγραπται   τεῦξ' ̔Ελικὼν ̓Ακεσᾶ Σαλαμίνιος, ᾧ ἐνὶ χερσὶ  πότνια θεσπεσίην Παλλὰς ἔπνευσε χάριν.  τοιοῦτος ἦν καὶ Παθυμίας ὁ Αἰγύπτιος. :</TextUnit>
    <TextUnit id="280" loc="48c">ὡς ἐγὼ σκιρτῶ πάλαι ὅπου ῥοδόπνοα στρώματ' ἔστι, καὶ λούμενος  μύροις ψακαστοῖς,  φησὶν ̓́Εφιππος. ̓Αριστοφάνης:  ὅστις ἐν ἡδυόσμοις  στρώμασι παννυχίζων  τὴν δέσποιναν ἐρείδεις.  Σώφρων δὲ “ στρουθωτὰ ἑλίγματά φησιν ἐντετιμημένα.” ̔́Ομηρος δὲ ὁ θαυμασιώτατος τῶν στρωμάτων τὰ μὲν κατώτερα λῖτα εἶναι φάσκει ἤτοι λευκὰ καὶ μὴ βεβαμμένα ἢ πεποικιλμένα, τὰ δὲ περιστρώματα “ ῥήγεα καλά, πορφύρεα,”</TextUnit>
    <TextUnit id="281" loc="48d">πρῶτοι δὲ Πέρσαι, ὥς φησιν ̔Ηρακλείδης,  καὶ τοὺς λεγομένους στρώτας ἐφεῦρον, ἵνα κόσμον ἔχῃ ἡ στρῶσις καὶ εὐάφειαν. τὸν οὖν Τιμαγόραν ἢ τὸν ἐκ Γόρτυνος Κρῆτα, ὥς φησι Φαινίας ὁ περιπατητικός, ̓́Εντιμον, ὃς ζήλῳ Θεμιστοκλέους ἀνέβη ὡς βασιλέα, τιμῶν ̓Αρταξέρξης σκηνήν τε ἔδωκεν αὐτῷ διαφέρουσαν τὸ κάλλος καὶ τὸ μέγεθος καὶ κλίνην ἀργυρόποδα,</TextUnit>
    <TextUnit id="282" loc="48e">ἔπεμψε δὲ καὶ στρώματα πολυτελῆ καὶ τὸν ὑποστρώσοντα, φάσκων οὐκ ἐπίστασθαι τοὺς ̔́Ελληνας ὑποστρωννύειν. καὶ ἐπὶ τὸ συγγενικὸν ἄριστον ἐκαλεῖτο ὁ Κρὴς οὗτος, τὸν βασιλέα ψυχαγωγήσας: ὅπερ οὐδενὶ πρότερον τῶν ̔Ελλήνων ἐγένετο, ἀλλ' οὐδ' ὕστερον, αὕτη γὰρ ἡ τιμὴ τοῖς συγγενέσι διεφυλάττετο. Τιμαγόρᾳ μὲν γὰρ τῷ ̓Αθηναίῳ τῷ προσκυνήσαντι βασιλέα καὶ μάλιστα τιμηθέντι  τοῦτο οὐχ ὑπῆρξε: τῶν δὲ παρατιθεμένων βασιλεῖ τούτῳ τινὰ ἀπὸ τῆς τραπέζης ἀπέστελλε. ̓Ανταλκίδᾳ δὲ τῷ Λάκωνι τὸν αὑτοῦ στέφανον εἰς μύρον βάψας ἔπεμψε, τῷ δὲ ̓Εντίμῳ τοιαῦτα πολλὰ</TextUnit>
    <TextUnit id="283" loc="48f">ἐποίει καὶ ἐπὶ τὸ συγγενικὸν ἄριστον ἐκάλει. ἐφ' ᾧ οἱ Πέρσαι χαλεπῶς ἔφερον ὡς τῆς τε τιμῆς δημευομένης καὶ στρατείας ἐπὶ τὴν ̔Ελλάδα πάλιν ἐσομένης. ἔπεμψε δὲ καὶ κλίνην αὐτῷ ἀργυρόποδα καὶ στρωμνὴν καὶ σκηνὴν οὐρανοφόρον ἀνθινὴν καὶ θρόνον ἀργυροῦν καὶ ἐπίχρυσον σκιάδειον καὶ φιάλας λιθοκολλήτους χρυσᾶς εἴκοσι, ἀργυρᾶς δὲ μεγάλας ἑκατὸν καὶ κρατῆρας ἀργυροῦς καὶ παιδίσκας</TextUnit>
    <TextUnit id="284" loc="49a">ἑκατὸν καὶ παῖδας ἑκατὸν χρυσοῦς τε ἑξακισχιλίους χωρὶς τῶν εἰς τὰ ἐπιτήδεια καθ' ἡμέραν διδομένων. τράπεζαι ἐλεφαντόποδες τῶν ἐπιθημάτων ἐκ τῆς καλουμένης σφενδάμνου πεποιημένων. Κρατῖνος:   γαυριῶσαι δ' ἀναμένουσιν ὧδ' ἐπηγλαισμέναι  μείρακες φαιδραὶ τράπεζαι τρισκελεῖς σφενδάμνιναι. εἰπόντος τινὸς κυνικοῦ τρίποδα τὴν τράπεζαν  δυσχεραίνει ὁ παρὰ τῷ σοφιστῇ Οὐλπιανὸς καὶ λέγει: “ τήμερον ἐγὼ ' πράγματα ἕξω ἐξ ἀπραξίας πόθεν γὰρ τούτῳ ὁ τρίπους; εἰ μὴ τὴν Διογένους βακτηρίαν σὺν καὶ τὼ πόδε ἀριθμῶν οὗτος τρίποδα</TextUnit>
    <TextUnit id="285" loc="49b">προσηγόρευσε, πάντων τραπέζας καλούντων τὰς παραθέσεις ταύτας.”  ὅτι ̔Ησίοδος ἐν Κήυκος γάμῳ κἂν γὰρ γραμματικῶν παῖδες ἀποξενῶσι τοῦ ποιητοῦ τὰ ἔπη ταῦτα, ἀλλ' ἐμοὶ δοκεῖ ἀρχαῖα εἶναι—τρίποδας τὰς τραπέζας φησί. καὶ Ξενοφῶν δ' ὁ μουσικώτατος ἐν ζ' ̓Αναβάσεως γράφει: “ τρίποδες εἰσηνέχθησαν πᾶσιν οὗτοι δὲ ὅσον εἴκοσι κρεῶν μεστοὶ νενεμημένων.” καὶ ἐπάγει: “ μάλιστα δ' αἱ τράπεζαι κατὰ τοὺς ξένους ἀεὶ ἐτίθεντο.” ' ̓Αντιφάνης :</TextUnit>
    <TextUnit id="286" loc="49c">ἐπεὶ δ' ὁ τρίπους ἤρθη κατὰ χειρῶν τ' εἴχομεν.  Εὔβουλος:   τρίποδες οὗτοι πέντε σοι  καὶ πέντε Β. πεντηκοστολόγος γενήσομαι.  ̓Επίχαρμος:  τί δὲ τόδὲ ἐστί; β. δηλαδὴ τρίπους. α. τί μὰν  ἔχει πόδας τέτορας; οὔκ ἐστιν τρίπους, ἀλλ' ἐστὶν οἶμαι  τετράπους. β. ἐστὶ δ' ὄνομ' αὐτῷ τρίπους, τέτοράς γε μὰν  ἔχει πόδας. α. Οἰδίπους τοίνυν ποτ' ἦν, αἴνιγμά τοι νοεῖς.  ̓Αριστοφάνης:   τράπεζαν ἡμῖν εἴσφερε</TextUnit>
    <TextUnit id="287" loc="49d">τρεῖς πόδας ἔχουσαν, τέτταρας δὲ μὴ ' χέτω. β. καὶ πόθεν ἐγὼ τρίπουν τράπεζαν λήψομαι; ὅτι ἔθος ἦν ἐν τοῖς δείπνοις τῷ ἑστιάτορι  κατακλιθέντι προδίδοσθαι γραμματείδιόν τι περιέχον ἀναγραφὴν τῶν παρεσκευασμένων, ἐφ' ᾧ εἰδέναι ὅ τι μέλλει ὄψον φέρειν ὁ μάγειρος. Δαμασκηνά. Δαμασκοῦ τῆς πόλεως ἐνδόξου οὔσης καὶ μεγάλης πολλοὶ τῶν ἀρχαίων μέμνηνται. ἐπεὶ δὲ πλεῖστον ἐν τῇ τῶν Δαμασκηνῶν ἐστι χώρᾳ τὸ κοκκύμηλον καλούμενον καὶ κάλλιστα</TextUnit>
    <TextUnit id="288" loc="49e">γεωργεῖται, ἰδίως καλεῖται τὸ ἀκρόδρυον Δαμασκηνὸν ὡς διάφορον τῶν κατὰ τὰς ἄλλας χώρας γινομένων, κοκκύμηλα οὖν ἐστι ταῦτα ὧν ἄλλος τε μέμνηται καὶ ̔Ιππῶναξ:  στέφανον εἶχον κοκκυμήλων καὶ μίνθης.  ̓́Αλεξις:  καὶ μὴν ἐνύπνιον οἴομαὶ γ' ἑορακέναι  νικητικόν. β. λέγ' αὐτό. α. τὸν νοῦν πρόσεχε δή: ἐν τῷ σταδίῳ τῶν ἀνταγωνιστῶν μέ τις  ἐδόκει στεφανοῦν γυμνὸς προσελθὼν.</TextUnit>
    <TextUnit id="289" loc="49f">στεφάνῳ κυλιστῷ κοκκυμήλων Β. ̔Ηράκλεις. α. πεπόνων  πάλιν   ἑόρακας ἤδη πώποτ' ἐσκευασμένον ἤνυστρον ἢ σπλῆν' ὀπτὸν ὠνθυλευμένον ἢ κοκκυμήλων σπυρίδα πεπόνων;.  τοιοῦτ' ἔχει τὸ μέτωπον.  Νίκανδρος:  μῆλον ὃ κόκκυγος καλέουσι.  Κλέαρχος δ' ὁ περιπατητικός φησι ̔Ροδίους καὶ Σικελιώτας βράβυλα καλεῖν τὰ κοκκύμηλα, ὡς καὶ Θεόκριτος ὁ Συρακούσιος:</TextUnit>
    <TextUnit id="290" loc="50a">ὅρπηκες βραβίλοισι καταβρίθοντες ἔραζε.  καὶ πάλιν  ὅσον μῆλον βραβίλοιο  ἥδιον.  ἐστὶ δὲ τοῦτο τὸ ἀκρόδρυον μικρότερον μὲν τῇ περιφορᾷ τῶν κοκκυμήλων, τῇ δ' ἐδωδῇ τὸ αὐτό, πλὴν ὀλίγον δριμύτερον. Σέλευκος δ' ἐν Γλώσσαις βράβιλά φησιν ἦλα κοκκύμηλα μάδρυα τὰ αὐτὰ εἶναι: τὰ μὲν μάδρυα οἷον μαλόδρυα, τὰ δὲ βράβυλα ὅτι εὐκοίλια καὶ τὴν βορὰν ἐκβάλλοντα, ἦλα δὲ</TextUnit>
    <TextUnit id="291" loc="50b">οἷον μῆλα, ὡς Δημήτριος ὁ ̓Ιξίων λέγει ἐν ̓Ετυμολογίᾳ. Θεόφραστος δὲ λέγει: “ κοκκυμηλέα καὶ σποδιάς: τοῦτο δ' ἐστὶν ὥσπερ ἀγρία κοκκυμηλέα.” ̓Αραρὼς δὲ κοκκύμηλον καλεῖ τὸ δένδρον, κοκκύμηλον δὲ τὸ ἀκρόδρυον. Δίφιλος δὲ ὁ Σίφνιος μέσως φησὶν εἶναι ταῦτα εὔχυλα, εὔφθαρτα, εὐέκκριτα, ὀλιγότροφα. κεράσια. Θεόφραστος ἐν τῷ περὶ φυτῶν “ ἴδιον δὲ τῇ φύσει δένδρον ὁ κέρασός ἐστι καὶ μεγέθει μέγα: καὶ γὰρ εἰς εἴκοσι καὶ τέσσαρας πήχεις αὔξεται. φύλλον δὲ ὅμοιον ἔχει τῷ τῆς μεσπίλης, σκληρὸν δὲ καὶ πλατύτερον, φλοιὸν δ' ὅμοιον</TextUnit>
    <TextUnit id="292" loc="50c">φιλύρᾳ, ἄνθος δὲ λευκόν, ἀπίῳ καὶ μεσπίλῃ ὅμοιον, ἐκ μικρῶν ἀνθῶν συγκείμενον, κηριῶδες. ὁ δὲ καρπὸς ἐρυθρός, ὅμοιος διοσπύρῳ τὸ σχῆμα, τὸ δὲ μέγεθος ἡλίκον κύαμος, πλὴν τοῦ διοσπύρου μὲν ὁ πυρὴν σκληρός, τοῦ δὲ κεράσου μαλακός.” καὶ πάλιν “ κράταιγος: οἱ δὲ κραταίγονον καλοῦσιν. ἔχει δὲ τὸ μὲν φύλλον τεταμένον ὅμοιον μεσπίλῃ πλὴν μεῖζον ἐκείνου καὶ πλατύτερον ἢ προμηκέστερον τὸν δὲ χαραγμὸν οὐκ ἔχει ὥσπερ  ἐκεῖνο. γίνεται δὲ τὸ δένδρον οὔτε μέγα λίαν</TextUnit>
    <TextUnit id="293" loc="50d">οὔτε παχύ: τὸ δὲ ξύλον ποικίλον, ξανθόν, ἰσχυρόν. φλοιὸν δ' ἔχει λεῖον ὅμοιον μεσπίλῃ: μονόριζον εἰς βάθος ὡς ἐπὶ πολύ. καρπὸν δ' ἔχει στρογγύλον ἡλίκον ὁ κότινος: πεπαινόμενος δὲ ξανθὸς τέ ἐστι καὶ ἐπιμελαίνεται: ἔχει δὲ τὴν γεῦσιν καὶ τὸν χυλὸν μεσπίλου : διόπερ ἀγρία μεσπίλη δόξειε ἂν μᾶλλον εἶναι.” ἐκ τούτων μοι δοκεῖ, φησίν, ὁ φιλόσοφος τὸ νῦν κεράσιον καλούμενον ἐμφανίζειν.̓Ασκληπιάδης δὲ ὁ Μυρλεανὸς χαμαικέρασόν τινα καλῶν δένδρον ἔφη οὕτως: “ἐν τῇ Βιθυνῶν γῇ γίνεται ἡ χαμαικέρασος, ἧς ἡ μὲν ῥίζα ἐστὶν</TextUnit>
    <TextUnit id="294" loc="50e">οὐ μεγάλη, ἀλλ' οὐδὲ τὸ δένδρον, ἀλλὰ τῇ ῥοδῇ ἴσον, ὁ δὲ καρπὸς τὰ μὲν ἄλλα πάντα κεράσῳ ὅμοιος, τοὺς δὲ πλείονι χρησαμένους καθότι οἶνος βαρύνει τε καὶ ἀλγεῖν τὴν κεφαλὴν τίθησι.” ταῦτα ὁ ̓Ασκληπιάδης, φησί, μοι δοκεῖ λέγειν περὶ τῶν μιμαικύλων. τό τε γὰρ φέρον αὐτὰ δένδρον τοιοῦτον καὶ ὁ πλέον τῶν ἑπτὰ τοῦ καρποῦ φαγὼν κεφαλαλγὴς γίνεται. ̓Αριστοφάνης:  ἐν τοῖς ὄρεσιν δ' αὐτόματ' αὐτοῖς τὰ μιμαίκυλ' ἐφύετο πολλά,  Θεόπομπος   τρώγουσι μύρτα καὶ πέπονα μιμαίκυλα.  Κράτης:   πάνυ γάρ ἐστιν ὡρικώτατα</TextUnit>
    <TextUnit id="295" loc="50f">τὰ τιτθί' ὥσπερ μῆλον ἢ μιμαίκυλον.  ̓́Αμφις:  ὁ συκάμινος συκάμιν', ὁρᾷς, φέρει, ὁ πρῖνος ἀκύλους, ὁ κόμαρος μιμαίκυλα  Θεόφραστος: “ἡ κόμαρος ἡ τὸ μιμαίκυλον φέρουσα τὸ ἐδώδιμον.” ὅτι ̓Αγῆνα σατυρικόν τι δρᾶμα ἀμφιβάλλεται εἴτε Πύθων ἐποίησεν ὁ Καταναῖος ἢ Βυζάντιος ἢ καὶ αὐτὸς ὁ βασιλεὺς ̓Αλέξανδρος. φησὶν ὁ παρὰ τῷ ῥήτορι Λαρήνσιος: “ πολλὰ ὑμεῖς οἱ Γραικοὶ ἐξιδιοποιεῖσθε ὡς αὐτοὶ ἢ ὀνομάσαντες ἢ πρῶτοι εὑρόντες: ἀγνοεῖτε δὲ ὅτι Λεύκολλος</TextUnit>
    <TextUnit id="296" loc="51a">ὁ ̔Ρωμαίων στρατηγός, ὁ τὸν Μιθριδάτην καὶ Τιγράνην καταγωνισάμενος, πρῶτος διεκόμισεν εἰς ̓Ιταλίαν τὸ φυτὸν τοῦτο ἀπὸ Κερασοῦντος Ποντικῆς πόλεως, καὶ οὗτός ἐστιν ὁ καὶ τὸν καρπὸν καλέσας κέρασον ὁμωνύμως τῇ πόλει, ὡς ἱστοροῦσιν οἱ ἡμέτεροι συγγραφεῖς.” πρὸς ὃν Δάφνος τίς φησιν “ ἀλλὰ μὴν παμπόλλοις χρόνοις πρεσβύτερος Λευκόλλου ἀνήρ ἐλλόγιμος Δίφιλος ὁ Σίφνιος, γεγονὼς κατὰ Λυσίμαχον τὸν βασιλέα—εἷς δὲ οὗτος τῶν ̓Αλεξάνδρου διαδόχων—μνημονεύει τῶν κερασίων λέγων ` τὰ κεράσια εὐστόμαχα,</TextUnit>
    <TextUnit id="297" loc="51b">εὔχυλα, ὀλιγότροφα, ἐκ ψυχροῦ δὲ λαμβανόμενα εὐστόμαχα. καλλίω δὲ τὰ ἐρυθρότερα καὶ τὰ Μιλήσια: εἰσὶ γὰρ διουρητικά.'”  συκάμινα. ὅτι πάντων ἁπλῶς οὕτω καλούντων αὐτὰ ̓Αλεξανδρεῖς μόνοι μόρα ὀνομάζουσι. συκάμινα δὲ οὐ τὰ ἀπὸ τῆς Αἰγυπτίας συκῆς, ἅ τινες συκόμορα λέγουσιν. ἅπερ οἱ ἐπιχώριοι ἐπὶ βραχὺ κνίσαντες σιδηρίῳ ἐῶσιν ἐπὶ τοῦ φυτοῦ ι καὶ ὑπὸ</TextUnit>
    <TextUnit id="298" loc="51c">τοῦ ἀνέμου κινούμενα ἐντὸς ἡμερῶν τριῶν οὕτω πέπονα καὶ εὐώδη γίνονται, μάλιστα δὲ ζεφύρων, πνευσάντων, καὶ ἐδώδιμα ὡς διὰ τὸ ἐν αὐτοῖς  ἠρέμα ψυχρὸν καὶ τοῖς πυρεταίνουσι μετὰ ῥοδίνου ἐλαίου καταπλαττόμενα ἐπὶ τοῦ στομάχου ἐπιτίθεσθαι καὶ οὐκ ὀλίγα παρηγορεῖσθαι τοὺς νοσοῦντας. φέρει δὲ τὸν καρπὸν τοῦτον ἡ Αἰγυπτία συκάμινος ἀπὸ τοῦ ξύλου καὶ οὐκ ἀπὸ τῶν ἐπικαρπίων. μόρα δὲ τὰ συκάμινα καὶ παρ' Αἰσχύλῳ ἐν Φρυξὶν ἐπὶ τοῦ ̔́Εκτορος:   ἀνὴρ δ' ἐκεῖνος ἦν πεπαίτερος μόρων.  ἐν δὲ Κρήσσαις καὶ κατὰ τῆς βάτου :</TextUnit>
    <TextUnit id="299" loc="51d">λευκοῖς τε γὰρ μόροισι καὶ μελαγχίμοις  καὶ μιλτοπρέπτοις βρίθεται ταὐτοῦ χρόνου.  Σοφοκλῆς:  πρῶτον μὲν ὄψει λευκὸν ἀνθοῦντα στάχυν, ἔπειτα φοινίξαντα γογγύλον μόρον.  καὶ Νίκανδρος δὲ ἐν Γεωργικοῖς ἐμφανίζει καὶ ὅτι πρότερον τῶν ἄλλων ἀκροδρύων φαίνεται μορέην</TextUnit>
    <TextUnit id="300" loc="51e">τε καλεῖ τὸ δένδρον ἀεί, ὡς καὶ οἱ ̓Αλεξανδρεῖς:  καὶ μορέης, ἣ παισὶ πέλει μείλιγμα νέοισι, πρῶτον ἀπαγγέλλουσα βροτοῖς ἡδεῖαν ὀπώρην.   Φαινίας δ' ὁ ̓Ερέσιος ὁ ̓Αριστοτέλους μαθητὴς τὸν τῆς ἀγρίας συκαμίνου καρπὸν μόρον καλεῖ, ὄντα καὶ αὐτὸν γλυκύτατον καὶ ἥδιστον ὅτε πεπανθείη. γράφει δὲ οὕτως “τὸ μόρον τὸ βατῶδες, ξηρανθείσης τῆς σφαίρας τῆς συκαμινώδους, σπερματικὰς ἔχει τὰς διαγονάς, καθάπερ ὑφάλους, καὶ διαφυὰς ἔχει ψαθυρὰς καὶ εὐχύμους.”</TextUnit>
    <TextUnit id="301" loc="51f">Παρθένιος δὲ ἅβρυνά φησι συκάμινα, ἃ καλοῦσιν ἔνιοι μόρα: Σαλαμίνιοι δὲ τὰ αὐτὰ ταῦτα βάτια  Δημήτριος δὲ ὁ ̓Ιξίων τὰ αὐτὰ συκάμινα καὶ μόρα οἷον αἱμόροα καὶ σύκων ἀμείνω. Δίφιλος δὲ ὁ Σίφνιος ἰατρὸς γράφει οὕτως: “τὰ δὲ συκάμινα, ἃ καὶ μόρα λέγεται, εὔχυλα μέν ἐστιν, ὀλιγότροφα δὲ καὶ εὐστόμαχα καὶ εὐέκκριτα. ἰδίως δὲ τούτων τὰ ἔνωμα ἕλμινθας ἐκτινάσσει.” Πύθερμος δὲ</TextUnit>
    <TextUnit id="302" loc="52a">ἱστορεῖ, ὥς φησιν ̔Ηγήσανδρος, καθ' αὑτὸν τὰς συκαμίνους οὐκ ἐνεγκεῖν καρπὸν ἐτῶν εἴκοσι καὶ γενέσθαι ἐπιδημίαν ποδαγρικὴν τοσαύτην ὥστε μὴ μόνον ἄνδρας τῷ πάθει ἐνσχεθῆναι, ἀλλὰ καὶ παῖδας καὶ κόρας καὶ εὐνούχους, ἔτι δὲ γυναῖκας, περιπεσεῖν δὲ οὕτω τὸ δεινὸν καὶ αἰπολίῳ ὡς τὰ δύο μέρη τῶν προβάτων ἐνσχεθῆναι τῷ αὐτῷ πάθει. κάρυα. οἱ ̓Αττικοὶ καὶ οἱ ἄλλοι συγγραφεῖς κοινῶς πάντα τὰ ἀκρόδρυα κάρυα λέγουσιν ̓Επίχαρμος δὲ κατ' ἐξοχὴν ὡς ἡμεῖς:</TextUnit>
    <TextUnit id="303" loc="52b">καπυρὰ τρώγων κάρυ', ἀμυγδάλας.  Φιλύλλιος:  ᾠά, κάρυ', ἀμυγδάλαι.  ̔Ηρακλέων δέ φησιν ὁ ̓Εφέσιος: “ κάρυα ἐκάλουν καὶ τὰς ἀμυγδάλας καὶ τὰ νῦν καστάνεια.” τὸ δὲ δένδρον καρύα παρὰ Σοφοκλεῖ:   καρύαι μελίαι τε.  Εὔβουλος: “ φηγούς, κάρυα Καρύστια.” καλεῖται δέ τινα καὶ μόστηνα κάρυα. ἀμυγδαλαῖ. ὅτι αἱ Νάξιαι ἀμυγδάλαι διὰ μνήμης ἦσαν τοῖς παλαιοῖς: καὶ γίνονται ὄντως ἐν Νάξῳ τῇ νήσῳ διάφοροι, ὡς ἐμαυτόν, φησί, πείθω.</TextUnit>
    <TextUnit id="304" loc="52c">Φρύνιχος    τοὺς δὲ γομφίους ἅπαντας ἐξέκοψεν, ὥστ'  οὐκ ἂν δυναίμην Ναξίαν  ἀμυγδάλην κατᾶξαι.  διάφοροι δ' ἀμυγδάλαι γίνονται κἀν Κύπρῳ τῇ νήσῳ: παρὰ γὰρ τὰς ἀλλαχόθεν καὶ ἐπιμήκεις εἰσὶ καὶ κατὰ τὸ ἄκρον ἐπικαμπεῖς. Λάκωνας δὲ Σέλευκος ἐν Γλώσσαις φησὶ καλεῖν τὰ μαλακὰ κάρυα μυκήρους, Τηνίους δὲ τὰ γλυκέα κάρυα. ̓Αμερίας δέ φησι μύκηρον τὴν ἀμυγδάλην καλεῖσθαι.</TextUnit>
    <TextUnit id="305" loc="52d">ἐπακτικώτατα δὲ πρὸς πότον τὰ ἀμύγδαλα προεσθιόμενα. Εὔπολις:   δίδου μασᾶσθαι Ναξίας ἀμυγδάλας οἶνόν τε πίνειν Ναξίων ἀπ' ἀμπέλων.  ἦν δέ τις ἄμπελος Ναξία καλουμένη, Πλούταρχος δὲ ὁ Χαιρωνεύς φησι παρὰ Δρούσῳ τῷ Τιβερίου Καίσαρος υἱῷ ἰατρόν τινα ὑπερβάντα πάντας ἐν τῷ πίνειν φωραθῆναι πρὸ τοῦ πότου προεσθίοντα πικρὰς ἀμυγδάλας πέντε ἢ ἕξ: ἅσπερ κωλυθεὶς</TextUnit>
    <TextUnit id="306" loc="52e">προσενέγκασθαι οὐδὲ πρὸς τὸ μικρότατον ἀντέσχε τοῦ πότου, αἴτιος οὖν ἦν ἡ τῆς πικρότητος δύναμις, ξηραντικὴ καὶ δάπανος ὑγρῶν οὖσα. κληθῆναι δὲ ἀμυγδάλην φησὶν ̔Ηρωδιανὸς ὁ ̓Αλεξανδρεὺς παρὰ τὸ ἐν τῷ μετὰ τὸ χλωρὸν ὡσπερεὶ ἀμυχὰς ἔχειν πολλάς. ὄνος βαδίζεις εἰς ἄχυρα τραγημάτων, φησί που Φιλήμων   φηγοὶ Πανὸς ἄγαλμα,  φησὶ Νίκανδρος ἐν β' Γεωργικῶν. ὅτι καὶ οὐδετέρως ἀμύγδαλα λέγεται, Δίφιλος:</TextUnit>
    <TextUnit id="307" loc="52f">τράγημα, μυρτίδες, πλακοῦς, ἀμύγδαλα.  ὅτι περὶ τῆς προφορᾶς τοῦ τόνου τῆς ἀμυγδάλης Πάμφιλος μὲν ἀξιοῖ ἐπὶ τοῦ καρποῦ βαρύνειν ὁμοίως τῷ ἀμυγδάλῳ: τὸ μέντοι δένδρον θέλει περισπᾶν, ἀμυγδαλῆ καὶ ῥοδῆ. καὶ ̓Αρχίλοχος:  ῥοδῆς τε καλὸν ἄνθος.</TextUnit>
    <TextUnit id="308" loc="53a">̓Αρίσταρχος δὲ καὶ τὸν καρπὸν καὶ τὸ δένδρον ὁμοίως προφέρεται κατ' ὀξεῖαν τάσιν. Φιλόξενος δ' ἀμφότερον περισπᾷ. Εὔπολις:   ἀπολεῖς με, ναὶ μὰ τὴν ἀμυγδαλῆν.  ̓Αριστοφάνης:   ἄγε νυν τὰς ἀμυγδαλᾶς λαβὼν  τασδὶ κάταξον τῇ κεφαλῇ σαυτοῦ λίθῳ.  Φρύνιχος:   ἀμυγδαλῆ τῆς βηχὸς ἀγαθὸν φάρμακον.  ἄλλοι δὲ ἀμυγδαλάς, ὡς καλάς. Τρύφων δὲ ἐν ̓Αττικῇ προσῳδίᾳ ἀμυγδάλην μὲν τὸν καρπὸν</TextUnit>
    <TextUnit id="309" loc="53b">βαρέως, ὃν ἡμεῖς οὐδετέρως ἀμύγδαλον λέγομεν, ἀμυγδαλᾶς δὲ τὰ δένδρα, κτητικοῦ παρὰ τὸν καρπὸν ὄντος τοῦ χαρακτῆρος καὶ διὰ τοῦτο περισπωμένου. ὅτι Πάμφιλος ἐν Γλώσσαις μουκηροβαγόν φησι καλεῖσθαι τὸν καρυοκατάκτην ὑπὸ τῶν Λακώνων ἀντὶ τοῦ ἀμυγδαλοκατάκτην: μουκήρους γὰρ Λάκωνες καλοῦσι τὰ ἀμύγδαλα. ὅτι Ποντικῶν καλουμένων καρύων, ἃ λόπιμά τινες ὀνομάζουσι, μνημονεύει Νίκανδρος.</TextUnit>
    <TextUnit id="310" loc="53c">μῶναξ δὲ καὶ Τιμαχίδας ἐν Γλώσσαις Διὸς βάλανόν φησι καλεῖσθαι τὸ Ποντικὸν κάρυον. ̔ ̔Ηρακλείδης δὲ ὁ Ταραντῖνος ζητεῖ πότερον προπαρατίθεσθαι δεῖ τὰ τραγήματα, καθάπερ ἔν τισι τόποις τῶν κατὰ τὴν ̓Ασίαν καὶ τὴν ̔Ελλάδα γίνεται ἢ οὔ, ἀλλὰ μετὰ τὸ δεῖπνον. ἐὰν μὲν οὖν μετὰ τὸ δεῖπνον, συμβαίνει πλείονος τροφῆς κειμένης ἐν τῇ κοιλίᾳ καὶ τοῖς ἐντέροις τὰ ἐπεισφερόμενα κάρυα, χάριν τῆς πρὸς τὸ πίνειν ὁρμῆς ἐμπλεκόμενα τοῖς σιτίοις, ἐμπνευματώσεις καὶ φθορὰς τῆς τροφῆς παρασκευάζειν διὰ τὸ παρακολουθοῦν αὐτοῖς ἐπιπολαστικὸν φύσει καὶ δυσκατέργαστον:</TextUnit>
    <TextUnit id="311" loc="53d">ἐξ ὧν ἀπεψίαι γίνονται καὶ κοιλίας καταφοραί. “τὰ δὲ ἀμύγδαλα,” φησὶ Διοκλῆς, “ τρόφιμα μέν ἐστι καὶ εὐκοίλια, θερμαντικὰ δὲ διὰ τὸ ἔχειν κεγχρῶδές τι. λυπεῖ δ' ἧττον τὰ χλωρὰ τῶν ξηρῶν καὶ τὰ βεβρεγμένα τῶν ἀβρόχων καὶ τὰ πεφρυγμένα τῶν ὠμῶν. τὰ δὲ ̔Ηρακλεωτικά, καλούμενα δὲ Διὸς βάλανοι, τρέφει μὲν οὐχ ὁμοίως τοῖς ἀμυγδάλοις, ἔχει δέ τι κεγχρῶδες καὶ ἐπιπολαστικὸν πλείω δὲ βρωθέντα βαρύνει τὴν κεφαλήν, ἧττον δ' ἐνοχλεῖ καὶ τούτων τὰ χλωρὰ τῶν ξηρῶν, τὰ δὲ Περσικὰ κεφαλαλγικὰ μέν ἐστιν οὐχ ἧττον τῶν Διὸς βαλάνων, τρέφει δὲ</TextUnit>
    <TextUnit id="312" loc="53e">μᾶλλον φάρυγγα τραχύνει καὶ στόμα, ὀπτηθέντα δὲ ἀλυπότερα γίνεται: διαχωρεῖ δὲ μάλιστα τῶν καρύων ἐσθιόμενα μετὰ μέλιτος, τὰ δὲ πλατέα φυσωδέστερά ἐστιν, ἀλυπότερα δὲ τὰ ἑφθὰ τῶν ὠμῶν καὶ πεφρυγμένων, τὰ δὲ πεφρυγμένα τῶν</TextUnit>
    <TextUnit id="313" loc="53f">ὠμῶν.” Φυλότιμος δὲ ἐν τοῖς περὶ τροφῆς φησι: “τὸ πλατὺ καὶ τὸ καλούμενον Σαρδιανὸν δυσκατέργαστά ἐστιν ὠμὰ πάντα καὶ δυσδιάλυτα, κατεχόμενα ὑπὸ τοῦ φλέγματος ἐν τῇ κοιλίᾳ, καὶ στρυφνότητα ἔχοντα, τὸ δὲ Ποντικὸν λιπαρὸν καὶ δυσκατέργαστον. τὸ δὲ ἀμύγδαλον ἧττον δυσκατέργαστον φαγόντες οὖν πλείονα οὐκ ἐνοχλούμεθα λιπαρώτερά τε φαίνεται καὶ ἀναδίδωσι χυμὸν γλυκὺν καὶ λιπαρόν.” Δίφιλος δ' ὁ Σίφνιος</TextUnit>
    <TextUnit id="314" loc="54a">“τὰ κάρυα,” φησί, “τὰ βασιλικὰ κεφαλαλγῆ ἐστι καὶ ἐπιπολαστικά. τούτων δὲ τὰ ἁπαλὰ ἔτι καὶ λελευκασμένα εὐχυλότερα καὶ κρείττονα ὑπάρχει, τὰ δ' ἐν τοῖς ἰπνοῖς φρυγόμενα ὀλιγότροφα. τὰ δὲ ἀμύγδαλά ἐστιν οὐρητικὰ καὶ λεπτυντικὰ καὶ καθαρτικὰ καὶ ὀλιγότροφα. τῶν μέντοι χλωρῶν κακοχύλων ὄντων καὶ ἀτροφωτέρων πολὺ μᾶλλον φυσωδέστερα καὶ ἐπιπολαστικώτερά ἐστι τὰ ξηρά. τὰ δὲ ἁπαλὰ καὶ πλήρη καὶ λελευκασμένα γαλακτώδη</TextUnit>
    <TextUnit id="315" loc="54b">ὄντα εὐχυλότερά ἐστι. τῶν δὲ ξηρῶν τὰ Θάσια καὶ Κύπρια ἁπαλὰ ὄντα εὐεκκριτώτερά ἐστι. τὰ δὲ Ποντικὰ κάρυα κεφαλαλγῆ, ἧττον δὲ ἐπιπολαστικὰ τῶν βασιλικῶν.”  Μνησίθεος δ' ὁ ̓Αθηναῖος ἐν τῷ περὶ ἐδεστῶν “τῶν Εὐβοικῶν,” φησί, “ καρύων ἢ καστάνων ἀμφοτέρως γὰρ καλεῖται δύσπεπτος μὲν ἡ κατεργασία τῇ κοιλίᾳ καὶ φυσώδης ἡ πέψις γίνεται, παχύνει δὲ τὰς ἕξεις, ἐάν τις αὐτῶν κρατήσῃ, τὰ δὲ ἀμύγδαλα καὶ τὰ ̔Ηρακλεωτικὰ καὶ τὰ Περσικὰ κάρυα καὶ τἄλλα τὰ τοιαῦτα χείρω ἐστὶ τούτων,</TextUnit>
    <TextUnit id="316" loc="54c">χρὴ δὲ μηδὲν ὅλως τῆς τοιαύτης ἰδέας ἄπυρον ἐσθίειν ἔξω τῶν χλωρῶν ἀμυγδάλων, ἀλλὰ τὰ  μὲν ἕψειν, τὰ δὲ φρύγειν. τὰ μὲν γὰρ αὐτῶν ἐστι λιπαρὰ τῇ φύσει, καθάπερ ἀμυγδάλαι τε αἱ ξηραὶ καὶ Διὸς βάλανοι, τὰ δὲ σκληρὰ καὶ στρυφνά, καθάπερ αἵ τε φηγοὶ καὶ πᾶν τὸ τοιοῦτον γένος, τῶν οὖν λιπαρῶν ἀφαιρεῖται τὸ λίπος ἡ πύρωσις: ἐστὶ γὰρ τοῦτο τὸ χείριστον τὰ δὲ σκληρὰ καὶ στρυφνὰ πεπαίνεται, ἐάν τις ὀλίγῳ καὶ μαλακῷ πυρὶ χρῆται.” ὁ δὲ Δίφιλος τὰ κάστανα καὶ Σαρδιανὰς βαλάνους καλεῖ, εἶναι λέγων αὐτὰς καὶ</TextUnit>
    <TextUnit id="317" loc="54d">πολυτρόφους καὶ εὐχύλους, δυσοικονομήτους δὲ διὰ τὸ ἐπιμένειν τῷ στομάχῳ : τὰς δὲ φρυγείσας ἀτροφωτέρας μὲν γίνεσθαι, εὐοικονομήτους δέ: τὰς δὲ ἑψομένας ἐμπνευματοῦν μὲν ἧττον, τρέφειν δὲ τούτων μᾶλλον.   λόπιμον κάρυόν τε  Εὐβοέες, βάλανον δὲ μετεξέτεροι καλέσαντο,  Νίκανδρός φησιν ὁ Κολοφώνιος ἐν Γεωργικοῖς, ̓Αγέλοχος δὲ ἄμωτα καλεῖ τὰ καστάνεια: “ ὅπου δὲ γίνεται τὰ κάρυα τὰ Σινωπικά, ἐνταῦθα τὰ δένδρα ἐκάλουν ἄμωτα” :</TextUnit>
    <TextUnit id="318" loc="54e">ἐρέβινθοι. Κρώβυλος: φαγόντες χλωρὸν ἐρέβινθόν τινα ἐκοττάβιζον, κενὸν ὅλως. β. τράγημα δέ ἐστιν πιθήκου τοῦτο δήπου δυστυχοῦς.  ̔́Ομηρος:   θρώσκουσιν κύαμοι μελανόχροες ἢ ἐρέβινθοι.  Ξενοφάνης ὁ Κολοφώνιος ἐν παρῳδίαις:   πὰρ πυρὶ χρὴ τοιαῦτα λέγειν χειμῶνος ἐν ὥρῃ ἐν κλίνῃ μαλακῇ κατακείμενον, ἔμπλεον ὄντα,   πίνοντα γλυκὺν οἶνον, ὑποτρώγοντ' ἐρεβίνθους: τίς πόθεν εἶς ἀνδρῶν, πόσα τοι ἔτη ἐστί, φέριστε;  πηλίκος ἦσθ' ὅθ' ὁ Μῆδος ἀφίκετο;</TextUnit>
    <TextUnit id="319" loc="54f">Σαπφώ:   χρύσειοι ἐρέβινθοι ἐπ' ἀιόνων ἐφύοντο.  Θεόφραστος δ' ἐν φυτικοῖς τῶν ἐρεβίνθων τινὰς καλεῖ κριούς, καὶ Σώφιλος:  ὁ πατήρ ὁ ταύτης πολὺ μέγιστός ἐστι  κριὸς ἐρέβινθος.  Φαινίας δ' ἐν τοῖς περὶ φυτῶν φησι: “ τραγήματος ἔχει χώραν ἁπαλὰ μὲν ὦχρος, κύαμος, ἐρέβινθος, ξηρὰ δὲ ἑφθὰ καὶ φρυκτὰ σχεδὸν τὰ πλεῖστα.” ̓́Αλεξις:   ἔστιν ἀνήρ μοι πτωχὸς κἀγὼ</TextUnit>
    <TextUnit id="320" loc="55a">γραῦς καὶ θυγάτηρ καὶ παῖς υἱὸς  χἤδ' ἡ χρηστή, πένθ' οἱ πάντες,  τούτων οἱ τρεῖς δειπνοῦμεν,  δύο δ' αὐτοῖς συγκοινωνοῦμεν μάζης μικρᾶς. φθόγγους δ' ἀλύρους  θρηνοῦμεν ἐπὰν μηδὲν ἔχωμεν χρῶμα δ' ἀσίτων ἡμῶν ὄντων  γίνεται ὠχρόν. τὰ μέρη δ' ἡμῶν χἠ σύνταξις τοῦ βίου ἐστὶν  κύαμος, θέρμος, λάχανον,  γογγυλίς, ὦχρος, λάθυρος, φηγός,  βολβός, τέττιξ, ἐρέβινθος, ἀχράς, τό τε θειοφανὲς μητρῷον ἐμοὶ  μελέδημ' ἰσχάς,  Φρυγίας εὑρήματα συκῆς.</TextUnit>
    <TextUnit id="321" loc="55b">Φερεκράτης    τακεροὺς ποιήσεις τοὺς ἐρεβίνθους αὐτόθεν.  πάλιν   τρώγων ἐρεβίνθους ἀπεπνίγη πεφρυγμένους,  Δίφιλος δέ φησιν “οἱ ἐρέβινθοι δύσπεπτοι, σμηκτικοί, οὐρητικοί, πνευματικοί.” κατὰ δὲ Διοκλέα ζυμωτικοὶ τῆς σαρκός: κρείττους δ' οἱ λευκοὶ τῶν μελάνων καὶ πυξοειδεῖς καὶ οἱ Μιλήσιοι τῶν λεγομένων κριῶν οἵ τε χλωροὶ τῶν ξηρῶν καὶ οἱ βεβρεγμένοι τῶν ἀβρόχων. ὅτι Ποσειδῶνος εὕρημα οἱ ἐρέβινθοι.</TextUnit>
    <TextUnit id="322" loc="55c">θερμοί. μὴ ὥρασι  μετὰ τῶν κακῶν ἵκοιθ' ὁ τοὺς θέρμους φαγών, ἐν τῷ προθύρῳ τὰ λέμμαθ' ὁτιὴ κατέλιπε,  ἀλλ' οὐκ ἀπεπνίγη καταφαγών. μάλιστα δὲ β. Κλεαίνετος μὲν οὐκ ἐδήδοκ' οἶδ' ὅτι ὁ τραγικὸς αὐτούς οὐδενὸς γὰρ πώποτε  ἀπέβαλεν ὀσπρίου λέπος: οὕτως ἐκεῖνός ἐστιν εὐχερὴς ἀνήρ.</TextUnit>
    <TextUnit id="323" loc="55d">Λυκόφρων δ' ὁ Χαλκιδεὺς ἐν σατυρικῷ δράματι ὃ ἐπὶ καταμωκήσει ἔγραψεν εἰς Μενέδημον τὸν φιλόσοφον, ἀφ' οὗ ἡ τῶν ̓Ερετρικῶν ὠνομάσθη αἵρεσις, διασκώπτων τῶν φιλοσόφων τὰ δεῖπνά φησι:   καὶ δημόκοινος ἐπεχόρευσε δαψιλὴς θέρμος, πενήτων καὶ τρικλίνου συμπότης.  Δίφιλος:   οὐκ ἔστιν οὐδὲν τεχνίον ἐξωλέστερον  τοῦ πορνοβοσκοῦ  κατὰ τὴν ὁδὸν πωλεῖν περιπατῶν βούλομαι   ῥόδα, ῥαφανῖδας, θερμοκυάμους, στέμφυλα,</TextUnit>
    <TextUnit id="324" loc="55e">ἁπλῶς ἅπαντα μᾶλλον ἢ ταύτας τρέφειν.  καὶ σημειωτέον, φησί, τὸ θερμοκυάμους, ἐπεὶ καὶ νῦν οὕτω λέγεται. πολέμων δέ φησι τοὺς Λακεδαιμονίους τοὺς θέρμους λυσιλαίδας καλεῖν. Θεόφραστος δὲ ἱστορεῖ ἐν αἰτίοις φυτικοῖς ὅτι “θέρμος καὶ ὄροβος καὶ ἐρέβινθος μόνα οὐ ζῳοῦται τῶν χεδροπῶν διὰ τὴν δριμύτητα καὶ πικρότητα. ὁ δ' ἐρέβινθος, ” φησί, “μέλας γίνεται διαφθειρόμενος.” γίνεσθαι δὲ λέγει κάμπας ἐν τοῖς ἐρεβίνθοις ὁ</TextUnit>
    <TextUnit id="325" loc="55f">αὐτὸς ἐν τῷ τρίτῳ τῆς αὐτῆς πραγματείας. Δίφιλος δ' ὁ Σίφνιος τοὺς θέρμους φησὶν εἶναι σμηκτικοὺς καὶ πολυτρόφους, μάλιστα δὲ τοὺς ἐπὶ πλεῖον ἀπεγλυκασμένους. διὸ καὶ Ζήνων ὁ Κιτιεύς, σκληρὸς ὢν καὶ πάνυ θυμικὸς πρὸς τοὺς γνωρίμους, ἐπὶ πλεῖον τοῦ οἴνου σπάσας ἡδὺς ἐγίνετο καὶ μείλιχος. πρὸς τοὺς πυνθανομένους οὖν τοῦ τρόπου τὴν διαφορὰν ἔλεγε τὸ αὐτὸ τοῖς θέρμοις πάσχειν καὶ γὰρ ἐκείνους πρὶν διαβραχῆναι πικροτάτους εἶναι, ποτισθέντας δὲ γλυκεῖς καὶ προσηνεστάτους.</TextUnit>
    <TextUnit id="326" loc="56a">φάσηλοι. Λακεδαιμόνιοι ἐν τοῖς δείπνοις τοῖς καλουμένοις κοπίσι διδόασι τραγήματα σῦκά τε ξηρὰ καὶ κυάμους καὶ φασήλους χλωρούς: ἱστορεῖ Πολέμων. ̓Επίχαρμος:   φασήλους φῶγε θᾶσσον, αἴ χ' ὁ Διόνυσος φιλῇ.  Δημήτριος:  ἢ σῦκον ἢ φάσηλον ἢ τοιοῦτό τι.  ἐλάαι. Εὔπολις: “ σηπίαι δρυπεπεῖς τ' ἐλᾶαι.”  ταύτας ̔Ρωμαῖοι δρύππας λέγουσι. Δίφιλος δὲ</TextUnit>
    <TextUnit id="327" loc="56b">φησιν ὁ Σίφνιος τὰς ἐλάας ὀλιγοτρόφους εἶναι καὶ κεφαλαλγεῖς, τὰς δὲ μελαίνας καὶ κακοστομαχωτέρας καὶ βαρύνειν τὴν κεφαλήν, τὰς δὲ κολυμβάδας καλουμένας εὐστομαχωτέρας εἶναι καὶ κοιλίας στατικάς, τὰς δὲ θλαστὰς μελαίνας εὐστομαχωτέρας εἶναι. μνημονεύει τῶν θλαστῶν ἐλαιῶν ̓Αριστοφάνης: “θλαστὰς ποιεῖν ἐλαίας.” πάλιν  οὐ ταὐτόν ἐστιν ἁλμάδες καὶ στέμφυλα.  καὶ μετ' ὀλίγα:</TextUnit>
    <TextUnit id="328" loc="56c">θλαστὰς γάρ εἶναι κρεῖσσόν ἐστιν ἁλμάδος.  ̓Αρχέστρατος ἐν τῇ Γαστρονομίᾳ:   ῥυσαὶ καὶ δρυπεπεῖς παρακείσθωσάν σοι ἐλαῖαι.  ὥστε Μαραθῶνος τὸ λοιπὸν ἐπ' ἀγαθῷ μεμνημένοι  πάντες ἐμβάλλουσιν ἀεὶ μάραθον ἐς τὰς ἁλμάδας,  φησὶν ̔́Ερμιππος. Φιλήμων φησίν “ πιτυρίδες καλοῦνται αἱ φαυλίαι ἐλᾶαι, στεμφυλίδες δὲ αἱ μέλαιναι.” Καλλίμαχος δ' ἐν τῇ ̔ ̔Εκάλῃ γένη ἐλαῶν καταλέγει:  γεργέριμον πίτυρίν τε καὶ ἣν ἀπεθήκατο λευκὴν  εἰν ἁλὶ νήχεσθαι φθινοπωρίδα.</TextUnit>
    <TextUnit id="329" loc="56d">ἔλεγον δὲ τὰς δρυπεπεῖς ἐλάας καὶ ἰσχάδας καὶ γεργερίμους, ὥς φησι Δίδυμος, καὶ χωρὶς δὲ τοῦ φάσκειν ἐλάας αὐτὸ καθ' ἑαυτὸ ἔλεγον μόνον δρυπεπεῖς. Τηλεκλείδης:   ξυγγενέσθαι διὰ χρόνου λιπαρείτω με δρυπεπέσι, μάζαις καὶ διασκανδικίσαι.  ̓Αθηναῖοι δὲ τὰς τετριμμένας ἐλαίας στέμφυλα ἐκάλουν, βρύτεα δὲ τὰ ὑφ' ἡμῶν στέμφυλα, τὰ ἐκπιέσματα τῆς σταφυλῆς, παρὰ δὲ τοὺς βότρυς γέγονεν ἡ φωνή. ῥαφανίδες. αὗται κέκληνται διὰ τὸ ῥᾳδίως</TextUnit>
    <TextUnit id="330" loc="56e">φαίνεσθαι. καὶ ἐκτεταμένως δὲ καὶ κατὰ συστολὴν λέγεται παρὰ ̓Αττικοῖς. Κρατῖνος:   ταῖς ῥαφανῖσι δοκεῖ, τοῖς δ' ἄλλοις οὐ λαχάνοισιν.  Εὔπολις:   ῥαφανίδες ἄπλυτοι, σηπίαι.  ὅτι δὲ τὸ ἄπλυτοι ἐπὶ τῶν ῥαφανίδων ἀκούειν δεῖ, οὐκ ἐπὶ τῶν σηπιῶν, δηλοῖ ̓Αντιφάνης γράφων   νήττας, σχαδόνας, κάρυ' ἐντραγεῖν, ᾤ', ἐγκρίδας,  ῥαφανῖδας ἀπλύτους, γογγυλίδας, χόνδρον, μέλι.  ἰδίως δ' οὕτως ἐκαλοῦντο ἄπλυτοι ῥαφανίδες ἃς</TextUnit>
    <TextUnit id="331" loc="56f">καὶ Θασίας ὠνόμαζον. Φερεκράτης:  ῥαφανὶς τ' ἄπλυτος ὑπάρχει  καὶ θερμὰ λουτρὰ καὶ ταρίχη πνικτὰ καὶ κάρυα.  ὑποκοριστικῶς δ' εἴρηκε Πλάτων ἐν ̔Υπερβόλῳ:: “ φύλλιον ἢ ῥαφανίδιον.” Θεόφραστος δ' ἐν τοῖς περὶ φυτῶν γένη ῥαφανίδων φησὶν εἶναι πέντε, Κορινθίαν, Λειοθασίαν, Κλεωναίαν, ̓Αμωρέαν, Βοιωτίαν. καλεῖσθαι δὲ ὑπό τινων τὴν Λειοθασίαν Θρᾳκίαν γλυκυτάτην δὲ εἶναι τὴν Βοιωτίαν καὶ τῷ σχήματι στρογγύλην. ἁπλῶς δέ, φησίν, ὧν ἐστι</TextUnit>
    <TextUnit id="332" loc="57a">λεῖα τὰ φύλλα, γλυκύτεραί εἰσι. Καλλίας δ' ἐπὶ τῆς ῥαφανίδος εἴρηκε τὴν ῥάφανον. περὶ γοῦν τῆς ἀρχαιότητος τῆς κωμῳδίας διεξιών φησιν   ἔτνος, πῦρ, γογγυλίδες, ῥάφανοι, δρυπεπεῖς,  ἐλατῆρες:  ὅτι δ' οὕτω τὰς ῥαφανῖδας εἴρηκε δῆλον ̓Αριστοφάνης ποιεῖ περὶ τῆς τοιαύτης ἀρχαιότητος ἐν Δαναίσι γράφων καὶ αὐτὸς καὶ λέγων  ὁ χορὸς δ' ὠρχεῖτ' ἂν ἐναψάμενος δάπιδας καὶ στρωματόδεσμα,  διαμασχαλίσας αὑτὸν σχελίσιν καὶ φύσκαις καὶ  ῥαφανῖσιν.</TextUnit>
    <TextUnit id="333" loc="57b">εὐτελὲς δὲ σφόδρα ἔδεσμα ἡ ῥαφανίς. ̓́Αμφις:   ὅστις ἀγοράζων ὄψον  ἐξὸν ἀπολαύειν ἰχθύων ἀληθινῶν  ῥαφανῖδας ἐπιθυμεῖ πρίασθαι, μαίνεται.  κῶνοι. Μνησίθεος ὁ ̓Αθηναῖος ἰατρὸς ἐν τῷ περὶ ἐδεστῶν ὀστρακίδας καλεῖ τῶν κώνων τοὺς πυρῆνας, ἔτι δὲ κώνους. Διοκλῆς δ' ὁ Καρύστιος πιτύινα κάρυα. ὁ δὲ Μύνδιος ̓Αλέξανδρος πιτυίνους κώνους. Θεόφραστος δὲ τὸ μὲν δένδρον.'</TextUnit>
    <TextUnit id="334" loc="57c">πεύκην ὀνομάζει, τὸν δὲ καρπὸν κῶνον. ̔Ιπποκράτης δὲ ἐν τῷ περὶ πτισάνης, ὃ ἐκ τοῦ ἡμίσους μὲν νοθεύεται, ὑπ' ἐνίων δὲ καὶ ὅλον, κοκκάλους: οἱ πολλοὶ δὲ πυρῆνας, ὡς καὶ ̔Ηρόδοτος ὅταν περὶ τοῦ Ποντικοῦ καρύου λέγῃ. φησὶ γάρ; “πυρῆνα δ' ἔχει τοῦτο ἐπὰν γένηται πέπον.” Δίφιλος δ' ὁ Σίφνιός φησιν “οἱ στρόβιλοι πολύτροφοι μέν εἰσι, λεαντικοὶ δὲ ἀρτηρίας καὶ θώρακος καθαρτικοὶ διὰ τὸ ἔχειν παρεμπεπλεγμένον τὸ</TextUnit>
    <TextUnit id="335" loc="57d">ὁητινῶδες.” Μνησίθεος δέ φησι πιαίνειν αὐτοὺς τὸ σῶμα καὶ πρὸς εὐπεψίαν ἀλύπους εἶναι, ὑπάρχειν δὲ καὶ οὐρητικοὺς καὶ οὐκ ἐφεκτικοὺς κοιλίας.  ᾦα. ̓Αναξαγόρας ἐν τοῖς Φυσικοῖς τὸ καλούμενόν φησιν ὄρνιθος γάλα τὸ ἐν τοῖς ᾠοῖς εἶναι λευκόν. ̓Αριστοφάνης: “ τίκτει πρῶτον ὑπηνέμιον ᾠὸν Νύξ.” Σαπφὼ δ' αὐτὸ τρισυλλάβως καλεῖ:   φασὶ δή ποτε Λήδαν ὤιον εὑρεῖν.  καὶ πάλιν   ὠίου πολὺ λευκότερον.  ὤεα δ' ἔφη ̓Επίχαρμος:  ὤεα χανὸς κἀλεκτορίδων πετεηνῶν.  Σιμωνίδης ἐν δευτέρῳ ἰάμβων  οἷόν τε χηνὸς ὤεον Μαιανδρίου.</TextUnit>
    <TextUnit id="336" loc="57e">διὰ τεσσάρων δ' αὐτὰ προενήνεκται ̓Αναξανδρίδης ὠάρια εἰπών. καὶ ̓́Εφιππος:  σταμνάριὰ τ' οἴνου μικρὰ τοῦ Φοινικίνου, ᾠάρια, τοιαῦθ' ἕτερα πολλὰ παίγνια.  ̓́Αλεξις δὲ ἡμίτομά που ᾠῶν λέγει, ᾠὰ δὲ οὐ μόνον ἀνεμιαῖα ἐκάλουν, ἀλλὰ καὶ ὑπηνέμια. “ ἐκάλουν δὲ καὶ τὰ νῦν τῶν οἰκιῶν παρ' ἡμῖν καλούμενα ὑπερῷα ᾠά,” φησὶ Κλέαρχος ἐν ̓Ερωτικοῖς,</TextUnit>
    <TextUnit id="337" loc="57f">τὴν ̔Ελένην φάσκων ἐν τοιούτοις οἰκήμασι τρεφομένην δόξαν ἀπενέγκασθαι παρὰ πολλοῖς ὡς ἐξ ᾠοῦ εἴη γεγεννημένη. οὐκ εὖ δὲ Νεοκλῆς ὁ Κροτωνιάτης ἔφη ἀπὸ τῆς σελήνης πεσεῖν τὸ ᾠὸν ἐξ οὗ τὴν ̔ ̔Ελένην γεννηθῆναι: τὰς γὰρ σεληνίτιδας γυναῖκας ᾠοτοκεῖν καὶ τοὺς ἐκεῖ γεννωμένους πεντεκαιδεκαπλασίονας ἡμῶν εἶναι, ὡς ̔Ηρόδωρος ὁ ̔Ηρακλεώτης ἱστορεῖ. ̓́Ιβυκος δὲ ἐν πέμπτῳ μελῶν περὶ Μολιονιδῶν φησι:</TextUnit>
    <TextUnit id="338" loc="58a">τούς τε λευκίππους κόρους  τέκνα Μολιόνας κτάνον,  ἅλικας, ἰσοκεφάλους, ἑνιγυίους, ἀμφοτέρους γεγαῶτας ἐν ὠέῳ  ἀργυρέῳ.  ̓́Εφιππος:   ἴτρια, τραγήματα. : πυραμοῦς, ἄμης,  ᾠῶν ἑκατόμβη: πάντα ταῦτ' ἐχναύομεν.  ᾠῶν δὲ ῥοφητῶν μνημονεύει Νικόμαχος:  οὐσίδιον μοι καταλιπόντος τοῦ πατρός, οὕτω συνεστρόγγυλα κἀξεκόκκισα ἐν μησὶν ὀλίγοις ὥσπερ ᾠόν τις ῥοφῶν:  χηνείων δ' ᾠῶν ̓́Εριφος:  ᾠὰ λευκά γε</TextUnit>
    <TextUnit id="339" loc="58b">καὶ μεγάλα: β. χήνει' ἐστίν, ὥς γ' ἐμοὶ δοκεῖ: οὗτος δέ φησι ταῦτα τὴν Λήδαν τεκεῖν.  ̓Επαίνετος δὲ καὶ ̔ ̔Ηρακλείδης ὁ Συρακούσιος ἐν ̓Οψαρτυτικῷ τῶν ᾠῶν φασι πρωτεύειν τὰ τῶν ταῶν μεθ' ἃ εἶναι τὰ χηναλωπέκεια: τρίτα καταλέγοντες τὰ ὀρνίθεια. πρόπομα. τούτου, φησί, περιενεχθέντος ὁ τῶν δείπνων ταμίας Οὐλπιανὸς ἔφη εἰ κεῖται παρά τινι τὸ πρόπομα οὕτω καλούμενον ὡς νῦν ἡμεῖς φαμεν. καὶ ζητούντων πάντων “αὐτός,” ἔφη, “ ἐγὼ ἐρῶ,</TextUnit>
    <TextUnit id="340" loc="58c">Φύλαρχος ὁ ̓Αθηναῖος ἢ Ναυκρατίτης ἐν οἷς ὁ λόγος ἐστὶν αὐτῷ περὶ Ζηλᾶ τοῦ Βιθυνῶν βασιλέως, ὃς ἐπὶ ξένια καλέσας τοὺς τῶν Γαλατῶν ἡγεμόνας ἐπιβουλεύσας αὐτοῖς καὶ αὐτὸς διεφθάρη, φησὶν οὕτως, εἰ μνήμης εὐτυχῶ: “πρόπομά τι πρὸ τοῦ δείπνου περιεφέρετο, καθὼς εἰώθει τὸ πρῶτον.” ” καὶ ταῦτ' εἰπὼν ὁ Οὐλπιανὸς ᾔτει πιεῖν ἐν ψυκτῆρι,  ἀρέσκειν ἑαυτὸν φάσκων διὰ τὸ ἑτοίμως ἀπεμνημονευκέναι. ἦν δὲ τῶν ἐν τοῖς προπόμασι, φησί, παρασκευαζομένων ἄλλα τε καὶ δὴ καὶ ταῦτα.</TextUnit>
    <TextUnit id="341" loc="58d">μαλάχαι. ̔Ησίοδος:  οὐδ' ὅσον ἐν μαλάχῃ τε καὶ ἀσφοδέλῳ μέγ' ὄνειαρ.  τοῦτο ̓Αττικόν. “ἐγὼ δέ”, φησίν, “ἐν πολλοῖς ἀντιγράφοις εὗρον τοῦ ̓Αντιφάνους Μίνωος διὰ τοῦ ο γεγραμμένον  τρώγοντες μολόχης ῥίζαν.  καὶ ̓Επίχαρμος:   πραύτερος ἔγωγε μολόχας.  Φαινίας δ' ἐν τοῖς Φυτικοῖς φησι: “ τῆς ἡμέρου μαλάχης ὁ σπερματικὸς τύπος καλεῖται πλακοῦς,</TextUnit>
    <TextUnit id="342" loc="58e">ἐμφερὴς ὢν αὐτῷ: τὸ μὲν γὰρ κτενῶδες ἀνάλογον καθάπερ ἡ τοῦ πλακοῦντος κρηπίς, κατὰ μέσον δὲ τοῦ πλακουντικοῦ ὄγκου τὸ κέντρον ὀμφαλικόν. καὶ περιληφθείσης τῆς κρηπῖδος ὅμοιον γίνεται τοῖς θαλαττίοις περιγεγραμμένοις ἐχίνοις.” ὁ δὲ Σίφνιος Δίφιλος ἱστορεῖ ὡς ἡ μαλάχη ἐστὶν εὔχυλος, λεαντικὴ ἀρτηρίας, τὰς ἐπιπολαίους ἀποκρίνουσα δριμύτητας. ἐπιτήδειόν τε εἶναί φησιν αὐτὴν τοῖς τῶν νεφρῶν καὶ τῆς κύστεως ἐρεθισμοῖς εὐέκκριτόν</TextUnit>
    <TextUnit id="343" loc="58f">τε εἶναι μετρίως καὶ τρόφιμον, κρείττω δὲ τὴν ἀγρίαν τῆς κηπευομένης. ̔́Ερμιππος δ' ὁ Καλλιμάχειος καὶ εἰς τὴν καλουμένην φησὶν ἄλιμον προσέτι τε ἄδιψον ἐμβάλλεσθαι τὴν μαλάχην οὖσαν χρησιμωτάτην:  κολοκύνται. Εὐθύδημος ὁ ̓Αθηναῖος ἐν τῷ περὶ λαχάνων σικύαν ̓Ινδικὴν καλεῖ τὴν κολοκύντην διὰ τὸ κεκομίσθαι τὸ σπέρμα ἐκ τῆς ̓Ινδικῆς. Μεγαλοπολῖται δὲ αὐτὴν σικυωνίαν ὀνομάζουσι. Θεόφραστος δὲ τῶν κολοκυντῶν φησιν οὐκ εἶναι ἐν μέρει ἰδέας, ἀλλ' εἶναι τὰς μὲν βελτίους, τὰς δὲ</TextUnit>
    <TextUnit id="344" loc="59a">χείρους. Μηνόδωρος δ' ὁ ̓Ερασιστράτειος, ̔Ικεσίου φίλος, “ τῶν κολοκυντῶν,” φησίν, “ἡ μὲν ̓Ινδική, ἡ καὶ αὐτὴ καὶ σικύα, ἡ δὲ κολοκύντη. καὶ ἡ μὲν ̓Ινδικὴ κατὰ τὸ πλεῖστον ἕψεται, ἡ δὲ κολοκύντη καὶ ὀπτᾶται.” ἄχρι δὲ τοῦ νῦν λέγεσθαι παρὰ Κνιδίοις τὰς κολοκύντας ̓Ινδικάς. ̔Ελλησπόντιοι δὲ σικύας μὲν τὰς μακρὰς καλοῦσι, κολοκύντας</TextUnit>
    <TextUnit id="345" loc="59b">δὲ τὰς περιφερεῖς. Διοκλῆς δὲ κολοκύντας μὲν καλλίστας γίνεσθαι περὶ Μαγνησίαν, προσέτι τε γογγύλην ὑπερμεγέθη γλυκεῖαν καὶ εὐστόμαχον, ἐν ̓Αντιοχείᾳ δὲ σικυόν, ἐν δὲ Σμύρνῃ καὶ Γαλατίᾳ θρίδακα, πήγανον δὲ ἐν Μύροις. Δίφιλος δέ φησιν “ἡ δὲ κολοκύντη ὀλιγότροφός ἐστι καὶ εὔφθαρτος καὶ ὑγραντικὴ τῆς ἕξεως καὶ εὐέκκριτος, εὔχυλος. εὐστομαχωτέρα δ' ἐστὶν ἡ δι' ὕδατος καὶ ὄξους λαμβανομένη, εὐχυλοτέρα δὲ ἡ ἀρτυτή. λεπτυντικωτέρα δὲ ἐστὶν ἡ μετὰ νάπυος, εὐπεπτοτέρα δὲ καὶ εὐεκκριτωτέρα ἡ κάθεφθος.” Μνησίθεος δέ φησιν “ ὅσα εὐφυῶς διάκειται πρὸς τὴν τοῦ πυρὸς κατεργασίαν, οἷον ὅ τε σικυὸς καὶ ἡ κολοκύντη καὶ μῆλα Κυδώνια καὶ στρουθία καὶ εἴ τι  τοιοῦτον, ταῦθ' ὅταν προσενεχθῇ πυρωθέντα, δίδωσι τῷ σώματι τροφὴν οὐ πολλὴν μέν, ἄλυπον δὲ καὶ μᾶλλον ὑγράν. ἐστὶ δὲ καὶ ταῦτα τῆς κοιλίας ἐφεκτικὰ πάντα, δεῖ δὲ αὐτὰ λαμβάνειν ἑφθὰ μᾶλλον.” ̓Αττικοὶ δὲ μόνως καλοῦσιν αὐτὴν κολοκύντην. ̔́Ερμιππος:   τὴν κεφαλὴν ὅσην ἔχει: ὅσην κολοκύντην.  Φρύνιχος ὑποκοριστικῶς  ἢ μαζίου τι μικρὸν ἢ κολοκυντίου.  ̓Επίχαρμος:  ὑγιώτερόν θὴν ἐστι κολοκύντας πολύ,    ̓Επικράτης ὁ κωμῳδιοποιός:</TextUnit>
    <TextUnit id="346" loc="59d">τί Πλάτων καὶ Σπεύσιππος καὶ Μενέδημος; πρὸς τίσι νυνὶ διατρίβουσιν;  ποία φροντίς, ποῖος δὲ λόγος  διερευνᾶται παρὰ τούτοισιν;  τάδε μοι πινυτῶς, εἴ τι κατειδὼς  ἥκεις, λέξον, πρὸς Γᾶς β. ἀλλ' οἶδα λέγειν περὶ τῶνδε σαφῶς:  Παναθηναίοις γὰρ ἰδὼν ἀγέλην  μειρακίων ἐν γυμνασίοις ̓Ακαδημείας ἤκουσα λόγων ἀφάτων, ἀτόπων,  περὶ γὰρ φύσεως ἀφοριζόμενοι</TextUnit>
    <TextUnit id="347" loc="59e">διεχώριζον ζῴων τε βίον  δένδρων τε φύσιν λαχάνων τε γένη. κᾆτ' ἐν τούτοις τὴν κολοκύντην  ἐξήταζον τίνος ἐστὶ γένους.   α. καὶ τί ποτ' ἄρ' ὡρίσαντο καί τίνος γένους  εἶναι τὸ φυτόν; δήλωσον, εἰ κάτοισθά τι. β. πρώτιστα μὲν οὖν πάντες ἄναυδοι  τότ' ἐπέστησαν καὶ κύψαντες  χρόνον οὐκ ὀλίγον διεφρόντιζον. κᾆτ' ἐξαίφνης, ἔτι κυπτόντων  καὶ ζητούντων τῶν μειρακίων, λάχανόν τις ἔφη στρογγύλον εἶναι,</TextUnit>
    <TextUnit id="348" loc="59f">ποίαν δ' ἄλλος, δένδρον δ' ἕτερος, ταῦτα δ' ἀκούων ἰατρός τις  Σικελᾶς ἀπὸ γᾶς  κατέπαρδ' αὐτῶν ὡς ληρούντων. α. ἦ που δεινῶς ὠργίσθησαν χλευάζεσθαὶ τ'  ἐβόησαν; τὸ γὰρ ἐν λέσχαις ταῖσδε τοιαῦτα ποιεῖν ἀπρεπές β. οὐδ' ἐμέλησεν τοῖς μειρακίοις. ὁ Πλάτων δὲ παρὼν καὶ μάλα πρᾴως,  οὐδὲν ὀρινθείς, ἐπέταξ' αὐτοῖς  πάλιν ἐξ ἀρχῆς τὴν κολοκύντην  ἀφορίζεσθαι τίνος ἐστὶ γένους, οἱ δὲ διῄρουν.  ̓́Αλεξις ὁ χαρίεις πρόπομα ὅλον παρατίθησι τοῖς διακρίνειν δυναμένοις:</TextUnit>
    <TextUnit id="349" loc="60a">ἔλαθον γενόμενος οὗ τὸ πρᾶγμ' ἠβούλετο.  κατὰ χειρὸς ἐδόθη: τὴν τράπεζαν ἧκ' ἔχων, ἐφ' ἧς ἐπέκειτ' οὐ τυρὸς οὐδ' ἐλαῶν γένη  οὐδὲ παρέχουσαι κνῖσαν ἡμῖν πλείονα  παροψίδες καὶ λῆρος, ἀλλὰ παρετέθη  ὑπερηφάνως ὄζουσα τῶν ̔ ̔Ωρῶν λοπάς, τὸ τοῦ πόλου τοῦ παντὸς ἡμισφαίριον,   ἅπαντ' ἐνῆν τἀκεῖ γὰρ ἐν ταύτῃ καλά, ἰχθῦς, ἔριφοι, διέτρεχε τούτων σκορπίος,  ὑπέφαινεν ᾠῶν ἡμίτομα τοὺς ἀστέρας.</TextUnit>
    <TextUnit id="350" loc="60b">ἐπεβάλομεν τὰς χεῖρας, ὁ μὲν ἐμοὶ λαλῶν ἅμα καὶ διανεύων ἠσχολεῖθ' ὁ πᾶς δ' ἀγὼν ἐπ' ἐμὲ κατήντα. τὸ πέρας οὐκ ἀνῆχ' ἕως  τὴν λοπάδ' ὀρύττων ἀποδέδειχα κόσκινον.    μύκαι. ̓Αριστίας:  μύκαισι δ' ὠρέχθει τὸ λάινον πέδον.  Πολίοχος:   μεμαγμένην  μικρὰν μελαγχρῆ μᾶζαν ἠχυρωμένην  ἑκάτερος ἡμῶν εἶχε δὶς τῆς ἡμέρας</TextUnit>
    <TextUnit id="351" loc="60c">καὶ σῦκα βαιά: καὶ μύκης τις ἐνίοτ' ἂν  ὠπτᾶτο καὶ κοχλίας γενομένου ψακαδίου ἠγρεύετ' ἂν καὶ λάχανα τῶν αὐτοχθόνων θλαστὴ τ': ἐλαία, καὶ πιεῖν οἰνάριον ἦν  ἀμφίβολον.  ̓Αντιφάνης  τὸ δεῖπνόν ἐστι μᾶζα κεχαρακωμένη ἀχύροις, πρὸς εὐτέλειαν ἐξωπλισμένη, καὶ βολβὸς εἷς τις καὶ παροψίδες τινές,  σόγχος τις ἢ μύκης τις ἢ τοιαῦθ' ἃ δὴ</TextUnit>
    <TextUnit id="352" loc="60d">δίδωσιν ἡμῖν ὁ τόπος ἄθλι' ἀθλίοις. τοιοῦτος ὁ βίος, ἀπύρετος, φλέγμ' οὐκ ἔχων,  οὐδεὶς κρέως παρόντος ἐσθίει θύμον,  οὐδ' οἱ δοκοῦντες πυθαγορίζειν.  καὶ προελθών  τίς γὰρ οἶδ' ἡμῶν τὸ μέλλον ὅ τι παθεῖν  πέπρωθ' ἑκάστῳ τῶν φίλων; ταχὺ δὴ λαβὼν ὄπτα μύκητας πρινίνους τουσδὶ δύο.   ὅτι Κηφισόδωρος ὁ ̓Ισοκράτους μαθητὴς ἐν</TextUnit>
    <TextUnit id="353" loc="60e">τοῖς κατὰ ̓Αριστοτέλους （τέσσαρα δ' ἐστὶ ταῦτα βιβλία ἐπιτιμᾷ τῷ φιλοσόφῳ ὡς οὐ ποιήσαντι λόγου ἄξιον τὸ παροιμίας ἀθροῖσαι, ̓Αντιφάνους ὅλον ποιήσαντος δρᾶμα τὸ ἐπιγραφόμενον Παροιμίαι: ἐξ οὗ καὶ παρατίθεται τάδε:   ἐγὼ γὰρ εἰ τῶν ὑμετέρων φάγοιμί τι,  μύκητας ὠμοὺς ἂν φαγεῖν ἐμοὶ δοκῶ καὶ στρυφνὰ μῆλα κεἴ τι πνίγει βρῶμά τι.  φύονται δὲ οἱ μύκητες γηγενεῖς καὶ εἰσιν αὐτῶν ἐδώδιμοι ὀλίγοι: οἱ γὰρ πολλοὶ ἀποπνίγουσιν. διὸ καὶ ̓Επίχαρμος παίζων ἔφη:</TextUnit>
    <TextUnit id="354" loc="60f">οἷον αἱ μύκαι γὰρ ἐξεσκληκότ' ἀποπνιξεῖσθέ με. Νίκανδρος δ' ἐν Γεωργικοῖς καταλέγει καὶ τίνες αὐτῶν εἰσιν οἱ θανάσιμοι, λέγων  ἐχθρὰ δ' ἐλαίης ῥοιῆς τε πρίνου τε δρυὸς τ' ἄπο πήματα κεῖται, οἰδαλέων σύγκολλα βάρη πνιγόεντα μυκήτων. &amp;γτ;φησὶ δὲ καὶ ὅτι</TextUnit>
    <TextUnit id="355" loc="61a">συκέης ὁπότε στέλεχος βαθὺ κόπρῳ  κακκρύψας ὑδάτεσσιν ἀειναέεσσι νοτίζοις,  φύσονται πυθμέσσιν ἀκήριοι: ὧν σὺ μύκητα θρεπτὸν μή τι χαμηλὸν ἀπὸ ῥίζης προτάμοιο.  τὰ δ' ἄλλα οὐκ ἦν ἀναγνῶναι.  καί τε μύκητας ἀμανίτας τότ' ἐφεύσεις,  φησὶν ὁ αὐτὸς Νίκανδρος ἐν τῷ αὐτῷ. ἔφιππος:  ἵν' ὥσπερ οἱ μύκητες ἀποπνίξαιμί σε.  ̓Επαρχίδης Εὐριπίδην φησὶ τὸν ποιητὴν ἐπιδημῆσαι</TextUnit>
    <TextUnit id="356" loc="61b">τῇ ̓Ικάρῳ καὶ γυναικός τινος μετὰ τέκνων  κατὰ τοὺς ἀγρούς, δύο μὲν ἀρρένων τελείων, μιᾶς δὲ παρθένου, φαγούσης θανασίμους μύκητας καὶ ἀποπνιγείσης μετὰ τῶν τέκνων ποιῆσαι τουτὶ τὸ ἐπίγραμμα:  ὦ τὸν ἀγήρατον πόλον αἰθέρος, ̔́Ηλιε, τέμνων, ,  ἆρ' εἶδες τοιόνδ' ὄμματι πρόσθε πάθος;  μητέρα παρθενικήν τε κόρην δισσούς τε συναίμους ἐν ταὐτῷ φέγγει μοιραδίῳ φθιμένους.</TextUnit>
    <TextUnit id="357" loc="61c">Διοκλῆς ὁ Καρύστιος ἐν α' ̔Υγιεινῶν φησιν “ἄγρια ἑψήματα τεῦτλον, μαλάχη, λάπαθον, ἀκαλήφη, ἀνδράφαξυς, βολβοί, ὕδνα, μύκαι.”    σία. Σπεύσιππος ἐν β' ̔Ομοίων φησὶ ἐν  ὕδατι γίνεσθαι, σελίνῳ ἑλείῳ τὸ φύλλον ἐοικός. διὸ καὶ Πτολεμαῖος ὁ δεύτερος Εὐεργέτης Αἰγύπτου βασιλεύσας παρ' ̔Ομήρῳ ἀξιοῖ γράφειν  ἀμφὶ δὲ λειμῶνες μαλακοὶ σίου ἠδὲ σελίνου.  σία γὰρ μετὰ σελίνου φύεσθαι, ἀλλὰ μὴ ἴα.  Δίφιλός φησι τοὺς μύκητας εἶναι εὐστόμους,</TextUnit>
    <TextUnit id="358" loc="61d">κοιλίας διαχωρητικούς, θρεπτικούς, δυσπέπτους δὲ καὶ φυσώδεις. τοιούτους δὲ εἶναι τοὺς ἐκ Κέω τῆς νήσου. “ πολλοὶ μέντοι καὶ κτείνουσι. δοκοῦσι δὲ οἰκεῖοι εἶναι οἱ λεπτότατοι καὶ ἁπαλοὶ καὶ 'εὔθρυπτοι οἱ ἐπὶ πτελέαις καὶ πεύκαις γινόμενοι ἀνοίκειοι δὲ οἱ μέλανες καὶ πελιοὶ καὶ σκληροὶ καὶ οἱ μετὰ τὸ ἑψηθῆναι καὶ τεθῆναι πησσόμενοι, οἵτινες λαμβανόμενοι κτείνουσι. βοηθοῦνται δ' ἀπὸ ὑδρομέλιτος πόσεως καὶ ὀξυμέλιτος, νίτρου καὶ</TextUnit>
    <TextUnit id="359" loc="61e">ὄξους, μετὰ τὴν πόσιν δὲ ἐμεῖν δεῖ. διόπερ καὶ δεῖ μάλιστα σκευάζειν αὐτοὺς μετὰ ὄξους καὶ  ὀξυμέλιτος ἢ μέλιτος ἢ ἁλῶν οὕτω γὰρ αὐτῶν τὸ πνιγῶδες ἀφαιρεῖται. Θεόφραστος δὲ ἐν τῷ περὶ φυτῶν ἱστορίας γράφει: “ ὑπόγεια δὲ τὰ τοιαῦτά ἐστι καὶ ἐπίγεια, καθάπερ οὓς καλοῦσί τινες πέζιας, ἅμα τοῖς μύκησι γινομένους, ἄριζοι γὰρ καὶ αὐτοὶ τυγχάνουσιν. ὁ δὲ μύκης ἔχει προσφύσεως δίκην τὸν καυλὸν εἰς μῆκος, καὶ ἀποτείνουσιν ἀπ' αὐτοῦ ῥίζαι.” φησὶ δὲ καὶ ὅτι</TextUnit>
    <TextUnit id="360" loc="61f">ἐν τῇ περὶ ̔Ηρακλέους στήλας θαλάσσῃ ὅταν ὕδατα πλείω γένηται, μύκητες φύονται πρὸς τῇ θαλάσσῃ, οὓς καὶ ἀπολιθοῦσθαι ὑπὸ τοῦ ἡλίου φησί. καὶ Φαινίας δὲ ἐν α' περὶ φυτῶν “τὰ δὲ οὐδὲ φύει τὴν ἀνθήλην οὐδὲ τῆς σπερματικῆς ἴχνος κορυνήσεως οὐδὲ σπερματώσεως, οἷον μύκης, ὕδνον, πτέρις, ἕλιξ.” ὁ αὐτός φησι: “ πτέρις, ἣν ἔνιοι βλάχνον καλοῦσι.” Θεόφραστος ἐν Φυτικοῖς: “ λειόφλοια, καθάπερ ὕδνον, μύκης, πέζις, γεράνειον.”</TextUnit>
    <TextUnit id="361" loc="62a">ὕδνα. γίνεται καὶ ταῦτα αὐτόματα ἀπὸ γῆς μάλιστα περὶ τοὺς ἀμμώδεις τόπους. λέγει δὲ περὶ αὐτῶν Θεόφραστος: “τὸ ὕδνον ὃ καλοῦσί τινες γεράνειον καὶ εἴ τι ἄλλο ὑπόγειον.” καὶ πάλιν “καὶ ἡ τῶν ἐγγεοτόκων τούτων γένεσις ἅμα καὶ φύσις, οἷον τοῦ τε ὕδνου καὶ τοῦ φυομένου περὶ Κυρήνην ὃ καλοῦσι μίσυ. δοκεῖ δ' ἡδὺ σφόδρα τοῦτ' εἶναι καὶ τὴν ὀσμὴν ἔχειν κρεώδη,  καὶ τὸ ἐν τῇ Θρᾴκῃ δὲ γινόμενον οἰτόν. περὶ δὲ</TextUnit>
    <TextUnit id="362" loc="62b">τούτων ἴδιόν τι λέγεται: φασὶ γάρ, ὅταν ὕδατα μετοπωρινὰ καὶ βρονταὶ γίνωνται σκληραί, τότε γίνεσθαι, καὶ μᾶλλον ὅταν αἱ βρονταί, ὡς ταύτης αἰτιωτέρας οὔσης, οὐ διετίζειν δέ, ἀλλ' ἐπέτειον εἶναι: τὴν δὲ χρείαν καὶ τὴν ἀκμὴν ἔχειν τοῦ ἦρος. οὐ μὴν ἀλλ' ἔνιοί γε ὡς σπερματικῆς οὔσης τῆς ἀρχῆς ὑπολαμβάνουσιν. ἐν γοῦν τῷ αἰγιαλῷ τῶν Μιτυληναίων οὔ φασι πρότερον εἶναι πρὶν ἢ γενομένης ἐπομβρίας τὸ σπέρμα κατενεχθῇ ἀπὸ Τιαρῶν τοῦτο δ' ἐστὶ χωρίον ἐν ᾧ πολλὰ γίνεται, γίνεται δὲ ἔν τε τοῖς αἰγιαλοῖς μάλιστα καὶ ὅπου</TextUnit>
    <TextUnit id="363" loc="62c">χώρα ὕπαμμος: καὶ γὰρ αἱ Τιάραι τοιαῦται. φύεται δὲ καὶ περὶ Λάμψακον ἐν τῇ ̓Αβαρνίδι καὶ ἐν ̓Αλωπεκοννήσῳ κἀν τῇ ̓Ηλείων.” Λυγκεὺς ὁ Σάμιός φησιν “ ἀκαλήφην ἡ θάλασσα ἀνίησιν, ἡ δὲ γῆ ὕδνα.” καὶ Μάτρων ὁ παρῳδὸς ἐν τῷ Δείπνῳ :  ὄστρεὰ τ' ἤνεικεν, Θέτιδος Νηρηίδος ὕδνα.  Δίφιλος δὲ δύσπεπτά φησιν εἶναι τὰ ὕδνα, εὔχυλα δὲ καὶ παραλεαντικά, προσέτι δὲ διαχωρητικά, καὶ ἔνια αὐτῶν ὁμοίως τοῖς μύκαις πνιγώδη εἶναι.</TextUnit>
    <TextUnit id="364" loc="62d">̔Ηγήσανδρος δ' ὁ Δελφὸς ἐν ̔Ελλησπόντῳ φησὶν οὔτε ὕδνον γίνεσθαι οὔτε γλαυκίσκον οὔτε θύμον διὸ Ναυσικλείδην εἰρηκέναι μήτε ἔαρ μήτε φίλους, ὑδνόφυλλον δέ φησι Πάμφιλος ἐν Γλώσσαις τὴν φυομένην τῶν ὕδνων ὕπερθε πόαν, ἀφ' ἧς τὸ ὕδνον γινώσκεσθαι.  ἀκαλήφη. λέγεται παρὰ τοῖς ̓Αττικοῖς οὕτως καὶ τὸ βοτανῶδες καὶ τὸ κνησμοῦ αἴτιον, ̓Αριστοφάνης Φοινίσσαις: “πρῶτον πάντων ἴφυα φῦναι, εἶθ' ἑξῆς τὰς κραναὰς ἀκαλήφας.”  ἀσπάραγοι. οὗτοι καὶ ἕλειοι καὶ ὄρειοι καλοῦνται.</TextUnit>
    <TextUnit id="365" loc="62e">ὧν οἱ κάλλιστοι οὐ σπείρονται, πάντων ὄντες τῶν ἐντὸς θεραπευτικοί, οἱ δὲ σπαρτοὶ καὶ σφόδρα ὑπερμεγέθεις γίνονται. ἐν Λιβύῃ δέ φασιν ἐν Γαιτουλίᾳ γίνεσθαι πάχος μὲν Κυπρίου καλάμου, μῆκος δὲ ποδῶν δώδεκα: ἐν δὲ τῇ ὀρεινῇ, καὶ παρωκεανίτιδι πάχος μὲν μεγάλων ναρθήκων, μῆκος δὲ περὶ τοὺς εἴκοσι πήχεις. Κρατῖνος δὲ διὰ τοῦ ἀσφάραγον ὀνομάζει. καὶ Θεόπομπος  κἄπειτ' ἰδὼν ἀσφάραγον ἐν θάμνῳ τινί.</TextUnit>
    <TextUnit id="366" loc="62f">̓Αμειψίας:  οὐ σχῖνος οὐδ' ἀσφάραγος, οὐ δάφνης κλάδοι.  Δίφιλος δέ φησιν ὡς ὁ τῆς κράμβης ἀσφάραγος λεγόμενος ἰδίως ὄρμενος εὐστομαχώτερός ἐστι καὶ εὐεκκριτώτερος, ὄψεων δὲ βλαπτικός, ἐστὶ δὲ δριμὺς καὶ οὐρητικὸς καὶ ἀδικεῖ νεφροὺς καὶ κύστιν. ̓Αττικοὶ δ' εἰσὶν οἱ λέγοντες ὄρμενον τὸν ἀπὸ τῆς κράμβης ἐξηνθηκότα. Σοφοκλῆς ̓Ιχνευταῖς:   κἀξορμενίζει κοὐκ ἔτι  σχολάζεται βλάστη.</TextUnit>
    <TextUnit id="367" loc="63a">παρὰ τὸ ἐξορούειν καὶ βλαστάνειν. ̓Αντιφάνης δὲ διὰ τοῦ π φησὶν ἀσπάραγον   ἀσπάραγος ἠγλάιζεν, ὦχρος ἐξήνθηκέ τις.  ̓Αριστοφῶν “ κάππαριν, βληχώ, θύμον, ἀσπάραγον, πίτταν, ῥάμνον, σφακόν, πήγανον.”    κοχλίας. Φιλύλλιος:  οὔκ εἰμι τέττιξ οὐδὲ κοχλίας, ὦ γύναι.  καὶ πάλιν   μαινίδες , σκόμβροι, κοχλίαι, κορακῖνοι.  ̔Ησίοδος δὲ τὸν κοχλίαν φερέοικον καλεῖ. καὶ ̓Αναξίλας δέ:</TextUnit>
    <TextUnit id="368" loc="63b">ἀπιστότερος τῶν κοχλιῶν πολλῷ πάνυ, οἳ περιφέρους' ὑπ' ἀπιστίας τὰς οἰκίας. ' ̓Αχαιός :  ἦ τοσούσδ' Αἴτνη τρέφει  κοχλίας κεράστας;  προβάλλεται δὲ κἀν τοῖς συμποσίοις γρίφου τάξιν ἔχον περὶ τῶν κοχλιῶν οὕτως:  ὑλογενής, ἀνάκανθος, ἀναίματος, ὑγροκέλευθος.  ̓Αριστοτέλης δὲ ἐν ε' περὶ ζῴων μορίων φησὶν “οἱ κοχλίαι φαίνονται κύοντες ἐν τῷ μετοπώρῳ καὶ τοῦ ἔαρος: μόνοι τε οὗτοι τῶν ὀστρακοδέρμων</TextUnit>
    <TextUnit id="369" loc="63c">συνδυαζόμενοι ὤφθησαν.” Θεόφραστος δὲ ἐν τῷ περὶ φωλευόντων “οἱ κοχλίαι,” φησί, “ φωλεύουσι μὲν καὶ τοῦ χειμῶνος, μᾶλλον δὲ τοῦ θέρους, διὸ καὶ πλεῖστοι φαίνονται τοῖς μετοπωρινοῖς ὕδασιν. ἡ δὲ φωλεία τοῦ θέρους καὶ ἐπὶ τῆς γῆς καὶ ἐπὶ τῶν δένδρων.” λέγονται δέ τινες τῶν κοχλιῶν καὶ σέσιλοι. ̓Επίχαρμος :   τούτων ἁπάντων ἀκρίδας ἀνταλλάσσομαι, κόγχων δὲ τὸν σέσιλον. β. ἄπαγ' ἐς τὸν φθόρον.</TextUnit>
    <TextUnit id="370" loc="63d">̓Απολλᾶς δὲ Λακεδαιμονίους φησὶ σέμελον τὸν κοχλίαν λέγειν. ̓Απολλόδωρος δὲ ἐν β' ἐτυμολογιῶν τῶν κοχλιῶν φησί τινας καλεῖσθαι κωλυσιδείπνους. βολβοί. τούτων ̔Ηρακλῆς ἐσθίειν παραιτεῖται ἐν ̓Αμαλθείᾳ Εὐβούλου λέγων  θερμότερον ἢ κραυρότερον ἢ μέσως ἔχον,  τοῦτ' ἔσθ' ἑκάστῳ μεῖζον ἢ Τροίαν ἑλεῖν.  κἀγὼ γὰρ οὐ καυλοῖσιν οὐδὲ σιλφίῳ  οὐδ' ἱεροσύλοις καὶ πικραῖς παροψίσι  βολβοῖς τ' ἐμαυτὸν χορτάσων ἐλήλυθα. ἃ δ' εἲς τ' ἐδωδὴν πρῶτα καὶ ῥώμης ἀκμὴν</TextUnit>
    <TextUnit id="371" loc="63e">καὶ πρὸς ὑγίειαν, πάντα ταῦτ' ἐδαινύμην, κρέας βόειον ἑφθὸν ἀσόλοικον μέγα, ἀκροκώλιόν τε γεννικόν, ὀπτὰ δέλφακος ἁλίπαστα τρία.  ̓́Αλεξις ἐμφανίζων τὴν τῶν βολβῶν πρὸς τὰ ἀφροδίσια δύναμίν φησι:   πίννας, κάραβον,  βολβούς, κοχλίας, κήρυκας, ᾤ', ἀκροκώλια,  τοσαῦτα: τούτων ἄν τις εὕρῃ φάρμακα</TextUnit>
    <TextUnit id="372" loc="63f">ἐρῶν ἑταίρας ἕτερα χρησιμώτερα  Ξέναρχος ἐν Βουκολίωνι:   φθίνει δόμος ἀσυντάτοισι δεσποτῶν κεχρημένος τύχαις, ἀλάστωρ τ' εἰσπέπαικε Πελοπιδῶν.  ἄστυτος οἶκος κοὐδὲ βυσαύχην θεᾶς  Δηοῦς σύνοικος, γηγενὴς βολβός, φίλοις  ἑφθὸς βοηθῶν δυνατὸς ἐστ' ἐπαρκέσαι:  μάτην δὲ πόντου κυανέαις δίναις τραφεὶς</TextUnit>
    <TextUnit id="373" loc="64a">φλεβὸς τροπωτὴρ πουλύπους, ἁλοὺς βρόχων  πλεκταῖς ἀνάγκαις, τῆς τροχηλάτου κόρης  πίμπλησι λοπάδος στερροσώματον κύτος. ' ̓Αρχέστρατος :   βολβῶν καὶ καυλῶν χαίρειν λέγω ὀξυβάφοισι  ταῖς τ' ἄλλαις πάσῃσι παροψίσι.   ̔Ηρακλείδης ὁ Ταραντῖνος ἐν Συμποσίῳ “ βολβὸς καὶ κοχλίας καὶ ᾠὸν καὶ τὰ ὅμοια δοκεῖ σπέρματος εἶναι ποιητικά, οὐ διὰ τὸ πολύτροφα εἶναι, ἀλλὰ διὰ τὸ ὁμοειδεῖς ἔχειν τὰς πρώτας φύσεις αὐτὰς</TextUnit>
    <TextUnit id="374" loc="64b">τὰς δυνάμεις τῷ σπέρματι.” Δίφιλος: “οἱ βολβοὶ δύσπεπτοι μέν εἰσι, πολύτροφοι δὲ καὶ εὐστόμαχοι, ἔτι δὲ σμηκτικοὶ καὶ ἀμβλυντικοὶ ὄψεως, διεγερτικοὶ δ' ἀφροδισίων.” ἡ δὲ παροιμία φησὶν  οὐδέν ς' ὀνήσει βολβός, ἂν μὴ νεῦρ' ἔχῃς.  διεγείρουσι δ' ὄντως αὐτῶν πρὸς ἀφροδίσια οἱ βασιλικοὶ λεγόμενοι, οἳ καὶ κρείσσονες τῶν ἄλλων εἰσί: μεθ' οὓς οἱ πυρροί, οἱ δὲ λευκοὶ καὶ Λιβυκοὶ σκιλλώδεις: χείρονες δὲ πάντων οἱ Αἰγύπτιοι. αἱ δὲ βολβῖναι καλούμεναι εὐχυλότεραι μέν εἰσι τῶν βολβῶν, οὐ μὴν οὕτως εὐστόμαχοι διὰ τὸ γλυκάζον ἔχειν τι: παχυντικαί τε ἱκανῶς εἰσι διὰ τὴν πολλὴν</TextUnit>
    <TextUnit id="375" loc="64c">σκληρότητα καὶ εὐέκκριτοι. μνημονεύει δὲ βολβίνης Μάτρων ἐν παρῳδίαις:   σόγκους δ' οὐκ ἂν ἐγὼ μυθήσομαι οὐδ' ὀνομήνω,   μυελόεν βλάστημα, καρηκομόωντας ἀκάνθαις,  βολβίνας θ', αἳ Ζῆνος ̓Ολυμπίου εἰσὶν ἀοιδή,   ἃς ἐν χέρσῳ θρέψε Διὸς παῖς ἄσπετος ὄμβρος,  λευκοτέρας χιόνος, ἰδέειν ἀμύλοισιν ὁμοίας  τάων φυομένων ἠράσσατο πότνια γαστήρ,</TextUnit>
    <TextUnit id="376" loc="64d">ὅτι Νίκανδρος “ Μεγαρῆας βολβοὺς ” ἐπαινεῖ. Θεόφραστος δ' ἐν ζ' Φυτικῶν “ ἐνιαχοῦ, φησίν, οὕτω γλυκεῖς εἰσιν οἱ βολβοὶ ὥστε καὶ ὠμοὺς ἐσθίεσθαι, ὥσπερ ἐν τῇ Ταυρικῇ Χερρονήσῳ.” τὰ αὐτὰ ἱστορεῖ καὶ Φαινίας. ἔστι δὲ καὶ γένος, φησί, βολβῶν, Θεόφραστος, ἐριοφόρων, ὃ φύεται ἐν αἰγιαλοῖς. ἔχει δὲ τὸ ἔριον ὑπὸ τοὺς πρώτους χιτῶνας, ὥστε ἀνὰ μέσον εἶναι τοῦ ἐδωδίμου τοῦ ἐντὸς καὶ τοῦ ἔξω. ὑφαίνεται δ' ἐξ αὐτοῦ καὶ πόδεια καὶ ἄλλα ἱμάτια, ὡς καὶ Φαινίας φησί,</TextUnit>
    <TextUnit id="377" loc="64e">“τὸ δὲ ἐν ̓Ινδοῖς τριχῶδές ἐστι.” περὶ δὲ τῆς τῶν βολβῶν σκευασίας Φιλήμων φησί:   τὸν βολβόν, εἰ βούλει, σκόπει  ὅσα δαπανήσας εὐδοκιμεῖ, τυρόν, μέλι,  σήσαμον, ἔλαιον, κρόμυον, ὄξος, σίλφιον.  αὐτὸς δ' ἐφ' αὑτοῦ ' στιν πονηρὸς καὶ πικρός.  ̔Ηρακλείδης δ' ὁ Ταραντῖνος τοῦ συμποσίου περιγράφων τοὺς βολβοὺς φησι:” περιγράφειν δεῖ τὴν πολλὴν βρῶσιν καὶ μάλιστα τῶν ἐχόντων ὅλκιμόν τι καὶ γλίσχρον, οἷον ᾠῶν, βολβῶν, ἀκροκωλίων,</TextUnit>
    <TextUnit id="378" loc="64f">κοχλιῶν καὶ τῶν ὁμοίων, ἐπιμένει γὰρ τῇ κοιλίᾳ πλείονας χρόνους καὶ ἐμπλεκόμενα παρακατέχει τὰ ὑγρά.”  κίχλαι. καὶ τούτων ἦσαν καὶ ἄλλων ὀρνίθων ἀγέλαι ἐν τοῖς προπόμασι. Τηλεκλείδης:   ὀπταὶ δὲ κίχλαι μετ' ἀμητίσκων εἰς τὸν φάρυγ' εἰσεπέτοντο.  Συρακούσιοι δὲ τὰς κίχλας κιχήλας λέγουσιν. ̓Επίχαρμος :  τὰς τ' ἐλαιοφιλοφάγους κιχήλας.  μέμνηται τούτων καὶ ̓Αριστοφάνης ἐν Νεφέλαις. τρία δὲ γένη κιχλῶν ̓Αριστοτέλης εἶναι ἱστορεῖ,</TextUnit>
    <TextUnit id="379" loc="65a">ὧν τὴν πρώτην καὶ μεγίστην κίσσῃ πάρισον εἶναι, ἣν καὶ καλεῖσθαι ἰξοφάγον, ἐπειδὴ ἰξὸν ἐσθίει τὴν δὲ τῷ κοσσύφῳ ἴσην, ἣν ὀνομάζεσθαι τριχάδα: τὴν δὲ τρίτην ἐλαχίστην τῶν προειρημένων οὖσαν ἰλλάδα ὀνομάζεσθαι. οἱ δὲ τυλάδα λέγουσιν, ὡς ̓Αλέξανδρος ἱστορεῖ ὁ Μύνδιος: ἣν καὶ συναγελαστικὴν εἶναι καὶ νεοττεύειν ὡς καὶ τὰς χελιδόνας. ὅτι τὸ εἰς ̔́Ομηρον ἀναφερόμενον ἐπύλλιον, ἐπιγραφόμενον</TextUnit>
    <TextUnit id="380" loc="65b">δὲ ̓Επικιχλίδες, ἔτυχε ταύτης τῆς προσηγορίας διὰ τὸ τὸν ̔́Ομηρον ᾄδοντα αὐτὸ τοῖς παισὶ κίχλας δῶρον λαμβάνειν, ἱστορεῖ Μέναιχμος ἐν τῷ περὶ τεχνιτῶν. συκαλίδες. ̓Αλέξανδρος ὁ Μύνδιος ἱστορεῖ: “ἅτερος τῶν αἰγιθαλῶν ὑφ' ὧν μὲν ἔλαιον καλεῖται, ὑπὸ δέ τινων πυρρίας: συκαλὶς δ', ὅταν ἀκμάζῃ τὰ σῦκα.” δύο δ' εἶναι γένη αὐτοῦ συκαλίδα καὶ μελαγκόρυφον. ̓Επίχαρμος: “ ἀγλαὰς συκαλλίδας.” καὶ πάλιν  ἦν δ' ἐρῳδιοί τε πολλοὶ μακροκαμπυλαύχενες τέτρακές τε σπερματολόγοι κἀγλααὶ συκαλλίδες.  ἁλίσκονται δ' αὗται τῷ τῶν σύκων καιρῷ, διὸ</TextUnit>
    <TextUnit id="381" loc="65c">βέλτιον ὀνομάζοιτ' ἂν δι' ἑνὸς λ: διὰ δὲ τὸ μέτρον ̓Επίχαρμος διὰ δυεῖν εἴρηκεν.   σπίνοι. Εὔβουλος: ̓Αμφιδρομίων ὄντων, ἐν οἷς νομίζεται   ὀπτᾶν τε τυροῦ Χερρονησίτου τόμον  ἕψειν τ' ἐλαίῳ ῥάφανον ἠγλαισμένην πνίγειν τε παχέων ἀρνίων στηθύνια  τίλλειν τε φάττας καὶ κίχλας ὁμοῦ σπίνοις</TextUnit>
    <TextUnit id="382" loc="65d">ὁμοῦ τε χναύειν μαινίσιν σηπίδια  πιλοῦν τε πολλὰς πλεκτάνας ἐπιστρεφῶς  πίνειν τε πολλὰς κύλικας εὐζωρεστέρας.  κόψιχοι. Νικόστρατος ἢ Φιλέταιρος:  τί οὖν ἀγοράσω; φράζε γάρ. β. μὴ πολυτελῶς, ἀλλὰ καθαρείως: δασύποδα,  ἐὰν περιτύχῃς, ἀγόρασον καὶ νηττία  ὁπόσα σὺ βούλει καὶ κίχλας καὶ κοψίχους, ὀρνιθάριά τε τῶν ἀγρίων τούτων συχνά:  χάριεν γάρ.</TextUnit>
    <TextUnit id="383" loc="65e">̓Αντιφάνης δὲ καὶ ψᾶρας ἐν τοῖς βρώμασι καταλέγει:   μέλι, πέρδικες,  φάτται, νῆτται, χῆνες, ψᾶρες,  κίττα, κολοιός, κόψιχος, ὄρτυξ, ὄρνις θήλεια.  πάντων ἡμᾶς λόγον ἀπαιτεῖς καὶ οὐδ' ὁτιοῦν ἔξεστιν εἰπεῖν ἀνυπεύθυνον. ὅτι τὸ στρουθάριον παρ' ἄλλοις τε καὶ δὴ καὶ παρ' Εὐβούλῳ:   περδίκια  λαβὲ τέτταρ' ἢ καὶ πέντε, δασύποδας δὲ τρεῖς, στρουθάριὰ θ' οἷον ἐντραγεῖν, ἀκανθίδας,  καὶ βιττάκους, σπινίδια, κερχνῇδας τά τ' ἄλλ' ἅττ' ἂν ἐπιτύχῃς.</TextUnit>
    <TextUnit id="384" loc="65f">ἐγκέφαλοι χοίρειοι. τούτων ἡμᾶς ἐσθίειν οὐκ  εἴων οἱ φιλόσοφοι, φάσκοντες τοὺς αὐτῶν μεταλαμβάνοντας “ ἶσον καὶ κυάμων τρώγειν κεφαλῶν τε” οὐ “ τοκήων” μόνον, ἀλλὰ καὶ τῶν ἄλλων βεβήλων, οὐδένα γοῦν τῶν ἀρχαίων βεβρωκέναι διὰ τὸ τὰς αἰσθήσεις ἁπάσας σχεδὸν ἐν αὐτῷ εἶναι.</TextUnit>
    <TextUnit id="385" loc="66a">̓Απολλόδωρος δ' ὁ ̓Αθηναῖος οὐδ' ὀνομάζειν τινὰ τῶν παλαιῶν φησιν ἐγκέφαλον καὶ Σοφοκλέα γοῦν ἐν Τραχινίαις ποιήσαντα τὸν ̔Ηρακλέα ῥιπτοῦντα τὸν Λίχαν ἐς θάλασσαν οὐκ ὀνομάσαι ἐγκέφαλον, ἀλλὰ λευκὸν μυελόν, ἐκκλίνοντα τὸ μὴ ὀνομαζόμενον:   κόμης δὲ λευκὸν μυελὸν ἐκραίνει, μέσου κρατὸς διασπαρέντος αἵματός θ' ὁμοῦ,  καίτοι τἄλλα διαρρήδην ὀνομάσαντα. καὶ Εὐριπίδης δὲ τὴν ̔Εκάβην θρηνοῦσαν εἰσαγαγὼν τὸν ̓Αστυάνακτα ὑπὸ τῶν ̔Ελλήνων ῥιφέντα φησί:   δύστηνε, κρατὸς ὥς ς' ἔκειρεν ἀθλίως</TextUnit>
    <TextUnit id="386" loc="66b">τείχη πατρῷα, Λοξίου πυργώματα, ὃν πόλλ' ἐκήπευς' ἡ τεκοῦσα βόστρυχον φιλήμασὶν τ' ἔδωκεν : ἔνθεν ἐκγελᾷ  ὀστέων ῥαγέντων φόνος, ἵν': αἰσχρὰ μὴ λέγω.  ἔχει δὲ ἐπίστασιν ἡ τῶν ποιημάτων τούτων ἐκδοχή. καὶ γὰρ Φιλοκλῆς τε ἐγκέφαλόν φησιν   οὐδ' ἂν ἐγκέφαλον ἔσθων λίποι,  καὶ ̓Αριστοφάνης:   ἀπολέσαιμ' ἂν ἐγκεφάλου θρίω δύο,  καὶ ἄλλοι. λευκὸν οὖν ἂν εἴη μυελὸν εἰρηκὼς Σοφοκλῆς</TextUnit>
    <TextUnit id="387" loc="66c">ποιητικῶς, Εὐριπίδης δὲ τὸ τῆς προσόψεως  εἰδεχθὲς καὶ αἰσχρὸν οὐχ αἱρούμενος ἐναργῶς ἐμφανίσαι ἐδήλωσεν ὡς ἐβούλετο. ὅτι δ' ἱερὸν ἐνόμιζον τὴν κεφαλὴν δῆλον ἐκ τοῦ καὶ κατ' αὐτῆς ὀμνύειν καὶ τοὺς γινομένους ἀπ' αὐτῆς πταρμοὺς προσκυνεῖν ὡς ἱερούς. ἀλλὰ μὴν καὶ τὰς συγκαταθέσεις βεβαιοῦμεν τῇ ταύτης ἐπινεύσει, ὡς καὶ ὁ ̔Ομηρικὸς Ζεύς φησιν  εἰ δ' ἄγε τοι κεφαλῇ ἐπινεύσομαι.  ὅτι εἰς τὸ πρόπομα καὶ ταῦτα ἐνεβάλλοντο, πέπερι, φυλλίς, σμύρνα, κύπειρον, μύρον Αἰγύπτιον.</TextUnit>
    <TextUnit id="388" loc="66d">̓Αντιφάνης:  ἂν μὲν ἄρα πέπερι πριάμενός τις εἰσφέρῃ,  στρεβλοῦν γράφουσι τοῦτον ὡς κατάσκοπον.  πάλιν   νῦν δεῖ περιόντα πέπερι καὶ καρπὸν βλίτου  ζητεῖν.  Εὔβουλος:   κόκκον λαβοῦσα κνίδιον ἢ τοῦ πεπέριδος  τρίψας' ὁμοῦ σμύρνῃ διάπαττε τὴν ὁδόν. ' ̓Ωφελίων:  Λιβυκὸν πέπερι θυμίαμα καὶ βιβλίον  Πλάτωνος ἐμβρόντητον.</TextUnit>
    <TextUnit id="389" loc="66e">Νίκανδρος Θηριακοῖς:  ἢ καὶ λεπτοθρίοιο πολύχνοα φύλλα κονύζης,  πολλάκι δ' ἢ πέπερι κόψας νέον ἢ ἀπὸ Μήδων  κάρδαμον.  Θεόφραστος ἐν φυτῶν ἱστορίᾳ: “τὸ πέπερι καρπὸς μέν ἐστι, διττὸν δὲ αὐτοῦ τὸ γένος: τὸ μὲν στρογγύλον ὥσπερ ὄροβος, κέλυφος ἔχον ὑπέρυθρον, τὸ  δὲ πρόμηκες, μέλαν, σπερμάτια μηκωνικὰ ἔχον. ἰσχυρότερον δὲ πολὺ τοῦτο θατέρου, θερμαντικὰ δὲ ἄμφω: διὸ καὶ πρὸς τὸ κώνειον βοηθεῖ ταῦτα.”</TextUnit>
    <TextUnit id="390" loc="66f">ἐν δὲ τῷ περὶ πνιγμοῦ γράφει: “ἡ δὲ τούτων ἀνάκτησις ὄξους ἐγχύσει καὶ πεπέριδος ἢ κνίδης καρπῷ τριφθείσης.” τοῦτο δ' ἡμᾶς τηρῆσαι δεῖ ὅτι οὐδέτερον ὄνομα οὐδέν ἐστι παρὰ τοῖς ̔́Ελλησιν εἰς ι λῆγον, εἰ μὴ μόνον τὸ μέλι. τὸ γὰρ πέπερι καὶ κόμμι καὶ κοῖφι ξενικά. ἔλαιον. Σαμιακοῦ ἐλαίου μνημονεύει ̓Αντιφάνης ἢ ̓́Αλεξις:   οὑτοσὶ δέ σοι  τοῦ λευκοτάτου πάντων ἐλαίου Σαμιακοῦ  ἐστιν μετρητής.</TextUnit>
    <TextUnit id="391" loc="67a">Καρικοῦ δὲ ' ̓Ωφελίων:   ἐλαίῳ Καρικῷ  ἀλείφεται.  ̓Αμύντας ἐν σταθμοῖς Περσικοῖς φησι: “ φέρει τὰ ὄρη τέρμινθον καὶ σχῖνον καὶ κάρυα τὰ Περσικά, ἀφ' ὧν ποιοῦσι τῷ βασιλεῖ ἔλαιον πολύ.” Κτησίας δ' ἐν Καρμανίᾳ φησὶ γίνεσθαι ἔλαιον ἀκάνθινον, ᾧ χρῆσθαι βασιλέα: ὃς καὶ καταλέγων ἐν τῷ περὶ τῶν κατὰ τὴν ̓Ασίαν φόρων τούτῳ βιβλίῳ πάντα τὰ τῷ βασιλεῖ παρασκευαζόμενα ἐπὶ τὸ δεῖπνον οὔτε πεπέρεως μέμνηται οὔτε ὄξους, “ὃ μόνον ἄριστόν ἐστι τῶν ἡδυσμάτων.” ἀλλὰ μὴν οὐδὲ</TextUnit>
    <TextUnit id="392" loc="67b">Δίνων ἐν τῇ Περσικῇ πραγματείᾳ: ὃς γέ φησι καὶ ἅλας ̓Αμμωνιακὸν ἀπ' Αἰγύπτου ἀναπέμπεσθαι βασιλεῖ καὶ ὕδωρ ἐκ τοῦ Νείλου, ἐλαίου δὲ τοῦ ὠμοτριβοῦς καλουμένου μέμνηται  Θεόφραστος ἐν τῷ περὶ ὀδμῶν, φάσκων αὐτὸ γίνεσθαι ἐκ τῶν φαυλιῶν ἐλαιῶν καὶ ἐξ ἀμυγδάλων, τοῦ δὲ ἐν Θουρίοις γινομένου ἐλαίου ὡς διαφόρου μνημονεύει ̓́Αμφις::  ἐν Θουρίοις τοὔλαιον, ἐν Γέλᾳ φακῆ..    γάρος. Κρατῖνος:</TextUnit>
    <TextUnit id="393" loc="67c">ὁ τάλαρος ὑμῶν διάπλεως ἔσται γάρου,  Φερεκράτης:   ἀνεμολύνθη τὴν ὑπήνην τῷ γάρῳ.  Σοφοκλῆς Τριπτολέμῳ:   τοῦ ταριχηροῦ γάρου.  Πλάτων  ἐν σαπρῷ γάρῳ  βάπτοντες ἀποπνίξουσί με.  ὅτι δ' ἀρσενικὸν ἐστι τοὔνομα Αἰσχύλος δηλοῖ εἰπών   καὶ τὸν ἰχθύων γάρον.  ὄξος. τοῦτο μόνον ̓Αττικοὶ τῶν ἡδυσμάτων ἦδος καλοῦσι. κάλλιστον δ' ὄξος εἶναί φησι Χρύσιππος ὁ φιλόσοφος τό τε Αἰγύπτιον καὶ τὸ Κνίδιον.̓Αριστοφάνης δὲ ἐν Πλούτῳ φησὶν</TextUnit>
    <TextUnit id="394" loc="67d">ὄξει διέμενος Σφηττίῳ.  Δίδυμος δ' ἐξηγούμενος τὸ ἰαμβεῖόν φησιν “ἴσως διότι οἱ Σφήττιοι ὀξεῖς.” μνημονεύει δέ που καὶ τοῦ ἐκ Κλεωνῶν ὄξους ὡς διαφόρου :  ἐν δὲ Κλεωναῖς ὀξίδες εἰσί.  καὶ Δίφιλος:   δειπνεῖ τε καταδύς, πῶς δοκεῖς, Λακωνικῶς,   ὄξους δὲ κοτύλην Β. πάξ. α. τί πάξ; β. ὀξὶς μέτρον χωρεῖ τοσοῦτο τῶν Κλεωναίων.  Φιλωνίδης:  τὰ καταχύσματα  αὐτοῖσιν ὄξος οὐκ ἔχει.  ̔Ο δὲ Ταραντῖνος ̔ ̔Ηρακλείδης ἐν τῷ Συμποσίῳ</TextUnit>
    <TextUnit id="395" loc="67e">φησί: “τὸ ὄξος τινὰ τῶν ἐκτὸς συνιστάνει, παραπλησίως δὲ καὶ τὰ ἐν κοιλίᾳ, τὰ δ' ἐν τῷ ὄγκῳ διαλύει, διὰ τὸ δηλονότι διαφόρους ἐν ἡμῖν μίγνυσθαι χυμούς.” ἐθαυμάζετο δὲ καὶ τὸ Δεκελεικὸν ὄξος. ̓́Αλεξις   κοτύλας τέτταρας  ἀναγκάσας μεστὰς ἔμ' αὐτίτου σπάσαι ὄξους Δεκελεικοῦ δι' ἀγορᾶς μέσης ἄγεις.  λεκτέον δὲ ὀξύγαρον διὰ τοῦ ῡ καὶ τὸ δεχόμενον</TextUnit>
    <TextUnit id="396" loc="67f">αὐτὸ ἀγγεῖον ὀξύβαφον: ἐπεὶ καὶ Λυσίας ἐν τῷ κατὰ Θεοπόμπου αἰκίας εἴρηκεν “ ἐγὼ δ' ὀξύμελι πίνω.” οὕτως οὖν ἐροῦμεν καὶ ὀξυρόδινον.   ὅτι ἀρτύματα εὕρηται παρὰ Σοφοκλεῖ: καὶ βορᾶς ἀρτύματα.  καὶ παρ' Αἰσχύλῳ :   διαβρέχεις τἀρτύματα.  καὶ Θεόπομπος δέ φησι: “ πολλοὶ μὲν ἀρτυμάτων μέδιμνοι, πολλοὶ δὲ σάκκοι καὶ θύλακοι βιβλίων καὶ τῶν ἄλλων ἁπάντων τῶν χρησίμων πρὸς τὸν</TextUnit>
    <TextUnit id="397" loc="68a">βίον.” τὸ δὲ ῥῆμα κεῖται παρὰ Σοφοκλεῖ:   ἐγὼ μάγειρος ἀρτύσω σοφῶς.  Κρατῖνος:    γλαῦκον οὐ πρὸς παντὸς ἀνδρός ἐστιν ἀρτῦσαι  καλῶς.  Εὔπολις:   ὄψῳ πονηρῷ πολυτελῶς ἠρτυμένῳ. ὅτι ἀρτύματα ταῦτα καταλέγει που ̓Αντιφάνης:    ἀστάφιδος, ἁλῶν, σιραίου, σιλφίου, τυροῦ, θύμου,  σησάμου, νίτρου, κυμίνου, ῥοῦ, μέλιτος, ὀριγάνου, βοτανίων, ὄξους, ἐλαῶν, εἰς ἀβυρτάκην χλόης,  καππάριδος, ᾠῶν, ταρίχους, καρδάμων, θρίων, ὀποῦ.</TextUnit>
    <TextUnit id="398" loc="68b">ὅτι οἴδασιν οἱ παλαιοὶ τὸ Αἰθιοπικὸν καλούμενον  κύμινον. ὅτι εἴρηται ἀρσενικῶς ὁ θύμος καὶ ὁ ὀρίγανος. ̓Αναξανδρίδης :   ἀσφάραγον σχῖνόν τε τεμὼν καὶ ὀρίγανον, ὃς δὴ  σεμνύνει τὸ τάριχον ὁμοῦ μιχθεὶς κοριάννῳ.  ̓́Ιων   αὐτὰρ ὃ γ' ἐμμαπέως τὸν ὀρίγανον ἐν χερὶ κεύθει.  θηλυκῶς δὲ Πλάτων ἢ Κάνθαρος:  ἢ 'ξ ̓Αρκαδίας οὕτω δριμυτάτην ὀρίγανον.  οὐδετέρως δ' ̓Επίχαρμος καὶ ̓Αμειψίας. τὸν</TextUnit>
    <TextUnit id="399" loc="68c">δὲ θύμον ἀρσενικῶς Νίκανδρος ἐν Μελισσουργικοῖς. ὅτι τοὺς πέπονας Κρατῖνος μὲν σικύους σπερματίας κέκληκεν ἐν ̓Οδυσσεῦσιν:   ποῦ ποτ' εἶδές μοι τὸν ἄνδρα, παῖδα Λαέρτα  φίλον;   β. ἐν Πάρῳ σικυὸν μέγιστον σπερματίαν ὠνούμενον.  Πλάτων Λαίῳ:   οὐχ ὁρᾷς ὅτι ὁ μὲν Λέαγρος, Γλαύκωνας ὢν μεγάλου γένους, ἀβελτεροκόκκυξ ἠλίθιος περιέρχεται</TextUnit>
    <TextUnit id="400" loc="68d">σικυοῦ πέπονος εὐνουχίου κνήμας ἔχων;  ̓Αναξίλας:  τὰ δὲ σφύρ' ᾤδει μᾶλλον ἢ σικυὸς πέπων.  Θεόπομπος:   μαλθακωτέρα  πέπονος σικυοῦ μοι γέγονε.  Φαινίας: “ βρωτὰ μὲν ἁπαλὰ τῷ περικαρπίῳ σικυὸς καὶ πέπων ἄνευ τοῦ σπέρματος, πεττόμενον δὲ τὸ περικάρπιον μόνον, κολοκύντη δὲ ὠμὴ μὲν ἄβρωτος, ἑφθὴ δὲ καὶ ὀπτὴ βρωτή.” Διοκλῆς δ' ὁ Καρύστιος ἐν πρώτῳ ̔Υγιεινῶν φησιν ἑψανὰ ἄγρια εἶναι θρίδακα ταύτης κρατίστην τὴν μέλαιναν,</TextUnit>
    <TextUnit id="401" loc="68e">κάρδαμον, κορίαννον, σίναπυ, κρόμμυον τούτου εἶδος ἀσκαλώνιον καὶ γήτειον, σκόροδον, φύσιγγες, σικυός, πέπων, μήκων, καὶ μετ' ὀλίγα: “ὁ πέπων δ' ἐστὶν εὐκαρδιώτερος καὶ εὐπεπτότερος. ἑφθὸς δ' ὁ σικυὸς ἁπαλὸς, ἄλυπος, οὐρητικός. ὁ δὲ πέπων ἑψηθεὶς ἐν μελικράτῳ διαχωρητικώτερος.” Σπεύσιππος δ' ἐν τοῖς ̔Ομοίοις τὸν πέπονα καλεῖ σικύαν Διοκλῆς δὲ πέπονα ὀνομάσας οὐκ ἔτι καλεῖ σικύαν καὶ ὁ Σπεύσιππος δὲ σικύαν εἰπὼν πέπονα οὐκ ὀνομάζει.</TextUnit>
    <TextUnit id="402" loc="68f">Δίφιλος δέ φησιν “ὁ πέπων εὐχυλότερός ἐστι καὶ ἐπικρατητικὸς κακοχυλότερος δέ, ὀλιγότροφος δὲ καὶ εὔφθαρτος καὶ εὐεκκριτώτερος.”   θρίδαξ. ταύτην ̓Αττικοὶ θριδακίνην καλοῦσιν. ̓Επίχαρμος:   θρίδακος ἀπολελεμμένας τὸν καυλόν,</TextUnit>
    <TextUnit id="403" loc="69a">θριδακινίδας δ' εἴρηκε Στράττις:  πρασοκουρίδες, αἳ καταφύλλους  ἀνὰ κήπους πεντήκοντα ποδῶν  ἴχνεσι βαίνετ', ἐφαπτόμεναι  ποδοῖν σατυριδίων μακροκέρκων, χοροὺς ἑλίσσουσαι παρ' ὠκίμων  πέταλα καὶ θριδακινίδων εὐόσμων τε σελίνων.  Θεόφραστος δέ φησι: “ τῆς θριδακίνης ἡ λευκὴ γλυκυτέρα καὶ ἁπαλωτέρα. γένη δ' αὐτῆς τρία, τὸ πλατύκαυλον καὶ στρογγυλόκαυλον καὶ τρίτον τὸ Λακωνικόν. αὕτη δ' ἔχει τὸ μὲν φύλλον σκολυμῶδες, ὀρθὴ δὲ καὶ εὐαυξὴς καὶ ἀπαράβλαστός ἐστιν ἐκ τοῦ καυλοῦ, τῶν δὲ πλατειῶν οὕτω τινὲς</TextUnit>
    <TextUnit id="404" loc="69b">γίνονται πλατύκαυλοι ὥστ' ἐνίους καὶ θύραις χρῆσθαι κηπουρικαῖς.” τῶν δὲ καυλῶν φησι κολουσθέντων ἡδίους τοὺς παλιμβλαστεῖς εἶναι.  Νίκανδρος δ' ὁ Κολοφώνιος ἐν β' Γλωσσῶν βρένθιν λέγεσθαί φησι παρὰ Κυπρίοις θρίδακα, οὗ ὁ ̓́Αδωνις καταφυγὼν ὑπὸ τοῦ κάπρου διεφθάρη. ̓́Αμφις τε ἐν ̓Ιαλέμῳ φησὶν  ἐν ταῖς θριδακίναις ταῖς κάκιστ' ἀπολουμέναις, ἃς εἰ φάγοι τις ἐντὸς ἑξήκοντ' ἐτῶν,</TextUnit>
    <TextUnit id="405" loc="69c">ὁπότε γυναικὸς λαμβάνοι κοινωνίαν,  στρέφοιθ' ὅλην τὴν νύκτ' ἂν οὐδὲ ἓν πλέον ὧν βούλεται δρῶν, ἀντὶ τῆς ὑπουργίας τῇ χειρὶ τρίβων τὴν ἀναγκαίαν τύχην,  καὶ Καλλίμαχος δέ φησιν ὅτι ἡ ̓Αφροδίτη τὸν ̓́Αδωνιν ἐν θριδακίνῃ κρύψειεν, ἀλληγορούντων τῶν ποιητῶν ὅτι ἀσθενεῖς εἰσι πρὸς ἀφροδίσια οἱ συνεχῶς χρώμενοι θρίδαξι. καὶ Εὔβουλος δ' ἐν ̓Αστύτοις φησί:  μὴ παρατίθει σύ μοι θριδακίνας, ὦ γύναι,</TextUnit>
    <TextUnit id="406" loc="69d">ἐπὶ τὴν τράπεζαν, ἢ σεαυτὴν αἰτιῶ. ἐν τῷ λαχάνῳ τούτῳ γάρ, ὡς λόγος, ποτὲ  τὸν ̓́Αδωνιν ἀποθανόντα προὔθηκεν Κύπρις:  ὥστ' ἐστὶ νεκύων βρῶμα,  Κρατῖνος δέ φησι Φάωνος ἐρασθεῖσαν τὴν ̓Αφροδίτην ἐν “ καλαῖς θριδακίναις” αὐτὸν ἀποκρύψαι, Μαρσύας δ' ὁ νεώτερος ἐν χλόῃ κριθῶν. ̔Ιππώνακτα δὲ τετρακίνην τὴν θρίδακα καλεῖν : Πάμφιλος ἐν Γλώσσαις φησί, Κλείταρχος δὲ Φρύγας</TextUnit>
    <TextUnit id="407" loc="69e">οὕτω καλεῖν. Λύκος δ' ὁ Πυθαγόρειος τὴν ἐκ γενέσεώς φησι θρίδακα πλατύφυλλον τετανὴν ἄκαυλον ὑπὸ μὲν τῶν Πυθαγορείων λέγεσθαι εὐνοῦχον, ὑπὸ δὲ τῶν γυναικῶν ἀστύτιδα: διουρητικοὺς γὰρ παρασκευάζει καὶ ἐκλύτους πρὸς τὰ ἀφροδίσια: ἐστὶ δὲ κρατίστη ἐσθίεσθαι. :  Δίφιλος δέ φησιν ὡς ὁ τῆς θρίδακος καυλὸς πολύτροφὸς ἐστι καὶ δυσέκκριτος μᾶλλον τῶν φύλλων ταῦτα δὲ πνευματικώτερὰ ἐστι καὶ τροφιμώτερα καὶ εὐεκκριτώτερα. κοινῶς μέντοι ἡ θρίδαξ εὐστόμαχος, ψυκτική, εὐκοίλιος, ὑπνωτική,</TextUnit>
    <TextUnit id="408" loc="69f">εὔχυλος, ἐφεκτικὴ τῆς πρὸς τὰ ἀφροδίσια ὁρμῆς, ἡ δὲ τρυφερωτέρα θρίδαξ εὐστομαχωτέρα καὶ μᾶλλον ὕπνον ποιοῦσα, ἡ δὲ σκληροτέρα καὶ ψαθυρὰ ἧττόν ἐστι καὶ εὐστόμαχος καὶ εὐκοίλιος,  ὕπνον τε ποιεῖ, ἡ δὲ μέλαινα θρίδαξ ψύχει μᾶλλον εὐκοίλιός τέ ἐστι, , καὶ αἱ μὲν θερινοὶ εὐχυλότεραι καὶ τροφιμώτεραι, αἱ δὲ φθινοπωρινοὶ ἄτροφοι καὶ ἀχυλότεραι. ὁ δὲ καυλὸς τῆς θρίδακος ἄδιψος εἶναι δοκεῖ. θρίδαξ δ' ἑψομένη ὁμοίως τῷ ἀπὸ κράμβης ἀσπαράγῳ ἐν λοπάδι, ὡς Γλαυκίας ἱστορεῖ,</TextUnit>
    <TextUnit id="409" loc="70a">κρείττων τῶν ἄλλων ἑψητῶν λαχάνων. ἐν ἄλλοις δὲ Θεόφραστος ἐπίσπορά φησι καλεῖσθαι τευτλίον, θριδακίνην, εὔζωμον, νᾶπυ, λάπαθον, κορίαννον, ἄνηθον, κάρδαμον. Δίφιλος δὲ κοινῶς φησιν εἶναι πάντα τὰ λάχανα ἄτροφα καὶ λεπτυντικὰ καὶ κακόχυλα ἔτι τε ἐπιπολαστικὰ καὶ δυσοικονόμητα. θερινῶν δὲ λαχάνων ̓Επίχαρμος μέμνηται. κινάρα. ταύτην Σοφοκλῆς ἐν Κολχίσι κυνάραν καλεῖ, ἐν δὲ Φοίνικι :   κύναρος ἄκανθα πάντα πληθύει γύην.  ̔Εκαταῖος δ' ὁ Μιλήσιος ἐν ̓Ασίας περιηγήσει, εἰ γνήσιον τοῦ συγγραφέως τὸ βιβλίον Καλλίμαχος</TextUnit>
    <TextUnit id="410" loc="70b">γὰρ Νησιώτου αὐτὸ ἀναγράφει: ὅστις οὖν ἐστιν ὁ ποιήσας, λέγει οὕτως: “ περὶ τὴν ̔Υρκανίην θάλασσαν καλεομένην οὔρεα ὑψηλὰ καὶ δασέα ὕλῃσιν, ἐπὶ δὲ τοῖσιν οὔρεσιν ἄκανθα κυνάρα.” καὶ ἑξῆς: “ Πάρθων πρὸς ἥλιον ἀνίσχοντα Χοράσμιοι οἰκοῦσι γῆν, ἔχοντες καὶ πεδία καὶ οὔρεα: ἐν δὲ τοῖσιν οὔρεσι δένδρεα ἔνι ἄγρια, ἄκανθα κυνάρα, ἰτέα, μυρίκη.” καὶ περὶ τὸν ̓Ινδὸν δέ φησι ποταμὸν γίνεσθαι τὴν κυνάραν. καὶ Σκύλαξ δὲ ἢ Πολέμων γράφει: “ εἶναι δὲ τὴν γῆν ὑδρηλὴν</TextUnit>
    <TextUnit id="411" loc="70c">κρήνῃσι καὶ ὀχετοῖσιν, ἐν δὲ τοῖς οὔρεσι πέφυκε κυνάρα καὶ βοτάνη ἄλλη.” καὶ ἐν τοῖς ἑξῆς: “ἐντεῦθεν δὲ ὄρος παρέτεινε τοῦ ποταμοῦ τοῦ ̓Ινδοῦ καὶ ἔνθεν καὶ ἔνθεν ὑψηλόν τε καὶ δασὺ ἀγρίῃ ὕλῃ καὶ ἀκάνθῃ κυνάρᾳ.” Δίδυμος δ' ὁ γραμματικὸς ἐξηγούμενος παρὰ τῷ Σοφοκλεῖ τὸ κύναρος ἄκανθα “ μήποτε, φησί, τὴν κυνόσβατον λέγει διὰ τὸ ἀκανθῶδες καὶ τραχὺ εἶναι τὸ φυτόν. καὶ γάρ ἡ Πυθία ξυλίνην κύνα αὐτὸ εἶπεν, καὶ ὁ</TextUnit>
    <TextUnit id="412" loc="70d">Λοκρὸς χρησμὸν λαβὼν ἐκεῖ πόλιν οἰκίζειν ὅπου ἂν ὑπὸ ξυλίνης κυνὸς δηχθῇ, καταμυχθεὶς τὴν κνήμην ὑπὸ κυνοσβάτου ἔκτισε τὴν πόλιν,” “ ἐστὶ δὲ ὁ κυνόσβατος μεταξὺ θάμνου καὶ δένδρου,” ὥς φησι Θεόφραστος, “ καὶ τὸν καρπὸν ἔχει ἐρυθρόν, παραπλήσιον τῇ ῥοιᾷ, ἔχει δὲ καὶ τὸ φύλλον ἀγνῶδες,”  Φαινίας δ' ἐν ε' περὶ φυτῶν κάκτον Σικελικήν τινα καλεῖ, ἀκανθῶδες φυτόν, ὡς καὶ Θεόφραστος ἐν ἕκτῳ περὶ φυτῶν “ἡ δὲ κάκτος καλουμένη περὶ Σικελίαν μόνον, ἐν τῇ ̔Ελλάδι δ' οὐκ ἔστι.</TextUnit>
    <TextUnit id="413" loc="70e">ἀφίησι δ' εὐθὺς ἀπὸ τῆς ῥίζης καυλοὺς ἐπιγείους: τὸ δὲ φύλλον ἔχει πλατὺ καὶ ἀκανθῶδες: καυλοὺς δὲ τοὺς καλουμένους κάκτους, ἐδώδιμοι δ' εἰσὶ περιλεπόμενοι καὶ μικρὸν ὑπόπικροι, καὶ ἀποθησαυρίζουσιν αὐτοὺς ἐν ἅλμῃ. ἕτερον δὲ καυλὸν ὀρθὸν ἀφίησιν, ὃν καλοῦσι πτέρνικα, καὶ τοῦτον ἐδώδιμον. τὸ δὲ περικάρπιον ἀφαιρεθέντων τῶν παππωδῶν ἐμφερὲς τῷ τοῦ φοίνικος ἐγκεφάλῳ,  ἐδώδιμον καὶ τοῦτο: καλοῦσι δ' αὐτὸ ἀσκάληρον.” τίς δὲ τούτοις οὐχὶ πειθόμενος θαρρῶν ἂν εἴποι τὴν κάκτον εἶναι ταύτην τὴν ὑπὸ ̔Ρωμαίων μὲν καλουμένην κάρδον, οὐ μακράν, ὄντων τῆς Σικελίας,</TextUnit>
    <TextUnit id="414" loc="70f">περιφανῶς δ' ὑπὸ τῶν ̔Ελλήνων κινάραν ὀνομαζομένην; ἀλλαγῇ] γὰρ δύο γραμμάτων κάρδος καὶ κάκτος ταὐτὸν ἂν εἴη. σαφῶς δ' ἡμᾶς διδάσκει καὶ ̓Επίχαρμος μετὰ τῶν ἐδωδίμων λαχάνων καὶ τὴν κάκτον καταλέγων οὕτως μήκων   μάραθα τραχέες τε κάκτοι τοῖς ἄλλοις μὲν φαγεῖν  ἐντὶ λαχάνοις  εἶτα προιών  αἲ κά τις ἐκτρίψας καλῶς  παρατιθῇ νιν, ἁδὺς ἐστ' αὐτὸς δ' ἐφ' αὑτοῦ χαιρέτω,  καὶ πάλιν</TextUnit>
    <TextUnit id="415" loc="71a">θρίδακας, ἐλάταν, σχῖνον, .., ῥαφανίδας, κάκτους  καὶ πάλιν  ὁ δέ τις ἀγρόθεν ἔοικε μάραθα καὶ κάκτους φέρειν, ἴφυον, λάπαθον, ὀτόστυλλον, σκόλιον, σερίδ', ἀτράκτυλον,  πτέριν, κάκτον, ὀνόπορδον.  καὶ Φιλίτας ὁ Κῷος:   γηρύσαιτο δὲ νεβρὸς ἀπὸ ψυχὴν ὀλέσασα,  ὀξείης κάκτου τύμμα φυλαξαμένη.  ἀλλὰ μὴν καὶ κινάραν ὠνόμασε παραπλησίως ἡμῖν Σώπατρος ὁ Πάφιος γεγονὼς τοῖς χρόνοις</TextUnit>
    <TextUnit id="416" loc="71b">κατ' ̓Αλέξανδρον τὸν Φιλίππου, ἐπιβιοὺς δὲ καὶ  ἕως τοῦ δευτέρου τῆς Αἰγύπτου βασιλέως, ὡς αὐτὸς ἐμφανίζει ἔν τινι τῶν συγγραμμάτων αὑτοῦ. Πτολεμαῖος δ' ὁ Εὐεργέτης βασιλεὺς Αἰγύπτου, εἷς ὢν τῶν ̓Αριστάρχου τοῦ γραμματικοῦ μαθητῶν, ἐν δευτέρῳ ὑπομνημάτων γράφει οὕτως: “ περὶ Βερενίκην τῆς Λιβύης Λήθων ποτάμιον, ἐν ᾧ γίνεται ἰχθὺς λάβραξ καὶ χρύσοφρυς καὶ ἐγχέλεων πλῆθος καὶ τῶν καλουμένων βασιλικῶν,</TextUnit>
    <TextUnit id="417" loc="71c">αἳ τῶν τε ἐκ Μακεδονίας καὶ τῆς Κωπαίδος λίμνης τὸ μέγεθός εἰσιν ἡμιόλιαι, πᾶν τε τὸ ῥεῖθρον αὐτοῦ ἰχθύων ποικίλων ἐστὶ πλῆρες. πολλῆς δ' ἐν τοῖς τόποις κινάρας φυομένης οἵ τε συνακολουθοῦντες ἡμῖν στρατιῶται πάντες δρεπόμενοι σίτῳ ἐχρῶντο καὶ ἡμῖν προσέφερον, ψιλοῦντες τῶν ἀκανθῶν.” οἶδα δὲ καὶ Κίναρον καλουμένην νῆσον, ἧς μνημονεύει Σῆμος. ἐγκέφαλος φοίνικος φοίνικος. Θεόφραστος περὶ φοίνικος τοῦ φυτοῦ εἰπὼν ἐπιφέρει: “ἡ μὲν οὖν ἀπὸ τῶν καρπῶν φυτεία τοιαύτη τις: ἡ δ' ἀπ' αὐτοῦ, ὅταν ἀφέλωσι τὸ ἄνω ἐν ᾧπερ ὁ ἐγκέφαλος.” καὶ</TextUnit>
    <TextUnit id="418" loc="71d">Ξενοφῶν ἐν δευτέρῳ ̓Αναβάσεως γράφει τάδε: “ἐνταῦθα καὶ τὸν ἐγκέφαλον τοῦ φοίνικος πρῶτον ἔφαγον οἱ στρατιῶται: καὶ οἱ πολλοὶ ἐθαύμαζον τό τε εἶδος καὶ τὴν ἰδιότητα τῆς ἡδονῆς: ἦν δὲ σφόδρα καὶ τοῦτο κεφαλαλγές. ὁ δὲ φοῖνιξ, ὅταν ἐξαιρεθῇ ὁ ἐγκέφαλος, ὅλος ἐξαυαίνεται.” Νίκανδρος Γεωργικοῖς:   σὺν καὶ φοίνικος παραφυάδας ἐκκόπτοντες  ἐγκέφαλον φορέουσι νέοις ἀσπαστὸν ἔδεσμα.</TextUnit>
    <TextUnit id="419" loc="71e">Δίφιλος δ' ὁ Σίφνιος ἱστορεῖ: “οἱ τῶν φοινίκων  ἐγκέφαλοι πλήσμιοι καὶ πολύτροφοι, ἔτι δὲ βαρεῖς καὶ δυσοικονόμητοι διψώδεις τε καὶ στατικοὶ κοιλίας.” “ ἡμεῖς δέ, φησὶν οὗτος, ἑταῖρε Τιμόκρατες, δόξομεν ἐγκέφαλον ἔχειν μέχρι τοῦ τέλους, εἰ καταπαύσομεν ἐνταῦθα καὶ τήνδε τὴν συναγωγήν.”    — 'ἔργον ἐστὶν εἰς τρίκλινον συγγενείας εἰσπεσεῖν οὗ λαβὼν τὴν κύλικα πρῶτος ἄρχεται λόγου πατήρ,</TextUnit>
    <TextUnit id="420" loc="71f">καὶ παραινέσας πέπαικεν, εἶτα μήτηρ δευτέρα,  εἶτα τηθὶς παραλαλεῖ τις, εἶτα βαρύφωνος γέρων,  τηθίδος πατήρ, ἔπειτα γραῦς καλοῦσα φίλτατον ὁ δ' ἐπινεύει πᾶσι τούτοις,  φησὶ Μένανδρος, πάλιν   τῆς σκιᾶς τὴν πορφύραν πρῶτον ἐνυφαίνους', εἶτα μετὰ τὴν πορφύραν  τοῦτ' ἐστίν, οὔτε λευκὸν οὔτε πορφύρα,  ἀλλ' ὥσπερ αὐγὴ τῆς κρόκης κεκραμένη. ̓Αντιφάνης:  τί φής; ἐνθάδ' οἴσεις τι καταφαγεῖν  ἐπὶ τὴν θύραν; εἶθ' ὥσπερ οἱ πτωχοὶ χαμαὶ  ἐνθάδ' ἔδομαι καί τις ὄψεται.  ὁ αὐτός:   εὐτρέπιζε δὴ  ψυκτῆρα, λεκάνην, τριπόδιον, ποτήριον,  χύτραν, θυίαν, κάκκαβον, ζωμήρυσιν.</TextUnit>
    <TextUnit id="421" loc="72a">ὁτι Καλλίμαχος ὁ γραμματικὸς το μέγα βιβλίον ἴσον ἔλεγεν εἶναι τῷ μεγάλῳ κακῷ. κιβώρια. Νίκανδρος ἐν Γεωργικοῖς:   σπείρειας κυάμων Αἰγύπτιον, ὄφρα θερείης  ἀνθέων μὲν στεφάνους ἀνύσῃς, τὰ δὲ πεπτηῶτα  ἀκμαίου καρποῖο κιβώρια δαινυμένοισιν</TextUnit>
    <TextUnit id="422" loc="72b">εἰς χέρας ἠιθέοισι πάλαι ποθέουσιν ὀρέξῃς. ῥίζας δὲ ἐν θοίνῃσιν ἀφεψήσας προτίθημι.  ῥίζας δὲ λέγει Νίκανδρος τὰ ὑπ' ̓Αλεξανδρέων κολοκάσια καλούμενα: ὡς ὁ αὐτός:   κυάμου λέψας κολοκάσιον ἐντμήξας τε.  ἐστὶ δ' ἐν Σικυῶνι Κολοκασίας ̓Αθηνᾶς ἱερόν. ἐστὶ δὲ καὶ κιβώριον εἶδος ποτηρίου.  Θεόφραστος δ' ἐν τῷ περὶ φυτῶν οὕτω γράφει:</TextUnit>
    <TextUnit id="423" loc="72c">“ὁ κύαμος ἐν Αἰγύπτῳ φύεται μὲν ἐν ἕλεσι καὶ λίμναις. καυλὸς δ' αὐτοῦ μῆκος μὲν ὁ μακρότατος εἰς δ πήχεις, πάχος δὲ δακτυλιαῖος, ὅμοιος καλάμῳ μαλακῷ ἀγονάτῳ: διαφύσεις δ' ἔνδοθεν ἔχει δι' ὅλου διειλημμένας ὁμοίας τοῖς κηρίοις. ἐπὶ τούτῳ δ' ἡ κωδύα καὶ τὸ ἄνθος διπλάσιον ἢ μήκωνος: χρῶμα δ' ὅμοιον ῥόδῳ κατακορές. παραφύεται</TextUnit>
    <TextUnit id="424" loc="72d">δὲ φύλλα μεγάλα: ἡ δὲ ῥίζα παχυτέρα καλάμου τοῦ παχυτάτου καὶ διαφύσεις ὁμοίας ἔχουσα τῷ καυλῷ. ἐσθίουσι δ' αὐτὴν καὶ ἑφθὴν καὶ ὠμὴν καὶ ὀπτήν, καὶ οἱ περὶ τὰ ἕλη τούτῳ σίτῳ χρῶνται. γίνεται δὲ καὶ ἐν Συρίᾳ καὶ κατὰ Κιλικίαν, ἀλλ' οὐκ ἐκπέττουσιν αἱ χῶραι: καὶ περὶ Τορώνην τῆς Χαλκιδικῆς ἐν λίμνῃ τινὶ μετρίᾳ τῷ μεγέθει, καὶ</TextUnit>
    <TextUnit id="425" loc="73a">αὕτη πέττεται καὶ τελεοκαρπεῖ.” Δίφιλος δὲ ὁ Σίφνιός φησιν “ἡ τοῦ κυάμου τοῦ Αἰγυπτίου ῥίζα, ἥτις λέγεται κολοκάσιον, εὔστομὸς τέ ἐστι καὶ τρόφιμος, δυσέκκριτος δὲ διὰ τὸ παραστύφειν κρεῖττον δ' ἐστὶ τὸ ἥκιστα ἐριῶδες. οἱ δὲ γινόμενοι, φησί, κύαμοι ἐκ τῶν κιβωρίων χλωροὶ μέν εἰσι δύσπεπτοι, ὀλιγότροφοι, διαχωρητικοί, πνευματικώτατοι, ξηρανθέντες δὲ ἧττον πνευματοῦσι.” γίνεται δὲ ὄντως ἐκ τῶν κιβωρίων καὶ ἄνθος στεφανωτικόν. καλοῦσι δ' Αἰγύπτιοι μὲν αὐτὸ λωτόν, Ναυκρατῖται δὲ οἱ ἐμοί, λέγει οὗτος ὁ ̓Αθήναιος, μελίλωτον ἀφ' οὗ καὶ μελιλώτινοι</TextUnit>
    <TextUnit id="426" loc="73b">στέφανοι πάνυ εὐώδεις καὶ καύσωνος ὥρᾳ ψυκτικώτατοι.  Φύλαρχος δέ φησιν “ οὐδέποτε πρότερον ἐν οὐδενὶ τόπῳ κυάμων Αἰγυπτίων οὔτε σπαρέντων οὔτε εἰ σπείρειέ τις τικτομένων εἰ μὴ κατὰ Αἴγυπτον, ἐπὶ τοῦ βασιλέως ̓Αλεξάνδρου τοῦ Πύρρου παρὰ τὸν Θύαμιν ποταμὸν τῆς ἐν ̓Ηπείρῳ Θεσπρωτίας ἐν ἕλει τινὶ συνέβη φυῆναι. δύο μὲν οὖν ἤνεγκέ πως ἔτη καρπὸν ἐκτενῶς καὶ ηὔξησε: τοῦ δ' ̓Αλεξάνδρου φυλακὴν ἐπιστήσαντος καὶ κωλύοντος</TextUnit>
    <TextUnit id="427" loc="73c">οὐχ ὅτι λαμβάνειν τὸν βουλόμενον, ἀλλὰ μηδὲ προσέρχεσθαι πρὸς τὸν τόπον, ἀνεξηράνθη τὸ ἕλος καὶ τὸ λοιπὸν οὐχ ὅτι τὸν προειρημένον ἤνεγκε  καρπόν, ἀλλ' οὐδὲ ὕδωρ εἴ ποτε ἔσχε φαίνεται. τὸ παραπλήσιον ἐγένετο καὶ ἐν Αἰδηψῷ. χωρὶς γὰρ τῶν ἄλλων ὑδάτων ναμάτιόν τι ἐφάνη ψυχρὸν ὕδωρ προιέμενον οὐ πόρρω τῆς θαλάσσης, τούτου πίνοντες οἱ ἀρρωστοῦντες τὰ μέγιστα ὠφελοῦντο διὸ πολλοὶ παρεγίνοντο καὶ μακρόθεν τῷ ὕδατι χρησόμενοι. οἱ οὖν τοῦ βασιλέως ̓Αντιγόνου</TextUnit>
    <TextUnit id="428" loc="73d">στρατηγοὶ βουλόμενοι οἰκονομικώτεροι εἶναι διάφορόν τι ἔταξαν διδόναι τοῖς πίνουσι, καὶ ἐκ τούτου ἀπεξηράνθη τὸ νᾶμα. καὶ ἐν Τρῳάδι δὲ ἐξουσίαν εἶχον οἱ βουλόμενοι τὸν πρὸ τοῦ χρόνον τὸν Τραγασαῖον ἅλα λαμβάνειν. Λυσιμάχου δὲ τέλος ἐπιβαλόντος ἠφανίσθη. θαυμάσαντος δὲ καὶ ἀφέντος τὸν τόπον ἀτελῆ πάλιν ηὐξήθη.”  σίκυος. παροιμία:  σικυὸν τρώγουσα, γύναι, τὴν χλαῖναν ὕφαινε.  Μάτρων ἐν παρῳδίαις:</TextUnit>
    <TextUnit id="429" loc="73e">καὶ σικυὸν εἶδον, γαίης ἐρικυδέος υἱόν,  κείμενον ἐν λαχάνοις: ὁ δ' ἐπ' ἐννέα κεῖτο τραπέζας.  καὶ Λάχης:   ὡς δ' ὅτ' ἀέξηται σικυὸς δροσερῷ ἐνὶ χώρῳ.  ̓Αττικοὶ μὲν οὖν ἀεὶ τρισυλλάβως, ̓Αλκαῖος δὲ “δάκῃ, φησί, τῶν σικύων” ἀπὸ εὐθείας τῆς σίκυς, ὡς στάχυς στάχυος.</TextUnit>
    <TextUnit id="430" loc="74a">Γ στελεόν, ῥαφανίδας , σικυοὺς τέτταρας. σικύδιον δ' ὑποκοριστικῶς εἴρηκε Φρύνιχος ἐν Μονοτρόπῳ:  κἀντραγεῖν σικύδιον.   Θεόφραστος δέ φησι σικυῶν τρία εἶναι γένη, Λακωνικόν, Σκυταλίαν, Βοιώτιον. καὶ τούτων τὸν μὲν Λακωνικὸν ὑδρευόμενον βελτίω γίνεσθαι, τοὺς δ' ἄλλους ἀνύδρους. “ γίνονται δέ, φησί, καὶ εὐχυλότεροι οἱ σικυοί, ἐὰν τὸ σπέρμα ἐν γάλακτι βραχὲν σπαρῇ ἢ ἐν μελικράτῳ.” ἱστορεῖ δὲ ταῦτα</TextUnit>
    <TextUnit id="431" loc="74b">ἐν φυτικοῖς αἰτίοις: θᾶττον αὔξεσθαι, κἂν ἐν ὕδατι κἂν ἐν γάλακτι πρότερον ἢ εἰς τὴν γῆν κατατεθῆναι βραχῇ. Εὐθύδημος δ' ἐν τῷ περὶ λαχάνων εἶδος σικυῶν εἶναι τοὺς προσαγορευομένους δρακοντίας. ὠνομάσθαι δὲ σικυούς φησι Δημήτριος ὁ ̓Ιξίων ἐν πρώτῃ ̓Ετυμολογουμένων ἀπὸ τοῦ σεύεσθαι καὶ κίειν ὁρμητικὸν γὰρ ὑπάρχειν. ̔Ηρακλείδης δ' ὁ Ταραντῖνος ἐν τῷ Συμποσίῳ ἡδύγαιον καλεῖ τὸν σικυόν. Διοκλῆς δ' ὁ Καρύστιος τὸν σικυόν φησι μετὰ σίων ἐν πρώτοις λαμβανόμενον ἐνοχλεῖν φέρεσθαι γὰρ ἄνω καθάπερ τὴν ῥάφανον τελευταῖον δὲ λαμβανόμενον ἀλυπότερον εἶναι καὶ εὐπεπτότερον ἑφθὸν δὲ καὶ διουρητικὸν</TextUnit>
    <TextUnit id="432" loc="74c">μετρίως ὑπάρχειν. Δίφιλος δέ φησιν “ὁ σικυὸς ψυκτικὸς ὑπάρχων δυσοικονόμητός ἐστι καὶ δυσυποβίβαστος, ἔτι δὲ φρικοποιὸς καὶ γεννητικὸς χολῆς ἀφροδισίων τε ἐφεκτικός.” αὔξονται δ' ἐν τοῖς κήποις οἱ σικυοὶ κατὰ τὰς πανσελήνους καὶ φανερὰν ἴσχουσι τὴν ἐπίδοσιν, καθάπερ καὶ οἱ θαλάττιοι ἐχῖνοι. σῦκα. “ἡ συκῆ,” φησὶν ὁ Μάγνος: “ οὐδενὶ γὰρ τῶν περὶ σύκων λόγων παραχωρήσαιμι ἄν, κἂν</TextUnit>
    <TextUnit id="433" loc="74d">ἀπὸ κράδης ἀποκρέμασθαι δέῃ: φιλόσυκος γάρ εἰμι δαιμονίως: λέξω τά μοι προσπίπτοντα—ἡ συκῆ, ἄνδρες φίλοι, ἡγεμὼν τοῦ καθαρείου βίου  τοῖς ἀνθρώποις ἐγένετο. δῆλον δὲ τοῦτο ἐκ τοῦ καλεῖν τοὺς ̓Αθηναίους ἱερὰν μὲν συκῆν τὸν τόπον ἐν ᾧ πρῶτον εὑρέθη, τὸν δ' ἀπ' αὐτῆς καρπὸν ἡγητηρίαν διὰ τὸ πρῶτον εὑρεθῆναι τῆς ἡμέρου τροφῆς, τῶν δὲ σύκων ἐστὶ γένη πλείονα. ̓Αττικὸν μέν, οὗ μνημονεύει ̓Αντιφάνης ἐν ̔Ομωνύμοις: ἐπαινῶν δὲ τὴν χώραν τὴν ̓Αττικὴν τάδε λέγει:   οἷα δ' ἡ χώρα φέρει</TextUnit>
    <TextUnit id="434" loc="74e">διαφέροντα πάσης, ̔Ιππόνικε, τῆς οἰκουμένης, τὸ μέλι, τοὺς ἄρτους, τὰ σῦκα. β. σῦκα μέν, νὴ τὸν Δία,  πάνυ φέρει.  ̓́Ιστρος δ' ἐν τοῖς ̓Αττικοῖς οὐδ' ἐξάγεσθαί φησι τῆς ̓Αττικῆς τὰς ἀπ' αὐτῶν γινομένας ἰσχάδας, ἵνα μόνοι ἀπολαύοιεν οἱ κατοικοῦντες: καὶ ἐπεὶ πολλοὶ ἐνεφανίζοντο διακλέπτοντες, οἱ τούτους μηνύοντες τοῖς δικασταῖς ἐκλήθησαν τότε πρῶτον συκοφάνται. ̓́Αλεξις δ' ἐν Ποιητῇ φησιν  ὁ συκοφάντης οὐ δικαίως τοὔνομα</TextUnit>
    <TextUnit id="435" loc="74f">ἐν τοῖσι μοχθηροῖσίν ἐστι κείμενον.  ἔδει γὰρ ὅστις χρηστὸς ἦν ἡδύς τ' ἀνήρ, τὰ σῦκα προστεθέντα δηλοῦν τὸν τρόπον νυνὶ δὲ πρὸς μοχθηρὸν ἡδὺ προστεθὲν ἀπορεῖν πεποίηκε διὰ τί τοῦθ' οὕτως ἔχει.  Φιλόμνηστος δ' ἐν τῷ περὶ τῶν ἐν ̔Ρόδῳ Σμινθείων φησίν “ ἐπεὶ καὶ ὁ συκοφάντης ἐντεῦθεν προσηγορεύθη, διὰ τὸ εἶναι τότε τὰ ἐπιζήμια καὶ</TextUnit>
    <TextUnit id="436" loc="75a">τὰς εἰσφορὰς σῦκα καὶ οἶνον καὶ ἔλαιον, ἀφ' ὧν τὰ κοινὰ διῴκουν, καὶ τοὺς ταῦτα εἰσπράττοντας καὶ φαίνοντας ἐκάλουν, ὡς ἔοικε, συκοφάντας, αἱρούμενοι τοὺς ἀξιοπιστοτάτους τῶν πολιτῶν.”   Λακωνικοῦ δὲ σύκου μνημονεύει ἐν Γεωργοῖς ̓Αριστοφάνης ταδὶ λέγων   συκᾶς φυτεύω, πάντα πλὴν Λακωνικῆς:  τοῦτο γὰρ τὸ σῦκον ἐχθρόν ἐστι καὶ τυραννικόν. οὐ γὰρ ἦν ἂν μικρόν, εἰ μὴ μισόδημον ἦν σφόδρα,  μικρὸν δὲ αὐτὸ εἶπε διὰ τὸ μὴ μέγα εἶναι φυτόν.</TextUnit>
    <TextUnit id="437" loc="75b">̓́Αλεξις δ' ἐν ̓Ολυνθίῳ Φρυγίων σύκων μνημονεύων φησί  τό τε θειοφανὲς μητρῷον ἐμοὶ μελέδημ' ἰσχάς,  Φρυγίας εὑρήματα συκῆς  . τῶν δὲ καλουμένων φιβάλεων σύκων πολλοὶ μὲν μέμνηνται τῶν κωμῳδιοποιῶν ἀτὰρ καὶ Φερεκράτης ἐν Κραπατάλλοις:  ὦ δαιμόνιε, πύρεττε μηδὲν φροντίσας  καὶ τῶν φιβάλεων τρῶγε σύκων τοῦ θέρους κἀμπιμπλάμενος κάθευδε τῆς μεσημβρίας: κᾆτα σφακέλιζε καὶ πέπρησο καὶ βόα.</TextUnit>
    <TextUnit id="438" loc="75c">Τηλεκλείδης δ' ἐν ̓Αμφικτύοσι:  ὡς καλοὶ καὶ φιβάλεῳ.  καὶ τὰς μυρρίνας δὲ φιβαλέας λέγουσιν, ὡς ̓Απολλοφάνης ἐν Κρησί:   πρώτιστα δὲ  τῶν μυρρινῶν ἐπὶ τὴν τράπεζαν βούλομαι, ἃς διαμασῶμ' ὅταν τι βουλεύειν δέῃ,  τὰς φιβάλεως δὲ πάνυ καλὰς στεφανωτρίδας  χελιδονείων δὲ σύκων μνημονεύει ̓Επιγένης ἐν Βακχίῳ,    εἶτ' ἔρχεται</TextUnit>
    <TextUnit id="439" loc="75d">χελιδονείων μετ' ὀλίγον σκληρῶν ἁδρὸς  πινακίσκος.  ̓Ανδροτίων δὲ ἢ Φίλιππος ἢ ̔ ̔Ηγήμων ἐν τῷ Γεωργικῷ γένη συκῶν τάδε ἀναγράφει οὕτως: “ἐν μὲν οὖν τῷ πεδίῳ φυτεύειν χρὴ χελιδόνεων, ἐρινεών, λευκερινεών, φιβάλεων ὀπωροβασιλίδας δὲ πανταχοῦ, ἔχει γάρ τι χρήσιμον ἕκαστον τὸ γένος: ἐπὶ δὲ τὸ πλεῖστον αἱ κόλουροι καὶ φορμύνιοι καὶ δίφοροι καὶ Μεγαρικαὶ καὶ Λακωνικαὶ συμφέρουσιν, ἐὰν ἔχωσιν ὕδωρ.”</TextUnit>
    <TextUnit id="440" loc="75e">τῶν δὲ ἐν ̔Ρόδῳ γινομένων σύκων μνημονεύει Λυγκεὺς ἐν ἐπιστολαῖς σύγκρισιν ποιούμενος τῶν ̓Αθήνησι γινομένων καλλίστων πρὸς τὰ ̔Ροδιακά. γράφει δὲ οὕτως: “τὰ δὲ ἐρινεὰ τοῖς Λακωνικοῖς ὥστε συκάμινα σύκοις δοκεῖν ἐρίζειν. καὶ ταῦτ' οὐκ ἀπὸ δείπνου καθάπερ ἐκεῖ διεστραμμένης ἤδη διὰ τὴν πλησμονὴν τῆς γεύσεως, ἀλλ' ἀθίκτου τῆς ἐπιθυμίας οὔσης πρὸ δείπνου παρατέθεικα.” τῶν δ' ἐν τῇ καλῇ ̔Ρώμῃ καλλιστρουθίων καλουμένων σύκων εἰ ὁ Λυγκεὺς ἐγεύσατο ὥσπερ ἐγώ, ὀξυωπέστερος ἂν ἐγεγόνει παρὰ πολὺ τοῦ ὁμωνύμου: τοσαύτην ὑπεροχὴν ἔχει ταῦτα τὰ σῦκα πρὸς τὰ ἐν τῇ πάσῃ οἰκουμένῃ γινόμενα, ἐπαινεῖται δὲ καὶ ἄλλα. σύκων γένη κατὰ τὴν ̔Ρώμην γινομένων, τά τε καλούμενα Χῖα καὶ τὰ Λιβιανά, ἔτι δὲ καὶ τὰ Χαλκιδικὰ ὀνομαζόμενα καὶ τὰ ̓Αφρικανά, ὡς καὶ ̔Ηρόδοτος ὁ Λύκιος μαρτυρεῖ ἐν τῷ περὶ σύκων συγγράμματι.  Παρμένων δ' ὁ Βυζάντιος ἐν τοῖς ἰάμβοις τὰ ἀπὸ Κανῶν τῆς Αἰολικῆς πόλεως ὡς διάφορα ἐπαινῶν φησιν:</TextUnit>
    <TextUnit id="441" loc="76a">ἦλθον μακρὴν θάλασσαν οὐκ ἄγων σῦκα  Καναῖα φόρτον.  ὅτι δὲ καὶ τὰ ἀπὸ Καύνου τῆς Καρίας ἐπαινεῖται κοινόν. ὀξαλείων δὲ σύκων οὕτως καλουμένων μνημονεύει ̔Ηρακλέων ὁ ̓Εφέσιος καὶ Νίκανδρος ὁ Θυατειρηνὸς παρατιθέμενοι ̓Απολλοδώρου τοῦ Καρυστίου ἐκ δράματος Προικιζομένης ἱματιοπώλιδος τάδε:   πλὴν τὸ γ' οἰνάριον πάνυ ἦν ὀξὺ καὶ πονηρόν, ὥστ' ᾐσχυνόμην. τὰ λοιπὰ μὲν γὰρ ὀξαλείους χωρία</TextUnit>
    <TextUnit id="442" loc="76b">συκᾶς φέρει, τοὐμὸν δὲ καὶ τὰς ἀμπέλους.  τῶν δ' ἐν Πάρῳ τῇ νήσῳ—διάφορα γὰρ κἀνταῦθα γίνεται σῦκα τὰ καλούμενα παρὰ τοῖς Παρίοις αἱμώνια, ταὐτὰ ὄντα τοῖς Λυδίοις καλουμένοις, ἅπερ διὰ τὸ ἐρυθρῶδες καὶ τῆς προσηγορίας ταύτης ἔτυχεν ̓Αρχίλοχος μνημονεύει λέγων οὕτως :   ἔα Πάρον καὶ σῦκα κεῖνα καὶ θαλάσσιον βίον.  τὰ δὲ σῦκα ταῦτα τοσαύτην ἔχει παραλλαγὴν πρὸς</TextUnit>
    <TextUnit id="443" loc="76c">τὰ ἀλλαχοῦ γινόμενα ὡς τὸ τοῦ ἀγρίου σῦκα κρέας πρὸς τὰ ἄλλα, τὰ μὴ τῶν ἀγρίων χοίρων κρέα. λευκερινεὼς δέ τι εἶδός ἐστι συκῆς, καὶ ἴσως αὕτη ἐστὶν ἡ τὰ λευκὰ σῦκα φέρουσα, μνημονεύει δ' αὐτῆς ̔́Ερμιππος ἐν ̓Ιάμβοις οὕτως  τὰς λευκερινεὼς δὲ χωρὶς ἰσχάδας.  τῶν δ' ἐρινῶν σύκων Εὐριπίδης ἐν Σκίρωνι:  ἢ προσπηγνύναι  κράδαις ἐριναῖς. καὶ ̓Επίχαρμος ἐν Σφιγγί:   ἀλλ' οὐχ ὅμοιὰ γ' ἐρινοῖς οὐδαμῶς.  Σοφοκλῆς δ' ἐν ̔Ελένης Γάμῳ τροπικῶς τῷ τοῦ δένδρου ὀνόματι τὸν καρπὸν ἐκάλεσεν εἰπών   πέπων ἐρινὸς ἀχρεῖος ὢν ἐς βρῶσιν ἄλλους ἐξερινάζεις λόγῳ.  πέπων δ' ἐρινὸς εἴρηκεν ἀντὶ τοῦ πέπον ἐρινόν. καὶ ̓́Αλεξις ἐν Λέβητι:  καὶ τί δεῖ  λέγειν ἔθ' ἡμᾶς τοὺς τὰ σῦχ' ἑκάστοτε ἐν τοῖς συρίχοις πωλοῦντας; οἳ κάτωθε μὲν τὰ σκληρὰ καὶ μοχθηρὰ τῶν σύκων ἀεὶ  τιθέασιν, ἐπιπολῆς δὲ πέπονα καὶ καλά.</TextUnit>
    <TextUnit id="444" loc="76e">εἶθ' ὁ μὲν ἔδωκεν ὡς τοιαῦτ' ὠνούμενος  τιμήν, ὁ δ' ἐγκάψας τὸ κέρμ' εἰς τὴν γνάθον  ἐρίν' ἀπέδοτο σῦκα πωλεῖν ὀμνύων,  τὸ δὲ δένδρον ἡ ἀγρία συκῆ, ἐξ ἧς τὰ ἐρινά, ἐρινὸς κατὰ τὸ ἄρρεν λέγεται. Στράττις Τρωίλῳ:   ἐρινὸν οὖν τιν' αὐτῆς πλησίον  νενόηκας ὄντα;  καὶ ̔́Ομηρος:  τῷ δ' ἐν ἐρινεός ἐστι μέγας φύλλοισι τεθηλώς.  ̓Αμερίας δ' ἐρινάδας καλεῖσθαι τοὺς ὀλόνθους. ̔Ερμῶναξ δ' ἐν Γλώτταις Κρητικαῖς σύκων</TextUnit>
    <TextUnit id="445" loc="76f">γένη ἀναγράφει ἁμάδεα καὶ νικύλεα. Φιλήμων δ' ἐν ̓Αττικαῖς λέξεσι καλεῖσθαι φησί τινα σῦκα βασίλεια, ἀφ' ὧν καλεῖσθαι καὶ τὰς βασιλίδας ἰσχάδας, προσιστορῶν ὅτι κόλυθρα καλεῖται τὰ πέπονα σῦκα. Σέλευκος δ' ἐν ταῖς Γλώσσαις καὶ γλυκυσίδην τινὰ καλεῖσθαί φησι σύκῳ τὴν μορφὴν μάλιστα ἐοικυῖαν, φυλάσσεσθαι δὲ τὰς γυναῖκας ἐσθίειν διὰ τὸ ποιεῖν ματαισμούς, ὡς καὶ Πλάτων  ὁ κωμῳδιοποιός φησιν ἐν Κλεοφῶντι. τὰ δὲ</TextUnit>
    <TextUnit id="446" loc="77a">χειμερινὰ σῦκα Πάμφιλος καλεῖσθαί φησιν κωδωναῖα ὑπὸ ̓Αχαιῶν, τοῦτο λέγων ̓Αριστοφάνην εἰρηκέναι ἐν Λακωνικαῖς Γλώσσαις. κοράκεων δὲ σύκων εἶδος ̔́Ερμιππος ἐν Στρατιώταις παραδίδωσι διὰ τούτων   τῶν φιβάλεων μάλιστ' ἂν ἢ τῶν κοράκεων.  Θεόφραστος δ' ἐν δευτέρω φυτῶν ἱστορίας συκῶν φησι γένος τοιοῦτόν τι εἶναι οἷον ἡ ̓Αράτειος καλουμένη, ἐν δὲ τῷ τρίτῳ περὶ τὴν Τρωικήν</TextUnit>
    <TextUnit id="447" loc="77b">φησιν ̓́Ιδην γίνεσθαι συκῆν θαμνώδη, φύλλον ὅμοιον ἔχουσαν τῷ τῆς φιλύρας :” φέρειν δὲ σῦκα ἐρυθρὰ ἡλίκα ἐλαία τὸ μέγεθος, στρογγυλώτερα δέ, εἶναι δὲ τὴν γεῦσιν μεσπιλώδη. περὶ δὲ τῆς ἐν Κρήτῃ καλουμένης Κυπρίας συκῆς ὁ αὐτὸς Θεόφραστος ἐν τῷ τετάρτῳ τῆς φυτικῆς ἱστορίας τάδε γράφει “ἡ ἐν Κρήτῃ καλουμένη Κυπρία συκῆ φέρει τὸν καρπὸν ἐκ τοῦ στελέχους καὶ τῶν παχυτάτων ἀκρεμόνων, βλαστὸν δέ τινα ἀφίησι μικρὸν ἄφυλλον ὥσπερ ῥίζιον, πρὸς ᾧ ὁ καρπός, τὸ δὲ στέλεχος μέγα καὶ παρόμοιον τῇ</TextUnit>
    <TextUnit id="448" loc="77c">λεύκῃ, φύλλον δὲ τῇ πτελέᾳ. πεπαίνει δὲ τέτταρας καρπούς, ὅσαιπερ αὐτοῦ καὶ αἱ βλαστήσεις, ἡ δὲ γλυκύτης προσεμφερὴς τῷ σύκῳ καὶ τὰ ἔσωθεν τοῖς ἐρινοῖς: μέγεθος δὲ ἡλίκον κοκκύμηλον.”  τῶν δὲ προδρόμων καλουμένων σύκων ὁ αὐτὸς Θεόφραστος μνημονεύει ἐν εφυτικῶν αἰτίων οὕτως: “τῇ συκῇ ὅταν ἀὴρ ἐπιγένηται μαλακὸς  καὶ ὑγρὸς καὶ θερμός, ἐξεκαλέσατο τὴν βλάστησιν ὅθεν καὶ οἱ πρόδρομοι.” καὶ προελθὼν τάδε λέγει: “ πάλιν δὲ τοὺς προδρόμους αἱ μὲν φέρουσιν, ἥ τε Λακωνικὴ καὶ ἡ λευκομφάλιος καὶ ἕτεραι</TextUnit>
    <TextUnit id="449" loc="77d">πλείους, αἱ δ' οὐ φέρουσι.” Σέλευκος δ' ἐν Γλώσσαις πρῳτερικήν φησι καλεῖσθαι γένος τι συκῆς, ἥτις φέρει πρώιον τὸν καρπόν. διφόρου δὲ συκῆς μνημονεύει καὶ ̓Αριστοφάνης ἐν ̓Εκκλησιαζούσαις:   ὑμᾶς δὲ τέως θρῖα λαβόντας  διφόρου συκῆς.  καὶ ̓Αντιφάνης ἐν Σκληρίαις:   ἔστι γὰρ παρ' αὐτὴν τὴν δίφορον συκῆν κάτω.  ὁ Θεόπομπος δὲ ἐν τῇ πεντηκοστῇ τετάρτῃ τῶν ἱστοριῶν κατὰ τὴν Φιλίππου φησὶν ἀρχὴν περὶ</TextUnit>
    <TextUnit id="450" loc="77e">τὴν Βισαλτίαν καὶ ̓Αμφίπολιν καὶ Γραστωνίαν τῆς Μακεδονίας ἔαρος μεσοῦντος τὰς μὲν συκᾶς σῦκα, τὰς δ' ἀμπέλους βότρυς, τὰς δ' ἐλαίας ἐν ᾧ χρόνῳ βρύειν εἰκὸς ἦν αὐτὰς ἐλαίας ἐνεγκεῖν, καὶ εὐτυχῆσαι πάντα Φίλιππον. ἐν δὲ τῷ δευτέρῳ περὶ φυτῶν ὁ Θεόφραστος καὶ τὸν ἐρινεὸν εἶναί φησι δίφορον οἱ δὲ καὶ τρίφορον, ὥσπερ ἐν Κέῳ.  λέγει δὲ καὶ τὴν συκῆν ἐὰν ἐν σκίλλῃ φυτευθῇ θᾶττον παραγίνεσθαι καὶ ὑπὸ σκωλήκων μὴ διαφθείρεσθαι: καὶ πάντα δὲ τὰ ἐν σκίλλῃ, φυτευθέντα καὶ θᾶττον</TextUnit>
    <TextUnit id="451" loc="77f">αὐξάνεσθαι καὶ εὐβλαστῆ γίγνεσθαι, πάλιν δὲ ὁ Θεόφραστος ἐν τῷ β τῶν αἰτίων “ἡ ̓Ινδική, φησί, συκῆ καλουμένη θαυμαστὴ οὖσα τῷ μεγέθει μικρὸν ἔχει τὸν καρπὸν καὶ ὀλίγον, ὡς ἂν εἰς τὴν  βλάστησιν ἐξαναλίσκουσα ἅπασαν τὴν τροφήν.” ἐν δὲ τῷ δευτέρῳ τῆς φυτικῆς ἱστορίας ὁ φιλόσοφός φησιν “ ἔστι καὶ ἄλλο γένος συκῆς ἔν τε τῇ ̔Ελλάδι καὶ περὶ Κιλικίαν καὶ Κύπρον ὀλονθοφόρον, ὃ τὸ μὲν σῦκον ἔμπροσθε φέρει τοῦ θρίου, τὸν δὲ ὄλονθον ἐξόπισθεν. αἱ δὲ ὅλως ἐκ τοῦ ἔνου βλαστοῦ καὶ οὐκ ἐκ τοῦ νέου. πρῶτον δὲ τοῦτο τῶν σύκων πέπονά τε καὶ γλυκὺν ἔχει καὶ οὐχ ὥσπερ τὸν παρ' ἡμῖν. γίνεται δὲ καὶ μείζων</TextUnit>
    <TextUnit id="452" loc="78a">οὗτος πολὺ τῶν σύκων ἡ δ' ὥρα μετὰ τὴν βλάστησιν οὐ πολύ.” οἶδα δὲ καὶ ἄλλα σύκων ὀνόματα λεγόμενα: βασίλεια, συκοβασίλεια, κιρροκοιλάδια, σαρκελάφεια, καπύρια, πικρίδια, δρακόντια, λευκόφαια, μελανόφαια, κρήνεια, μυλαικά, ἀσκαλώνια. περὶ δὲ τῆς προσηγορίας τῶν σύκων λέγων. Τρύφων ἐν δευτέρῳ φυτῶν ἱστορίας ̓Ανδροτίωνά φησιν ἐν Γεωργικῷ ἱστορεῖν Συκέα ἕνα τινὰ τῶν Τιτάνων διωκόμενον ὑπὸ Διὸς τὴν μητέρα Γῆν</TextUnit>
    <TextUnit id="453" loc="78b">ὑποδέξασθαι καὶ ἀνεῖναι τὸ φυτὸν εἰς διατριβὴν τῷ παιδί, ἀφ' οὗ καὶ Συκέαν πόλιν εἶναι ἐν Κιλικίᾳ, Φερένικος δ' ὁ ἐποποιός, ̔Ηρακλεώτης δὲ γένος, ἀπὸ Συκῆς τῆς ̓Οξύλου θυγατρὸς προσαγορευθῆναι: ̓́Οξυλον γὰρ τὸν ̓Ορείου ̔Αμαδρυάδι τῇ ἀδελφῇ μιγέντα μετ' ἄλλων γεννῆσαι Καρύαν, Βάλανον, Κράνειαν, Μορέαν, Αἴγειρον, Πτελέαν, ̓́Αμπελον, Συκῆν καὶ ταύτας ̔Αμαδρυάδας νύμφας καλεῖσθαι καὶ ἀπ' αὐτῶν πολλὰ τῶν δένδρων προσαγορεύεσθαι. ὅθεν καὶ τὸν ̔Ιππώνακτα φάναι:</TextUnit>
    <TextUnit id="454" loc="78c">συκῆν μέλαιναν ἀμπέλου κασιγνήτην.  Σωσίβιος δ' ὁ Λάκων ἀποδεικνὺς εὕρημα Διονύσου τὴν συκῆν διὰ τοῦτό φησι καὶ Λακεδαιμονίους Συκίτην Διόνυσον τιμᾶν. Νάξιοι δέ, ὡς ̓Ανδρίσκος, ἔτι δ' ̓Αγλαοσθένης, ἱστοροῦσι Μειλίχιον καλεῖσθαι τὸν Διόνυσον διὰ τὴν τοῦ συκίνου καρποῦ παράδοσιν. διὸ καὶ τὸ πρόσωπον τοῦ θεοῦ παρὰ τοῖς Ναξίοις τὸ μὲν τοῦ Βακχέως Διονύσου καλουμένου εἶναι ἀμπέλινον, τὸ δὲ τοῦ Μειλιχίου σύκινον. τὰ γὰρ σῦκα μείλιχα καλεῖσθαι.</TextUnit>
    <TextUnit id="455" loc="78d">ὅτι δὲ πάντων τῶν καλουμένων ξυλίνων καρπῶν ὠφελιμώτερά ἐστι τοῖς ἀνθρώποις τὰ σῦκα ἱκανῶς ̔Ηρόδοτος ὁ Λύκιος διὰ πολλῶν ἀποδείκνυσιν ἐν τῷ περὶ σύκων συγγράμματι, εὐτραφῆ λέγων γίνεσθαι τὰ νεογνὰ τῶν παιδίων, ἐν τῷ χυλῷ τῶν σύκων εἰ διατρέφοιτο. Φερεκράτης δὲ ἢ ὁ πεποιηκὼς τοὺς Πέρσας φησὶν  ἢν δ' ἡμῶν σῦκόν τις ἴδῃ διὰ χρόνου νέον ποτέ, τὠφθαλμὼ τούτῳ περιμάττομεν τὼ τῶν παιδίων,  ὡς καὶ ἰάματος οὐ τοῦ τυχόντος τῶν σύκων</TextUnit>
    <TextUnit id="456" loc="78e">ὑπαρχόντων, ὁ δὲ θαυμασιώτατος καὶ μελίγηρυς ̔Ηρόδοτος ἐν τῇ πρώτῃ τῶν ἱστοριῶν καὶ μέγα ἀγαθόν φησιν εἶναι τὰ σῦκα οὑτωσὶ λέγων: “ βασιλεῦ, σὺ δ' ἐπ' ἄνδρας τοιούτους παρασκευάζεαι στρατεύεσθαι, οἳ σκυτίνας μὲν ἀναξυρίδας, σκυτίνην δὲ τὴν ἄλλην ἐσθῆτα φορέουσι, σιτέονταὶ τ' οὐχ ὅσα ἐθέλουσιν, ἀλλ' ὅσα ἔχουσι, χώρην ἔχοντες τρηχείην πρὸς δὲ οὐκ οἴνῳ διαχρέονται, ἀλλ' ὑδροποτέουσιν: οὐ σῦκα ἔχουσι τρώγειν, οὐκ ἄλλο  οὐθὲν ἀγαθόν.” Πολύβιος δ' ὁ Μεγαλοπολίτης ἐν τῇ ις' τῶν ἱστοριῶν “ Φίλιππος, φησίν, ὁ Περσέως</TextUnit>
    <TextUnit id="457" loc="78f">πατήρ ὅτε τὴν ̓Ασίαν κατέτρεχεν ἀπορῶν τροφῶν τοῖς στρατιώταις παρὰ Μαγνήτων, ἐπεὶ σῖτον οὐκ εἶχον, σῦκα ἔλαβε. διὸ καὶ Μυοῦντος κυριεύσας τοῖς Μάγνησιν ἐχαρίσατο τὸ χωρίον ἀντὶ τῶν σύκων.” καὶ ̓Ανάνιος δ' ὁ ἰαμβοποιὸς ἔφη:  εἴ τις καθείρξαι χρυσὸν ἐν δόμοις πολλὸν  καὶ σῦκα βαιὰ καὶ δύ' ἢ τρεῖς ἀνθρώπους,  γνοίη χ' ὅσῳ τὰ σῦκα τοῦ χρυσοῦ κρέσσω.</TextUnit>
    <TextUnit id="458" loc="79a">τοσαῦτα  τοῦ Μάγνου συκολογήσαντος Δάφνος ὁ ἰατρὸς ἔφη: “ Φυλότιμος ἐν γ' περὶ τροφῆς τὰ ἁπαλά, φησί, σῦκα διαφορὰς μὲν ἔχει πλείους πρὸς ἄλληλα καὶ τοῖς γένεσι καὶ τοῖς χρόνοις ἐν οἷς ἕκαστα γίγνεται καὶ ταῖς δυνάμεσιν, οὐ μὴν ἀλλὰ καθόλου εἰπεῖν τά τε ὑγρὰ τὰ πεπεμμένα καὶ μάλιστα αὐτῶν διαλύεται ταχέως καὶ κατεργάζεται μᾶλλον τῆς ἄλλης ὀπώρας καὶ τὴν λοιπὴν τροφὴν οὐ κωλύει κατεργάζεσθαι. δυνάμεις δ' ἔχει τῶν ὑγρῶν κολλώδεις τε καὶ γλυκείας ὑπονιτρώδεις</TextUnit>
    <TextUnit id="459" loc="79b">τε, καὶ τὴν διαχώρησιν ἀθρουστέραν καὶ διακεχυμένην καὶ θάττω καὶ λίαν ἄλυπον παρασκευάζει, χυλὸν δ' ἁλυκὸν δριμύτητα ἔχοντα ἀναδίδωσι μεθ' ἁλῶν καταπινόμενα. διαλύεται μὲν οὖν ταχέως, διότι πολλῶν καὶ μεγάλων ὄγκων εἰσενεχθέντων μετὰ μικρὸν χρόνον λαγαροὶ γινόμεθα καθ' ὑπερβολήν. ἀδύνατον δ' ἦν τοῦτο συμβαίνειν διαμενόντων καὶ μὴ ταχὺ διαλυομένων τῶν σωμάτων. κατεργάζεται δὲ μᾶλλον τῆς ἄλλης οὐ μόνον ὅτι πολλαπλασίονα λαμβάνοντες αὐτὴν τῆς λοιπῆς.</TextUnit>
    <TextUnit id="460" loc="79c">ὀπώρας ἀλύπως διάγομεν, ἀλλ' οὐδὲ τὴν εἰωθυῖαν τροφὴν ἴσην λαμβάνοντες τούτων προχειρισθέντων οὐθὲν ἐνοχλούμεθα. δῆλον οὖν ὡς εἰ κρατοῦμεν ἀμφοτέρων, ταῦτά τε πέττεται μᾶλλον καὶ τὴν λοιπὴν οὐ κωλύει κατεργάζεσθαι τροφήν. τὰς δὲ δυνάμεις ἔχει τὰς λεγομένας: τὴν μὲν κολλώδη τε καὶ τὴν ἁλυκὴν ἐκ τοῦ κολλᾶν τε καὶ ῥύπτειν</TextUnit>
    <TextUnit id="461" loc="79d">τὰς χεῖρας, τὴν δὲ γλυκεῖαν ἐν τῷ στόματι γινομένην ὁρῶμεν. τὴν δὲ διαχώρησιν ἄνευ στρόφων τε καὶ ταραχῆς καὶ πλείω καὶ θάττω καὶ μαλακωτέραν ὅτι παρασκευάζει, λόγου προσδεῖν οὐθὲν νομίζομεν. ἀλλοιοῦται δ' οὐ λίαν, οὐ διὰ τὸ δύσπεπτον αὐτῶν, ἀλλ' ὅτι καταπίνομέν τε ταχέως οὐ λεάναντες, καὶ τὴν διέξοδον διότι ταχεῖαν ποιεῖται. χυμὸν δ' ἁλυκὸν ἀναδίδωσι, διότι τὸ μὲν νιτρῶδες ἀπεδείχθη τὰ σῦκα ἔχοντα, ἁλυκώτερον δὲ ποιήσει ἢ δριμύν, ἐκ τῶν ἐπιπινομένων. οἱ</TextUnit>
    <TextUnit id="462" loc="79e">μὲν γὰρ ἅλες τὸν ἁλυκόν, τὸ δ' ὄξος καὶ τὸ θύμον τὸν δριμὺν αὔξει χυμόν.”  ̔ ̔Ηρακλείδης δ' ὁ Ταραντῖνος ἐν τῷ Συμποσίῳ ' ζητεῖ πότερον ἐπιλαμβάνειν δεῖ μετὰ τὴν τῶν σύκων προσφορὰν θερμὸν ὕδωρ ἢ ψυχρόν. καὶ τοὺς μὲν λέγοντας θερμὸν δεῖν ἐπιλαμβάνειν προορῶντας τὸ τοιοῦτο παρακελεύεσθαι, διότι καὶ τὰς χεῖρας ταχέως τὸ θερμὸν ῥύπτει διὸ πιθανὸν εἶναι καὶ ἐν κοιλίᾳ συντόμως αὐτὰ τῷ θερμῷ διαλύεσθαι.</TextUnit>
    <TextUnit id="463" loc="79f">καὶ ἐπὶ τῶν ἐκτὸς δὲ τῶν σύκων τὸ θερμὸν διαλύει τὴν συνέχειαν αὐτῶν καὶ εἰς λεπτομερεῖς τόμους ἄγει, τὸ δὲ ψυχρὸν συνίστησιν. οἱ δὲ ψυχρὸν λέγοντες προσφέρεσθαι “ἡ τοῦ ψυχροῦ,” φασί,  “ πόματος λῆψις τὰ ἐπὶ τοῦ στομάχου καθήμενα τῷ βάρει καταφέρει: τὰ γὰρ σῦκα οὐκ ἀστείως διατίθησι ' τὸν στόμαχον, καυσώδη καὶ ἀτονώτερον αὐτὸν ποιοῦντα διόπερ τινὲς καὶ τὸν ἄκρατον συνεχῶς προσφέρονται, μετὰ δὲ ταῦτα ἑτοίμως</TextUnit>
    <TextUnit id="464" loc="80a">καὶ τὰ ἐν τῇ κοιλίᾳ προωθεῖ.” δεῖ δὲ πλέονι καὶ ἀθρουστέρῳ χρῆσθαι τῷ πόματι μετὰ τὴν τῶν σύκων προσφορὰν ἕνεκα τοῦ μὴ ὑπομένειν αὐτὰ ἐν κοιλίᾳ, φέρεσθαι δὲ εἰς τὰ κάτω μέρη τῶν ἐντέρων ι ἄλλοι δέ φασιν ὅτι μὴ δεῖ σῦκα προσφέρεσθαι μεσημβρίας ι νοσώδη γὰρ εἶναι τότε, ὡς καὶ Φερεκράτης ἐν Κραπατάλλοις εἴρηκεν. ̓Αριστοφάνης δ' ἐν Προαγῶνι:   κάμνοντα δ' αὐτὸν τοῦ θέρους ἰδών ποτε ἔτρωγ' ἵνα κάμνοι, σῦκα τῆς μεσημβρίας.  καὶ Εὔβουλος ἐν Σφιγγοκαρίωνι::</TextUnit>
    <TextUnit id="465" loc="80b">νὴ τὸν Δί', ἠσθένουν γάρ, ὦ βέλτιστε σύ, φαγοῦσα πρῴην σῦκα τῆς μεσημβρίας.  Νικοφῶν δ' ἐν Σειρῆσιν   ἐὰν δὲ γ' ἡμῶν σῦκά τις μεσημβρίας τραγὼν καθεύδῃ χλωρά, πυρετὸς εὐθέως ἥκει τρέχων οὐκ ἄξιος τριωβόλου κᾆθ' οὗτος ἐπιπεσὼν ἐμεῖν ποιεῖ χολήν.   Δίφιλος δ' ὁ Σίφνιός φησι τῶν σύκων εἶναι τὰ μὲν ἁπαλὰ ὀλιγότροφα καὶ κακόχυλα, εὐέκκριτα δὲ</TextUnit>
    <TextUnit id="466" loc="80c">καὶ ἐπιπολαστικὰ εὐοικονομητότερά τε τῶν ξηρῶν, τὰ δὲ πρὸς τῷ χειμῶνι γινόμενα βίᾳ πεπαινόμενα χείρονα τυγχάνει: τὰ δ' ἐν τῇ ἀκμῇ τῶν ὡρῶν κρείττονα ὡς ἂν κατὰ φύσιν πεπαινόμενα.  τὰ δὲ πολὺν ὀπὸν ἔχοντα, καὶ. 'τὰ σπάνυδρα δ' εὐστομώτερα μέν, βαρύτερα δέ. τὰ δὲ Τραλλιανὰ ἀναλογεῖ τοῖς ̔Ροδίοις, τὰ δὲ Χῖα καὶ τἄλλα. πάντα τούτων εἶναι κακοχυλότερα. Μνησίθεος δ' ὁ ̓Αθηναῖος ἐν τῷ περὶ ἐδεστῶν φησιν: “ὅσα δὲ ὠμὰ προσφέρεται τῶν τοιούτων, οἷον ἄπιοι καὶ</TextUnit>
    <TextUnit id="467" loc="80d">σῦκα καὶ μῆλα Δελφικὰ καὶ τὰ τοιαῦτα, δεῖ παραφυλάττειν τὸν καιρὸν ἐν ᾧ τοὺς χυλοὺς τοὺς ἐν αὐτοῖς μήτε ἀπέπτους μήτε σαπροὺς μήτε κατεξηραμμένους λίαν ὑπὸ τῆς ὥρας ἕξει.” Δημήτριος δ' ὁ Σκήψιος ἐν τῷ ιε' τοῦ Τρωικοῦ διακόσμου εὐφώνους φησὶ γίνεσθαι τοὺς μὴ σύκων ἐσθίοντας. ̔Ηγησιάνακτα γοῦν τὸν ̓Αλεξανδρέα τὸν τὰς ἱστορίας γράψαντα κατ' ἀρχὰς ὄντα πένητα καὶ τραγῳδὸν φησι γενέσθαι καὶ ὑποκριτικὸν καὶ εὔηχον, ὀκτωκαίδεκα ἔτη σύκων μὴ γευσάμενον.</TextUnit>
    <TextUnit id="468" loc="80e">καὶ παροιμίας δὲ οἶδα περὶ σύκων λεγομένας τοιάσδε:  σῦκον μετ' ἰχθύν, ὄσπρεον μετὰ κρέα. σῦκα φίλ' ὀρνίθεσσι, φυτεύειν δ' οὐκ ἐθέλουσι.  μῆλα: ταῦτα Μνησίθεος ὁ ̓Αθηναῖος ἐν τῷ περὶ ἐδεστῶν μῆλα Δελφικὰ καλεῖ. Δίφιλος δέ φησι τῶν μήλων τὰ χλωρὰ καὶ μηδέπω πέπονα κακόχυλα εἶναι καὶ κακοστόμαχα ἐπιπολαστικά τε καὶ χολῆς γεννητικὰ νοσοποιά τε καὶ φρίκης παραίτια. τῶν δὲ πεπόνων εὐχυλότερα μὲν εἶναι τὰ γλυκέα καὶ εὐεκκριτώτερα διὰ τὸ στῦψιν μὴ</TextUnit>
    <TextUnit id="469" loc="80f">ἔχειν, κακοχυλότερα δὲ εἶναι τὰ ὀξέα καὶ στατικώτερα. τὰ δὲ τῆς γλυκύτητος ὑφειμένα,  προσλαμβάνοντα δ' εὐστομεῖν διὰ τὴν ποσὴν στῦψιν εὐστομαχώτερα. εἶναι δὲ αὐτῶν τὰ μὲν θερινὰ κακοχυλότερα, τὰ δὲ φθινοπωρινὰ εὐχυλότερα. τὰ δὲ καλούμενα ὀρβικλᾶτα μετὰ στύψεως ἡδείας ἔχοντα καὶ γλυκύτητα εὐστόμαχα εἶναι. τὰ δὲ σητάνια λεγόμενα, προσέτι δὲ τὰ πλατάνια</TextUnit>
    <TextUnit id="470" loc="81a">εὔχυλα μὲν καὶ εὐέκκριτα, οὐκ εὐστόμαχα δέ. τὰ δὲ Μορδιανὰ καλούμενα γίνεται μὲν κάλλιστα ἐν ̓Απολλωνίᾳ τῇ Μορδίῳ λεγομένῃ, ἀναλογεῖ δὲ τοῖς ὀρβικλάτοις. τὰ δὲ κυδώνια, ὧν ἔνια καὶ στρουθία λέγεται, κοινῶς ἁπάντων ἐστὶ τῶν μήλων εὐστομαχώτατα καὶ μάλιστα τὰ πέπονα. Γλαυκίδης δέ φησιν ἄριστα τῶν ἀκροδρύων εἶναι</TextUnit>
    <TextUnit id="471" loc="81b">μῆλα κυδώνια, φαύλια, στρουθία. Φυλότιμος δ' ἐν γ' καὶ ι' περὶ τροφῆς τὰ μῆλα, φησί, τὰ μὲν ἐαρινὰ δυσπεπτότερα πολὺ τῶν ἀπίων καὶ τὰ ὠμὰ τῶν ὠμῶν καὶ τὰ πέπονα τῶν πεπόνων. τὰς δὲ δυνάμεις ἔχει τῶν ὑγρῶν τὰ μὲν ὀξέα καὶ μήπω πέπονα στρυφνοτέρας καὶ ποσῶς ὀξείας χυμόν τε ἀναδίδωσιν εἰς τὸ σῶμα τὸν καλούμενον ξυστικόν. καθόλου τε τὰ μῆλα τῶν ἀπίων δυσπεπτότερα εἶναι, διότι τὰ μὲν ἐλάττω φαγόντες ἧττον, τὰς δὲ</TextUnit>
    <TextUnit id="472" loc="81c">πλείους προσαράμενοι μᾶλλον πέττομεν. ξυστικὸς δὲ γίνεται χυμὸς ἐξ αὐτῶν ὁ λεγόμενος ὑπὸ Πραξαγόρου ὑαλώδης, διότι τὰ μὴ κατεργαζόμενα παχυτέρους ἕξει τοὺς χυμούς: ἀπεδείχθη δὲ καθόλου τὰ  μῆλα δυσκατεργαστότερα τῶν ἀπίων, καὶ ὅτι τὰ στρυφνὰ μᾶλλον ἔτι παχυτέρους παρασκευάζειν εἴωθεν αὐτούς. τὰ δὲ χειμερινὰ τῶν μήλων τὰ μὲν κυδώνια στρυφνοτέρους, τὰ δὲ στρουθία τοὺς χυμοὺς ἐλάττους ἀναδίδωσι καὶ στρυφνοτέρους ἧττον πέττεσθαί τε μᾶλλον δύναται Νίκανδρος δ' ὁ Θυατειρηνὸς τὰ κυδώνια μῆλα</TextUnit>
    <TextUnit id="473" loc="81d">στρουθία φησὶ καλεῖσθαι ἀγνοῶν. Γλαυκίδης γὰρ ἱστορεῖ ἄριστα λέγων τῶν ἀκροδρύων εἶναι μῆλα κυδώνια, φαύλια, στρουθία. κυδωνίων δὲ μήλων μνημονεύει Στησίχορος ἐν ̔Ελένῃ οὕτως  πολλὰ μὲν κυδώνια μᾶλα ποτερρίπτουν ποτὶ δίφρον ἄνακτι,  πολλὰ δὲ μύρσινα φύλλα καὶ ῥοδίνους στεφάνους ἴων τε κορωνίδας οὔλας,  καὶ ̓Αλκμάν, ἔτι δὲ Κάνθαρος ἐν Τηρεῖ:   κυδωνίοις μήλοισιν εἰς τὰ τιτθία. καὶ Φιλήμων δ' ἐν ̓Αγροίκῳ τὰ κυδώνια μῆλα στρουθία καλεῖ.</TextUnit>
    <TextUnit id="474" loc="81e">Φύλαρχος δ' ἐν τῇ ς' τῶν ἱστοριῶν τὰ κυδώνιά φησι μῆλα τῇ εὐωδίᾳ καὶ τὰς τῶν θανασίμων φαρμάκων δυνάμεις ἀπαμβλύνειν. “τὸ γοῦν Φαριακὸν φάρμακον ἐμβληθέν,” φησίν, “ εἰς ῥίσκον ἔτι ὀδωδότα ἀπὸ τῆς τῶν μήλων τούτων συνθέσεως ἐξίτηλον γενέσθαι μὴ τηρῆσαν τὴν ἰδίαν δύναμιν. κερασθὲν γοῦν καὶ δοθὲν πιεῖν τοῖς εἰς τοῦτο ἐνεδρευθεῖσιν ἀπαθεῖς αὐτοὺς διατηρῆσαι. ἐπιγνωσθῆναι δὲ τοῦτο ὕστερον ἐξ ἀνακρίσεως τοῦ  τὸ φάρμακον πωλήσαντος καὶ ἐπιγνόντος τὸ γενόμενον ἐκ τῆς τῶν μήλων συνθέσεως.”</TextUnit>
    <TextUnit id="475" loc="81f">̔́Ερμων δ' ἐν Κρητικαῖς Γλώσσαις κοδύμαλα καλεῖσθαί φησι τὰ κυδώνια μῆλα. πολέμων δ' ἐν ε' τῶν πρὸς Τίμαιον ἄνθους γένος τὸ κοδύμαλον εἶναί τινας ἱστορεῖν. ̓Αλκμὰν δὲ τὸ στρουθίον μῆλον, ὅταν λέγῃ: “ μεῖον ἢ κοδύμαλον.” ̓Απολλόδωρος δὲ καὶ Σωσίβιος τὸ κυδώνιον μῆλον ἀκούουσιν. ὅτι δὲ διαφέρει τὸ κυδώνιον μῆλον</TextUnit>
    <TextUnit id="476" loc="82a">τοῦ στρουθίου σαφῶς εἴρηκε Θεόφραστος ἐν β' τῆς ἱστορίας. διάφορα δὲ μῆλα γίνεται ἐν Σιδοῦντι, κώμη δ' ἐστὶν αὕτη Κορίνθου, ὡς Εὐφορίων ἢ ̓Αρχύτας ἐν Γεράνῳ φησὶν  ὥριον οἷά τε μῆλον, ὅ τ' ἀργιλώδεσιν ὄχθαις  πορφύρεον ἐλαχείῃ ἐνιτρέφεται Σιδόεντι.  μνημονεύει δ' αὐτῶν καὶ Νίκανδρος ἐν ̔Ετεροιουμένοις οὕτως :  αὐτίχ' ὅ γ' ἢ Σιδόεντος ἠὲ Πλείστου ἀπὸ κήπων μῆλα ταμὼν χνοάοντα τύπους ἐνεμάσσετο Κάδμου.</TextUnit>
    <TextUnit id="477" loc="82b">ὅτι δ' ἡ Σιδοῦς τῆς Κορίνθου ἐστὶ κώμη ̔Ριανὸς εἴρηκεν ἐν α' ̔Ηρακλείας καὶ ̓Απολλόδωρος ὁ ̓Αθηναῖος ἐν ε' περὶ νεῶν καταλόγου. ̓Αντίγονος δὲ ὁ Καρύστιος ἐν ̓Αντιπάτρῳ φησὶν  ᾗχι μοι ὡραίων πολὺ φίλτερος ἡ δὲ ἀριμήλων  πορφυρέων, ̓Εφύρῃ τὰ τ' ἀέξεται ἠνεμοέσσῃ.  Φαυλίων δὲ μήλων μνημονεύει Τηλεκλείδης ἐν ̓Αμφικτύοσιν οὕτως:    ὦ τὰ μὲν κομψοί, τὰ δὲ φαυλότεροι  φαυλίων μήλων.</TextUnit>
    <TextUnit id="478" loc="82c">καὶ Θεόπομπος ἐν Θησεῖ. ̓Ανδροτίων δὲ ἐν τῷ Γεωργικῷ “ τὰς δὲ μηλέας,” φησί, “ φαυλίας καὶ στρουθίας: οὐ γὰρ ἀπορρεῖ τὸ μῆλον ἀπὸ τοῦ μίσχου τῶν στρουθιῶν τὰς δὲ ἠρινὰς ἢ Λακωνικὰς ἢ Σιδουντίας ἢ χνοωδίας.” ἐγὼ δ', ἄνδρες φίλοι, πάντων μάλιστα τεθαύμακα τὰ κατὰ τὴν ̔Ρώμην πιπρασκόμενα μῆλα τὰ Ματιανὰ καλούμενα, ἅπερ κομίζεσθαι λέγεται ἀπό τινος κώμης ἱδρυμένης ἐπὶ τῶν πρὸς ̓Ακυληίᾳ ̓́Αλπεων, τούτων δ' οὐ πολὺ ἀπολείπεται τὰ ἐν Γάγγροις πόλει Παφλαγονικῇ.</TextUnit>
    <TextUnit id="479" loc="82d">ὅτι δὲ καὶ τῶν μήλων εὑρετής ἐστι Διόνυσος μαρτυρεῖ Θεόκριτος ὁ Συρακόσιος οὑτωσί πως λέγων  μᾶλα μὲν ἐν κόλποισι Διωνύσοιο φυλάσσων,  κρατὶ δ' ἔχων λεύκαν, ̔Ηρακλέος ἱερὸν ἔρνος.  Νεοπτόλεμος δ' ὁ Παριανὸς ἐν τῇ Διονυσιάδι καὶ αὐτὸς ἱστορεῖ ὡς ὑπὸ Διονύσου εὑρεθέντων τῶν μήλων, καθάπερ καὶ τῶν ἄλλων ἀκροδρύων. “ἐπιμηλὶς δὲ καλεῖται,” φησὶ Πάμφιλος, “τῶν ἀπίων τι γένος.” ̔Εσπερίδων δὲ μῆλα οὕτως καλεῖσθαί τινά φησι Τιμαχίδας ἐν δ' Δείπνων.</TextUnit>
    <TextUnit id="480" loc="82e">καὶ ἐν Λακεδαίμονι δὲ παρατίθεσθαι τοῖς θεοῖς φησι Πάμφιλος ταῦτα: εὔοσμα δὲ εἶναι καὶ ἄβρωτα, καλεῖσθαι δὲ ̔Εσπερίδων μῆλα. ̓Αριστοκράτης γοῦν ἐν δ' Λακωνικῶν “ ἔτι δὲ μῆλα καὶ μηλέας τὰς λεγομένας ἑσπερίδας.”   Περσικά. Θεόφραστος ἐν δευτέρῳ περὶ φυτῶν ἱστορίας λέγων περὶ ὧν ὁ καρπὸς οὐ φανερός, γράφει καὶ τάδε: “ ἐπεὶ τῶν γε μειζόνων φανερὰ πάντων ἡ ἀρχή, καθάπερ ἀμυγδάλης, καρύου, βαλάνου, τῶν ἄλλων ὅσα τοιαῦτα πλὴν τοῦ Περσικοῦ,</TextUnit>
    <TextUnit id="481" loc="82f">τούτου δ' ἥκιστα: καὶ πάλιν βόας, ἀπίου, μηλέας” Δίφιλος δ' ὁ Σίφνιος ἐν τῷ περὶ τῶν προσφερομένων τοῖς νοσοῦσι καὶ τοῖς ὑγιαίνουσίν: “τὰ δὲ Περσικὰ λεγόμενα μῆλα, ὑπό τινων δὲ Περσικὰ κοκκύμηλα, μέσως ἐστὶν εὔχυλα, θρεπτικώτερα δὲ τῶν μήλων.” Φυλότιμος δ' ἐν τῷ τρίτῳ περὶ τροφῆς τὸ Περσικόν φησι λιπαρώτερον καὶ κεγχρῶδες εἶναι, χαυνότερον δ' ὑπάρχειν καὶ</TextUnit>
    <TextUnit id="482" loc="83a">πιεζόμενον πλεῖστον ἔλαιον ἀφιέναι. ̓Αριστοφάνης δ' ὁ γραμματικὸς ἐν Λακωνικαῖς Γλώσσαις τὰ κοκκύμηλά φησι τοὺς Λάκωνας καλεῖν ὀξύμαλα Περσικά, ἅ τινες ἄδρυα.κίτριον. περὶ τούτου πολλὴ ζήτησις ἐνέπεσε τοῖς δειπνοσοφισταῖς, εἴ τίς ἐστιν αὐτοῦ μνήμη παρὰ τοῖς παλαιοῖς. Μυρτίλος μὲν γάρ ἔφασκεν ὥσπερ εἰς αἶγας ἡμᾶς ἀγρίας ἀποπέμπων τοὺς ζητοῦντας, ̔Ηγήσανδρον τὸν Δελφὸν ἐν τοῖς ὑπομνήμασιν αὐτοῦ μνημονεύειν, τῆς δὲ λέξεως τὰ νῦν οὐ μεμνῆσθαι. πρὸς ὃν ἀντιλέγων ὁ</TextUnit>
    <TextUnit id="483" loc="83b">Πλούταρχος “ ἀλλὰ μὴν ἔγωγε,” φησί, “ διορίζομαι μηδ' ὅλως τὸν ̔ ̔Ηγήσανδρον τοῦτο εἰρηκέναι, δι' αὐτὸ τοῦτ' ἐξαναγνοὺς αὐτοῦ πάντα τὰ ὑπομνήματα, ἐπεὶ καὶ ἄλλος τις τῶν ἑταίρων τοῦτ' ἔχειν  οὕτω διεβεβαιοῦτο, ὁρμώμενος ἔκ τινων σχολικῶν ὑπομνημάτων ἀνδρὸς οὐκ ἀδόξου: ὥστε ὥρα σοι, φίλε Μυρτίλε, ἄλλον ζητεῖν μάρτυρα.” Αἰμιλιανὸς δὲ ἔλεγεν ̓Ιόβαν τὸν Μαυρουσίων βασιλέα, ἄνδρα πολυμαθέστατον, ἐν τοῖς περὶ Λιβύης συγγράμμασι μνημονεύοντα τοῦ κιτρίου καλεῖσθαι φάσκειν αὐτὸ</TextUnit>
    <TextUnit id="484" loc="83c">παρὰ τοῖς Λίβυσι μῆλον ̔Εσπερικόν, ἀφ' ὧν καὶ ̔Ηρακλέα κομίσαι εἰς τὴν ̔Ελλάδα τὰ χρύσεα διὰ τὴν ἰδέαν λεγόμενα μῆλα. τὰ δὲ τῶν ̔Εσπερίδων λεγόμενα μῆλα ὅτι ἐς τοὺς Διὸς καὶ ̔́Ηρας λεγομένους γάμους ἀνῆκεν ἡ γῆ ̓Ασκληπιάδης εἴρηκεν ἐν ἑξηκοστῷ Αἰγυπτιακῶν, πρὸς τούτους ἀποβλέψας ὁ Δημόκριτος ἔφη: εἰ μέν τι τούτων ̓Ιόβας ἱστορεῖ, χαιρέτω Λιβυκαῖσι βίβλοις ἔτι τε τοῖς ̓́Αννωνος πλάναις. ἐγὼ δὲ τὸ μὲν ὄνομα οὔ φημι κεῖσθαι τοῦ κιτρίου παρὰ τοῖς παλαιοῖς τοῦτο, τὸ δὲ πρᾶγμα ὑπὸ τοῦ ̓Ερεσίου Θεοφράστου</TextUnit>
    <TextUnit id="485" loc="83d">οὕτως λεγόμενον ἐν τῇ περὶ φυτῶν ἱστορίᾳ ἀναγκάζει με ἐπὶ τῶν κιτρίων ἀκούειν τὰ σημαινόμενα, φησὶ γὰρ ὁ φιλόσοφος ἐν τῷ τετάρτῳ τῆς περὶ φυτῶν ἱστορίας οὕτως: “ἡ δὲ Μηδία χώρα καὶ ἡ Περσὶς ἄλλα τε ἔχει πλείω καὶ τὸ μῆλον τὸ Περσικὸν ἢ Μηδικὸν καλούμενον. ἔχει δὲ τὸ δένδρον τοῦτο φύλλον μὲν ὅμοιον καὶ σχεδὸν ἴσον τῷ τῆς ἀνδράχλης καὶ καρύας, ἀκάνθας δ' οἵας ἄπιος ἢ ὀξυάκανθος, λείας δὲ καὶ ὀξείας σφόδρα καὶ ἰσχυράς. τὸ δὲ μῆλον οὐκ ἐσθίεται μὲν, εὔοσμον δὲ πάνυ καὶ αὐτὸ καὶ τὰ φύλλα τοῦ δένδρου: κἂν</TextUnit>
    <TextUnit id="486" loc="83e">εἰς ἱμάτια τεθῇ τὸ μῆλον, ἄκοπα διατηρεῖ, χρήσιμον δὲ ἐπειδὰν καὶ τύχῃ τις πεπωκὼς θανάσιμον φάρμακον δοθὲν γὰρ ἐν οἴνῳ διακόπτει τὴν κοιλίαν καὶ ἐξάγει τὸ φάρμακον καὶ πρὸς στόματος εὐωδίαν ἐὰν γάρ τις ἑψήσῃ ἐν ζωμῷ ἢ ἐν ἄλλῳ τινὶ τὸ εἴσω τοῦ μήλου ἐκπιέσῃ τε εἰς τὸ στόμα καὶ καταρροφήσῃ , ποιεῖ τὴν ὀσμὴν ἡδεῖαν. σπείρεται δὲ τοῦ ἦρος εἰς πρασιὰς ἐξαιρεθὲν τὸ σπέρμα διειργασμένας ἐπιμελῶς: εἶτ' ἄρδεται διὰ τετάρτης</TextUnit>
    <TextUnit id="487" loc="83f">ἢ πέμπτης ἡμέρας, ὅταν δὲ ἁδρὸν ᾖ, διαφυτεύεται πάλιν τοῦ ἔαρος εἰς χωρίον μαλακὸν καὶ ἔφυδρον καὶ οὐ λίαν λεπτόν. φέρει δὲ τὰ μῆλα πᾶσαν ὥραν τὰ μὲν γὰρ ἀφῄρηται, τὰ δ' ἀνθεῖ, τὰ δ' ἐκπέττει. τῶν δ' ἀνθῶν ὅσα ἔχει καθάπερ ἠλακάτην ἐκ μέσου τινὰ ἐξέχουσαν, ταῦτά ἐστι γόνιμα: ὅσα δὲ μή, ἄγονα.” κἀν τῷ πρώτῳ δὲ τῆς αὐτῆς πραγματείας τὰ περὶ τῆς ἠλακάτης καὶ τῶν γονίμων εἴρηκεν. ἐκ τούτων ἐγὼ κινούμενος, ὦ ἑταῖροι, ὧν φησιν ὁ Θεόφραστος περὶ χρόας, περὶ ὀδμῆς, περὶ φύλλων, τὸ κιτρίον εἶναι λέγεσθαι πεπίστευκα, καὶ μηδεὶς ὑμῶν θαυμαζέτω εἴ φησιν μὴ ἐσθίεσθαι αὐτό, ὁπότε γε καὶ μέχρι τῶν κατὰ τοὺς πάππους</TextUnit>
    <TextUnit id="488" loc="84a">ἡμῶν χρόνων οὐδεὶς ἤσθιεν, ἀλλ' ὥς τι μέγα κειμήλιον ἀπετίθεντο ἐν ταῖς κιβωτοῖς μετὰ τῶν ἱματίων. ὅτι δ' ὄντως ἐκ τῆς ἄνω χώρας ἐκείνης κατέβη εἰς τοὺς ̔́Ελληνας τὸ φυτὸν τοῦτο, ἔστιν εὑρεῖν λεγόμενον καὶ παρὰ τοῖς τῆς κωμῳδίας ποιηταῖς, οἳ καὶ περὶ μεγέθους αὐτῶν τι λέγοντες τῶν κιτρίων μνημονεύειν φαίνονται. ̓Αντιφάνης μὲν ἐν Βοιωτίδι:    καὶ περὶ μὲν ὄψου γ' ἠλίθιον τὸ καὶ λέγειν  ὥσπερ πρὸς ἀπλήστους, ἀλλὰ ταυτὶ λάμβανε,</TextUnit>
    <TextUnit id="489" loc="84b">παρθένε, τὰ μῆλα. β. καλά γε. α. καλὰ δῆτ', ὦ θεοί:  νεωστὶ γὰρ τὸ σπέρμα τοῦτ' ἀφιγμένον  εἰς τὰς ̓Αθήνας ἐστὶ παρὰ τοῦ βασιλέως. β. παρ' ̔Εσπερίδων ᾤμην σε, νὴ τὴν Φωσφόρον,</TextUnit>
    <TextUnit id="490" loc="84c">φήσειν τὰ χρυσᾶ μῆλα ταῦτ' εἶναι: τρία  μόνον ἐστίν. α. ὀλίγον τὸ καλόν ἐστι πανταχοῦ  καὶ τίμιον.  ̓́Εριφος δ' ἐν Μελιβοίᾳ αὐτὰ ταῦτα τὰ ἰαμβεῖα προθεὶς ὡς ἴδια τὰ τοῦ ̓Αντιφάνους ἐπιφέρει:  β. παρ' ̔Εσπερίδων ᾤμην σε, νὴ τὴν ̓́Αρτεμιν, ξ φήσειν τὰ χρυσᾶ μῆλα ταῦτ' εἶναι: τρία  μόνον ἐστίν. α. ὀλίγον τὸ καλόν ἐστι πανταχοῦ  καὶ τίμιον. β. τούτων μὲν ὀβολόν, εἰ πολύ,  τίθημι: λογιοῦμαι γάρ. α. αὗται δὲ ῥόαι. β. ὡς εὐγενεῖς. α. τὴν γὰρ ̓Αφροδίτην ἐν Κύπρῳ  δένδρον φυτεῦσαι τοῦτό φασιν ἓν μόνον. β. Βέρβεια πολυτίμητε κᾆτα τρεῖς μόνας  καὶ τάσδ' ἐκόμισας; α. οὐ γάρ εἶχον πλείονας.   τούτοις εἴ τις ἀντιλέγειν ἔχει ὅτι μὴ τὸ νῦν κιτρίον λεγόμενον σημαίνεται, σαφέστερα μαρτύρια παρατιθέσθω: καίτοι καὶ Φαινίου τοῦ ̓Ερεσίου</TextUnit>
    <TextUnit id="491" loc="84d">ἔννοιαν ἡμῖν διδόντος μήποτε ἀπὸ τῆς κέδρου τὸ κεδρίον ὠνόμασται. καὶ γὰρ τὴν κέδρον φησὶν : ἐν πέμπτῳ περὶ φυτῶν ἀκάνθας ἔχειν περὶ τὰ φύλλα, ὅτι δὲ τὸ αὐτὸ τοῦτο καὶ περὶ τὸ κιτρίον ἐστὶ παντὶ δῆλον.  ὅτι δὲ καὶ προλαμβανόμενον τὸ κιτρίον πάσης τροφῆς ξηρᾶς τε καὶ ὑγρᾶς ἀντιφάρμακόν ἐστι παντὸς δηλητηρίου εὖ οἶδα, μαθὼν παρὰ πολίτου ἐμοῦ πιστευθέντος τὴν τῆς Αἰγύπτου ἀρχήν. οὗτος</TextUnit>
    <TextUnit id="492" loc="84e">κατεδίκασέ τινας γενέσθαι θηρίων βορὰν κακούργους εὑρεθέντας, καὶ ἔδει αὐτοὺς ἀσπίσι τοῖς ζῴοις παραβληθῆναι. εἰσιοῦσι δὲ αὐτοῖς εἰς τὸ τοῖς λῃσταῖς εἰς τιμωρίαν ἀποδεδειγμένον θέατρον κατὰ τὴν ὁδὸν κάπηλίς τις γυνὴ κατ' ἔλεον ἔδωκεν οὗ μετὰ χεῖρας εἶχεν ἐσθίουσα κιτρίου, καὶ λαβόντες ἔφαγον καὶ μετ' οὐ πολὺ παραβληθέντες πελωρίοις καὶ ἀγριωτάτοις ζῴοις ταῖς ἀσπίσι δηχθέντες οὐδὲν ἔπαθον. ἀπορία δὲ κατέσχε τὸν</TextUnit>
    <TextUnit id="493" loc="84f">ἄρχοντα, καὶ τὸ τελευταῖον ἀνακρίνων τὸν αὐτοὺς φυλάττοντα στρατιώτην εἴ τι ἔφαγον ἢ ἔπιον, ὡς ἔμαθε κατὰ ταὐτὸν ἐξ ἀκεραίου τὸ κιτρίον δεδομέναν, τῇ ἐπιούσῃ τῶν ἡμερῶν τῷ μὲν πάλιν ἐκέλευσε δοθῆναι κιτρίου, τῷ δ' οὔ: καὶ ὁ μὲν φαγὼν δηχθεὶς οὐδὲν ἔπαθεν, ὁ δὲ παραυτίκα πληγεὶς ἀπέθανε. δοκιμασθέντος οὖν διὰ πολλῶν τοῦ τοιούτου εὑρέθη τὸ κιτρίον ἀντιφάρμακον</TextUnit>
    <TextUnit id="494" loc="85a">παντὸς δηλητηρίου φαρμάκου. ἐὰν δέ τις ἐν μέλιτι ̓Αττικῷ ὅλον κιτρίον ὡς ἔχει φύσεως συνεψήσῃ μετὰ τοῦ σπέρματος, διαλύεται μὲν ἐν τῷ μέλιτι, καὶ ὁ ἀπ' αὐτοῦ λαμβάνων ἕωθεν δύο ἢ τρεῖς δακτύλους οὐδ' ὁτιοῦν ὑπὸ φαρμάκου πείσεται.  τούτοις εἴ τις ἀπιστεῖ, μαθέτω καὶ παρὰ Θεοπόμπου τοῦ Χίου, ἀνδρὸς φιλαλήθους καὶ πολλὰ χρήματα καταναλώσαντος εἰς τὴν περὶ τῆς ἱστορίας ἐξέτασιν ἀκριβῆ, φησὶ γὰρ οὗτος ἐν τῇ ὀγδόῃ</TextUnit>
    <TextUnit id="495" loc="85b">καὶ τριακοστῇ τῶν ἱστοριῶν περὶ Κλεάρχου διηγούμενος τοῦ ̔Ηρακλεωτῶν τῶν ἐν τῷ Πόντῳ τυράννου, ὡς βιαίως ἀνῄρει πολλοὺς καὶ ὡς τοῖς πλείστοις ἐδίδου ἀκόνιτον πιεῖν ' ἐπειδὴ οὖν, ' φησ1, “ πάντες ἔγνωσαν τὴν τοῦ φαρμάκου ταύτην φιλοτησίαν, οὐ προῄεσαν τῶν οἰκιῶν πρὶν φαγεῖν πήγανον τοῦτο γὰρ τοὺς προφαγόντας μηδὲν πάσχειν πίνοντας τὸ ἀκόνιτον ὃ καὶ κληθῆναί φησι διὰ τὸ φύεσθαι ἐν τόπῳ ̓Ακόναις καλουμένῳ ὄντι περὶ τὴν ̔Ηράκλειαν.”</TextUnit>
    <TextUnit id="496" loc="85c">ταῦτ' εἰπόντος τοῦ Δημοκρίτου θαυμάσαντες οἱ πολλοὶ τὴν τοῦ κιτρίου δύναμιν ἀπήσθιον ὡς μὴ πρότερον φαγόντες ἢ πιόντες τι. Πάμφιλος δ' ἐν ταῖς Γλώσσαις ̔Ρωμαίους φησὶν αὐτὸ κίτρον καλεῖν. ἑξῆς δὲ τοῖς προειρημένοις κατ' ἰδίαν ἐπεισενεχθέντων ἡμῖν πολλῶν ὀστρέων καὶ τῶν ἄλλων ὀστρακοδέρμων σχεδὸν τὰ πλεῖστα αὐτῶν μνήμης ἠξιωμένα παρ' ̓Επιχάρμῳ ἐν ̔́Ηβας Γάμῳ εὑρίσκω διὰ τούτων   ἄγει δὲ παντοδαπὰ κογχύλια,  λεπάδας, ἀστάκους, κραβύζους, κικιβάλους, τηθυνάκια,</TextUnit>
    <TextUnit id="497" loc="85d">βαλάνους, πορφύρας, ὄστρεια συμμεμυκότα, τὰ διελεῖν μέν ἐστι χαλεπά, καταφαγῆμεν δ'  εὐμαρέα:  μύας ἀναρίτας τε κάρυκάς τε καὶ σκιφύδρια, τὰ γλυκέα μὲν ἐντ' ἐπέσθειν, ἐμπαγῆμεν δ' ὀξέα, τούς τε μακρογογγύλους σωλῆνας: ἁ μέλαινά τε   κόγχος, ἅπερ κογχοθηρᾶν παισὶν ἐστ' ἰσωνία:  θάτεραι δὲ γάιαι κόγχοι τε κἀμαθίτιδες,</TextUnit>
    <TextUnit id="498" loc="85e">ταὶ κακοδόκιμοι τε κἠύωνοι, τὰς ἀνδροφυκτίδας  πάντες ἄνθρωποι καλέονθ', ἁμὲς δὲ λεύκας τοὶ θεοί.  ἐν δὲ Μούσαις γράφεται ἀντὶ τοῦ  κόγχος, ἅπερ κογχοθηρᾶν παισὶν ἐστ' ἰσωνία  κόγχος, ἃν τέλλιν καλέομες: ἐστὶ δ' ἅδιστον κρέας.  τὴν τελλίναν δὲ λεγομένην ἴσως δηλοῖ, ἣν ̔Ρωμαῖοι μίτλον ὀνομάζουσι. μνημονεύων δ' αὐτῆς ̓Αριστοφάνης ὁ γραμματικὸς ἐν τῷ περὶ τῆς ἀχνυμένης σκυτάλης συγγράμματι ὁμοίας φησὶν εἶναι τὰς</TextUnit>
    <TextUnit id="499" loc="85f">λεπάδας ταῖς καλουμέναις τελλίναις. Καλλίας δ' ὁ Μιτυληναῖος ἐν τῷ περὶ τῆς παρ' ̓Αλκαίῳ λεπάδος παρὰ τῷ ̓Αλκαίῳ., φησὶν εἶναι ᾠδὴν ἧς ἡ ἀρχή:   πέτρας καὶ πολιᾶς θαλάσσας τέκνον,  ἧς ἐπὶ τέλει γεγράφθαι  ἐκ δὲ παίδων χαύνοις φρένας ἁ θαλασσία λεπάς.  ὁ δ' ̓Αριστοφάνης γράφει ἀντὶ τοῦ λεπὰς χέλυς, καί φησιν οὐκ εὖ Δικαίαρχον ἐκδεξάμενον λέγειν τὰς λεπάδας: τὰ παιδάρια δὲ ἡνίκ' Σ32ἂν εἰς τὸ στόμα λάβωσιν, αὐλεῖν ἐν ταύταις καὶ παίζειν, καθάπερ καὶ παρ' ἡμῖν τὰ σπερμολόγα τῶν παιδαρίων ταῖς</TextUnit>
    <TextUnit id="500" loc="86a">καλουμέναις τελλίναις, ὡς καὶ Σώπατρός φησιν ὁ φλυακογράφος ἐν τῷ ἐπιγραφομένῳ δράματι Εὐβουλοθεομβρότῳ   ἀλλ' ἴσχε: τελλίνης γὰρ ἐξαίφνης μέ τις ἀκοὰς μελῳδὸς ἦχος εἰς ἐμὰς ἔβη.  πάλιν δ' ὁ ̓Επίχαρμος ἐν Πύρρᾳ καὶ Προμαθεῖ φησι:  τὰν τέλλιν μάν, τὸν ἀναρίταν θᾶσαι δὴ καὶ λεπὰς ὅσσα.  παρὰ Σώφρονι δὲ κόγχοι μελαινίδες λέγονται: “μελαινίδες γάρ τοι νισοῦντι ἐμὶν ἐκ τοῦ μικροῦ λιμένος.” ἐν δὲ τῷ ἐπιγραφομένῳ ̔Ωλιεὺς τὸν</TextUnit>
    <TextUnit id="501" loc="86b">ἀγροιώταν χηράμβας ὀνομάζει, καὶ ̓Αρχίλοχος δὲ τῆς χηράμβης μέμνηται, τοῦ δ' ἀναρίτου ̓́Ιβυκος. καλεῖται δ' ὁ ἀναρίτης καὶ ἀνάρτας. κοχλιῶδες δὲ ὂν τὸ ὄστρεον προσέχεται ταῖς πέτραις ὥσπερ αἱ λεπάδες. ̔Ηρώνδας δ' ἐν Συνεργαζομέναις:   προσφὺς ὅκως τις χοιράδων ἀναρίτης.  Αἰσχύλος δ' ἐν Πέρσαις τις ἀνηρει τοὺς “ νήσους νηριτοτρόφους” εἴρηκεν. ̔́Ομηρος δὲ τῶν τηθέων μέμνηται.  Διοκλῆς δ' ὁ Καρύστιος ἐν τοῖς ̔Υγιεινοῖς κράτιστά φησιν εἶναι τῶν κογχυλίων πρὸς διαχώρησιν</TextUnit>
    <TextUnit id="502" loc="86c">καὶ οὔρησιν μύας, ὄστρεα, κτένας, χήμας. ̓́Αρχιππος δ' ἐν ̓Ιχθύσι:   λεπάσιν, ἐχίνοις, ἐσχάραις, βελόναις τε τοῖς κτεσίν τε: ῥωμαλεώτερα δὲ τῶν κογχυλίων φησὶν εἶναι ὁ Διοκλῆς κόγχας, πορφύρας, κήρυκας, περὶ δὲ τῶν κηρύκων ὁ ̓́Αρχιππος τάδε λέγει:   κῆρυξ θαλάσσης τρόφιμος, υἱὸς πορφύρας.  Σπεύσιππος δ' ἐν β' ̔Ομοίων παραπλήσια εἶναι κήρυκας, πορφύρας, στραβήλους, κόγχους. τῶν στραβήλων μνημονεύει καὶ Σοφοκλῆς ἐν Καμικοῖς οὕτως:</TextUnit>
    <TextUnit id="503" loc="86d">ἁλίας στραβήλου τῆσδε, τέκνον, εἴ τινα  δυναίμεθ' εὑρεῖν  ἔτι ὁ Σπεύσιππος ἑξῆς πάλιν ἰδίᾳ καταριθμεῖται κόγχους, κτένας, μῦς, πίννας, σωλῆνας, καὶ ἐν ἄλλῳ μέρει ὄστρεα, λεπάδας. ἀραρὼς δὲ Καμπυλίωνί φησιν  τὰ κομψὰ μὲν δὴ ταῦτα νωγαλεύματα, κόγχαι τε καὶ σωλῆνες αἵ τε καμπύλαι  καρῖδες ἐξήλλοντο δελφίνων δίκην.</TextUnit>
    <TextUnit id="504" loc="86e">Σώφρων δ' ἐν Μίμοις: “ τίνες δ' ἐντί ποκα, φίλα, τοιδέ τοι μακρογόγγυλοι; β. σωλῆνές θην τοῦτοί γα γλυκύκρεον κογχύλιον, χηρᾶν γυναικῶν λίχνευμα.” τῶν δὲ πιννῶν μνημονεύει Κρατῖνος ἐν ' ̓Αρχιλόχοις:  ἡ μὲν δὴ πίννῃσι καὶ ὀστρείοισιν ὁμοίη.  Φιλύλλιος δ' ἢ Εὔνικος ἢ ̓Αριστοφάνης ἐν Πόλεσι:   πουλυπόδειον, σηπιδάριον, κάραβον, ἀστακόν,  ὄστρειον,  χήμας, λεπάδας, σωλῆνας, μῦς, πίννας, κτένας ἐκ Μιτυλήνης:  αἴρετ' ἀνθρακίδας, τρίγλη, σαργός, κεστρεύς,  πέρκη, κορακῖνοι.</TextUnit>
    <TextUnit id="505" loc="86f">̓Αγίας δὲ καὶ Δερκύλος ἐν ̓Αργολικοῖς τοὺς  στραβήλους ἀστραβήλους ὀνομάζουσι, μνημονεύοντες αὐτῶν ὡς ἐπιτηδείων ὄντων εἰς τὸ σαλπίζειν. τὰς δὲ κόγχας ἔστιν εὑρεῖν λεγομένας καὶ θηλυκῶς καὶ ἀρσενικῶς. ̓Αριστοφάνης Βαβυλωνίοις:   ἀνέχασκον εἷς ἕκαστος ἐμφερέστατα</TextUnit>
    <TextUnit id="506" loc="87a">ὀπτωμέναις κόγχαισιν ἐπὶ τῶν ἀνθράκων.  Τηλεκλείδης δ' ἐν ̔Ησιόδοις κόγχη φησὶ διελεῖν. καὶ Σώφρων γυναικείοις: “αἵ γα μὰν κόγχαι, ὥσπερ αἲ κ' ἐξ ἑνὸς κελεύματος, κεχάναντι ἁμῖν πᾶσαι, τὸ δὲ κρῆς ἑκάστας ἐξέχει.” ἀρσενικῶς δὲ Αἰσχύλος ἐν Ποντίῳ Γλαύκῳ:   κόγχοι μύες κὤστρεια.  ̓Αριστώνυμος Θησεῖ:   κόγχος ἦν βάπτων αὐλῶν ὁμοίως.</TextUnit>
    <TextUnit id="507" loc="87b">παραπλησίως δ' εἴρηκε καὶ Φρύνιχος Σατύροις. ̔Ικέσιος δὲ ὁ ̓Ερασιστράτειος τῶν χημῶν φησι τὰς μὲν τραχείας λέγεσθαι, τὰς δὲ βασιλικάς καὶ τὰς μὲν τραχείας καὶ κακοχύλους εἶναι, ὀλιγοτρόφους, εὐεκκρίτους, χρῆσθαι δὲ αὐταῖς καὶ δελέασι τοὺς πορφυρευομένους: τῶν δὲ λείων κατὰ τὰ μεγέθη καὶ τὰς διαφορὰς εἶναι κρατίστας. ̔Ηγήσανδρος δ' ἐν ὑπομνήμασι τὰς τραχείας φησὶ κόγχας ὑπὸ μὲν Μακεδόνων κωρύκους καλεῖσθαι, ὑπὸ δὲ ̓Αθηναίων κριούς,</TextUnit>
    <TextUnit id="508" loc="87c">τὰς δὲ λεπάδας ὁ ̔Ικέσιος τῶν προειρημένων εὐεκκρίτους μᾶλλον εἶναι, τὰ δ' ὄστρεα ἀτροφώτερά τε τούτων καὶ πλήσμια εὐεκκριτώτερά τε.  “οἱ δὲ κτένες τροφιμώτεροι μέν εἰσι, κακοχυλότεροι δὲ καὶ δυσεκκριτώτεροι. τῶν δὲ μυῶν οἱ μὲν ̓Εφέσιοι καὶ οἱ τούτοις ὅμοιοι τῇ εὐχυλίᾳ τῶν μὲν κτενῶν βελτίονες, τῶν δὲ χημῶν λειπόμενοι οὐρητικώτεροι δὲ μᾶλλον ἢ ἐπὶ τὴν κοιλίαν φερόμενοι, εἰσὶ δ' αὐτῶν ἔνιοι καὶ σκιλλώδεις κακόχυλοί τε καὶ πρὸς τὴν γεῦσιν ἀπειθεῖς. οἱ δ'</TextUnit>
    <TextUnit id="509" loc="87d">ἐλάσσονες τούτων καὶ δασεῖς ἔξωθεν οὐρητικώτεροι μέν εἰσι καὶ εὐχυλότεροι τῶν σκιλλωδῶν, ἀτροφώτεροι δέ, διά τε τὸ μέγεθος καὶ τῷ γένει ὄντες τοιοῦτοι, οἱ δὲ τῶν κηρύκων τράχηλοι εὐστόμαχοὶ τέ εἰσι καὶ ἀτροφώτεροι μυῶν τε καὶ χημῶν καὶ κτενῶν τοῖς δ' ἀσθενῆ τὸν στόμαχον ἔχουσι καὶ μὴ ῥᾳδίως ἀποδιωθοῦσι τὴν τροφὴν εἰς τὸ κύτος τῆς κοιλίας χρήσιμοι, δύσφθαρτοί τε ὄντες. τὰ γὰρ ὁμολογουμένως εὔπεπτα κατὰ τοὐναντίον ἀλλότρια τῆς διαθέσεως ταύτης ἐστίν,</TextUnit>
    <TextUnit id="510" loc="87e">εὐχερῶς διαφθειρόμενα διὰ τὸ ἁπαλὰ καὶ εὐδιάλυτα εἶναι. ὅθεν αἱ μήκωνες αὐτῶν πρὸς μὲν τὰς τῶν στομάχων εὐτονίας οὐκ εὐθετοῦσι πρὸς δὲ τὴν τῆς κοιλίας ἀσθένειαν χρήσιμοι, τροφιμώτεραι δὲ τούτων εἰσὶ καὶ ἀπολαυστικώτεραι αἱ τῆς πορφύρας μήκωνες, πλὴν σκιλλωδέστεραι ὑπάρχουσι καὶ γὰρ ὅλον τὸ κογχύλιον τοιοῦτόν ἐστιν, ἴδιον δὲ καὶ ταύταις καὶ τοῖς σωλῆσι παρέπεται τὸ ἑψομέναις παχὺν ποιεῖν τὸν ζωμόν. ἑψόμενοι δὲ τὸ καθ' ἑαυτοὺς καὶ οἱ τράχηλοι τῶν πορφυρῶν εὐθετοῦσι πρὸς τὰς τῶν στομάχων διαθέσεις.”</TextUnit>
    <TextUnit id="511" loc="87f">μνημονεύει δ' αὐτῶν Ποσείδιππος ἐν Λοκρίσιν οὕτως    ὥρα περαίνειν : ἐγχέλεια, καράβους,  κόγχας, ἐχίνους προσφάτους, μηκώνια,  πίνας, τραχήλους, μύας.  αἱ βάλανοι δ' εἰ μείζονες, εὐέκκριτοι καὶ εὔστομοι. τὰ δ' ὠτάρια—γίνεται δὲ ταῦτα κἀν τῇ κατὰ τὴν ̓Αλεξάνδρειαν λεγομένῃ Φάρῳ νήσῳ τροφιμώτερα τῶν προειρημένων ἁπάντων, οὐκ εὐέκκριτα</TextUnit>
    <TextUnit id="512" loc="88a">δέ. ' ̓Αντίγονος δ' ὁ Καρύστιος ἐν τῷ περὶ λέξεως τὸ ὄστρεον τοῦτο ὑπὸ Αἰολέων καλεῖσθαι οὖς ̓Αφροδίτης, αἱ δὲ φωλάδες πολυτροφώτεραι, βρομώδεις δέ. τὰ δὲ τήθη παραπλήσια τοῖς προειρημένοις καὶ πολυτροφώτερα. γίνεται δέ τινα καὶ ἄγρια λεγόμενα ὄστρεα: πολύτροφα δ' ἐστὶ καὶ βρομώδη προσέτι τε εὐτελῆ κατὰ τὴν γεῦσιν.</TextUnit>
    <TextUnit id="513" loc="88b">̓Αριστοτέλης δ' ἐν τῷ περὶ ζῴων “ ὄστρεα,” φησίν, “ πίνη, ὄστρεον, μῦς, κτείς, σωλήν, κόγχη, λεπάς, τῆθος, βάλανος, πορευτικὰ δὲ κῆρυξ, πορφύρα, ἡδυπορφύρα, ἐχῖνος, στράβηλος. ἐστὶ δ' ὁ μὲν κτεὶς τραχυόστρακος, ῥαβδωτός, τὸ δὲ τῆθος ἀράβδωτον, λειόστρακον, ἡ δὲ πίνη λεπτόστομον, τὸ δὲ ὄστρεον παχύστομον, δίθυρον δὲ καὶ τραχυόστρακον, λεπὰς δὲ μονόθυρον καὶ λειόστρακον, συμφυὲς δὲ μῦς, μονοφυὲς δὲ καὶ λειόστρακον σωλὴν καὶ βάλανος, κοινὸν δ' ἐξ ἀμφοῖν κόγχη.”</TextUnit>
    <TextUnit id="514" loc="88c">τὸ δ' ἐντὸς τῆς πίνης ̓Επαίνετος ἐν ̓Οψαρτυτικῷ καλεῖσθαί φησι μήκωνα. ἐν δὲ πέμπτῳ ζῴων μορίων ὁ ̓Αριστοτέλης  “ γίνονται” φησίν, “αἱ μὲν πορφύραι περὶ τὸ ἔαρ, οἱ δὲ κήρυκες λήγοντος τοῦ χειμῶνος. ὅλως δέ,” φησί, “τὰ ὀστρακόδερμα ἐν τῷ ἔαρι φαίνεται ἔχοντα τὰ καλούμενα ᾠά, κἀν τῷ μετοπώρῳ δὲ πλὴν τῶν ἐχίνων τῶν ἐδωδίμων, οὗτοι δὲ μάλιστα μὲν ἐν ταύταις ταῖς ὥραις αἰεί τε ἰσχύουσι καὶ τὸ πλέον ἐν ταῖς πανσελήνοις καὶ ταῖς ἀλεειναῖς ἡμέραις πλὴν τῶν ἐν τῷ Εὐρίπῳ τῶν Πυρραίων</TextUnit>
    <TextUnit id="515" loc="88d">ἐκεῖνοι δ' ἀμείνονες τοῦ χειμῶνος καί εἰσι μικροί, πλήρεις δὲ ᾠῶν. κύοντες δὲ φαίνονται καὶ οἱ κοχλίαι πάντες ὁμοίως τὴν αὐτὴν ὥραν.”  προελθὼν δὲ πάλιν φησὶν ὁ φιλόσοφος: “αἱ μὲν οὖν πορφύραι τοῦ ἔαρος συναθροιζόμεναι εἰς τὸ αὐτὸ ποιοῦσι τὴν καλουμένην μελίκηραν: τοῦτο δ' ἐστὶν οἷον κηρίον, ἀλλ' οὐχ οὕτως γλαφυρόν, ὥσπερ ἂν εἰ ἐκ λεπύρων ἐρεβίνθων λευκῶν πολλὰ συμπαγείη. ἔχει δὲ ἀνεῳγμένον οὐδὲν τούτων, οὐδὲ γίνονται ἐκ</TextUnit>
    <TextUnit id="516" loc="88e">τούτων αἱ πορφύραι, ἀλλὰ φύονται αὗται καὶ τὰ ἄλλα ὀστρακόδερμα ἐξ ἰλύος καὶ σήψεως, τοῦτο δὲ συμβαίνει ὥσπερ ἀποκάθαρμα καὶ ταύταις καὶ τοῖς κήρυξι: κηριάζουσι γὰρ καὶ οὗτοι, ἀφιᾶσι δ' ἀρχόμεναι κηριάζειν γλισχρότητα μυξώδη, ἐξ ὧν τὰ λεπυρώδη συνίσταται, ταῦτα μὲν οὖν ἅπαντα διαχεῖται, ἀφιᾶσι δ' ἰχῶρα εἰς τὴν γῆν καὶ ἐν τούτῳ τῷ τόπῳ γίνεται ἐν τῇ γῇ συστάντα πορφύρια μικρά, ἃ ἔχουσαι ἁλίσκονται αἱ πορφύραι.</TextUnit>
    <TextUnit id="517" loc="88f">ἐὰν δὲ πρὶν ἐκτεκεῖν ἁλῶσιν, ἐνίοτε ἐν ταῖς φορμίσιν, εἰς δὲ ταὐτὸ συνιοῦσαι ἐκτίκτουσι, καὶ γίνεται οἱονεὶ βότρυς. ἐστὶ δὲ τῶν πορφυρῶν  γένη πλείονα: καὶ ἔνιαι μὲν μεγάλαι, οἷον αἱ περὶ τὸ Σίγειον καὶ τὸ Λεκτόν, αἱ δὲ μικραί, οἷον ἐν τῷ Εὐρίπῳ καὶ περὶ Καρίαν. καὶ αἱ μὲν ἐν τοῖς</TextUnit>
    <TextUnit id="518" loc="89a">κόλποις μεγάλαι καὶ τραχεῖαι, καὶ τὸ ἄνθος αἱ μὲν πλεῖσται μέλαν ἔχουσιν, ἔνιαι δ' ἐρυθρὸν μικρόν, γίνονται δ' ἔνιαι τῶν μεγάλων καὶ μναῖαι. αἱ δ' ἐν τοῖς αἰγιαλοῖς καὶ περὶ τὰς ἀκτὰς τὸ μὲν μέγεθός εἰσι μικραί, τὸ δὲ ἄνθος ἐρυθρὸν ἔχουσιν. ἔτι δ' ἐν μὲν τοῖς προσβόρροις μέλαιναι, ἐν δὲ τοῖς νοτίοις ἐρυθραὶ ὡς ἐπὶ τὸ πλεῖστον.”  ̓Απολλόδωρος δ' ὁ ̓Αθηναῖος ἐν τοῖς περὶ Σώφρονος προθεὶς τὰ “λιχνοτέρα τᾶν πορφυρᾶν” φησὶν ὅτι παροιμία ἐστὶν καὶ λέγει, ὡς μέν τινες,</TextUnit>
    <TextUnit id="519" loc="89b">ἀπὸ τοῦ βάμματος οὗ γὰρ ἂν προσψαύσῃ ἕλκει ἐφ' ἑαυτὸ καὶ τοῖς προσπαρατεθειμένοις ἐμποιεῖ χρώματος αὐγὴν ἄλλοι δ' ἀπὸ τοῦ ζῴου. “ἁλίσκονται δέ,” φησὶν ὁ 'ι ̓Αριστοτέλης, “τοῦ ἔαρος, ὑπὸ κύνα δ' οὐχ ἁλίσκονται: οὐ γὰρ νέμονται, ἀλλὰ κρύπτουσιν ἑαυτὰς καὶ φωλεύουσι. τὸ δὲ ἄνθος ἔχουσιν ἀνὰ μέσον τῆς μήκωνος καὶ τοῦ τραχήλου. ἔχει δὲ καὶ αὐτὴ καὶ ὁ κῆρυξ τὰ ἐπικαλύμματα κατὰ τὰ αὐτὰ καὶ τὰ ἄλλα τὰ στρομβώδη ἐκ γενετῆς πάντα, νέμονται δ' ἐξείροντα τὴν καλουμένην</TextUnit>
    <TextUnit id="520" loc="89c">γλῶτταν ὑπὸ τὸ κάλυμμα, τα δὲ μέγεθος τῆς γλώσσης ἔχει ἡ πορφύρα μεῖζον δακτύλου, ᾧ νέμεται καὶ διατρυπᾷ καὶ τὰ κογχύλια καὶ τὸ ἑαυτῆς ὄστρακον. μακρόβια δ' ἐστὶν καὶ ἡ πορφύρα καὶ ὁ κῆρυξ καὶ ζῇ περὶ ἔτη ἕξ. φανερὰ δὲ ἡ αὔξησις ἐκ τῆς ἐν τῷ ὀστράκῳ ἕλικος. αἱ δὲ  κόγχαι καὶ χῆμαι καὶ σωλῆνες καὶ κτένες ἐν τοῖς ἀμμώδεσι λαμβάνουσι τὴν σύστασιν.”  “αἱ δὲ πῖναι ὀρθαὶ φύονται ἐκ τοῦ βυθοῦ ἔχουσί</TextUnit>
    <TextUnit id="521" loc="89d">τε ἐν αὑταῖς τὸν πινοφύλακα αἱ μὲν καρίδιον, αἱ δὲ καρκίνιον οὗ στερόμεναι θᾶττον διαφθείρονται.” τοῦτο δὲ Πάμφιλος ὁ ̓Αλεξανδρεὺς ἐν τοῖς περὶ ὀνομάτων συμπεφυκέναι φησὶν αὐταῖς. Χρύσιππος δ' ὁ Σολεὺς ἐκ τοῦ ε' περὶ τοῦ καλοῦ καὶ τῆς ἡδονῆς: “ἡ πίννη,” φησίν, “καὶ ὁ πιννοτήρης συνεργὰ ἀλλήλοις, κατ' ἰδίαν οὐ δυνάμενα συμμένειν. ἡ μὲν οὖν πίννη ὄστρεόν ἐστιν, ὁ δὲ πιννοτήρης καρκίνος μικρός, καὶ ἡ πίννη διαστήσασα τὸ ὄστρακον</TextUnit>
    <TextUnit id="522" loc="89e">ἡσυχάζει τηροῦσα τὰ ἐπεισιόντα ἰχθύδια, ὁ δὲ πιννοτήρης παρεστὼς ὅταν εἰσέλθῃ τι δάκνει αὐτὴν ὥσπερ σημαίνων, ἡ δὲ δηχθεῖσα συμμύει. καὶ οὕτως τὸ ἀποληφθὲν ἔνδον κατεσθίουσι κοινῇ.” φασὶ δέ τινες καὶ συγγεννᾶσθαι αὐτὰ αὐτοῖς καὶ ὡς ἂν ἐξ ἑνὸς σπέρματος γίνεσθαι. πάλιν δὲ ὁ ̓Αριστοτέλης φησί “ πάντα δὲ τὰ ὀστρακώδη γίνεται καὶ ἐν τῇ ἰλύι, ἐν μὲν τῇ βορβορώδει τὰ ὄστρεα, ἐν δὲ τῇ ἀμμώδει κόγχαι καὶ τὰ ῥηθέντα, περὶ δὲ τὰς σήραγγας τῶν πετρῶν τήθεα καὶ βάλανοι καὶ τὰ ἐπιπολάζοντα, οἷον λεπάδες καὶ νηρῖται.”</TextUnit>
    <TextUnit id="523" loc="89f">“τὸν αὐτὸν δὲ τρόπον γίνεται τοῖς ὀστρακοδέρμοις καὶ τὰ μὴ ἔχοντα ὄστρακα, καθάπερ αἵ τε κνίδαι καὶ οἱ σπόγγοι ἐν ταῖς σήραγξι τῶν πετρῶν ἐστὶ δὲ τῶν κνιδῶν δύο γένη: αἱ μὲν γὰρ ἐν τοῖς κοίλοις οὐκ ἀπολύονται τῶν πετρῶν, αἱ δ' ἐν τοῖς λείοις καὶ πλαταμώδεσιν ἀπολυόμεναι μεταχωροῦσι.” τὰς δὲ κνίδας ὁ Εὔπολις ἐν Αὐτολύκῳ</TextUnit>
    <TextUnit id="524" loc="90a">ἀκαλήφας ὀνομάζει ἔτι τε ' ̓Αριστοφάνης ἐν Φοινίσσαις οὕτως:    ἔχε τὸν πρῶτον πάντων  ἴφυα φῦναι  εἶθ' ἑξῆς τὰς κραναὰς ἀκαλήφας.  καὶ ἐν Σφηξί. Φερεκράτης δ' ἐν Αὐτομόλοις:   κἂν ἀκαλήφαις τὸν ἴσον χρόνον ἐστεφανῶσθαι.  Δίφιλος δ' ὁ Σίφνιος ἰατρὸς “ἡ δὲ ἀκαλήφη,” φησίν, “ ἐστὶν εὐκοίλιος, οὐρητική, εὐστόμαχος: κνησμὸν δὲ ποιεῖ τοῖς συνάγουσιν, ἐπειδὰν μὴ προαλείψωνται.” ὄντως γὰρ ἀνιᾷ τοὺς θηρεύοντας αὐτὴν ὑφ' ὧν κατὰ παραφθορὰν νῦν ἀκαλήφη</TextUnit>
    <TextUnit id="525" loc="90b">ὀνομάζεται: τάχα δὲ ἴσως διὰ ταύτην καὶ ἡ βοτάνη. κατ' εὐφημισμὸν γὰρ τῆς ἀντιφράσεως ὠνόμασται οὐ γὰρ πραεῖά ἐστιν καὶ ἀκαλὴ τῇ ἁφῇ, τραχεῖα δὲ καὶ ἀηδής. τῆς μέντοι θαλασσίας ἀκαλήφης μνημονεύει καὶ Φιλιππίδης ἐν ̓Αμφιαράῳ οὕτως :  ὄστρει', ἀκαλήφας καὶ λεπάδας παρέθηκέ μοι.  τὸ δ' ἐν Λυσιστράτῃ ̓Αριστοφάνους πέπαικται:   ἀλλ' ὦ τηθῶν ἀνδρειοτάτη καὶ μητριδίων ἀκαληφῶν.  ἐπεὶ τήθεα τὰ ὄστρεα. μέμικται γὰρ κωμῳδικῶς πρὸς τὴν τήθην καὶ μητέρα. καὶ περὶ τῶν ἄλλων ὀστρέων ὁ Δίφιλος τάδε</TextUnit>
    <TextUnit id="526" loc="90c">φησί “ χημῶν δὲ τῶν τραχειῶν αἱ μικραὶ καὶ λεπτὴν ἔχουσαι τὴν σάρκα ὄστρεα λέγονται καὶ εὐστόμαχοί εἰσι καὶ εὐέκκριτοι αἱ δὲ λεῖαι, βασιλικαὶ δὲ πρός τινων καλούμεναι πελώριαί τε λεγόμεναι, τρόφιμοι, δυσέκκριτοι, εὔχυλοι,  εὐστόμαχοι, καὶ μάλιστα αἱ μείζους. τελλῖναι γίνονται μὲν ἐν Κανώβῳ πολλαὶ καὶ ὑπὸ τὴν τοῦ Νείλου ἀνάβασιν πληθύουσιν. ὧν λεπτότεραι μὲν εἰσιν αἱ βασιλικαὶ διαχωρητικαί τε καὶ κοῦφαι, ἔτι δὲ</TextUnit>
    <TextUnit id="527" loc="90d">καὶ τρόφιμοι, αἱ δὲ ποτάμιαι γλυκύτεραι. οἱ δὲ μύες μέσως εἰσὶ τρόφιμοι, διαχωρητικοί, οὐρητικοί: κράτιστοι δὲ οἱ ̓Εφέσιοι καὶ τούτων οἱ φθινοπωρινοί, αἱ δὲ μυίσκαι τῶν μυῶν οὖσαι μικρότεραι γλυκεῖαί τε καὶ εὔχυλοί εἰσι προσέτι τε καὶ τρόφιμοι, οἱ δὲ σωλῆνες μὲν πρός τινων καλούμενοι, πρός τινων δὲ αὐλοὶ καὶ δόνακες καὶ ὄνυχες, πολύχυλοι καὶ κακόχυλοι, κολλώδεις, καὶ οἱ μὲν ἄρρενες αὐτῶν ῥαβδωτοί εἰσι καὶ οὐ μονοχρώματοι: εἰσὶ δὲ τοῖς λιθιῶσι καὶ ἄλλως δυσουροῦσιν εὔθετοι.</TextUnit>
    <TextUnit id="528" loc="90e">οἱ δὲ θήλεις μονοχρώματοί τέ εἰσι καὶ γλυκύτεροι, λαμβάνονται δὲ ἑφθοὶ καὶ τηγανιστοί: κρείττονες δ' εἰσὶν οἱ μέχρι τοῦ χανεῖν ἐπ' ἀνθράκων ὀπτώμενοι.” σωληνισταὶ δ' ἐκαλοῦντο οἱ συνάγοντες τὰ ὄστρεα ταῦτα, ὡς ἱστορεῖ Φαινίας ὁ ̓Ερέσιος ἐν τῷ ἐπιγραφομένῳ Τυράννων ἀναίρεσις ἐκ τιμωρίας, γράφων οὕτως “ Φιλόξενος ὁ καλούμενος σωληνιστὴς ἐκ δημαγωγοῦ τύραννος ἀνεφάνη, ζῶν τὸ</TextUnit>
    <TextUnit id="529" loc="90f">μὲν ἐξ ἀρχῆς ἁλιευόμενος καὶ σωληνοθήρας ὤν: ἀφορμῆς δὲ λαβόμενος καὶ ἐμπορευσάμενος βίον ἐκτήσατο.” “τῶν δὲ κτενῶν ἁπαλώτεροι μὲν εἰσιν οἱ λευκοί: ἄβρομοι γάρ καὶ εὐκοίλιοι. τῶν δὲ μελάνων καὶ πυρρῶν οἱ μείζονες καὶ εὔσαρκοι εὔστομοι. κοινῶς δὲ πάντες εὐστόμαχοι, εὔπεπτοι,  εὐκοίλιοι λαμβανόμενοι μετὰ κυμίνου καὶ πεπέρεως.” μνημονεύει δ' αὐτῶν καὶ ̓́Αρχιππος ἐν ̓Ιχθύσι:   λεπάσιν, ἐχίνοις, ἐσχάραις, βελόναις τε τοῖς κτεσίν τε.</TextUnit>
    <TextUnit id="530" loc="91a">“αἱ δὲ βάλανοι καλούμεναι ἀπὸ τῆς πρὸς τὰς δρυίνας ὁμοιότητος διαφέρουσι κατὰ τοὺς τόπους, αἱ μὲν γὰρ Αἰγύπτιαι γλυκεῖαι, ἁπαλαί, εὔστομοι, θρεπτικαί, πολύχυλοι, οὐρητικαί, εὐκοίλιοι, αἱ δὲ ἄλλαι ἁλυκώτεραι. τὰ δὲ ὠτία δύσπεπτα, τρόφιμα δὲ μᾶλλον τηγανιζόμενα. αἱ δὲ φωλάδες εὔστομοι, βρομώδεις δὲ καὶ κακόχυλοι.  ἐχῖνοι δὲ ἁπαλοὶ μέν, εὔχυλοι, βρομώδεις, πλήσμιοι, εὔφθαρτοι, μετὰ δὲ ὀξυμέλιτος λαμβανόμενοι καὶ σελίνου καὶ ἡδυόσμου εὐστόμαχοι, γλυκεῖς τε καὶ</TextUnit>
    <TextUnit id="531" loc="91b">εὔχυλοι. προσηνέστεροι δ' αὐτῶν οἱ ἐρυθροὶ καὶ οἱ μήλινοι καὶ οἱ παχύτεροι καὶ οἱ ἐν τῷ ξύεσθαι τὴν σάρκα γαλακτῶδες τι ἀφιέντες. οἱ δὲ περὶ τὴν Κεφαλληνίαν γινόμενοι καὶ περὶ τὴν ̓Ικαρίαν καὶ τὸν ̓Αδρίαν τινὲς αὐτῶν καὶ ὑπόπικροί εἰσιν οἱ δ' ἐπὶ τοῦ σκοπέλου: τῆς Σικελίας κοιλίας λυτικοί.” ̓Αριστοτέλης δέ φησι τῶν ἐχίνων πλείω γένη εἶναι: ἓν μὲν τὸ ἐσθιόμενον, ἐν ᾧ τὰ καλούμενά ἐστιν ᾠά, ἄλλα δὲ δύο τό τε τῶν σπατάγγων καὶ τὸ τῶν καλουμένων βρυσῶν, μνημονεύει τῶν σπατάγγων καὶ Σώφρων καὶ ̓Αριστοφάνης ἐν ̔Ολκάσιν οὕτως:</TextUnit>
    <TextUnit id="532" loc="91c">δαρδάπτοντα, μιστύλλοντα, διαλείχοντά μου  τὸν κάτω σπατάγγην.  καὶ ̓Επίχαρμος δὲ ἐν ̔́Ηβας γάμῳ περὶ τῶν ἐχίνων φησί:   καρκίνοι θ' ἵκοντ' ἐχῖνοὶ θ', οἳ καθ' ἁλμυρὰν ἅλα  νεῖν μὲν οὐκ ἴσαντι, πεζᾷ δὲ ἐμπορεύονται μόνοι.  Δημήτριος δ' ὁ Σκήψιος ἐν ἕκτῳ καὶ εἰκοστῷ τοῦ Τρωικοῦ διακόσμου Λάκωνὰ φησί τινα κληθέντα ἐπὶ θοῖναν παρατεθέντων ἐπὶ τὴν τράπεζαν θαλαττίων ἐχίνων ἐπιλαβέσθαι ἑνός, οὐκ εἰδότα τὴν</TextUnit>
    <TextUnit id="533" loc="91d">χρῆσιν τοῦ ἐδέσματος, ἀλλ' οὐδὲ προσέχοντα τοῖς συνδειπνοῦσι πῶς ἀναλίσκουσιν ἐνθέντα δὲ εἰς τὸ στόμα σὺν τῷ κελύφει βρύκειν τοῖς ὀδοῦσι τὸν ἐχῖνον. δυσχρηστούμενον οὖν τῇ βρώσει καὶ οὐ συνιέντα τὴν ἀντιτυπίαν τῆς τραχύτητος εἰπεῖν: “ὦ φάγημα μιαρόν, οὔτε μὴ νῦν σε ἀφέω μαλθακισθεὶς οὔτ' αὖτις ἔτι κα λάβοιμι.” ὅτι δὲ οἱ ἐχῖνοι, λέγω δὲ καὶ τοὺς χερσαίους καὶ τοὺς θαλαττίους, καὶ ἑαυτῶν εἰσι φυλακτικοὶ πρὸς τοὺς θηρῶντας, προβαλλόμενοι τὰς ἀκάνθας ὥσπερ τι χαράκωμα, ̓́Ιων ὁ Χῖος μαρτυρεῖ ἐν Φοίνικι ἢ Καινεῖ λέγων οὕτως   ἀλλ' ἔν τε χέρσῳ τὰς λέοντος ᾔνεσα</TextUnit>
    <TextUnit id="534" loc="91e">ἢ τὰς ἐχίνου μᾶλλον οἰζυρὰς τέχνας: ὃς εὖτ' ἂν ἄλλων κρεισσόνων ὁπμὴν μάθῃ, στρόβιλος ἀμφάκανθον εἱλίξας δέμας κεῖται δακεῖν τε καὶ θιγεῖν ἀμήχανος.  “ τῶν δὲ λεπάδων,” φησὶν ὁ Δίφιλος, “τινὲς μέν εἰσι μικραί, τινὲς δὲ καὶ ὀστρέοις ἐοικυῖαι. εἰσὶ  δὲ σκληροὶ καὶ ὀλιγόχυλοι καὶ οὐκ ἄγαν δριμεῖαι, εὔστομοι δὲ καὶ εὐκατέργαστοι, ἑφθαὶ δὲ ποσῶς εὔστομοι. αἱ δὲ πίνναι οὐρητικαί, τρόφιμοι, δύσπεπτοι, δυσανάδοτοι. ἐοίκασι δ' αὐταῖς καὶ οἱ κήρυκες: ὧν οἱ μὲν τράχηλοι εὐστόμαχοι, δυσκατέργαστοι</TextUnit>
    <TextUnit id="535" loc="91f">δέ: διὸ τοῖς ἀσθενοῦσι τὸν στόμαχον οἰκεῖοι: δυσέκκριτοί τε καὶ μέσως τρόφιμοι, τούτων δὲ αἱ μήκωνες λεγόμεναι πρὸς τοῖς πυθμέσιν ἁπαλαί, εὔφθαρτοι, διὸ τοῖς τὴν γαστέρα ἀσθενοῦσιν οἰκεῖαι. αἱ δὲ πορφύραι μεταξὺ πίννης εἰσὶ καὶ τοῦ κήρυκος: ὧν οἱ μὲν τράχηλοι πολύχυλοι, εὔστομοι, τὸ δὲ λοιπὸν αὐτῶν ἁλυκὸν καὶ γλυκὺ καὶ εὐανάδοτον εἰς ἐπίκρασὶν τ' ἐπιτήδειον. τὰ δὲ ὄστρεα γεννᾶται μὲν καὶ ἐν ποταμοῖς καὶ ἐν</TextUnit>
    <TextUnit id="536" loc="92a">λίμναις καὶ ἐν θαλάσσῃ, κράτιστα δὲ τὰ θαλάττια, ὅταν λίμνη ἢ ποταμὸς παρακέηται. γίνεται γὰρ εὔχυλα καὶ μείζονα καὶ γλυκύτερα, τὰ δὲ πρὸς ᾐόσι καὶ πέτραις ἰλύος καὶ γλυκέος ὕδατος ἀμιγῆ μικρά, σκληρά, δηκτικά. τὰ δὲ ἐαρινὰ ὄστρεα καὶ τὰ κατὰ τὴν τοῦ θέρους ἀρχὴν κρείσσονα, πλήρη, θαλασσίζοντα μετὰ γλυκύτητος, εὐστόμαχα, εὐέκκριτα. τὰ δὲ συνεψόμενα μαλάχῃ ἢ λαπάθῳ ἢ ἰχθύσιν ἢ καθ' αὑτὰ τρόφιμα καὶ εὐκοίλια.”</TextUnit>
    <TextUnit id="537" loc="92b">Μνησίθεος δ' ὁ ̓Αθηναῖος ἐν τῷ περὶ ἐδεστῶν φησιν: “ὄστρεα καὶ κόγχαι καὶ μύες καὶ τὰ ὅμοια τὴν μὲν σάρκα δυσκατέργαστά ἐστι διὰ τὴν ὑγρότητα τὴν ἐν αὐτοῖς ἁλυκήν. διόπερ ὠμὰ μὲν ἐσθιόμενα κοιλίας ἐστὶν ὑπακτικὰ διὰ τὴν  ἁλυκότητα, τὰ δὲ ἑψόμενα ἀφίησιν ἤτοι πᾶσαν ἢ τὴν πλείστην ἅλμην εἰς τὴν συνέψουσαν αὐτὴν ὑγρότητα. διόπερ αἱ μὲν ὑγρότητες ἐν αἷς ἂν ἑψηθῇ τι τῶν ὀστρέων ταρακτικαὶ καὶ ὑπακτικαὶ κοιλίας εἰσίν, αἱ δὲ σάρκες τῶν ἑψομένων ὀστρέων ψόφους</TextUnit>
    <TextUnit id="538" loc="92c">ποιοῦσιν ἐστερημέναι τῶν ὑγρῶν, τὰ δὲ ὀπτὰ τῶν ὀστρέων, ἐάν τις αὐτὰ καλῶς ὀπτήσῃ, ἀλυποτάτην ἔχει διάθεσιν πεπύρωται γάρ. διὸ οὐχ ὁμοίως τοῖς ὠμοῖς ἐστι δύσπεπτα, καὶ τὰς ὑγρότητας ἐν αὐτοῖς ἔχει κατεξηραμμένας δι' ὧν ἔκλυτος ἡ κοιλία γίνεται, τροφήν τε δίδωσιν ὑγράν τε καὶ δύσπεπτον ἅπαν ὄστρεον καὶ πρὸς τὰς οὐρήσεις ἐστὶν οὐκ εὔοδα. ἀκαλήφη δὲ καὶ ἐχίνων ᾠὰ καὶ τὰ τοιαῦτα τροφὴν μὲν δίδωσιν ὑγρὰν καὶ μικράν, τῆς δὲ κοιλίας ἐστὶν λυτικὰ καὶ οὐρήσεως κινητικά.”  Νίκανδρος δ' ὁ Κολοφώνιος ἐν Γεωργικοῖς τάδε τῶν ὀστρέων καταλέγει:</TextUnit>
    <TextUnit id="539" loc="92d">ἠὲ καὶ ὄστρεα τόσσα βυθοὺς ἅτε βόσκεται ἅλμης,  νηρῖται στρόμβοι τε πελωριάδες τε μύες τε, γλίσχρ' ̔Αλοσύδνης τέκνα καὶ αὐτῆς φωλεὰ πίνης.  καὶ ̓Αρχέστρατος δ' ἐν Γαστρονομίᾳ φησί   τοὺς μῦς Αἶνος ἔχει μεγάλους, ὄστρεια δ' ̓́Αβυδος,  τὰς ἄρκτους Πάριον, τοὺς δὲ κτένας ἡ Μιτυλήνη:  πλείστους δὲ ' ̓Αμβρακία παρέχει καὶ ἄπλατα μετ'  αὐτῶν  Μεσσήνῃ δὲ πελωριάδας στενοπορθμίδι κόγχας κἀν ̓Εφέσῳ λήψει τὰς λείας οὔ τι πονηράς.</TextUnit>
    <TextUnit id="540" loc="92e">τήθεα Καλχηδών, τοὺς κήρυκας δ' ἐπιτρίψαι ὁ Ζεύς, τούς τε θαλασσογενεῖς καὶ τοὺς ἀγοραίους,  πλὴν ἑνὸς ἀνθρώπου: κεῖνος δὲ μοί ἐστιν ἑταῖρος  Λέσβον ἐριστάφυλον ναίων, ̓Αγάθων δὲ καλεῖται.  καὶ Φιλύλλιος δὲ ἢ ὅστις ἐστὶν ὁ ποιήσας τὰς Πόλεις φησί:   χήμας, λεπάδας, σωλῆνας, μῦς, πίννας, κτένας ἐκ Μηθύμνης. ̓́Οστρεια δὲ μόνως οὕτως ἔλεγον οἱ ἀρχαῖοι. Κρατῖνος ̓Αρχιλόχοις:</TextUnit>
    <TextUnit id="541" loc="92f">πίννῃσι καὶ ὀστρείοισιν ὁμοίη.  καὶ ̓Επίχαρμος ἐν ̔́Ηβας γάμῳ:   ὄστρεια συμπεφυκότα.  ὄστρεον δὲ ὡς ὄρνεον Πλάτων ἐν Φαίδρῳ: “ ὀστρέου τρόπον,” φησί, “ δεδεσμευμένοι,” καὶ ἐν Τιμαίῳ: “τὸ τῶν ὀστρέων γένος συμπάντων,” ἐν δὲ τῷ τῆς Πολιτείας δεκάτῳ ὄστρεια εἶπε: “προσπεφυκέναι ὄστρειά τε καὶ φυκία.” Αἱ δὲ πελωρίδες ὠνομάσθησαν παρὰ τὸ πελώριον. μεῖζον γάρ ἐστι χήμης καὶ παρηλλαγμένον.</TextUnit>
    <TextUnit id="542" loc="93a">̓Αριστοτέλης δέ φησι καὶ ἐν ἄμμῳ αὐτὰς γίνεσθαι. τῶν δὲ χημῶν μνημονεύει ̓́Ιων ὁ Χῖος ἐν ̓Επιδημίαις. καὶ ἴσως οὕτως ὠνόμασται τὰ κογχύλια παρὰ τὸ κεχηνέναι. περὶ δὲ τῶν κατὰ τὴν ̓Ινδικὴν γινομένων ὀστρέων—ου' γὰρ ἄκαιρον καὶ τούτων μνησθῆναι διὰ τὴν τῶν μαργαριτῶν χρῆσιν Θεόφραστος μὲν ἐν τῷ περὶ λίθων γράφει οὕτως : “ τῶν θαυμαζομένων δὲ λίθων ἐστὶν καὶ ὁ μαργαρίτης  καλούμενος, διαφανὴς μὲν τῇ φύσει: ποιοῦσι δ' ἐξ αὐτοῦ τοὺς πολυτελεῖς ὅρμους. γίνεται δὲ ἐν ὀστρέῳ τινὶ παραπλησίῳ ταῖς πίνναις, πλὴν ἐλάττονι. μέγεθος δὲ ἡλίκον ἰχθύος ὀφθαλμὸς εὐμεγέθης.” ̓Ανδροσθένης δ' ἐν τῷ τῆς ̓Ινδικῆς Παράπλῳ γράφει οὕτως: “ τῶν δὲ στρόμβων καὶ χοιρίνων καὶ τῶν λοιπῶν κογχυλίων ποικίλαι αἱ ἰδέαι καὶ πολὺ διάφοροι τῶν παρ' ἡμῖν γίνονται δὲ πορφύραι τε καὶ ὀστρέων πολὺ πλῆθος τῶν λοιπῶν ἓν δὲ ἴδιον ὃ καλοῦσιν ἐκεῖνοι βέρβερι, ἐξ οὗ ἡ μαργαρῖτις λίθος γίνεται, αὕτη δ' ἐστὶ πολυτελὴς κατὰ τὴν ̓Ασίαν καὶ πωλεῖται περὶ Πέρσας τε καὶ τοὺς ἄνω τόπους πρὸς χρυσίον. ἐστὶ δ' ἡ μὲν τοῦ ὀστρέου ὄψις παραπλησία τῷ κτενί,</TextUnit>
    <TextUnit id="543" loc="93c">οὐ διέγλυπται δὲ ἀλλὰ λεῖον τὸ ὄστρακον ἔχει καὶ δασύ, οὐδὲ ὦτα ἔχει δύο ὥσπερ ὁ κτεὶς ἀλλὰ ἕν. ἡ δὲ λίθος γίνεται ἐν τῇ σαρκὶ τοῦ ὀστρέου, ὥσπερ ἐν τοῖς συείοις ἡ χάλαζα, καί ἐστιν ἡ μὲν χρυσοειδὴς σφόδρα, ὥστε μὴ ῥᾳδίως διαγνῶναι ὅταν παρατεθῇ παρὰ τὸ χρυσίον, ἡ δὲ ἀργυροειδής, ἡ δὲ τελέως λευκή, ὁμοία τοῖς ὀφθαλμοῖς τῶν ἰχθύων.” Σ32 Χάρης ' ὁ Μιτυληναῖος ἐν ἑβδόμῃ τῶν περὶ ̓Αλέξανδρον ἱστοριῶν φησι: “ θηρεύεται δὲ κατὰ τὴν ̓Ινδικὴν θάλασσαν, ὡσαύτως δὲ καὶ κατὰ τὴν ̓Αρμενίαν καὶ Περσικὴν καὶ Σουσιανὴν</TextUnit>
    <TextUnit id="544" loc="93d">καὶ Βαβυλωνίαν, παρόμοιον ὀστρέῳ: τὸ δ' ἐστὶν ἁδρὸν καὶ πρόμηκες, ἔχον ἐν αὑτῷ σάρκα καὶ μεγάλην καὶ λευκήν, εὐώδη σφόδρα, ἐξ ὧν ἐξαιροῦντες ὀστᾶ λευκὰ προσαγορεύουσι μὲν μαργαρίτας, κατασκευάζουσι δ' ἐξ αὐτῶν ὁρμίσκους τε καὶ ψέλια περὶ τὰς χεῖρας καὶ τοὺς πόδας: περὶ ἃ σπουδάζουσιν Πέρσαι καὶ Μῆδοι καὶ πάντες  ̓Ασιανοὶ πολὺ μᾶλλον τῶν ἐκ χρυσίου γεγενημένων.”  ̓Ισίδωρος δ' ὁ Χαρακηνὸς ἐν τῷ τῆς Παρθίας</TextUnit>
    <TextUnit id="545" loc="93e">Περιηγητικῷ κατὰ τὸ Περσικὸν πέλαγος νῆσόν φησιν εἶναί τινα, ἔνθα πλείστην μαργαρῖτιν εὑρίσκεσθαι. διόπερ σχεδίας καλαμίνας πέριξ εἶναι τῆς νήσου, ἐξ ὧν καθαλλομένους εἰς τὴν θάλασσαν ἐπ' ὀργυιὰς εἴκοσιν ἀναφέρειν διπλοῦς κόγχους. φασὶ δ' ὅταν βρονταὶ συνεχεῖς ὦσι καὶ ὄμβρων ἐκχύσεις, τότε μᾶλλον τὴν πίνναν κύειν, καὶ πλείστην γίγνεσθαι μαργαρῖτιν καὶ εὐμεγέθη, τοῦ δὲ χειμῶνος εἰς τὰς ἐμβυθίους θαλάμας δύνειν εἰώθασιν</TextUnit>
    <TextUnit id="546" loc="93f">αἱ πίνναι: θέρους δὲ τὰς μὲν νύκτας κεχήνασι διανηχόμεναι, ἡμέρας δὲ μύουσιν. ὅσαι δὲ ἂν πέτραις ἢ σπιλάσι προσφυῶσι, ῥιζοβολοῦσι κἀνταῦθα μένουσαι τὴν μαργαρῖτιν γεννῶσι. ζῳογονοῦνται δὲ καὶ τρέφονται διὰ τοῦ προσπεφυκότος τῇ σαρκὶ μέρους, τοῦτο δὲ συμπέφυκε τῷ τοῦ κόγχου στόματι χηλὰς ἔχον καὶ νομὴν εἰσφέρον. ὃ δή ἐστιν ἐοικὸς καρκίνῳ μικρῷ καλούμενον πινοφύλαξ. διήκει δ' ἐκ τούτου ἡ σὰρξ μέχρι μέσου τοῦ κόγχου οἱονεὶ ῥίζα, παρ' ἣν ἡ μαργαρῖτις γεννωμένη αὔξεται διὰ τοῦ στερεοῦ τῆς κόγχης καὶ τρέφεται ὅσον ἂν ᾖ προσπεφυκυῖα</TextUnit>
    <TextUnit id="547" loc="94a">χρόνον. ἐπειδὰν δὲ παρὰ τὴν ἔκφυσιν ὑποδυομένη ἡ σὰρξ καὶ μαλακῶς ἐντέμνουσα χωρίσῃ τὴν μαργαρῖτιν ἀπὸ τοῦ κόγχου, ἀμπέχουσα μὲν οὐκέτι τρέφει, λειοτέραν δ' αὐτὴν καὶ διαυγεστέραν ποιεῖ καὶ καθαρωτέραν. ἡ μὲν οὖν ἐμβύθιος πίννα  διαυγεστάτην καὶ καθαρωτάτην καὶ μεγάλην γεννᾷ μαργαρῖτιν, ἡ δὲ ἐπιπολάζουσα καὶ ἀνωφερὴς διὰ τὸ ὑπὸ τοῦ ἡλίου ἀκτινοβολεῖσθαι δύσχρους καὶ ἥσσων: κινδυνεύουσι δ' οἱ θηρῶντες τοὺς μαργαρίτας,</TextUnit>
    <TextUnit id="548" loc="94b">ὅταν εἰς κεχηνότα κόγχον κατ' εὐθὺ ἐκτείνωσι τὴν χεῖρα: μύει γὰρ τότε, καὶ πολλάκις οἱ δάκτυλοι αὐτῶν ἀποπρίονται ἔνιοι δὲ καὶ παραχρῆμα ἀποθνῄσκουσιν. ὅσοι δ' ἂν ἐκ πλαγίου ὑποθέντες τὴν χεῖρα τύχωσι, ῥᾳδίως τοὺς κόγχους ἀπὸ τοῦ λίθου ἀποσπῶσιν.  Μαράγδων δὲ μνημονεύει Μένανδρος ἐν Παιδίῳ: μάραγδον εἶναι ταῦτ' ἔδει καὶ σάρδια.  ἄνευ δὲ τοῦ ς λεκτέον παρὰ γὰρ τὸ μαρμαίρειν ὠνόμασται τῷ διαυγὴς ὑπάρχειν.</TextUnit>
    <TextUnit id="549" loc="94c">μετὰ ταῦτα περιηνέχθησαν πίνακες ἔχοντες τῶν ἐξ ὕδατος κρεῶν πολλά, πόδας καὶ κεφαλὰς καὶ ὠτία καὶ σιαγόνας, ἔτι δὲ καὶ χορδὰς καὶ κοιλίας καὶ γλώσσας, ὥσπερ ἔθος ἐστὶν ἐν τοῖς κατὰ τὴν ̓Αλεξάνδρειαν λεγομένοις ἑφθοπωλίοις. “ εἴρηται γάρ, Οὐλπιανέ, καὶ τὸ ἑφθοπώλιον παρὰ Ποσειδίππῳ ἐν Παιδίῳ.” καὶ πάλιν ζητούντων τοὺς ὀνομάσαντάς τι τούτων ὁ μέν τις ἔλεγε:  τῶν ἐδωδίμων κοιλιῶν μνημονεύει ̓Αριστοφάνης ἐν ̔Ιππεῦσι ' φήσω σε ἀδεκατεύτους κοιλίας πωλεῖν</TextUnit>
    <TextUnit id="550" loc="94d">καὶ ἑξῆς :  τί μ'Σ32, ὦγάθ', οὐ πλύνειν ἐᾷς τὰς κοιλίας πωλεῖν τε τοὺς ἀλλᾶντας, ἀλλὰ καταγελᾷς;  καὶ πάλιν   ἐγὼ δὲ ἤνυστρον βοὸς καὶ κοιλίαν ὑείαν  καταβροχθίσας κἆτ' ἐκπιὼν τὸν ζωμὸν ἀναπόνιπτος  λαρυγγιῶ τοὺς ῥήτορας καὶ Νικίαν ταράξω,  καὶ πάλιν:</TextUnit>
    <TextUnit id="551" loc="94e">ἡ δ' ̓Οβριμοπάτρα γ' ἑφθὸν ἐκ ζωμοῦ κρέας καὶ χόλικος ἠνύστρου τε καὶ γαστρὸς τόμον.  σιαγόνος δὲ Κρατῖνος Πλούτοις:   περὶ σιαγόνος βοείας μαχόμενος,  καὶ Σοφοκλῆς ̓Αμύκῳ::   σιαγόνας τε δὴ μαλθακὰς τίθησι.  Πλάτων δ' ἐν Τιμαίῳ γράφει: καὶ τὰς σιαγόνας ἄκρας αὐτοῖς συνέδησεν ὑπὸ τὴν φύσιν τοῦ προσώπου. καὶ Ξενοφῶν ἐν τῷ περὶ ἱππικῆς</TextUnit>
    <TextUnit id="552" loc="94f">σιαγόνα μικρὰν συνεσταλμένην οἱ δὲ διὰ τοῦ υ στοιχείου ἐκφέροντες κατ' ἀναλογίαν λέγουσιν ἀπὸ τοῦ ὑός. χορδῶν τε μέμνηται ̓Επίχαρμος, ἃς ὀρύας ὀνομάζει, ἐπιγράψας τι καὶ τῶν δραμάτων ̓Ορύαν. ̓Αριστοφάνης ἐν Νεφέλαις:  ἔκ μου χορδὴν  τοῖς φροντισταῖς παραθέντων.  Κρατῖνος ἐν Πυτίνῃ:  ὡς λεπτός, ἦ δ' ὅς, ἔσθ' ὁ τῆς χορδῆς τόμος.  καὶ Εὔπολις ἐν Αἰξίν. ̓́Αλεξις δ' ἐν Λευκαδίᾳ ἢ Δραπέταις:</TextUnit>
    <TextUnit id="553" loc="95a">χορδαρίου τόμος ἧκεν καὶ περικομμάτιον.  ̓Αντιφάνης ἐν Γάμοις   ἐκτεμὼν χορδῆς μεσαῖον:   ποδῶν δὲ καὶ ὠτίων, ἔτι δὲ ῥύγχους ̓́Αλεξις ἐν Κρατείᾳ ἢ Φαρμακοπώλῃ: τὸ δὲ μαρτύριον ὀλίγον ὕστερον ἐκθήσομαι, πολλὰ ἔχον τῶν ζητουμένων ὀνομάτων. Θεόφιλος Παγκρατιαστῇ:   ἑφθῶν μὲν σχεδὸν  τρεῖς μνᾶς. β. λέγ' ἄλλο. α. ῥυγχίον, κωλῆν, πόδας</TextUnit>
    <TextUnit id="554" loc="95b">τέτταρας ὑείους, Β. ̔Ηράκλεις. α. βοὸς δὲ τρεῖς.  ̓Αναξίλας Μαγείροις:   τῶν Αἰσχύλου πολὺ μᾶλλον εἶναί μοι δοκεῖ  ἰχθύδι' ὀπτᾶν. β. τί σὺ λέγεις; ἰχθύδια; συσσίτιον μέλλεις νοσηλεύειν. ὅσον ἀκροκώλι' ἕψειν ῥύγχη, πόδας.  ̓Αναξίλας δ' ἐν Κίρκῃ:   δεινὸν μὲν γὰρ ἔχονθ' ὑὸς ῥύγχος, ὦ φίλε Κινησία.  καὶ ἐν Καλυψοῖ:</TextUnit>
    <TextUnit id="555" loc="95c">ῥύγχος φορῶν ὕειον ᾐσθόμην τότε. ' ̓Ωτάρια δ' ὠνόμασε καὶ ̓Αναξανδρίδης ἐν Σατυρίᾳ. ἀξιόνικος δὲ ἐν Χαλκιδικῷ φησιν   ζωμὸν ποιῶ  θερμὸν ἰχθὺν ἐπαναπλάττων, ἡμίβρωτα λείψανα  συντιθείς, οἴνῳ διαίνων, ἔντερ' ἁλὶ καὶ σιλφίῳ  σφενδονῶν, ἀλλᾶντα τέμνων, παραφέρων χορδῆς  τόμον, ῥύγχος εἰς ὄξος πιέζων, ὥστε πάντας ὁμολογεῖν  τῶν γάμων κρείττω γεγονέναι τὴν ἕωλον ἡμέραν.</TextUnit>
    <TextUnit id="556" loc="95d">̓Αριστοφάνης Προαγῶνι:   ἐγευσάμην χορδῆς ὁ δύστηνος τέκνων  πῶς ἐσίδω ῥύγχος περικεκαυμένον;  Φερεκράτης Λήροις:  ὡς οὐχὶ τουτὶ ῥύγχος ἀτεχνῶς ἐσθ' ὑός;  καὶ τόπος δέ τις οὕτω καλεῖται ̔Ρύγχος περὶ Στράτον τῆς Αἰτωλίας, ὥς φησι Πολύβιος ἐν ς' ἱστοριῶν ' Στησίχορός. τέ φησιν ἐν Συοθήραις:   κρύψαι δὲ ῥύγχος ἄκρον γᾶς ὑπένερθεν.  ὅτι δὲ κυρίως λέγεται ῥύγχος ἐπὶ τῶν συῶν προείρηται.</TextUnit>
    <TextUnit id="557" loc="95e">ὅτι δὲ καὶ ἐπ' ἄλλων ζῴων ̓́Αρχιππος ̓Αμφιτρύωνι δευτέρῳ κατὰ παιδιὰν εἴρηκε καὶ ἐπὶ τοῦ προσώπου οὕτως:  καὶ ταῦτ' ἔχων τὸ ῥύγχος οὑτωσὶ μακρόν,  καὶ ̓Αραρὼς ̓Αδώνιδι:  ὁ γὰρ θεὸς τὸ ῥύγχος ὡς ἡμᾶς στρέφει.  ἀκροκωλίων δὲ μέμνηται ̓Αριστοφάνης Αἰολοσίκωνι  καὶ μὴν τὸ δεῖν', ἀκροκώλια δή σοι τέτταρα</TextUnit>
    <TextUnit id="558" loc="95f">ἥψησα τακερά.  καὶ ἐν Γηρυτάδῃ :   ἀκροκώλι', ἄρτοι, κάραβοι.  ̓Αντιφάνης Κορινθίᾳ:   ἔπειτα κἀκροκώλιον ὕειον ̓Αφροδίτῃ; γελοῖον. β. ἀγνοεῖς: ἐν τῇ Κύπρῳ δ' οὕτω φιληδεῖ ταῖς ὑσίν, ὦ δέσποθ', ὥστε σκατοφαγεῖν ἀπεῖρξε τὸ ζῷον, τοὺς δὲ βοῦς ἠνάγκασεν.  ὅτι δ' ὄντως ̓Αφροδίτῃ ὗς θύεται μαρτυρεῖ Καλλίμαχος</TextUnit>
    <TextUnit id="559" loc="96a">ἢ Ζηνόδοτος ἐν ἱστορικοῖς ὑπομνήμασι γράφων ὧδε: “̓Αργεῖοι ̓Αφροδίτῃ ὗν θύουσι, καὶ ἡ ἑορτὴ καλεῖται ̔Υστήρια.” Φερεκράτης δ' ἐν Μεταλλεῦσι:   σχελίδες δ' ὁλόκνημοι πλησίον τακερώταται  ἐπὶ πινακίσκοις καὶ δίεφθ' ἀκροκώλια.  ̓́Αλεξις Κυβευταῖς:   ἠριστηκότων σχεδόν τι δ' ἡμῶν ἐξ ἀκροκωλίου τινός,  κἀν Παννυχίδι ἢ ̓Ερίθοισιν ι   ἡμίοπτα μὲν τὰ κρεᾴδι' ἐστί, τὸ περίκομμ' ἀπόλλυται,</TextUnit>
    <TextUnit id="560" loc="96b">ὁ γόγγρος ἑφθός, τὰ δ' ἀκροκώλι' οὐδέπω.  τῶν δ' ἑφθῶν ποδῶν μνημονεύει Φερεκράτης ἐν Δουλοδιδασκάλῳ :  ὅπως παρασκευάζεται τὸ δεῖπνον εἴπαθ' ἡμῖν. β. καὶ δῆθ' ὑπάρχει τέμαχος ἐγχέλειον ὑμῖν, τευθίς, ἄρνειον κρέας, φύσκης τόμος,  ποὺς ἑφθός, ἧπαρ, πλευρόν, ὀρνίθεια πλήθει πολλά, τυρὸς ἐν μέλιτι, μερὶς κρεῶν.  ̓Αντιφάνης Παρασίτῳ: :  χοιρίων  σκέλη καπύρ'. β. ἀστεῖόν γε, νὴ τὴν ̔Εστίαν, ἄριστον. α. ἑφθὸς τυρὸς ἐπεδόνει πολύς.</TextUnit>
    <TextUnit id="561" loc="96c">̓Εκφαντίδης δ' ἐν Σατύροις::   πόδας ἐπεὶ δέοι πριάμενον καταφαγεῖν ἑφθοὺς ὑός.  γλώσσης δὲ μέμνηται ̓Αριστοφάνης ἐν Ταγηνισταῖς διὰ τούτων  ἅλις ἀφύης μοι: παρατέταμαι γὰρ τὰ λιπαρὰ  κάπτων.  ἀλλὰ φέρετ' ἀπόβασιν ἡπάτιον ἢ καπριδίου νέου κόλλοπὰ τιν' εἰ δὲ μή, πλευρὸν ἢ γλῶτταν ἢ  σπληνὸς ἢ νῆστιν ἢ δέλφακος ὀπωρινῆς  ἠτριαίαν φέρετε δεῦρο μετὰ κολλάβων  χλιαρῶν.</TextUnit>
    <TextUnit id="562" loc="96d">τοσούτων λεχθέντων καὶ περὶ τούτων οὐδὲ τῶν ἰατρῶν οἱ παρόντες ἀσύμβολοι μετειλήφασιν. ἔφη γὰρ ὁ Διονυσοκλῆς: “ Μνησίθεος ὁ ̓Αθηναῖος ἐν τῷ περὶ ἐδεστῶν ἔφη: “ κεφαλὴ καὶ πόδες ὑὸς οὐ πολὺ τὸ τρόφιμον καὶ λιπαρὸν ἐν ἑαυτοῖς ἔχουσι.” ” καὶ ὁ Λεωνίδης: “ δήμων ἐν δ' ̓Ατθίδος Σ32 “̓Αφείδαντα,” φησί, “ βασιλεύοντα ̓Αθηνῶν Θυμοίτης ὁ νεώτερος ἀδελφὸς νόθος ὢν ἀποκτείνας αὐτὸς ἐβασίλευσεν. ἐφ' οὗ Μέλανθος Μεσσήνιος ἐκπεσὼν</TextUnit>
    <TextUnit id="563" loc="96e">τῆς πατρίδος ἐπήρετο τὴν Πυθίαν ὅπου κατοικήσει, ἡ δὲ ἔφη, ἔνθα ἂν ξενίοις πρῶτον τιμηθῇ τοὺς πόδας αὐτῷ καὶ τὴν κεφαλὴν ἐπὶ τῷ δείπνῳ παραθέντων. καὶ τοῦτ' ἐγένετο αὐτῷ ἐν ̓Ελευσῖνι: τῶν ἱερειῶν γὰρ τότε πάτριόν τινα ἑορτὴν ἐπιτελουσῶν καὶ πάντα τὰ κρέα κατανηλωκυιῶν, τῶν δὲ ποδῶν καὶ τῆς κεφαλῆς ὑπολοίπων ὄντων ταῦτα τῷ Μελάνθῳ ἀπέστειλαν.” ” μήτρα ἑξῆς ἐπεισηνέχθη, μητρόπολίς τις ὡς ἀληθῶς οὖσα καὶ μήτηρ τῶν ̔Ιπποκράτους υἱῶν,</TextUnit>
    <TextUnit id="564" loc="96f">οὓς εἰς ὑωδίαν κωμῳδουμένους οἶδα. εἰς ἣν ἀποβλέψας ὁ Οὐλπιανὸς  ἄγε δή, ἔφη,  ἄνδρες φίλοι, παρὰ τίνι κεῖται ἡ μήτρα; ἱκανῶς γὰρ γεγαστρίσμεθα καὶ καιρὸς ἤδη ' στὶ καὶ λέγειν ἡμᾶς. τοῖς δὲ κυνικοῖς τοῦτο παρακελεύομαι σιωπᾶν κεχορτασμένοις ἀφειδῶς, πλὴν εἰ μὴ καὶ τῶν σιαγόνων καὶ τῶν κεφαλῶν κατατρῶξαι βούλονται καὶ τὰ ὀστᾶ, ὧν οὐδεὶς φθόνος αὐτοῖς ἀπολαύειν ὡς κυσί τοῦτο γάρ εἰσι καὶ εὔχονται καλεῖσθαι.</TextUnit>
    <TextUnit id="565" loc="97a">νόμος δὲ λείψαν' ἐκβάλλειν κυσίν, ἐν Κρήσσαις ὁ Εὐριπίδης ἔφη. πάντα γὰρ ἐσθίειν καὶ πίνειν θέλουσιν, ἐπὶ νοῦν οὐ λαμβάνοντες ὅπερ ὁ θεῖος Πλάτων ἔφη ἐν ΠρωταγόρᾳΣ32 ' τὸ περὶ ποιήσεως διαλέγεσθαι ὁμοιότατον εἶναι τοῖς συμποσίοις τοῖς τῶν φαύλων καὶ ἀγοραίων ἀνθρώπων. καὶ γὰρ οὗτοι διὰ τὸ μὴ δύνασθαι ἀλλήλοις δι' αὑτῶν συνεῖναι ἐν τῷ πότῳ μηδὲ διὰ τῆς ἑαυτῶν φωνῆς καὶ λόγων τῶν ἑαυτῶν ὑπὸ ἀπαιδευσίας τιμίας ποιοῦσι τὰς αὐλητρίδας, πολλοῦ μισθούμενοι ἀλλοτρίαν φωνὴν τὴν τῶν αὐλῶν, καὶ διὰ</TextUnit>
    <TextUnit id="566" loc="97b">τῆς ἐκείνων φωνῆς ἀλλήλοις ξύνεισιν. ὅπου δὲ καλοὶ καὶ ἀγαθοὶ ξυμπόται καὶ πεπαιδευμένοι εἰσίν, οὐκ ἂν ἴδοις οὔτε αὐλητρίδας οὔτε ὀρχηστρίδας οὔτε ψαλτρίας, ἀλλ' αὐτοὺς ἑαυτοῖς ἱκανοὺς ὄντας συνεῖναι ἄνευ τῶν λήρων τε καὶ παιδιῶν τούτων διὰ τῆς ἑαυτῶν φωνῆς, λέγοντάς τε καὶ ἀκούοντας ἐν μέρει ἑαυτῶν κοσμίως, κἂν πάνυ πολὺν οἶνον πίωσι., τοῦτο δ' ὑμεῖς ποιεῖτε, ὦ Κύνουλκε: πίνοντες, μᾶλλον δ' ἐκπίνοντες, αὐλητρίδων καὶ ὀρχηστρίδων δίκην ἐμποδίζετε τὴν διὰ</TextUnit>
    <TextUnit id="567" loc="97c">τῶν λόγων ἡδονήν, ζῶντες κατὰ τὸν αὐτὸν  Πλάτωνα, ὃς ἐν τῷ Φιλήβῳ φησίν, οὐκ ἀνθρώπου βίον, ἀλλά τινος πλεύμονος ἢ τῶν ὅσα θαλάττια μετ' ὀστρεΐνων ἔμψυχά ἐστι σωμάτων. καὶ ὁ Κύνουλκος ὀργισθεὶς γάστρων, ἔφη,  καὶ κοιλιόδαιμον ἄνθρωπε, οὐδὲν ἄλλο σὺ οἶσθα, οὐ λόγους διεξοδικοὺς εἰπεῖν, οὐχ ἱστορίας μνησθῆναι, οὐ τῆς ἐν λόγοις χάριτος ἀπάρξασθαί ποτε, ἀλλὰ τὸν χρόνον ἅπαντα περὶ ταῦτα κατετρίβης ζητῶν, κεῖται, οὐ</TextUnit>
    <TextUnit id="568" loc="97d">κεῖται; εἴρηται, οὐκ εἴρηται; ἐξονυχίζεις τε πάντα τὰ προσπίπτοντα τοῖς συνδιαλεγομένοις τὰς ἀκάνθας συνάγων,  ὡς ἀν' ἐχινόποδας καὶ ἀνὰ τρηχεῖαν ὄνωνιν  ἀεὶ διατρίβων, ἀνθέων τῶν ἡδίστων μηδὲν συναθροίζων. ἢ οὐ σὺ εἶ ὁ καὶ τὴν ὑπὸ ̔Ρωμαίων καλουμένην στρήναν κατά τινα πατρίαν παράδοσιν λεγομένην καὶ διδομένην τοῖς φίλοις ἐπινομίδα καλῶν; καὶ εἰ μὲν τὴν Πλάτωνος ζηλώσας, μαθεῖν βουλόμεθα σ321 εἰ δὲ παρά τινι οὕτως εὑρὼν λεγομένην, ἐμφάνισον τὸν εἰπόντα. ἐγὼ γὰρ οἶδα ἐπινομίδα καλουμένην καὶ μέρος τι τῆς τριήρους, ὡς ̓Απολλώνιος ἐν Τριηρικῷ παρατέθειται. οὐ</TextUnit>
    <TextUnit id="569" loc="97e">σὺ εἶ ὁ καὶ τὸν καινὸν καὶ οὐδέπω ἐν χρείᾳ γενόμενον φαινόλην εἴρηται γάρ, ὦ βέλτιστε, καὶ ὁ φαινόλης εἰπών παῖ Λεῦκε, δός μοι τὸν ἄχρηστον φαινόλην εἰς βαλανεῖον δέ ποτε  πορευόμενος οὐκ ἔφης πρὸς τὸν πυνθανόμενον ' ποῖ δή; σ32 ' ἀπολούμενος, ἦν δ' ἐγώ, ἐπείγομαι;' κἀκείνης σοι τῆς ἡμέρας ὁ καλὸς κανυσῖνος ὑπὸ λωποδυτῶν ἀνηρπάσθη, ὡς γέλωτα πάμπολυν ἐν τῷ βαλανείῳ γενέσθαι ἀχρήστου ζητουμένου φαινόλου. ἄλλοτε δέ, ὦ ἑταῖροι φίλτατοι—πρὸς γὰρ ὑμᾶς εἰρήσεται</TextUnit>
    <TextUnit id="570" loc="97f">τἀληθῆ προσέπταισε λίθῳ καὶ τὴν κνήμην ἔλυσε: θεραπευθεὶς οὖν προῄει καὶ πρὸς τοὺς πυνθανομένους “τί τοῦτο, Οὐλπιανέ;” “ὑπώπιον” ἔλεγε. κἀγὼ ξυνῆν γὰρ αὐτῷ τότε τὸν γέλωτα φέρειν οὐ δυνάμενος παρά τινι τῶν φίλων ἰατρῷ ὑπαλειψάμενος τὰ ὑπὸ τοὺς ὀφθαλμοὺς παχεῖ φαρμάκῳ πρὸς τοὺς πυνθανομένους “τί δὲ σύ;” “ πρόσκομμα” ἔφασκον.  τῆς δὲ αὐτῆς ταύτης σοφίας καὶ ἕτερός ἐστι ζηλωτής, Πομπηιανὸς ὁ Φιλαδελφεύς, ἄνθρωπος</TextUnit>
    <TextUnit id="571" loc="98a">οὐκ ἀπάνουργος, ὀνοματοθήρας δὲ καὶ αὐτός, ὅστις πρὸς τὸν οἰκέτην διαλεγόμενος μεγάλῃ τῇ φωνῇ καλέσας τοὔνομα ' Στρομβιχίδη, ' ἔφη,κόμιζέ μοι ἐπὶ τὸ γυμνάσιον τὰς βλαύτας τὰς ἀφορήτους καὶ τὴν ἐφεστρίδα τὴν ἄχρηστον. ἐγὼ γὰρ ὑποδησάμενος τὸν πώγωνα προσαγορεύσω τοὺς ἑταίρους: ὀπτὸς γάρ ἐστί μοι Λάριχος. κόμιζε δὲ τοῦ ἐλαίου τὴν λήκυθον πρότερον γὰρ συντριβησόμεθον, ἔπειθ' οὕτως ἀπολούμεθον ὁ δ'  αὐτὸς οὗτος σοφιστὴς Φεβρουαρίῳ μηνί, ὡς ̔Ρωμαῖοι</TextUnit>
    <TextUnit id="572" loc="98b">λέγουσι—τὸν δὲ μῆνα τοῦτον κληθῆναί φησιν ὁ Μαυρούσιος ̓Ιόβας ἀπὸ τῶν κατουδαίων φόβων κατ' ἀναίρεσιν τῶν δειμάτων—ἐν ᾧ τοῦ χειμῶνός ἐστι τὸ ἀκμαιότατον, καὶ ἔθος τότε τοῖς κατοιχομένοις τὰς χοὰς ἐπιφέρειν πολλαῖς ἡμέραις, πρός τινα τῶν φίλων ' οὐκ εἶδές με, ' ἔφη, πολλῶν ἡμερῶν διὰ τὰ καύματα.' τῆς δὲ τῶν Παναθηναίων ἑορτῆς ἐπιτελουμένης, δι' ἧς καὶ τὰ δικαστήρια οὐ συνάγεται, ἔφη ' γενέθλιός ἐστι τῆς ἀλέκτορος ̓Αθηνᾶς καὶ ἄδικος ἡ τῆτες ἡμέρα.: ἐκάλεσε δέ ποτε καὶ τὸν ἐκ Δελφῶν ἐπανελθόντα ἡμῶν ἑταῖρον οὐδὲν αὐτῷ χρήσαντος τοῦ θεοῦ</TextUnit>
    <TextUnit id="573" loc="98c">ἄχρηστον. δεῖξιν δέ ποτε λόγων δημοσίᾳ ποιούμενος καὶ ἐγκώμιον διεξερχόμενος τῆς βασιλευούσης πόλεως ἔφη ' θαυμαστὴ δ' ἡ ̔ ̔Ρωμαίων ἀρχὴ ἡ ἀνυπόστατος.' τοιοῦτοὶ τινὲς εἰσιν, ὦ ἑταῖροι, οἱ Οὐλπιάνειοι σοφισταί, οἱ καὶ τὸ μιλιάριον καλούμενον ὑπὸ ̔Ρωμαίων, τὸ εἰς θερμοῦ ὕδατος κατεργασίαν κατασκευαζόμενον, ἰπνολέβητα ὀνομάζοντες, πολλῶν ὀνομάτων ποιηταὶ καὶ πολλοῖς παρασάγγαις</TextUnit>
    <TextUnit id="574" loc="98d">ὑπερδραμόντες τὸν Σικελιώτην Διονύσιον, ὃς τὴν μὲν παρθένον ἐκάλει μένανδρον, ὅτι μένει τὸν  ἄνδρα, καὶ τὸν στῦλον μενεκράτην, ὅτι μένει καὶ κρατεῖ, βαλάντιον δὲ τὸ ἀκόντιον, ὅτι ἐναντίον βάλλεται, καὶ τὰς τῶν μυῶν διεκδύσεις μυστήρια ἐκάλει, ὅτι τοὺς μῦς τηρεῖ. ̓́Αθανις δ' ἐν α' Σικελικῶν τὸν αὐτόν φησι Διονύσιον καὶ τὸν βοῦν γαρόταν καλεῖν καὶ τὸν χοῖρον ἴακχον. τοιοῦτος ἦν καὶ ̓Αλέξαρχος ὁ Κασσάνδρου τοῦ Μακεδονίας βασιλεύσαντος ἀδελφός, ὁ τὴν Οὐρανόπολιν καλουμένην</TextUnit>
    <TextUnit id="575" loc="98e">κτίσας. ἱστορεῖ δὲ περὶ αὐτοῦ ̔ ̔Ηρακλείδης ὁ Λέμβος ἐν τῇ τριακοστῇ ἑβδόμῃ τῶν ἱστοριῶν λέγων οὕτως: ̓Αλέξαρχος ὁ τὴν Οὐρανόπολιν κτίσας διαλέκτους ἰδίας εἰσήνεγκεν, ὀρθροβόαν μὲν τὸν ἀλεκτρυόνα καλέων καὶ βροτοκέρτην τὸν κουρέα καὶ τὴν δραχμὴν ἀργυρίδα, τὴν δὲ χοίνικα ἡμεροτροφίδα καὶ τὸν κήρυκα ἀπύτην. καὶ τοῖς Κασσανδρέων δὲ ἄρχουσι τοιαῦτὰ ποτ' ἐπέστειλε: “̓Αλέξαρχος ̔Ομαιμέων πρόμοις γαθεῖν. τοὺς ἡλιοκρεῖς οἰῶν οἶδα λιπουσαθεωτων ἔργων κρατιτορας μορσίμῳ τύχᾳ κεκυρωμένας θεουπογαις</TextUnit>
    <TextUnit id="576" loc="98f">χυτλώσαντες αὐτοὺς καὶ φύλακας ὀριγενεῖς.” τί δὲ ἡ ἐπιστολὴ αὕτη δηλοῖ νομίζω ' γὼ μηδὲ τὸν Πύθιον ἂν διαγνῶναι κατὰ γὰρ τὸν ̓Αντιφάνους Κλεοφάνη :  τὸ δὲ τυραννεῖν ἐστιν; ἢ τί ποτε τὸν σπουδαῖον ἀκολουθεῖν ἐρεῖς   ἐν τῷ Λυκείῳ μετὰ σοφιστῶν, νὴ Δία,  λεπτῶν, ἀσίτων, συκίνων, λέγονθ' ὅτι τὸ πρᾶγμα τοῦτ' οὐκ ἔστιν, εἴπερ γίνεται,</TextUnit>
    <TextUnit id="577" loc="99a">οὐδ' ἔστι γάρ πω γινόμενον ὃ γίνεται, οὐτ' εἰ πρότερον ἦν, ἔστιν ὅ γε νῦν γίνεται, ἔστιν γὰρ οὐκ ὂν οὐδέν ὃ δὲ μὴ γέγονέ πω,  οὐκ ἔσθ' ἕωσπερ γέγονε, ὅ γε μή γέγονέ πω.  ἐκ τοῦ γὰρ εἶναι γέγονεν εἰ δ' οὐκ ἦν ὅθεν,  πῶς ἐγένετ' ἐξ οὐκ ὄντος; οὐχ οἷόν τε γάρ. εἰ δ' αὖ ποθέν ποι γέγονεν, οὐκ ἔσται κηποι δεποτις εἴη, πόθεν γενήσεται  τοὐκ ὂν εἰς οὐκ ὂν εἰς οὐκ ὂν γὰρ οὐ δυνήσεται.</TextUnit>
    <TextUnit id="578" loc="99b">ταυτὶ δ' ὅ τι ἐστὶν οὐδ' ἂν ̓Απόλλων μάθοι.   οἶδα δ' ὅτι καὶ Σιμωνίδης που ὁ ποιητὴς ἀρίσταρχον εἶπε τὸν Δία καὶ Αἰσχύλος τὸν ̔́Αιδην ἀγησίλαον, Νίκανδρος δὲ ὁ Κολοφώνιος ἰοχέαιραν τὴν ἀσπίδα τὸ ζῷον. διὰ ταῦτα καὶ τὰ τοιαῦτα ὁ θαυμασιώτατος Πλάτων ἐν τῷ Πολιτικῷ εἰπὼν ξηροβατικά τινα ζῷα καὶ ἀεροβατικὰ., . ἄλλα, ξηροτροφικόν τε καὶ ὑγροτροφικὸν καὶ ἀερονομικὸν ἐπὶ ζῴων χερσαίων καὶ ἐνύγρων καὶ ἐναερίων</TextUnit>
    <TextUnit id="579" loc="99c">ἐπιλέγει, ὥσπερ παρακελευόμενος τούτοις τοῖς ὀνοματοποιοῖς φυλάττεσθαι τὴν καινότητα, γράφων καὶ κατὰ λέξιν τάδε: κἂν διαφυλάξῃς τὸ μὴ σπουδάζειν ἐπὶ τοῖς ὀνόμασι, πλουσιώτερος καὶ εἰς γῆρας ἀναφανήσῃ φρονήσεως οἶδα δὲ καὶ ̔Ηρῴδην τὸν ̓Αττικὸν ῥήτορα ὀνομάζοντα τροχοπέδην τὸ διαβαλλόμενον ξύλον διὰ τῶν  τροχῶν, ὅτε κατάντεις ὁδοὺς ὀχούμενος ἐπορεύετο, καίτοι Σιμαρίστου ἐν τοῖς Συνωνύμοις ἐποχέα τὸ ξύλον τοῦτο ἐπονομάσαντος. καὶ Σοφοκλῆς δὲ</TextUnit>
    <TextUnit id="580" loc="99d">που ὁ ποιητὴς τὸν φύλακα μοχλὸν φόβου ὠνόμασεν ἐν τούτοις:   θάρσει, μέγας σοι τοῦδ' ἐγὼ φόβου μοχλός.  κἀν ἄλλοις δὲ τὴν ἄγκυραν ἰσχάδα κέκληκεν διὰ τὸ κατέχειν τὴν ναῦν   ναῦται δ' ἐμηρύσαντο νηὸς ἰσχάδα.  καὶ Δημάδης δὲ ὁ ῥήτωρ ἔλεγε τὴν μὲν Αἴγιναν εἶναι λήμην τοῦ Πειραιῶς, τὴν δὲ Σάμον ἀπορρῶγα τῆς πόλεως, ἔαρ δὲ τοῦ δήμου τοὺς ἐφήβους, τὸ δὲ τεῖχος ἐσθῆτα τῆς πόλεως, τὸν δὲ σαλπικτὴν κοινὸν ̓Αθηναίων ἀλέκτορα. ὁ δ' ὀνοματοθήρας οὗτος σοφιστὴς καὶ ἀκάθαρτον ἔφη γυναῖκα ἧς</TextUnit>
    <TextUnit id="581" loc="99e">ἐπεσχημένα ἦν τὰ γυναικεῖα, πόθεν δέ σοι, ὦ Οὐλπιανέ, καὶ κεχορτασμένοι εἰπεῖν ἐπῆλθε, δέον τῷ κορεσθῆναι χρήσασθαι;  πρὸς ταῦτα ὁ Οὐλπιανός πως ἡδέως γελάσας  ἀλλὰ μὴ βάυζε, εἶπεν, ὦ ἑταῖρε, μηδὲ ἀγριαίνου τὴν κυνικὴν προβαλλόμενος λύσσαν τῶν ὑπὸ κύνα οὐσῶν ἡμερῶν, δέον αἰκάλλειν μᾶλλον καὶ προσσαίνειν τοῖς συνδείπνοις, μὴ καί τινα Κυνοφόντιν</TextUnit>
    <TextUnit id="582" loc="99f">ἑορτὴν ποιησώμεθα ἀντὶ τῆς παρ' ̓Αργείοις ἐπιτελουμένης, χορτασθῆναι εἴρηται, ὦ δαιμόνιε ἀνδρῶν, παρὰ μὲν Κρατίνῳ ἐν ̓Οδυσσεῦσιν οὕτως ι   ἧσθε πανημέριοι χορταζόμενοι γάλα λευκόν.  καὶ Μένανδρος δὲ ἐν Τροφωνίῳ ἔφη χορτασθείς.̓Αριστοφάνης δ' ἐν Γηρυτάδῃ:   θεράπευε καὶ χόρταζε τῶν μονῳδιῶν.  Σοφοκλῆς τε ἐν Τυροῖ:   σίτοισι παγχόρτοισιν ἐξενίζομεν.</TextUnit>
    <TextUnit id="583" loc="100a">Εὔβουλος δ' ἐν Δόλωνι:   ἐγὼ κεχόρτασμαι μέν, ἄνδρες, οὐ κακῶς,  ἀλλ' εἰμὶ πλήρης, ὥστε καὶ μόλις πάνυ  ὑπεδησάμην ἅπαντα δρῶν τὰς ἐμβάδας.  Σώφιλος δ' ἐν Φυλάρχῳ:   γαστρισμὸς ἔσται δαψιλής: τὰ προοίμια ὁρῶ χορτασθήσομαι. νὴ τὸν Διόνυσον, ἄνδρες, ἤδη στρηνιῶ.  καὶ ̓́Αμφις ἐν Οὐρανῷ:   εἰς τὴν ἑσπέραν χορτάζομαι ἐν ἅπασιν ἀγαθοῖς.</TextUnit>
    <TextUnit id="584" loc="100b">ταῦτα μὲν οὖν, ὦ Κύνουλκε, εἰπεῖν προχείρως ἔχω σοι τὰ νῦν, αὔριον δὲ ἢ ἔνηφι τὴν γὰρ εἰς τρίτην ̔ ̔Ησίοδος εἴρηκεν οὕτως πληγαῖς σε χορτάσω, ἐάνπερ μὴ εἴπῃς ὁ κοιλιοδαίμων παρὰ τίνι κεῖται. σιωπήσαντος δ' ἐκείνου ἀλλὰ μὴν καὶ τοῦτο αὐτός σοι, ὦ κύον, ἐρῶ ὅτι Εὔπολις τοὺς κόλακας ἐν τῷ ὁμωνύμῳ δράματι οὕτω κέκληκε: τὸ δὲ μαρτύριον ἀναβαλοῦμαι, ἔστ' ἂν ἀποδῶ σοι τὰς πληγάς.  ἡσθέντων οὖν ἐπὶ τοῖς πεπαιγμένοις ἁπάντων  ἀλλὰ μήν, ἔφη ὁ Οὐλπιανός,  καὶ τὸν περὶ τῆς</TextUnit>
    <TextUnit id="585" loc="100c">μήτρας λόγον ἀποδώσω. ̓́Αλεξις γὰρ ἐν τῷ Ποντικῷ ἐπιγραφομένῳ δράματι Καλλιμέδοντα τὸν ῥήτορα, Κάραβον δὲ ἐπικαλούμενον κωμῳδῶν ἦν δ' οὗτος εἷς τῶν κατὰ Δημοσθένη τὸν ῥήτορα πολιτευομένων φησὶν    ὑπὲρ πάτρας μὲν πᾶς τις ἀποθνῄσκειν θέλει,  ὑπὲρ δὲ μήτρας Καλλιμέδων ὁ Κάραβος  ἑφθῆς ἴσως προσεῖτ' ἂν ἀποθανεῖν.  ἦν δὲ ὁ Καλλιμέδων καὶ ἐπὶ ὀψοφαγίᾳ διαβόητος,</TextUnit>
    <TextUnit id="586" loc="100d">μνημονεύει τῆς μήτρας καὶ ̓Αντιφάνης ἐν Φιλομήτορι οὕτως   ἔμμητρον ἂν ᾖ τὸ ξύλον, βλάστην ἔχει: μητρόπολίς ἐστιν, οὐχὶ πατρόπολις πόλις:  μήτραν τινὲς πωλοῦσιν ἥδιστον κρέας:  Μητρᾶς ὁ Χῖὸς ἐστι τῷ δήμῳ φίλος.  Εὔφρων δ' ἐν Παραδιδομένῃ:   οὑμὸς διδάσκαλος δὲ μήτραν σκευάσας  παρέθηκε Καλλιμέδοντι κἀσθίονθ' ἅμα  ἐποίησε πηδᾶν, ὅθεν ἐκλήθη Κάραβος.</TextUnit>
    <TextUnit id="587" loc="100e">Διώξιππος δ' ἐν ̓Αντιπορνοβοσκῷ:  οἵων δ' ἐπιθυμεῖ βρωμάτων, ὡς μουσικῶν ἤνυστρα, μήτρας, χόλικας.  ἐν δὲ ̔Ιστοριογράφῳ :   τὴν στοὰν διεξέπαιεν ̓Αμφικλῆς: μήτρας δύο  κρεμαμένας δείξας ἐκεῖνον πέμπε, φησίν, ἂν ἴδῃς.  Εὔβουλος δ' ἐν Δευκαλίωνι:   ἡπάτια, νῆστις, πλεύμονες, μήτρα.   Λυγκεὺς δ' ὁ Σάμιος, ὁ Θεοφράστου γνώριμος, καὶ τὴν σὺν ὀπῷ χρῆσιν αὐτῆς οἶδεν. ἀναγράφων</TextUnit>
    <TextUnit id="588" loc="100f">γοῦν τὸ Πτολεμαίου συμπόσιόν φησιν οὕτως ` ' μήτρας τινὸς περιφερομένης ἐν ὄξει καὶ ὀπῷ.` τοῦ δὲ ὀποῦ μέμνηται ̓Αντιφάνης ἐν Δυσέρωσι περὶ Κυρήνης τὸν λόγον ποιούμενος    ἐκεῖσε δ' οὐ πλέω  ὅθεν διεσπάσθημεν, ἐρρῶσθαι λέγων ἅπασιν, ἵπποις, σιλφίῳ, συνωρίσιν,  καυλῷ, κέλησι, μασπέτοις, πυρετοῖς, ὀπῷ.</TextUnit>
    <TextUnit id="589" loc="101a">τῆς δὲ διαφορᾶς τῆς περὶ τὴν ἐκτομίδα μνημονεύει ̔́Ιππαρχος ὁ τὴν Αἰγυπτιακὴν ̓Ιλιάδα συνθεὶς ἐν τούτοις:  ἀλλὰ λοπὰς μ' εὔφραιν' ἢ μήτρης καλὰ πρόσωπα  ἐκβολάδος, δέλφαξ δ' ἐν κλιβάνῳ ἡδέα ὄζων.  Σώπατρος δ' ἐν μὲν ̔Ιππολύτῳ φησὶν   ἀλλ' οἷα μήτρα καλλίκαρπος ἐκβολὰς  δίεφθα λευκανθεῖσα τυροῦται δέμας,  ἐν δὲ Φυσιολόγῳ:   μήτρας ὑείας οὐκ ἀφεψηθεὶς τόμος,</TextUnit>
    <TextUnit id="590" loc="101b">τὴν δηξίθυμον ἐντὸς ὀξάλμην ἔχων.  ἐν δὲ Σίλφαις:   μήτρας ὑείας ἑφθὸν ὡς φάγῃς τόμον,  δριμεῖαν ὠθῶν πηγανῖτιν εἰς χολήν.  οἱ μέντοι ἀρχαῖοι πάντες πρὸ τοῦ δειπνεῖν οὐ παρέφερον οὔτε μήτρας οὔτε θρίδακας οὔτ' ἄλλο τι τῶν τοιούτων, ὥσπερ νῦν γίνεται. ̓Αρχέστρατος γοῦν ὁ ὀψοδαίδαλος μετὰ τὸ δεῖπνον καὶ τὰς προπόσεις καὶ τὸ μύροις χρήσασθαί φησιν:</TextUnit>
    <TextUnit id="591" loc="101c">ἀεὶ δὲ στεφάνοισι κάρα παρὰ δαῖτα πυκάζου  παντοδαποῖς, οἷς ἂν γαίας πέδον ὄλβιον ἀνθῇ,  καὶ στακτοῖσι μύροις ἀγαθοῖς χαίτην θεράπευε  καὶ σμύρναν λίβανόν τε πυρὸς μαλακὴν ἐπί τέφραν  βάλλε πανημέριος, Συρίης εὐώδεα καρπόν.   ἐμπίνοντι δέ σοι φερέτω τοιόνδε τράγημα,  γαστέρα καὶ μήτραν ἑφθὴν ὑὸς ἔν τε κυμίνῳ ἒν τ' ὄξει δριμεῖ καὶ σιλφίῳ ἐμβεβαῶσαν  ὀρνίθων τ' ὀπτῶν ἁπαλὸν γένος, ὧν ἂν ὑπάρχῃ  ὥρη. τῶν δὲ Συρακοσίων τούτων ἀμέλησον,</TextUnit>
    <TextUnit id="592" loc="101d">οἳ πίνουσι μόνον βατράχων τρόπον οὐδὲν ἔδοντες.  ἀλλὰ σὺ μὴ πείθου κείνοις, ἃ δ' ἐγὼ λέγω ἔσθε βρωτά. τὰ δ' ἄλλα γ' ἐκεῖνα τραγήματα πάντα  πέφυκε πτωχείας παράδειγμα κακῆς, ἑφθοὶ τ' ἐρέβινθοι καὶ κύαμοι καὶ μῆλα καὶ ἰσχάδες. ἀλλὰ πλακοῦντα  αἴνει ̓Αθήνησιν γεγενημένον εἰ δὲ μή, ἄν που  αὐτὸν ἔχῃς ἑτέρωθι, μέλι ζήτησον ἀπελθὼν</TextUnit>
    <TextUnit id="593" loc="101e">̓Αττικόν, ὡς τοῦτ' ἐστὶν ὃ ποιεῖ κεῖνον ὑβριστήν. οὕτω τοι δεῖ ζῆν τὸν ἐλεύθερον ἢ κατὰ τῆς γῆς καὶ κατὰ τοῦ βαράθρου καὶ Ταρτάρου ἐς τὸν ὄλεθρον ἥκειν καὶ κατορωρύχθαι σταδίους ἀναρίθμους.  Λυγκεὺς δὲ διαγράφων τὸ Λαμίας τῆς αὐλητρίδος δεῖπνον, ὅτε ὑπεδέχετο Δημήτριον τὸν Πολιορκητήν, εὐθέως τοὺς εἰσελθόντας ἐπὶ τὸ δεῖπνον ἐσθίοντας ποιεῖ ἰχθῦς παντοίους καὶ κρέα. ὁμοίως</TextUnit>
    <TextUnit id="594" loc="101f">καὶ τὸ ̓Αντιγόνου τοῦ βασιλέως δεῖπνον διατιθεὶς ἐπιτελοῦντος ̓Αφροδίσια καὶ τὸ Πτολεμαίου τοῦ βασιλέως ἰχθῦς πρῶτον παρατίθησι καὶ κρέα. θαυμάζειν δ' ἐστὶν ἄξιον τοῦ τὰς καλὰς ὑποθήκας παραδιδόντος ἡμῖν ̓Αρχεστράτου, ὃς ̓Επικούρῳ τῷ σοφῷ τῆς ἡδονῆς καθηγεμὼν γενόμενος κατὰ τὸν ̓Ασκραῖον ποιητὴν γνωμικῶς καὶ ἡμῖν συμβουλεύει τισὶ μὲν μὴ πείθεσθαι, αὑτῷ δὲ προσέχειν τὸν νοῦν, καὶ ἐσθίειν παρακελεύεται τὰ καὶ τά, οὐδὲν ἀποδέων τοῦ παρὰ Δαμοξένῳ τῷ κωμῳδιοποιῷ μαγείρου, ὅς ἐν Συντρόφοις φησιν</TextUnit>
    <TextUnit id="595" loc="102a">̓Επικούρου δέ με ὁρᾷς μαθητὴν ὄντα τοῦ σοφοῦ, παρ' ᾧ  ἐν δύ' ἔτεσιν καὶ μησὶν οὐχ ὅλοις δέκα τάλαντ' ἐγώ σοι κατεπύκνωσα τέτταρα. β. τοῦτο δὲ τί ἐστιν, εἰπέ μοι. α. καθήγισα. μάγειρος ἦν κἀκεῖνος, οὐκ ᾔδει, θεοί, ποῖος μάγειρος, ἡ φύσις πάσης τέχνης ἀρχέγονὸν ἐστ', ἀρχέγονον, ὦλιτήριε. οὐκ ἔστιν οὐδὲ ἓν νοεῖν σοφώτερον, πᾶν τ' εὐχερὲς τὸ πρᾶγμα, τοῦ λόγου τριβὴν</TextUnit>
    <TextUnit id="596" loc="102b">ἔχοντι τούτου: πολλὰ γὰρ συμβάλλεται. διόπερ μάγειρον ὅταν ἴδῃς ἀγράμματον μὴ Δημόκριτόν τε πάντα διανεγνωκότα, μᾶλλον δὲ κατέχοντα καταγέλα ὡς κενοῦ, καὶ τὸν ̓Επικούρου κανόνα, μινθώσας ἄφες ὡς ἐκ διατριβῆς, τοῦτο δεῖ γάρ εἰδέναι, τίν' ἔχει διαφορὰν πρῶτον, ὦ βέλτιστε σύ, γλαυκίσκος ἐν χειμῶνι καὶ θέρει πάλιν</TextUnit>
    <TextUnit id="597" loc="102c">ποῖος περὶ δύσιν Πλειάδος συνειδέναι ἰχθὺς ὑπὸ τροπὰς τ' ἐστὶ χρησιμώτατος. αἱ μεταβολαὶ γὰρ αἵ τε κινήσεις, κακὸν ἠλίβατον ἀνθρώποισιν, ἀλλοιώματα ἐν ταῖς τροφαῖς ποιοῦσι, μανθάνεις; τὸ δὲ ληφθὲν καθ' ὥραν ἀποδίδωσι τὴν χάριν, τίς παρακολουθεῖ ταῦτα; τοιγαροῦν στρόφοι καὶ πνευμάτια γινόμενα τὸν κεκλημένον</TextUnit>
    <TextUnit id="598" loc="102d">ἀσχημονεῖν ποιοῦσι. παρὰ δ' ἐμοὶ τρέφει τὸ προσφερόμενον βρῶμα καὶ λεπτύνεται ὀρθῶς τε διαπνεῖ . τοιγαροῦν εἰς τοὺς πόρους  ὁ χυμὸς ὁμαλῶς πανταχοῦ συνίσταται, χυμός, λέγει Δημόκριτος, οὐδὲν πρᾶγμα τὰ γινόμενα ποιεῖ τὸν φαγόντ' ἀρθριτικόν. β. καὶ τῆς ἰατρικῆς τι μετέχειν μοι δοκεῖς. α. καὶ πᾶς ὁ φύσεως ἐντός, ἡ δ' ἀπειρία</TextUnit>
    <TextUnit id="599" loc="102e">τῶν νῦν μαγείρων κατανόει πρὸς τῶν θεῶν οἵα στίν. ἅλμην ὅταν ἴδῃς ἐξ ἰχθύων ὑπεναντίων αὑτοῖσι ποιοῦντας μίαν καὶ σήσαμ' ὑποτρίβοντας εἰς ταύτην, λαβὼν ἕκαστον αὐτῶν κατά μέρος προσπαρδέτω. β. ὥς μοι κεχάρισαι. Α. τί γὰρ ἂν εὖ γένοιτ' ἔτι τῆς ἰδιότητος πρὸς ἑτέραν μεμιγμένης καὶ συμπλεκομένης οὐχὶ συμφώνους ἁφάς;</TextUnit>
    <TextUnit id="600" loc="102f">τὸ ταῦτα διορᾶν ἐστιν ἐμψύχου τέχνης, οὐ τὸ διανίζειν λοπάδας οὐδ' ὄζειν καπνοῦ. ἐγὼ γὰρ εἰς τοὐπτάνιον οὐκ εἰσέρχομαι. β. ἀλλὰ τί; α. θεωρῶ πλησίον καθήμενος, πονοῦσιν ἕτεροι δ', οἷς λέγω τὰς αἰτίας καὶ τἀποβαῖνον : ' ὀξὺ τὸ περίκομμ', ἄνες. ' Β. ἁρμονικός, οὐ μάγειρος: α.α ἐπίτεινον τὸ πῦρ. ὁμαλιζέτω τις τὸ τάχος: ἡ πρώτη λοπὰς</TextUnit>
    <TextUnit id="601" loc="103a">ζεῖ ταῖς ἐφεξῆς οὐχὶ συμφώνως  νοεῖς τὸν τύπον; β. ̓́Απολλον. α. καί τι φαίνεται τέχνη;  εἶτ' οὐδὲν εἰκῇ παρατίθημι, μανθάνεις, βρῶμ', ἀλλὰ μείξας πάντα κατὰ συμφωνίαν. β. πῶς; α. ἔστιν αὑτοῖς ἃ διὰ τεττάρων ἔχει κοινωνίαν, διὰ πέντε, διὰ πασῶν πάλιν ταῦτα προσάγω πρὸς αὐτὰ τὰ διαστήματα  καὶ ταῖς ἐπιφοραῖς εὐθὺς οἰκείως πλέκω.   ἐνίοτ' ἐφεστὼς παρακελεύομαι ' πόθεν  ἅπτει; τί τούτῳ μιγνύειν μέλλεις; ὅρα:</TextUnit>
    <TextUnit id="602" loc="103b">διάφωνον ἕλκεις ι οὐχ ὑπερβήσῃ;' σοφὸν ̓Επίκουρος οὕτω κατεπύκνου τὴν ἡδονὴν  ἐμασᾶτ' ἐπιμελῶς. οἶδε τἀγαθὸν μόνος  ἐκεῖνος οἷόν ἐστιν οἱ δ' ἐν τῇ στοᾷ  ζητοῦσι συνεχῶς, οἷὸν ἐστ' οὐκ εἰδότες.  οὐκοῦν ὃ γ' οὐκ ἔχουσιν, ἀγνοοῦσι δέ,  οὐδ' ἂν ἑτέρῳ δοίησαν. β. οὕτω συνδοκεῖ:  ἀφῶμεν οὖν τὰ λοιπά: δῆλα δὴ πάλαι.   καὶ Βάτων δ' ἐν Συνεξαπατῶντι δυσχεραίνοντα ποιήσας μειρακίου πατέρα ὡς διαφθαρέντος κατὰ</TextUnit>
    <TextUnit id="603" loc="103c">τὴν δίαιταν ὑπὸ τοῦ παιδαγωγοῦ φησὶν   ἀπολώλεκας τὸ μειράκιόν μου παραλαβών,  ἀκάθαρτε, καὶ πέπεικας ἐλθεῖν εἰς βίον  ἀλλότριον αὑτοῦ: καὶ πότους ἑωθινοὺς  πίνει διὰ σὲ νῦν, πρότερον οὐκ εἰθισμένος. β. εἶτ' εἰ μεμάθηκε, δέσποτα, ζῆν, ἐγκαλεῖς; α. ζῆν δ' ἐστὶ τὸ τοιοῦθ'; β. ὡς λέγουσιν οἱ σοφοί. ὁ γοῦν ̓Επίκουρός φησιν εἶναι τἀγαθὸν  τὴν ἡδονὴν δήπουθεν οὐκ ἔστιν δ' ἔχειν</TextUnit>
    <TextUnit id="604" loc="103d">ταύτην ἑτέρωθεν, ἐκ δὲ τοῦ ζῆν δὴ καλῶς εὖ ζῶς' ἅπαντες, ἢ τυχὸν δώσεις ἐμοί; α. ἑόρακας οὖν φιλόσοφον, εἰπέ μοι, τινὰ  μεθύοντ' ἐπὶ τούτοις θ' οἷς λέγεις κηλούμενον; β. ἅπαντας: οἱ γοῦν τὰς ὀφρῦς ἐπηρκότες  καὶ τὸν φρόνιμον ζητοῦντες ἐν τοῖς περιπάτοις  καὶ ταῖς διατριβαῖς ὥσπερ ἀποδεδρακότα   οὕτως, ἐπὰν γλαυκίσκος αὐτοῖς παρατεθῇ,  ἴσασιν οὗ δεῖ πρῶτον ἅψασθαι τόπου</TextUnit>
    <TextUnit id="605" loc="103e">καὶ τὴν κεφαλὴν ζητοῦσιν ὥσπερ πράγματος,  ὥστ' ἐκπεπλῆχθαι πάντας.   καὶ παρ' ̓Αντιφάνει δ' ἐν Στρατιώτῃ ἢ Τύχωνι παραινέσεις εἰσφέρων ἄνθρωπος τοιοῦτός ἐστιν, ὅς φησιν  ὅστις ἄνθρωπος δὲ φὺς ἀσφαλές τι κτῆμ' ὑπάρχειν τῷ βίῳ λογίζεται, πλεῖστον ἡμάρτηκεν. ἢ γάρ εἰσφορά τις ἥρπακεν  τἄνδοθεν πάντ' ἢ δίκῃ τις περιπεσὼν ἀπώλετο</TextUnit>
    <TextUnit id="606" loc="103f">ἢ στρατηγήσας προσῶφλεν ἢ χορηγὸς αἱρεθεὶς ἱμάτια χρυσᾶ παρασχὼν τῷ χορῷ ῥάκος φορεῖ ἢ τριηραρχῶν ἀπήγξατ' ἢ πλέων ἥλωκέ ποι ἢ βαδίζων ἢ καθεύδων κατακέκοφθ' ὑπ' οἰκετῶν. οὐ βέβαιον οὐδέν ἐστι, πλὴν ὅς' ἂν καθ' ἡμέραν</TextUnit>
    <TextUnit id="607" loc="104a">εἰς ἑαυτὸν ἡδέως τις εἰσαναλίσκων τύχῃ, οὐδὲ ταῦτα σφόδρα τι: καὶ γὰρ τὴν τράπεζαν ἁρπάσαι  κειμένην ἄν τις προσελθών ἀλλ' ὅταν τὴν ἔνθεσιν  ἐντὸς ἤδη τῶν ὀδόντων τυγχάνῃς κατεσπακώς,  τοῦτ' ἐν ἀσφαλεῖ νόμιζε τῶν ὑπαρχόντων μόνον.  τὰ αὐτὰ εἴρηκε καὶ ἐν ̔Υδρίᾳ.</TextUnit>
    <TextUnit id="608" loc="104b">.  εἰς ταῦτ' οὖν τις ἀποβλέπων, ἄνδρες φίλοι, εἰκότως ἂν ἐπαινέσειεν τὸν καλὸν Χρύσιππον κατέχοντα ἀκριβῶς τὴν ̓Επικούρου φύσιν καὶ εἰπόντα μητρόπολιν εἶναι τῆς φιλοσοφίας αὐτοῦ τὴν ̓Αρχεστράτου Γαστρολογίαν, ἣν πάντες οἱ τῶν  φιλοσόφων γαστρίμαργοι Θέογνίν τινα αὑτῶν εἶναι λέγουσι τὴν καλὴν ταύτην ἐποποιίαν. πρὸς οὓς καὶ Θεόγνητος ἐν Φάσματι ἢ Φιλαργύρῳ φησίν:   ἐκ τούτων  ἄνθρωπ', ἀπολεῖς με. τῶν γὰρ ἐκ τῆς ποικίλης  στοᾶς λογαρίων ἀναπεπλησμένος νοσεῖς:</TextUnit>
    <TextUnit id="609" loc="104c">: ἀλλότριὸν ἐσθ' ὁ πλοῦτος ἀνθρώπῳ, πάχνη:  σοφία δ' ἴδιον, κρύσταλλος, οὐδεὶς πώποτε  ταύτην λαβὼν ἀπώλες' ὦ τάλας ἐγώ, οἵῳ μ' ὁ δαίμων φιλοσόφῳ συνῴκισεν  ἐπαρίστερ' ἔμαθες, ὦ πόνηρε, γράμματα: ἀνέστροφέν σου τὸν βίον τὰ βιβλία:  πεφιλοσόφηκας γῇ τε κοὐρανῷ λαλῶν,  οἷς οὐδέν ἐστιν ἐπιμελὲς τῶν σῶν λόγων.   ἔτι τοῦ Οὐλπιανοῦ διαλεγομένου παῖδες ἐπεισῆλθον φέροντες ἐπὶ δίσκων καράβους μείζονας Καλλιμέδοντος</TextUnit>
    <TextUnit id="610" loc="104d">τοῦ ῥήτορος, ὃς διὰ τὸ φιληδεῖν τῷ βρώματι Κάραβος ἐπεκλήθη. ̓́Αλεξις μὲν οὖν αὐτὸν ἐν Δορκίδι ἢ Ποππυζούσῃ φίλιχθυν εἶναι κοινῶς παραδίδωσι καθάπερ καὶ ἄλλοι τῶν κωμῳδιοποιῶν, λέγων οὕτως:   τοῖς ἰχθυοπώλαις ἐστὶν ἐψηφισμένον, ὥς φασι, χαλκῆν Καλλιμέδοντος εἰκόνα  στῆσαι Παναθηναίοισιν ἐν τοῖς ἰχθύσιν,  ἔχουσαν ὀπτὸν κάραβον ἐν τῇ δεξιᾷ, ὡς αὐτὸν ὄντ' αὐτοῖσι τῆς τέχνης μόνον</TextUnit>
    <TextUnit id="611" loc="104e">σωτῆρα, τοὺς ἄλλους δὲ πάντας ζημίαν.  περισπούδαστος δὲ ἦν πολλοῖς ἡ τοῦ καράβου βρῶσις, ὡς ἔστι δεῖξαι διὰ πολλῶν τῆς κωμῳδίας  μερῶν ἀρκέσει δὲ τὰ νῦν ̓Αριστοφάνης ἐν ταῖς Θεσμοφοριαζούσαις οὕτως λέγων   ἰχθὺς ἐωνηταί τις ἢ σηπίδιον ἢ τῶν πλατειῶν καρίδων ἢ πουλύπους ἢ νῆστις ὀπτᾶτ' ἢ γαλεὸς ἢ τευθίδες; β. μὰ τὸν Δί', οὐ δῆτ', Α. οὐδὲ βατίς; β. οὒ</TextUnit>
    <TextUnit id="612" loc="104f">φημ' ἐγώ. α. οὐ χόριον οὐδὲ πυὸς οὐδ' ἧπαρ κάπρου  οὐδὲ σχαδόνες οὐδ' ἠτριαῖον δέλφακος  οὐδ' ἐγχέλειον οὐδὲ κάραβον μέγαν γυναιξὶ κοπιώσαις ἐπεχορηγήσατε; πλατείας δὲ καρῖδας ἂν εἴη λέγων τοὺς ἀστακοὺς καλουμένους, ὧν μνημονεύει Φιλύλλιος ἐν Πόλεσι. καὶ ̓Αρχέστρατος γὰρ ἐν τῷ διαβοήτῳ ποιήματι οὐδ' ὅλως που κάραβον ὀνομάζων ἀστακὸν προσαγορεύει, ὥσπερ κἀν τούτοις.</TextUnit>
    <TextUnit id="613" loc="105a">ἀλλὰ παρεὶς λῆρον πολὺν ἀστακὸν ὠνοῦ  τὸν τὰς χεῖρας ἔχοντα μακρὰς ἄλλως τε βαρείας,  τοὺς δὲ πόδας μικρούς, βραδέως δ' ἐπὶ γαῖαν ὀρούει.  εἰσὶ δὲ πλεῖστοι μὲν πάντων ἀρετῇ τε κράτιστοι ἐν Λιπάραις: πολλοὺς δὲ καὶ ̔Ελλήσποντος ἀθροίζει.  καὶ ̓Επίχαρμος δ': ἐν ̔́Ηβας γάμῳ τὸν προειρημένον ἀστακὸν ὑπὸ τοῦ ̓Αρχεστράτου δηλοῖ ὅτι κάραβός ἐστι λέγων οὕτως :</TextUnit>
    <TextUnit id="614" loc="105b">ἐντὶ δ' ἀστακοὶ κολύβδαιναί τε χὢς τὰ πόδι' ἔχει  μικρά, τὰς χεῖρας δὲ μακράς, κάραβος δὲ τὤνυμα.   ἴδιον δ' ἐστὶ γένος καράβων τε καὶ ἀστακῶν ἄλλο, ἔτι δὲ καρίδων. τὸν δ' ἀστακὸν οἱ ̓Αττικοὶ διὰ τοῦ ō ὀστακὸν λέγουσι, καθάπερ καὶ ὀσταφίδας. ̓Επίχαρμος δὲ ἐν Γᾷ καὶ Θαλάσσᾳ φησίν:   κἀστακοὶ γαμψώνυχοι.  Σπεύσιππος δὲ ἐν β', ̔Ομοίων παραπλήσιά φησιν εἶναι τῶν μαλακοστράκων κάραβον, ἀστακόν, νύμφην, ἄρκτον, καρκίνον, πάγουρον. Διοκλῆς δ' ὁ Καρύστιός φησι: “ καρῖδες, καρκίνοι, κάραβοι,</TextUnit>
    <TextUnit id="615" loc="105c">ἀστακοὶ εὔστομα καὶ διουρητικά” κολύβδαιναν δ' εἴρηκεν ̓Επίχαρμος ἐν τοῖς προεκκειμένοις, ὡς μὲν Νίκανδρός φησι, τὸ θαλάσσιον αἰδοῖον, ὡς δ' ὁ ̔Ηρακλείδης ἐν ̓Οψαρτυτικῷ, τὴν καρῖδα. ̓Αριστοτέλης δ' ἐν πέμπτῳ ζῴων μορίων “ τῶν μαλακοστράκων ὀχεύονται, φησί, κάραβοι, ἀστακοί, καρῖδες καὶ τὰ τοιαῦτα, ὥσπερ καὶ τὰ ὀπισθουρητικὰ τῶν τετραπόδων, ὀχεύονται δὲ τοῦ ἔαρος ἀρχομένου πρὸς τῇ γῇ ἤδη γὰρ ὦπται ἡ ὀχεία πάντων τῶν τοιούτων, ἐνιαχοῦ δὲ ὅταν τὰ σῦκα ἄρχηται πεπαίνεσθαι. γίνονται δ' οἱ μὲν κάραβοι</TextUnit>
    <TextUnit id="616" loc="105d">ἐν τοῖς τραχέσι καὶ πετρώδεσιν, οἱ δ' ἀστακοὶ ἐν τοῖς λείοις, ἐν δὲ τοῖς πηλώδεσιν οὐδέτεροι, διὸ καὶ: ἐν ̔Ελλησπόντῳ μὲν καὶ περὶ Θάσον ἀστακοὶ γίνονται, περὶ δὲ τὸ Σίγειον καὶ τὸν ̓́Αθω κάραβοι. εἰσὶ δ' οἱ κάραβοι μακρόβιοι πάντες.” Θεόφραστος δ' ἐν τῷ περὶ τῶν φωλευόντων τοὺς ἀστακοὺς καὶ καράβους καὶ καρῖδας ἐκδύεσθαί φησι τὸ γῆρας. περὶ δὲ τῶν καρίδων, ὅτι καὶ πόλις ἦν  Καρίδες περὶ Χίον τὴν νῆσον ̓́Εφορος ἐν τῇ γ' ἱστορεῖ, κτίσαι φάσκων αὐτὴν τοὺς διασωθέντας ἐκ τοῦ ἐπὶ Δευκαλίωνος γενομένου κατακλυσμοῦ μετὰ Μάκαρος, καὶ μέχρι νῦν τὸν τόπον καλεῖσθαι</TextUnit>
    <TextUnit id="617" loc="105e">Καρίδας. ὁ δὲ ὀψοδαίδαλος ̓Αρχέστρατος παραινεῖ τάδε:  ἢν δὲ ποτ' εἰς ̓́Ιασον Καρῶν πόλιν εἰσαφίκηαι, καρῖδ' εὐμεγέθη λήψῃ: σπανία δὲ πρίασθαι: ἐν δὲ Μακηδονίᾳ τε καὶ ̓Αμβρακίᾳ μάλα πολλαὶ  ἐκτεταμένως δ' εἴρηκε καρῖδα ̓Αραρὼς μὲν ἐν Καμπυλίωνι:  αἵ τε καμπύλαι  καρῖδες ἐξήλλοντο δελφίνων δίκην</TextUnit>
    <TextUnit id="618" loc="105f">εἰς σχοινόπλεκτον ἄγγος.  καὶ Εὔβουλος ἐν ̓Ορθάννῃ:   καρῖδα καθῆκα κάτω κἀνέσπας' αὖθις. ̓Αναξανδρίδης Λυκούργῳ:   καὶ συμπαίζει καριδαρίοις  μετὰ περκιδίων καὶ θρᾳττιδίων  καὶ ψητταρίοις μετὰ κωθαρίων  καὶ σκινδαρίοις μετὰ κωβιδίων.  ὁ δ' αὐτὸς κἀν Πανδάρῳ φησὶν</TextUnit>
    <TextUnit id="619" loc="106a">οὐκ ἐπικεκυφὼς ὀρθός, ὦ βέλτιστ', ἔσῃ: αὕτη δὲ καριδοῖ τὸ σῶμα καμπύλη, ἄγκυρά τ' ἐστὶν ἄντικρυς τοῦ σώματος,  ἐν δὲ Κερκίῳ:  ἐρυθρότερον καρῖδος ὀπτῆς ς' ἀποφανῶ:  Εὔβουλος Τιτθαῖς:  καρῖδάς τε τῶν  κυφῶν.  καὶ ' ̓Ωφελίων Καλλαίσχρῳ:  κυρταὶ δ' ὁμοῦ καρῖδες ἐν ξηρῷ πέδω.  καὶ ἐν ̓Ιαλέμῳ:   ὠρχοῦντο δ' ὡς καρῖδες ἀνθράκων ἔπι</TextUnit>
    <TextUnit id="620" loc="106b">πηδῶσι κυρταί.  συνεσταλμένως δ' εἴρηκεν Εὔπολις ἐν Αἰξὶν οὕτως:   πλὴν ἅπαξ ποτ' ἐν Φαίακος ἔφαγον καρίδας.  καὶ ἐν Δήμοις:   ἔχων τὸ πρόσωπον καρίδος μασθλητίνης. '  ὠνομάσθησαν δὲ καρῖδες ἀπὸ τοῦ κάρα: τὸ πλεῖστον γὰρ μέρος τοῦ σώματος ἡ κεφαλὴ ἀπηνέγκατο. καρίδες δὲ βραχέως οἱ ̓Αττικοὶ ἀναλόγως: παρὰ γὰρ τὸ κάρη γέγονε διὰ τὸ μείζονι κεχρῆσθαι</TextUnit>
    <TextUnit id="621" loc="106c">κεφαλῇ. ὡς οὖν παρὰ τὸ γραφὴ γραφὶς καὶ βολὴ βολίς, οὕτως καὶ παρὰ τὸ κάρη καρίς. ταθείσης δὲ τῆς παρατελευταίας ἐτάθη καὶ τὸ τέλος, καὶ ὁμοίως λέγεται τῷ ψηφὶς καὶ κρηπίς.  περὶ δὲ τῶν ὀστρακοδέρμων τούτων Δίφιλος μὲν ὁ Σίφνιος οὕτω γράφει “τῶν δ' ὀστρακοδέρμων καρίς, ἀστακός, κάραβος, καρκίνος, λέων τοῦ αὐτοῦ γένους ὄντα διαφέρουσι. μείζων δ' ἐστὶν ὁ λέων τοῦ ἀστακοῦ, οἱ δὲ κάραβοι καὶ</TextUnit>
    <TextUnit id="622" loc="106d">γραψαῖοι λέγονται: τῶν καρκίνων δ' εἰσὶν σαρκωδέστεροι. ὁ δὲ καρκίνος βαρὺς καὶ δύσπεπτος.”  Μνησίθεος δ' ὁ ̓Αθηναῖος ἐν τῷ περὶ ἐδεστῶν “ κάραβοι,” φησί, “καὶ καρκίνοι καὶ καρῖδες καὶ τὰ ὅμοια δύσπεπτα μὲν πάντα, τῶν δ' ἄλλων ἰχθύων εὐπεπτότερα πολλῷ. πρέπει δ' αὐτοῖς ὀπτᾶσθαι μᾶλλον ἢ ἕψεσθαι.” κουρίδας δὲ τὰς καρῖδας εἴρηκε Σώφρων ἐν</TextUnit>
    <TextUnit id="623" loc="106e">γυναικείοις οὕτως:: ἴδε καλᾶν κουρίδων, ἴδε καμμάρων, ἴδε φίλα: θᾶσαι μὰν ὡς ἐρυθραὶ τ' ἐντὶ καὶ λειοτριχιῶσαι. ̓Επίχαρμος δ' ἐν Γᾷ καὶ Θαλάσσᾳ:   κουρίδες τε ταὶ φοινίκιαι.  ἐν δὲ Λόγῳ καὶ Λογίννᾳ διὰ τοῦ ω εἴρηκεν  ἀφύας τε κωρίδας τε καμπύλας.  Σιμωνίδης δέ:  θύννοισι τευθίς, κωβιοῖσι κωρίδες.   ἑξῆς εἰσεκομίσθη ταγηνιστὰ ἥπατα περιειλημένα τῷ καλουμένῳ ἐπίπλῳ, ὃν Φιλέταιρος ἐν Τηρεῖ ἐπίπλοον εἴρηκεν. εἰς ἃ ἀποβλέψας ὁ Κύνουλκος “ λέγε ἡμῖν,” ἔφη, “ὦ σοφὲ Οὐλπιανέ, εἲ</TextUnit>
    <TextUnit id="624" loc="106f">που κεῖται οὕτως τὸ ἧπαρ ἐντετυλιγμένον.” καὶ ὅς: “ ἐὰν πρότερον δείξῃς σὺ παρὰ τίνι ὁ ἐπίπλους εἴρηται ἐπὶ τοῦ λίπους καὶ τοῦ ὑμένος.” ἀντικορυσσομένων οὖν τούτων ὁ Μυρτίλος ἔφη: ὁ μὲν ἐπίπλους παρ' ̓Επιχάρμῳ ἐν Βάκχαις:</TextUnit>
    <TextUnit id="625" loc="107a">καὶ τὸν ἀρχὸν ἐπικαλύψας ἐπιπλόῳ.  καὶ ἐν Θεαροῖς:   ὀσφύος τε πέρι κἠπιπλόου.  καὶ ὁ Χῖος δὲ ̓́Ιων ἐν ταῖς ̓Επιδημίαις ἔφη: τῷ ἐπίπλῳ ἐπικαλύψας.' ἀπέχεις, φίλη κεφαλὴ Οὐλπιανέ, τὸν ἐπίπλουν, ἵν' ἤδη ποτὲ αὐτῷ ἐντυλιχθεὶς κατακαυθῇς καὶ πάντας ἡμᾶς ζητήσεων ἀπαλλάξῃς. τὸ δὲ μαρτύριον τοῦ οὕτως διεσκευασμένου ἥπατος δίκαιος εἶ σὺ ἀπομνημονεῦσαι, προειρημένου σοι πάλαι ὅτε περὶ τῶν ὠτίων καὶ ποδῶν  ἐζητοῦμεν, ὅτι ̓́Αλεξις ἐν Κρατείᾳ ἢ Φαρμακοπώλῃ</TextUnit>
    <TextUnit id="626" loc="107b">εἴρηκε. πᾶσα δ' ἡ ἐκλογὴ χρησίμη οὖσα εἰς πολλά, ἐπεὶ τὰ νῦν διὰ μνήμης οὐ κρατεῖς, αὐτὸς ἐγὼ διεξελεύσομαι. φησὶ δ' οὕτως ὁ κωμικός:  πρῶτον μὲν οὖν ὄστρεια παρὰ Νηρεῖ τινι  ἰδὼν γέροντι φυκί' ἠμφιεσμένα  ἔλαβον ἐχίνους τ' ἐστὶ γὰρ προοίμιον  δείπνου χαριέντως ταῦτα πεπρυτανευμένου.  τούτων δὲ ἀπολυθείς, κειμένων ἰχθυδίων  μικρῶν, τρεμόντων τῷ δέει τί πείσεται,  θαρρεῖν κελεύσας ἕνεκ' ἐμοῦ ταῦτ' οὐδὲ ἓν  φήσας ἀδικήσειν ἐπριάμην γλαῦκον μέγαν.</TextUnit>
    <TextUnit id="627" loc="107c">ἔπειτα νάρκην ἔλαβον, ἐνθυμούμενος  ὅτι δεῖ γυναικὸς ἐπιφερούσης δακτύλους  ἁπαλοὺς ὑπ' ἀκάνθης μηδὲ ἓν τούτων παθεῖν.  ἐπὶ τὸ τάγηνον φυκίδας, ψήττας τινάς,  καρῖδα, φύκην, κωβιόν, πέρκην, σπάρον, ἐποίησὰ τ' αὐτὸ ποικιλώτερον ταῶ. κρεᾴδι' ἄττα,3 ποδάρια, ῥύγχη τινά,  ὠτάρι' ὕει', ἡπάτιον ἐγκεκαλυμμένον</TextUnit>
    <TextUnit id="628" loc="107d">αἰσχύνεται γὰρ πελιδνὸν ὂν τῷ χρώματι.  τούτοις μάγειρος οὐ πρόσεις' οὐδ' ὄψεται:  οἰμώξεται γὰρ νὴ Δί'. ἀλλ' ἐγὼ σοφῶς  ταῦτ' οἰκονομήσω καὶ γλαφυρῶς καὶ ποικίλως οὕτω ποῶ γὰρ τοὔψον αὐτός ὥστε τοὺς  δειπνοῦντας εἰς τὰ λοπάδι' ἐμβάλλειν ποῶ  ἐνίοτε τοὺς ὀδόντας ὑπὸ τῆς ἡδονῆς. τὰς σκευασίας πάντων δὲ καὶ τὰς συστάσεις  τούτων ἕτοιμός εἰμι δεικνύειν, λέγειν,</TextUnit>
    <TextUnit id="629" loc="107e">προῖκα προδιδάσκειν, ἂν θέλῃ τις μανθάνειν.   ὅτι δ' ἔθος τῷ ἐπίπλῳ περικαλύπτεσθαι τὰ ἡπάτια, ̔Ηγήσανδρος ὁ Δελφὸς ἐν ὑπομνήμασί φησι Μετάνειραν τὴν ἑταίραν ὡς ἐν τοῖς κεκαλυμμένοις ἡπατίοις αὐτὴ πνευμόνιον ἔλαβε καὶ ὡς περιελοῦσα τὸ στέαρ εἶδεν, ἀνέκραγεν:   ἀπόλωλα, πέπλων μ' ὤλεσαν περιπτυχαί.  μήποτε δὲ καὶ Κρώβυλος ὁ κωμῳδιοποιὸς αἰσχυνόμενον εἶπε τὸ τοιοῦτο ἧπαρ ὥσπερ καὶ, ἐν Ψευδυποβολιμαίῳ λέγων οὕτως:</TextUnit>
    <TextUnit id="630" loc="107f">καὶ πλεκτάνην στιφρὰν σφόδρ', ἐπὶ τούτοις τέ που  αἰσχυνόμενον ἧπαρ καπρίσκου σκατοφάγου.  ἡπάτιον δ' εἴρηκεν ̓Αριστοφάνης ἐν Ταγηνισταῖς καὶ ̓Αλκαῖος ἐν Παλαίστρᾳ Εὔβουλὸς τ' ἐν Δευκαλίωνι. δασυντέον δὲ λέγοντας τὸ ἧπαρ: καὶ γὰρ ἡ συναλοιφή ἐστιν παρ' ̓Αρχιλόχῳ διὰ δασέος. φησὶ γάρ:   χολὴν γὰρ οὐκ ἔχεις ἐφ' ἥπατι.</TextUnit>
    <TextUnit id="631" loc="108a">ἐστὶ δὲ καὶ ἰχθύς τις ἥπατος καλούμενος, ὅν φησιν ὁ αὐτὸς Εὔβουλος ἐν Λάκωσιν ἢ Λὴδᾳ οὐκ ἔχειν χολήν:  οὐκ ᾤου σύ με  χολὴν ἔχειν, ὡς δ' ἡπάτῳ μοι διελέγου;  ἐγὼ δὲ γ' εἰμὶ τῶν μελαμπύγων ἔτι. :  ̔Ηγήσανδρος δ' ἐν ὑπομνήμασιν ἐν τῇ κεφαλῇ φησι τὸν ἥπατον δύο λίθους ἔχειν τῇ μὲν αὐγῇ καὶ τῷ χρώματι παραπλησίους τοῖς ὀστρείοις, τῷ δὲ σχήματι ῥομβοειδεῖς. Ταγηνιστῶν δ' ἰχθύων μνημονεύει ̓́Αλεξις ἐν Δημητρίῳ καθάπερ κἀν τῷ προκειμένῳ δράματι.</TextUnit>
    <TextUnit id="632" loc="108b">Εὔβουλος ̓Ορθάννῃ:  πᾶσα δ' εὔμορφος γυνὴ  ἐρῶσα φοιτᾷ τηγάνων τε σύντροφα τριβαλλοποπανόθρεπτα μειρακύλλια,  ὁμοῦ δὲ τευθὶς καὶ Φαληρικὴ κόρη  σπλάγχνοισιν ἀρνείοισι συμμεμιγμένη πηδᾷ, χορεύει, πῶλος ὣς ἀπὸ ζυγοῦ.  ῥιπὶς δ' ἐγείρει φύλακας ̔ ̔Ηφαίστου κύνας  θερμῇ παροξύνουσα τηγάνου πνοῇ:  ὀσμὴ δὲ πρὸς μυκτῆρας ἠρεθισμένη</TextUnit>
    <TextUnit id="633" loc="108c">ᾄσσει: μεμαγμένη δὲ Δήμητρος κόρη  κοίλη φάραγγος δακτύλου πιέσματι  σύρει τριήρους ἐμβολὰς μιμουμένη,  δείπνου πρόδρομον ἄριστον.  ἤσθιον δὲ καὶ ταγηνιστὰς σηπίας. Νικόστρατος ἢ Φιλέταιρος ἐν ̓Αντύλλῳ φησὶν   οὔποτ' ἂν αὖθις αὖ  σηπίαν ἀπὸ τηγάνου  τολμήσαιμι φαγεῖν μόνος. ̔ ̔Ηγήμων δ' ἐν Φιλίννῃ καὶ γόνον ἐκ ταγήνου ἐσθίοντας ποιεῖ ἐν τούτοις:    μἀλλὰ ταχέως ἰὼν πρίω μοι πουλύπουν  καὶ δὸς καταφαγεῖν κἀπὸ τηγάνου γόνον.</TextUnit>
    <TextUnit id="634" loc="108d">ἐπὶ τούτοις οὐχ ἡσθεὶς ὁ Οὐλπιανός, ἀνιαθεὶς δέ, ἀποβλέψας ὡς ἡμᾶς καὶ τὰ ἐξ ̓Ορθάννου Εὐβούλου ἰαμβεῖα εἰπών:  ὡς εὖ νεναυάγηκεν ἐπὶ τοῦ τηγάνου ὁ θεοῖσιν ἐχθρὸς  Μυρτίλος: ὅτι γὰρ οὐδὲν τούτων πριάμενός ποτε ἔφαγεν εὖ οἶδα, τῶν τινος οἰκετῶν αὐτοῦ εἰπόντος μοί ποτε τὰ ἐκ Πορνοβοσκοῦ Εὐβούλου ἰαμβεῖα τάδε :   τρέφει με Θετταλός τις ἄνθρωπος βαρύς, πλουτῶν, φιλάργυρος δὲ κἀλιτήριος,</TextUnit>
    <TextUnit id="635" loc="108e">ὀψοφάγος, ὀψωνῶν δὲ μέχρι τριωβόλου.  ἐπεὶ δὲ πεπαιδευμένος ἦν ὁ νεανίσκος καὶ οὐχὶ παρὰ τῷ Μυρτίλῳ γε, ἀλλὰ παρὰ ἄλλῳ τινί, ὡς ἐπυνθανόμην αὐτοῦ πῶς εἰς τὸν Μυρτίλον ἐνέπεσεν, ἔφη μοι τὰ ἐκ Νεοττίδος ̓Αντιφάνους τάδε:   παῖς ὢν μετ' ἀδελφῆς εἰς ̓Αθήνας ἐνθάδε  ἀφικόμην ἀχθεὶς ὑπό τινος ἐμπόρου,  Σύρος τὸ γένος ὤν. περιτυχὼν δ' ἡμῖν ὁδὶ  κηρυττομένοις ὀβολοστάτης ὢν ἐπρίατο, ἄνθρωπος ἀνυπέρβλητος εἰς πονηρίαν,</TextUnit>
    <TextUnit id="636" loc="108f">τοιοῦτος οἷος μηδὲν εἰς τὴν οἰκίαν,  μηδ' ὧν ὁ Πυθαγόρας ἐκεῖνος ἤσθιεν ὁ τρισμακαρίτης, εἰσφέρειν ἔξω θύμου.  ἔτι τοῦ Οὐλπιανοῦ τοιαῦτά τινα παίζοντος ὁ Κύνουλκος ἀνέκραγεν “ἄρτου δεῖ καὶ οὐ τοῦ  Μεσσαπίων βασιλέως λέγω τοῦ ἐν ̓Ιαπυγίᾳ, περὶ οὗ καὶ σύγγραμμά ἐστι Πολέμωνι. μνημονεύει δ' αὐτοῦ καὶ Θουκυδίδης ἐν ζ' καὶ Δημήτριος ὁ κωμῳδιοποιὸς ἐν τῷ ἐπιγραφομένῳ δράματι Σικελία διὰ τούτων:</TextUnit>
    <TextUnit id="637" loc="109a">κἀκεῖθεν εἰς τὴν ̓Ιταλίαν ἀνέμῳ Νότῳ  διεβάλομεν τὸ πέλαγος εἰς Μεσσαπίους: ἄρτος δ' ἀναλαβὼν ἐξένισεν ἡμᾶς καλῶς. β. ξένος γε χαρίεις. α. ἦν ἐκεῖ μέγας  καὶ λαμπρὸς ἦν.  οὐ τούτου οὖν τοῦ ̓́Αρτου ὁ νῦν καιρὸς ἦν, ἀλλὰ τῶν εὑρημένων ὑπὸ τῆς Σιτοῦς καλουμένης Δήμητρος καὶ ̔Ιμαλίδος, οὕτως γὰρ ἡ θεὸς παρὰ Συρακοσίοις τιμᾶται, ὡς ὁ αὐτὸς Πολέμων ἱστορεῖ ἐν τῷ περὶ τοῦ Μορύχου. ἐν δὲ τῷ α' τῶν πρὸς Τίμαιον ἐν Σκώλῳ φησὶ τῷ Βοιωτιακῷ Μεγαλάρτου</TextUnit>
    <TextUnit id="638" loc="109b">καὶ Μεγαλομάζου ἀγάλματα ἱδρῦσθαι.” ἐπεὶ δὲ ἤδη ἄρτοι εἰσεκομίζοντο καὶ πλῆθος ἐπ' αὐτοῖς παντοδαπῶν βρωμάτων, ἀποβλέψας εἰς αὐτὰ ἔφη:   τοῖς ἄρτοις ὅσας  ἱστᾶσι παγίδας οἱ ταλαίπωροι βροτοί,  φησὶν ̓́Αλεξις ἐν τῇ Εἰς τὸ φρέαρ. ἡμεῖς οὖν εἴπωμέν τι καὶ περὶ ἄρτων.  προφθάσας δ' αὐτὸν ὁ Ποντιανὸς ἔφη:  Τρύφων ὁ ̓Αλεξανδρεὺς ἐν τοῖς φυτικοῖς ἐπιγραφομένοις ἄρτων ἐκτίθεται γένη, εἴ τι κἀγὼ μέμνημαι, ζυμίτην, ἄζυμον, σεμιδαλίτην, χονδρίτην,  συγκομιστόν</TextUnit>
    <TextUnit id="639" loc="109c">τοῦτον δ' εἶναί φησι καὶ διαχωρητικώτερον τοῦ καθαροῦ τὸν ἐξ ὀλυρῶν, τὸν ἐκ τιφῶν, τὸν ἐκ μελινῶν. γίνεται μέν, φησίν, ὁ χονδρίτης ἐκ τῶν ζειῶν: ἐκ γὰρ κριθῆς χόνδρον μὴ γίνεσθαι. παρὰ δὲ τὰς ὀπτήσεις ὀνομάζεσθαι ἰπνίτην, οὗ μνημονεύειν Τιμοκλέα ἐν Ψευδολῃσταῖς οὕτως ι   καταμαθὼν δὲ κειμένην θερμὴν σκάφην  θερμῶν ἰπνιτῶν ἤσθιον.   ἐσχαρίτης. τούτου μνημονεύει ̓Αντίδοτος ἐν Πρωτοχόρῳ:   λαβόντα θερμοὺς ἐσχαρίτας, πῶς γὰρ οὔ;  τούτους ἀνειλίττοντα βάπτειν εἰς γλυκύν.</TextUnit>
    <TextUnit id="640" loc="109d">καὶ Κρώβυλος ἐν ̓Απαγχομένῳ :  καὶ σκάφην λαβών τινα  τῶν ἐσχαριτῶν τῶν καθαρῶν.  Λυγκεὺς δ' ὁ Σάμιος ἐν τῇ πρὸς Διαγόραν ἐπιστολῇ συγκρίνων τὰ ̓Αθήνησι γινόμενα τῶν ἐδωδίμων πρὸς τὰ ἐν ̔Ρόδῳ φησὶν ' ἔτι δὲ σεμνυνομένων παρ' ἐκείνοις τῶν ἀγοραίων ἄρτων, ἀρχομένου μὲν τοῦ δείπνου καὶ μεσοῦντος οὐθὲν λειπομένους ἐπιφέρουσιν ἀπειρηκότων δὲ καὶ πεπληρωμένων</TextUnit>
    <TextUnit id="641" loc="109e">ἡδίστην ἐπεισάγουσι διατριβὴν τὸν διάχριστον ἐσχαρίτην καλούμενον, ὃς οὕτω κέκραται τοῖς μειλίγμασι καὶ τῇ μαλακότητι καὶ τοιαύτην ἐνθρυπτόμενος ἔχει πρὸς τὸν γλυκὺν συναυλίαν ὥστε προσβιαζόμενος θαυμαστόν τι συντελεῖ: καθάπερ γὰρ ἀνανήφειν πολλάκις γίνεται τὸν μεθύοντα, τὸν αὐτὸν τρόπον ὑπὸ τῆς ἡδονῆς ἀναπεινῆν γίνεται τὸν ἐσθίοντα. ἀταβυρίτην. Σώπατρος ἐν Κνιδίᾳ  ̓Αταβυρίτης δ' ἄρτος ἦν πλησίγναθος.   ̓Αχαί̈νας. τούτου τοῦ ἄρτου μνημονεύει Σῆμος ἐν η'] Δηλιάδος λέγων ταῖς θεσμοφόροις γίνεσθαι. εἰσὶ δὲ ἄρτοι μεγάλοι, καὶ ἑορτὴ καλεῖται Μεγαλάρτια</TextUnit>
    <TextUnit id="642" loc="109f">ἐπιλεγόντων τῶν φερόντων  ἀχαΐνην στέατος ἔμπλεων τράγον.  κριβανίτην. τούτου μνημονεύει ̓Αριστοφάνης ἐν Γήρᾳ: ποιεῖ δὲ λέγουσαν ἀρτόπωλιν διηρπασμένων αὐτῆς τῶν ἄρτων ὑπὸ τῶν τὸ γῆρας ἀποβαλλόντων   τουτὶ τί ἦν τὸ πρᾶγμα; β. θερμούς, ὦ τέκνον. α. ἀλλ' ἦ παραφρονεῖς; β. κριβανίτας, ὦ τέκνον. α. τί κριβανίτας; β. πάνυ δὲ λευκούς, ὦ τέκνον.</TextUnit>
    <TextUnit id="643" loc="110a">ἐγκρυφίαν. τούτου μνημονεύει Νικόστρατος ἐν ̔Ιεροφάντῃ καὶ ὁ ὀψοδαίδαλος ̓Αρχέστρατος, οὗ κατὰ καιρὸν τὸ μαρτύριον παραθήσομαι.  δίπυρον. Εὔβουλος ἐν Γανυμήδει.  διπύρους τε θερμούς. β. οἱ δίπυροι δ' εἰσὶν τίνες; β. ἄρτοι τρυφῶντες,  ̓Αλκαῖος Γανυμήδει. λάγανον. τοῦτο ἐλαφρὸν τ' ἐστὶ καὶ ἄτροφον, καὶ μᾶλλον αὐτοῦ ἔτι ἡ ἐπανθρακὶς καλουμένη. μνημονεύει δὲ τοῦ μὲν ̓Αριστοφάνης ἐν ̓Εκκλησιαζούσαις φάσκων   λάγανα πέττεται,  τῆς δ' ἀπανθρακίδος Διοκλῆς ὁ Καρύστιος ἐν α ̔Υγιεινῶν οὑτωσὶ λέγων ἡ δ' ἀπανθρακίς ἐστι τῶν λαγάνων ἁπαλωτέρα. ἔοικε δὲ καὶ οὗτος ἐπ' ἀνθράκων γίνεσθαι, ὥσπερ καὶ ὁ παρ' ̓Αττικοῖς ἐγκρυφίας: ὃν καὶ ̓Αλεξανδρεῖς τῷ Κρόνῳ ἀφιεροῦντες προτιθέασιν ἐσθίειν τῷ βουλομένῳ ἐν τῷ τοῦ Κρόνου ἱερῷ. ̓Επίχαρμος δ' ἐν ̔́Ηβης γάμῳ κἀν Μούσαις—τοῦτο δὲ τὸ δρᾶμα διασκευή ἐστι τοῦ προκειμένου—ἄρτων ἐκτίθεται γένη κριβανίτην, ὅμωρον, σταιτίτην, ἐγκρίδα, ἀλειφατίτην, ἡμιάρτιον. ὧν καὶ Σώφρων ἐν γυναικείοις μίμοις μνημονεύει λέγων</TextUnit>
    <TextUnit id="644" loc="110c">οὕτως: ι ' δεῖπνον ταῖς θεαῖς,1 κριβανίτας καὶ ὁμώρους καὶ ἡμιάρτιον ̔Εκάτᾳ.' οἶδα δ', ἄνδρες φίλοι, ὅτι ̓Αττικοὶ μὲν διὰ τοῦ ρ στοιχείου λέγουσι καὶ κρίβανον καὶ κριβανίτην. ̔Ηρόδοτος δ' ἐν δευτέρᾳ τῶν ἱστοριῶν ἔφη: “κλιβάνῳ διαφανεῖ.” καὶ ὁ Σώφρων δὲ ἔφη: “τίς σταιτίτας ἢ κλιβανίτας ἢ ἡμιάρτια πέσσει;” ὁ δ' αὐτὸς μνημονεύει καὶ Πλακίτα τινὸς ἄρτου ἐν γυναικείοις: 'εἰς νύκτα μ' ἑστιάσειν ἄρτῳ πλακίτᾳ.' καὶ τυρῶντος δ' ἄρτου μνημονεύει ὁ Σώφρων ἐν</TextUnit>
    <TextUnit id="645" loc="110d">τῇ ἐπιγραφομένῃ Πενθερᾷ οὕτως Σ32 “συμβουλεύω τ' ἐμφαγεῖν ἄρτον γάρ τις τυρῶντα τοῖς παιδίοις ἴαλε.'” Νίκανδρος δ' ὁ Κολοφώνιος ἐν ταῖς Γλώσσαις τὸν ἄζυμον ἄρτον καλεῖ δάρατον. Πλάτων δ' ὁ  κωμῳδιοποιὸς ἐν Νυκτὶ μακρᾷ τοὺς μεγάλους ἄρτους καὶ ῥυπαροὺς Κιλικίους ὀνομάζει διὰ τούτων   κἆθ' ἧκεν ἄρτους πριάμενος μὴ τῶν καθαρύλλων, ἀλλὰ μεγάλους Κιλικίους.  ἐν δὲ τῷ Μενελάῳ ἐπιγραφομένῳ ἀγελαίους τινὰς</TextUnit>
    <TextUnit id="646" loc="110e">ἄρτους καλεῖ, αὐτοπύρου δ' ἄρτου μέμνηται ̓́Αλεξις ἐν Κυπρίῳ:   τὸν δ' αὐτόπυρον ἄρτον ἀρτίως φαγών.  Φρύνιχος δ' ἐν Ποαστρίαις αὐτοπυρίτας αὐτοὺς καλῶν φησιν  αὐτοπυρίταισὶ τ' ἄρτοις καὶ λιπῶσι στεμφύλοις.  ὀρίνδου δ' ἄρτου μέμνηται Σοφοκλῆς ἐν Τριπτολέμῳ ἤτοι τοῦ ἐξ ὀρύζης γινομένου ἢ ἀπὸ τοῦ ἐν Αἰθιοπίᾳ γιγνομένου σπέρματος, ὅ ἐστιν ὅμοιον</TextUnit>
    <TextUnit id="647" loc="110f">σησάμῳ. κολλάβου δ' ἄρτου ̓Αριστοφάνης ἐν Ταγηνισταῖς:   λαμβάνετε κόλλαβον ἕκαστος.  καὶ πάλιν  ἢ δέλφακος ὀπωρινῆς ἠτριαίαν φέρετε δεῦρο μετὰ κολλάβων χλιαρῶν.  γίνονται δ' οἱ ἄρτοι οὗτοι ἐκ νέου πυροῦ, ὡς Φιλύλλιος ἐν Αὔγῃ παρίστησιν :   αὐτὸς φέρων πάρειμι πυρῶν ἐκγόνους τριμήνων  γαλακτοχρῶτας κολλάβους θερμούς.  μακωνίδων δ' ἄρτων μνημονεύει ̓Αλκμὰν ἐν τῷ ε' οὕτως</TextUnit>
    <TextUnit id="648" loc="111a">κλῖναι μὲν ἑπτὰ καὶ τόσαι τράπεσδαι  μακωνίδων ἄρτων ἐπιστέφοισαι  λίνω τε σασάμω τε κἠν πελίχναις  πεδεσσι χρυσοκόλλα  , ἐστὶ βρωμάτιον διὰ μέλιτος καὶ λίνου. τοῦ δὲ κολλύρας καλουμένου ἄρτου ̓Αριστοφάνης ἐν Εἰρήνῃ:   κολλύραν μεγάλην καὶ κόνδυλον ὄψον ἐπ' αὐτῇ.  καὶ ἐν ̔Ολκάσι:  καὶ κολλύραν τοῖσι γέρουσιν διὰ τοὐν Μαραθῶνι τρόπαιον.</TextUnit>
    <TextUnit id="649" loc="111b">ὁ δὲ ̓Οβελίας ἄρτος κέκληται ἤτοι ὅτι ὀβολοῦ πιπράσκεται, ὡς ἐν τῇ ̓Αλεξανδρείᾳ, ἢ ὅτι ἐν ὀβελίσκοις ὠπτᾶτο. ̓Αριστοφάνης Γεωργοῖς:   εἶτ' ἄρτον ὀπτῶν τυγχάνει τις ὀβελίαν.  Φερεκράτης ̓Επιλήσμονι:  ὠλεν ὀβελίαν σποδεῖν, ἄρτου δὲ μὴ προτιμᾶν.  ἐκαλοῦντο δὲ καὶ ὀβελιαφόροι οἱ ἐν ταῖς πομπαῖς παραφέροντες αὐτοὺς ἐπὶ τῶν ὤμων. Σωκράτης ἐν ς' ̓Επικλήσεων τὸν ὀβελίαν φησὶν ἄρτον Διόνυσον εὑρεῖν ἐν ταῖς στρατείαις.  ἐτνίτας ἄρτος ὁ προσαγορευόμενος. λεκιθίτας,</TextUnit>
    <TextUnit id="650" loc="111c">ὥς φησιν Εὐκράτης. πανὸς ἄρτος: Μεσσάπιοι. καὶ τὴν πλησμονὴν πανίαν καὶ πάνια τὰ πλήσμια: Βλαῖσος ἐν Μεσοτρίβᾳ καὶ Δεινόλοχος ἐν Τηλέφῳ ̔Ρίνθων τε ἐν ̓Αμφιτρύωνι. καὶ ̔Ρωμαῖοι δὲ πᾶνα τὸν ἄρτον καλοῦσι.    ναστὸς ἄρτος ζυμίτης καλεῖται μέγας, ὥς φησι Πολέμαρχος καὶι ̓Αρτεμίδωρος, ̔Ηρακλέων δὲ πλακοῦντος εἶδος. Νικόστρατος δ' ἐν Κλίνῃ:   ναστὸς τὸ μέγεθος τηλικοῦτος, δέσποτα,  λευκός: τὸ πάχος γὰρ ὑπερέκυπτε τοῦ κανοῦ.</TextUnit>
    <TextUnit id="651" loc="111d">ὀσμὴ δέ, τουπίβλημ' ἐπεὶ περιῃρέθη,  ἄνω 'βάδιζε καὶ μέλιτι μεμιγμένη ἀτμίς τις εἰς τὰς ῥῖνας: ἔτι γὰρ θερμὸς ἦν.   κνηστὸς ἄρτος ποιὸς παρὰ ̓́Ιωσι, ̓Αρτεμίδωρος ὁ ̓Εφέσιός φησιν ἐν ̓Ιωνικοῖς ὑπομνήμασι. θρόνος ἄρτου ὄνομα. Νεάνθης ὁ Κυζικηνὸς ἐν β' ̔Ελληνικῶν γράφων οὕτως: ' ὁ δὲ Κόδρος τόμον ἄρτου τὸν καλούμενον θρόνον λαμβάνει καὶ κρέας καὶ τῷ πρεσβυτάτῳ νέμουσι.</TextUnit>
    <TextUnit id="652" loc="111e">Βάκχυλος δ' ἐστὶν ἄρτος σποδίτης παρ' ̓Ηλείοις καλούμενος, ὡς Νίκανδρος ἐν β' Γλωσσῶν ἱστορεῖ, μνημονεύει δ' αὐτοῦ καὶ Δίφιλος ἐν Διαμαρτανούσῃ οὕτως:  ἄρτους σποδίτας κρησερίτας περιφέρειν.   ἄρτου δ' εἶδός ἐστι καὶ ὁ ἀποπυρίας καλούμενος, ἐπ' ἀνθράκων δ' ὀπτᾶται. καλεῖται δ' οὗτος ὑπό τινων ζυμίτης. Κρατῖνος Μαλθακοῖς: πρῶτον ἀποπυρίαν ἔχω ζυμηταμιαδου πλεους κνέφαλλον.  ̓Αρχέστρατος δ' ἐν τῇ Γαστρονομίᾳ περὶ ἀλφίτων καὶ ἄρτων οὕτως ἐκτίθεται:</TextUnit>
    <TextUnit id="653" loc="111f">πρῶτα μὲν οὖν δώρων μεμνήσομαι ἠυκόμοιο  Δήμητρος, φίλε Μόσχε: σὺ δ' ἐν φρεσὶ βάλλεο σῇσιν.   ἔστι γὰρ οὖν τὰ κράτιστα λαβεῖν βέλτιστά τε πάντων,  εὐκάρπου κριθῆς καθαρῶς ἠσσημένα πάντα,2  ἐν Λέσβῳ κλεινῆς ̓Ερέσου περικύμονι μαστῷ,  λευκότερ' αἰθερίας χιόνος, θεοὶ εἴπερ ἔδουσιν</TextUnit>
    <TextUnit id="654" loc="112a">ἄλφιτ', ἐκεῖθεν ἰὼν ̔Ερμῆς αὐτοῖς ἀγοράζει,  ἐστὶ δὲ κἀν Θήβαις ταῖς ἑπταπύλοις ἐπιεικῆ  κἀν Θάσῳ ἒν τ' ἄλλαις πόλεσίν τισιν, ἀλλὰ γίγαρτα  φαίνονται πρὸς ἐκεῖνα: σαφεῖτάδ' ἐπίστασο δόξῃ. στρογγυλοδίνητος δὲ τετριμμένος εὖ κατὰ χεῖρα  κόλλιξ Θεσσαλικός σοι ὑπαρχέτω, ὃν καλέουσι</TextUnit>
    <TextUnit id="655" loc="112b">κεῖνοι κριμνίταν, οἱ δ' ἄλλοι χόνδρινον ἄρτον.  εἶτα τὸν ἐκ Τεγέης σεμιδάλεος υἱὸν ἐπαινῶ  ἐγκρυφίαν. τὸν δ' εἰς ἀγορὰν ποιεύμενον ἄρτον αἱ κλειναὶ παρέχουσι βροτοῖς κάλλιστον ̓Αθῆναι. ἐν δὲ φερεσταφύλοις ̓Ερυθραῖς ἐκ κλιβάνου ἐλθὼν  λευκὸς ἁβραῖς θάλλων ὥραις τέρψει παρὰ δεῖπνον.  ταῦτ' εἰπὼν ὁ τένθης ̓Αρχέστρατος καὶ τὸν τῶν ἄρτων ποιητὴν ἔχειν συμβουλεύει Φοίνικα ἢ Λυδὸν</TextUnit>
    <TextUnit id="656" loc="112c">ἠγνόει γὰρ τοὺς ἀπὸ τῆς Καππαδοκίας ἀρτοποιοὺς ἀρίστους ὄντας, λέγει δ' οὕτως:   ἔστω δή σοι ἀνὴρ Φοῖνιξ ἢ Λυδὸς ἐν οἴκῳ,  ὅστις ἐπιστήμων ἔσται σίτοιο κατ' ἦμαρ  παντοίας ἰδέας τεύχειν, ὡς ἂν σὺ κελεύῃς.  τῶν δ' ̓Αττικῶν ἄρτων ὡς διαφόρων μνημονεύει καὶ ̓Αντιφάνης ἐν ̓Ομφάλῃ οὕτως:   πῶς γὰρ ἄν τις εὐγενὴς γεγὼς  δύναιτ' ἂν ἐξελθεῖν ποτ' ἐκ τῆσδε στέγης,</TextUnit>
    <TextUnit id="657" loc="112d">ὁρῶν μὲν ἄρτους τούσδε λευκοσωμάτους   ἰπνὸν κατέχοντας ἐν πυκναῖς διεξόδοις, ὁρῶν δὲ μορφὴν κριβάνοις ἠλλαγμένους,  μίμημα χειρὸς ̓Αττικῆς, οὓς δημόταις  Θεαρίων ἔδειξεν;  οὗτός ἐστι Θεαρίων ὁ ἀρτοποιὸς οὗ μνημονεύει Πλάτων ἐν Γοργίᾳ συγκαταλέγων αὐτῷ καὶ Μίθαικον οὕτως γράφων: οἵτινες ἀγαθοὶ γεγόνασιν ἢ εἰσὶ σωμάτων θεραπευταὶ ἔλεγές μοι πάνυ σπουδάζων, Θεαρίων ὁ ἀρτοκόπος καὶ Μίθαικος</TextUnit>
    <TextUnit id="658" loc="112e">ὁ τὴν ὀψοποιίαν συγγεγραφὼς τὴν Σικελικὴν καὶ Σάραμβος ὁ κάπηλος, ὅτι οὗτοι θαυμάσιοι γεγόνασι σωμάτων θεραπευταί, ὁ μὲν ἄρτους θαυμαστοὺς παρασκευάζων, ὁ δὲ ὄψον, ὁ δὲ οἶνον. καὶ ̓Αριστοφάνης ἐν Γηρυτάδῃ καὶ Αἰολοσίκωνι διὰ τούτων   ἥκω Θεαρίωνος ἀρτοπώλιον λιπών, ἵν' ἐστὶ κριβάνων ἑδώλια.  Κυπρίων δὲ ἄρτων μνημονεύει Εὔβουλος ὡς διαφόρων ἐν ̓Ορθάννῃ διὰ τούτων</TextUnit>
    <TextUnit id="659" loc="112f">δεινὸν μὲν ἰδόντα παριππεῦσαι  Κυπρίους ἄρτους: Μαγνῆτις γὰρ  λίθος ὣς ἕλκει τοὺς πεινῶντας.   τῶν δὲ κολλικίων ἄρτων — οἱ αὐτοὶ δ' εἰσὶ τοῖς κολλάβοις — ἔφιππος ἐν ̓Αρτέμιδι μνημονεύει οὕτως  παῤΑλεξάνδρου δ' ἐκ Θετταλίας κολλικοφάγε κρίβανος ἄρτων.  ̓Αριστοφάνης δ' ἐν ̓Αχαρνεῦσιν  ὦ χαῖρε κολλικοφάγε Βοιωτίδιον.</TextUnit>
    <TextUnit id="660" loc="113a">τούτων οὕτω λεχθέντων ἔφη τις τῶν παρόντων  γραμματικῶν, ̓Αρριανὸς ὄνομα “ταῦτα σιτία Κρονικά ἐστιν, ὦ ἑταῖροι. ἡμεῖς γὰρ ' οὔτ' ἀλφίτοισι χαίρομεν πλήρης γὰρ ἄρτων πόλις ' οὔτε τῷ τῶν ἄρτων τούτων καταλόγῳ. ἐπεὶ δὲ καὶ ἄλλῳ Χρυσίππου τοῦ Τυανέως συγγράμματι ἐνέτυχον ἐπιγραφομένῳ ̓Αρτοποιικῷ καὶ πεῖραν ἔσχον τῶν αὐτόθι ὀνομασθέντων παρὰ πολλοῖς τῶν φίλων, ἔρχομαι καὶ αὐτὸς λέξων τι περὶ ἄρτων, ὁ ἀρτοπτίκιος ἄρτος καλούμενος κλιβανικίου καὶ</TextUnit>
    <TextUnit id="661" loc="113b">φουρνακίου διαφέρει, ἐὰν δ' ἐκ σκληρᾶς ζύμης ἐργάζῃ αὐτόν, ἔσται καὶ λαμπρὸς καὶ εὔβρωτος πρὸς ξηροφαγίαν εἰ δ' ἐξ ἀνειμένης, ἔσται μὲν ἐλαφρός, οὐ λαμπρὸς δέ. κλιβανίκιος δὲ καὶ φουρνάκιος χαίρουσιν ἁπαλωτέρᾳ τῇ ζύμῃ. παρὰ δὲ τοῖς ̔́Ελλησι καλεῖταί τις ἄρτος ἁπαλὸς ἀρτυόμενος γάλακτι ὀλίγῳ καὶ ἐλαίῳ καὶ ἁλσὶν ἀρκετοῖς. δεῖ δὲ τὴν ματερίαν ἀνειμένην ποιεῖν. οὗτος δὲ ὁ ἄρτος λέγεται Καππαδόκιος, ἐπειδὴ ἐν Καππαδοκίᾳ</TextUnit>
    <TextUnit id="662" loc="113c">κατὰ τὸ πλεῖστον ἁπαλὸς ἄρτος γίνεται, τὸν δὲ τοιοῦτον ἄρτον οἱ Σύροι λαχμὰν προσαγορεύουσι, καί ἐστιν οὗτος ἐν Συρίᾳ χρηστότατος γινόμενος διὰ τὸ θερμότατος τρώγεσθαι καί ἐστιν ἄνθει παραπλήσιος. ὁ δὲ βωλήτινος καλούμενος ἄρτος πλάττεται μὲν ὡς βωλήτης, καὶ ἀλείφεται ἡ μάκτρα ὑποπασσομένης μήκωνος, ἐφ' ᾗ ἐπιτίθεται ἡ ματερία, καὶ ἐν τῷ ζυμοῦσθαι οὐ κολλᾶται τῇ καρδόπῳ. ἐπειδὰν δ' ἐμβληθῇ εἰς τὸν φοῦρνον, ὑποπάσσεται τῷ κεράμῳ χόνδρος τις καὶ τότ' ἐπιτίθεται ὁ ἄρτος καὶ ἕλκει χρῶμα κάλλιστον, ὅμοιον τῷ φουμώσῳ τυρῷ.</TextUnit>
    <TextUnit id="663" loc="113d">ὁ δὲ στρεπτίκιος ἄρτος συναναλαμβάνεται γάλακτι ὀλίγῳ, καὶ προσβάλλεται πέπερι καὶ ἔλαιον ὀλίγον εἰ δὲ μή, στέαρ. εἰς δὲ τὸ καλούμενον ἀρτολάγανον ἐμβάλλεται οἰνάριον ὀλίγον καὶ πέπερι γάλα τε καὶ ἔλαιον ὀλίγον ἢ στέαρ. εἰς δὲ τὰ καπύρια τὰ καλούμενα τράκτα μίξεις ὥσπερ καὶ εἰς ἀρτολάγανον.”  ταῦτ' ἐκθεμένου τἀριστάρχεια δόγματα τοῦ ̔ ̔Ρωμαίων μεγαλοσοφιστοῦ ὁ Κύνουλκος ἔφη: “ Δάματερ σοφίας οὐκ ἐτὸς ἄρα ψαμμακοσίους</TextUnit>
    <TextUnit id="664" loc="113e">ἔχει μαθητὰς ὁ θαυμάσιος Βλεψίας καὶ πλοῦτον ἀπηνέγκατο τοσοῦτον ἐκ τῆς καλῆς ταύτης σοφίας ὑπὲρ Γοργίαν καὶ Πρωταγόραν. ὅθεν ὀκνῶ μὰ τὰς θεὰς εἰπεῖν πότερον αὐτὸς οὐ βλέπει ἢ οἱ ἑαυτοὺς μαθητὰς αὐτῷ παραδιδόντες πάντες ἕνα ἔχουσιν ὀφθαλμόν, ὡς μόλις διὰ τὸ πλῆθος ὁρᾶν. μακαρίους οὖν αὐτούς, μᾶλλον δὲ μακαρίτας εἶναί φημι τοιαύτας δείξεις τῶν διδασκάλων ποιουμένων.” πρὸς ὃν ὁ Μάγνος φιλοτράπεζος ὢν καὶ τὸν γραμματικὸν τοῦτον ὑπερεπαινῶν διὰ τὴν ἐκτένειαν</TextUnit>
    <TextUnit id="665" loc="113f">ἔφη:    οὗτοι ἀνιπτόποδες, χαμαιευνάδες, ἀερίοικοι,  κατὰ τὸν κωμικὸν Εὔβουλον,   ἀνόσιοι λάρυγγες, ἀλλοτρίων κτεάνων παραδειπνίδες,  οὐ χὠ&amp;γτ; προπάτωρ ὑμῶν Διογένης πλακοῦντά ποτε ἐσθίων ἐν δείπνῳ λάβρως πρὸς τὸν πυνθανόμενον ἔλεγεν ἄρτον ἐσθίειν καλῶς πεποιημένον; ὑμεῖς  δ' ' ὦ λοπαδάγχαι κατὰ τὸν αὐτὸν ποιητὴν Εὔβουλον, λευκῶν ὑπογαστριδίων,' ἑτέροις οὐ παραχωροῦντες φθέγγεσθε καὶ τὰς ἡσυχίας οὐκ</TextUnit>
    <TextUnit id="666" loc="114a">ἄγετε ἕως ἄν τις ὑμῖν ὡς κυνιδίοις ἄρτων ἢ ὀστέων προσρίψῃ. πόθεν ὑμῖν εἰδέναι ὅτι καὶ κύβοι, οὐχ οὓς ἀεὶ μεταχειρίζεσθε, ἄρτοι εἰσὶ τετράγωνοι, ἡδυσμένοι ἀννήθῳ καὶ τυρῷ καὶ ἐλαίῳ, ὥς φησιν ̔ ̔Ηρακλείδης ἐν ̓Οψαρτυτικῷ; παρεῖδε δὲ τοῦτον ὁ Βλεψίας, ὥσπερ καὶ τὸν θαργηλὸν, ὅν τινες καλοῦσι θαλύσιον Κράτης δ' ἐν β' ̓Αττικῆς διαλέκτου θάργηλον καλεῖσθαι τὸν ἐκ τῆς συγκομιδῆς πρῶτον γινόμενον ἄρτον καὶ τὸν σησαμίτην. οὐχ ἑώρακε δὲ οὐδὲ τὸν ἀνάστατον καλούμενον, ὃς ταῖς</TextUnit>
    <TextUnit id="667" loc="114b">ἀρρηφόροις γίνεται, ἐστὶ δὲ καὶ ὁ πυραμοῦς ἄρτος διὰ σησάμων πεττόμενος καὶ τάχα ὁ αὐτὸς τῷ σησαμίτῃ ὤν. μνημονεύει δὲ πάντων τούτων Τρύφων ἐν α' φυτικῶν, καθάπερ καὶ τῶν θιαγόνων ὀνομαζομένων οὗτοι δ' εἰσὶν ἄρτοι θεοῖς πεττόμενοι ἐν Αἰτωλίᾳ, δραμίκες δὲ καὶ δραμεῖς παρ' ̓Αθαμᾶσιν ἄρτοι τινὲς οὕτως καλοῦνται. καὶ οἱ γλωσσογράφοι δὲ ἄρτων ὀνόματα καταλέγουσι: Σέλευκος μὲν δράμιν ὑπὸ Μακεδόνων οὕτως καλούμενον, δάρατον δ' ὑπὸ Θεσσαλῶν. ἐτνίταν δέ φησι ἄρτον εἶναι λεκιθίτην, ἐρικίταν δὲ καλεῖσθαι τὸν ἐξ ἐρηριγμένου καὶ ἀσήστου πυροῦ</TextUnit>
    <TextUnit id="668" loc="114c">γιγνόμενον καὶ χονδρώδους. ̓Αμερίας δὲ καλεῖ ξηροπυρίταν τὸν αὐτόπυρον ἄρτον ὁμοίως δὲ καὶ Τιμαχίδας. Νίκανδρος δὲ θιαγόνας φησὶν ἄρτους  ὑπ' Αἰτωλῶν καλεῖσθαι τοὺς τοῖς θεοῖς γινομένους. Αἰγύπτιοι δὲ τὸν ὑποξίζοντ' ἄρτον κυλλάστιν καλοῦσιν. μνημονεύει δ' αὐτοῦ ̓Αριστοφάνης Δαναίσι:   καὶ τὸν κυλλᾶστιν φθέγγου καὶ τὸν Πετόσιριν.  μνημονεύουσιν αὐτοῦ καὶ ̔Εκαταῖος καὶ ̔Ηρόδοτος καὶ Φανόδημος ἐν ζ' ̓Ατθίδος, ὁ δὲ Θυατειρηνὸς</TextUnit>
    <TextUnit id="669" loc="114d">Νίκανδρος τὸν ἐκ τῆς κριθῆς ἄρτον γινόμενον ὑπὸ τῶν Αἰγυπτίων κυλλᾶστίν φησι καλεῖσθαι. τοὺς δὲ ῥυπαροὺς ἄρτους φαιοὺς ὠνόμασεν ̓́Αλεξις ἐν Κυπρίῳ οὕτως :   ἔπειτα πῶς ἦλθες; β. μόλις  ὀπτωμένους κατέλαβον. α. ἐξόλοι' ἀτὰρ  πόσους φέρεις; β. ἑκκαίδεκ'. α. οἶσε δεῦρο. β. λευκοὺς μὲν ὀκτώ, τῶν δὲ φαιῶν τοὺς ἴσους.  βλημα δέ φησι καλεῖσθαι τὸν ἐντεθρυμμένον ἄρτον καὶ θερμὸν Σέλευκος. Φιλήμων δ' ἐν α' παντοδαπῶν χρηστηρίων πύρνον φησι καλεῖσθαι τὸν ἐκ</TextUnit>
    <TextUnit id="670" loc="114e">πυρῶν ἀσήστων γινόμενον ἄρτον καὶ πάντα ἐν ἑαυτῷ ἔχοντα, βραττίμην τε ἄρτους ὀνομάζεσθαι λέγει τοὺς ἔχοντας ἐντομάς, οὓς ̔Ρωμαῖοι κοδράτους λέγουσι, βραττίμην τε καλεῖσθαι τὸν πιτυρίτην ἄρτον, ὃν εὔκονον ὀνομάζουσιν ̓Αμερίας καὶ Τιμαχίδας. Φιλίτας δ' ἐν τοῖς ̓Ατάκτοις σπολέα καλεῖσθαί τινα ἄρτον, ὃν ὑπὸ τῶν συγγενῶν μόνον καταναλίσκεσθαι. καὶ μάζας δ' ἔστιν εὑρεῖν ἀναγεγραμμένας παρά τε τῷ Τρύφωνι καὶ παρ' ἄλλοις πλείοσιν. παρ'</TextUnit>
    <TextUnit id="671" loc="114f">̓Αθηναίοις μὲν φύστην τὴν μὴ ἄγαν τετριμμένην,  ἔτι δὲ καρδαμάλην καὶ βήρηκα καὶ τολύπας καὶ ̓Αχίλλειον καὶ ἴσως αὕτη ἐστὶν ἡ ἐξ ̓Αχιλλείων κριθῶν γινομένη : θριδακίνας τε καὶ οἰνοῦτταν καὶ μελιτοῦτταν καὶ κρίνον ,1 καλούμενον καὶ σχῆμά τι χορικῆς ὀρχήσεως παρ' ̓Απολλοφάνει ἐν Δαλίδι. αἱ δὲ παρ' ̓Αλκμᾶνι θριδακίσκαι λεγόμεναι αἱ αὐταί εἰσι ταῖς ̓Αττικαῖς θριδακίναις. λέγει δὲ οὕτως ὁ ̓Αλκμάν:   θριδακίσκας τε καὶ κριβάνας νῶντος.</TextUnit>
    <TextUnit id="672" loc="115a">Σωσίβιος δ' ἐν γ' περὶ ̓Αλκμᾶνος κρίβανά φησι λέγεσθαι πλακοῦντάς τινας τῷ σχήματι μαστοειδεῖς. ὑγίεια δὲ καλεῖται ἡ διδομένη ἐν ταῖς θυσίαις μᾶζα ἵνα ἀπογεύσωνται. καὶ ̔ ̔Ησίοδος δὲ μᾶζὰν τιν' ἀμολγαίαν καλεῖ:  μᾶζὰ τ' ἀμολγαίη γάλα τ' αἰγῶν σβεννυμενάων,  τὴν ποιμενικην λέγων καὶ ἀκμαίαν ἀμολγὸς γὰρ τὸ ἀκμαιότατον. παραιτητέον δὲ καταλέγειν οὐδὲ γὰρ οὕτως εὐτυχῶς μνήμης ἔχω—ἃ ἐξέθετο πόπανα καὶ πέμματα ̓Αριστομένης ὁ ̓Αθηναῖος</TextUnit>
    <TextUnit id="673" loc="115b">ἐν γ' τῶν πρὸς τὰς ἱερουργίας, ἔγνωμεν δὲ καὶ ἡμεῖς τὸν ἄνδρα τοῦτον νεώτεροι πρεσβύτερον. ὑποκριτὴς δὲ ἦν ἀρχαίας κωμῳδίας ἀπελεύθερος τοῦ μουσικωτάτου βασιλέως ̓Αδριανοῦ, καλούμενος ὑπ' αὐτοῦ ̓Αττικοπέρδιξ. καὶ ὁ Οὐλπιανὸς ἔφη: ὁ δ' ἀπελεύθερος παρὰ τίνι κεῖται; εἰπόντος δέ τινος καὶ δρᾶμα ἐπιγράφεσθαι Φρυνίχου ̓Απελευθέρους, Μένανδρον δ'  ἐν ̔Ραπιζομένῃ καὶ ἀπελευθέραν εἰρηκέναι καὶ ἐπισυνάπτοντος..,1 πάλιν ἔφη: “ τίνι δὲ διαφέρει ἐξελευθέρου;” ταῦτα μὲν οὖν ἔδοξε κατὰ τὸ παρὸν ἀναβαλέσθαι.</TextUnit>
    <TextUnit id="674" loc="115c">καὶ ὁ Γαληνὸς μελλόντων ἡμῶν ἐφάπτεσθαι τῶν ἄρτων “οὐ πρότερον,” ἔφη, “ δειπνήσομεν, ἕως ἂν καὶ παρ' ἡμῶν ἀκούσητε ὅσα εἰρήκασι περὶ ἄρτων ἢ πεμμάτων ἔτι τε ἀλφίτων ̓Ασκληπιαδῶν παῖδες. Δίφιλος μὲν ὁ Σίφνιος ἐν τῷ περὶ τῶν προσφερομένων τοῖς νοσοῦσι καὶ τοῖς ὑγιαίνουσιν : ἄρτοι φησίν, ' οἱ ἐκ πυρῶν κριθίνων εἰσὶ πολυτροφώτεροι καὶ εὐοικονομητότεροι καὶ τὸ ὅλον κρείττονες, εἶθ' οἱ σεμιδαλῖται, μεθ' οὓς οἱ ἀλευρῖται, εἶθ' οἱ συγκομιστοὶ</TextUnit>
    <TextUnit id="675" loc="115d">ἐξ ἀσήστων ἀλεύρων γινόμενοι: οὗτοι γὰρ πολυτροφώτεροι εἶναι δοκοῦσι.' Φιλιστίων δ' ὁ Λοκρὸς τῶν χονδριτῶν τοὺς σεμιδαλίτας πρὸς ἰσχύν φησι μᾶλλον πεφυκέναι: μεθ' οὓς τοὺς χονδρίτας τίθησιν, εἶτα τοὺς ἀλευρίτας. οἱ δὲ ἐκ γύρεως ἄρτοι γινόμενοι κακοχυλότεροὶ τέ εἰσι καὶ ὀλιγοτροφώτεροι. πάντες δ' οἱ θερμοὶ ἄρτοι τῶν ἐψυγμένων εὐοικονομητότεροι πολυτροφώτεροί τε καὶ εὐχυλότεροι, ἔτι δὲ πνευματικοὶ καὶ εὐανάδοτοι. οἱ δ' ἐψυγμένοι πλήσμιοι, δυσοικονόμητοι. οἱ δὲ τελείως παλαιοὶ καὶ κατεψυγμένοι ἀτροφώτεροι</TextUnit>
    <TextUnit id="676" loc="115e">στατικοί τε κοιλίας καὶ κακόχυλοι. ὁ δ' ἐγκρυφίας ἄρτος βαρὺς δυσοικονόμητός τε διὰ τὸ  ἀνωμάλως ὀπτᾶσθαι. ὁ δὲ ἰπνίτης καὶ καμινίτης δύσπεπτοι καὶ δυσοικονόμητοι. ὁ δὲ ἐσχαρίτης καὶ ἀπὸ τηγάνου διὰ τὴν τοῦ ἐλαίου ἐπίμιξιν εὐεκκριτώτερος, διὰ δὲ τὸ κνισὸν κακοστομαχώτερος,1 ὁ δὲ κλιβανίτης πάσαις ταῖς ἀρεταῖς περιττεύει: εὔχυλος γὰρ καὶ εὐστόμαχος καὶ εὔπεπτος καὶ πρὸς ἀνάδοσιν ῥᾷστος: οὔτε γὰρ ἱστάνει κοιλίαν οὔτε παρατείνει. ̓Ανδρέας δὲ ὁ ἰατρὸς ἄρτους τινὰς</TextUnit>
    <TextUnit id="677" loc="115f">φησιν ἐν Συρίᾳ γίνεσθαι ἐκ συκαμίνων, ὧν τοὺς φαγόντας τριχορρυεῖν. Μνησίθεος δέ φησι τὸν ἄρτον τῆς μάζης εὐπεπτότερον εἶναι καὶ τοὺς ἐκ τῆς τίφης μᾶλλον ἱκανῶς τρέφειν πέττεσθαι γὰρ αὐτοὺς οὐ μετὰ πολλοῦ πόνου, τὸν δ' ἐκ τῶν ζειῶν ἄρτον ἄδην φησὶν ἐσθιόμενον βαρὺν εἶναι καὶ δύσπεπτον διὸ οὐχ ὑγιαίνειν τοὺς αὐτὸν</TextUnit>
    <TextUnit id="678" loc="116a">ἐσθίοντας. εἰδέναι δὲ ὑμᾶς δεῖ ὅτι τὰ μὴ πυρωθέντα ἢ τριφθέντα σιτία φύσας καὶ βάρη καὶ στρόφους καὶ κεφαλαλγίας ποιεῖ.”  μετὰ τὰς τοσαύτας διαλέξεις ἔδοξεν ἤδη ποτὲ καὶ δειπνεῖν, καὶ περιενεχθέντος τοῦ καλουμένου ὡραίου ὁ Λεωνίδης ἔφη:  Εὐθύδημος ὁ ̓Αθηναῖος, ἄνδρες φίλοι, ἐν τῷ περὶ ταρίχων ̔Ησίοδόν φησι περὶ πάντων τῶν ταριχευομένων τάδ' εἰρηκέναι:  ἄμφακες μὲν πρῶτον στόμα κέκριται αντα καὶ  θιοην,4  γναθμὸν ὃν ηὐδάξαντο δυσείμονες ἰχθυβολῆες,</TextUnit>
    <TextUnit id="679" loc="116b">οἷς ὁ ταριχόπλεως ἅδε Βόσπορος, οἵ θ' ὑπόγαστρα  τμήγοντες τετράγωνα ταρίχια τεκταίνονται.   ναὶ μὴν οὐκ ἀκλεὲς θνητοῖς γένος ὀξυρρύγχου, ὃν καὶ ὅλον καὶ τμητὸν ἅλες τρηχεῖς ἐκόμισσαν.  θύννων δ' ὡραίων Βυζάντιον ἔπλετο μήτηρ</TextUnit>
    <TextUnit id="680" loc="116c">καὶ σκόμβρων βυθίων τε καὶ εὐχόρτου λικιβάττεω  καὶ Πάριον κολιῶν κυδρὴ τροφὸς ἔσκε πολίχνη. ̓Ιόνιον  δ' ἀνὰ κῦμα φέρων Γαδειρόθεν ἄξει  Βρέττιος ἢ Καμπανὸς ἢ ἐκ ζαθέοιο Τάραντος ὀρκύνοιο τρίγωνα, τά τ' ἐν στάμνοισι τεθέντα  ἀμφαλλὰξ δείπνοισιν ἐνὶ πρώτοισιν ὀπηδεῖ.  ταῦτα τὰ ἔπη ἐμοὶ μὲν δοκεῖ τινος μαγείρου</TextUnit>
    <TextUnit id="681" loc="116d">εἶναι μᾶλλον ἢ τοῦ μουσικωτάτου ̔Ησιόδου, πόθεν γὰρ εἰδέναι δύναται Πάριον ἢ Βυζάντιον, ἔτι δὲ Τάραντα καὶ Βρεττίους καὶ Καμπανοὺς πολλοῖς ἔτεσι τούτων πρεσβύτερος ὤν; δοκεῖ οὖν μοι αὐτοῦ τοῦ Εὐθυδήμου εἶναι τὰ ποιήματα. καὶ ὁ Διονυσοκλῆς ἔφη:  ὅτου μέν ἐστι τὰ ποιήματα, ὦ ἀγαθὲ Λεωνίδη, ὑμῶν ἐστι κρίνειν τῶν δοκιμωτάτων γραμματικῶν ἀλλ' ἐπεὶ περὶ ταρίχων ἐστὶν ὁ λόγος, περὶ ὧν οἶδα καὶ παροιμίαν μνήμης ἠξιωμένην ὑπὸ τοῦ Σολέως Κλεάρχου:</TextUnit>
    <TextUnit id="682" loc="116e">σαπρὸς τάριχος τὴν ὀρίγανον φιλεῖ,  ἔρχομαι κἀγὼ λέξων τι περὶ αὐτῶν, τὰ τῆς τέχνης.  Διοκλῆς μὲν ὁ Καρύστιος ἐν τοῖς ̔Υγιεινοῖς ἐπιγραφομένοις τῶν ταρίχων φησὶ τῶν ἀπιμέλων κράτιστα εἶναι τὰ ὡραῖα, τῶν δὲ πιόνων τὰ θύννεια. ̔Ικέσιος δὲ ἱστορεῖ οὐκ εἶναι εὐεκκρίτους κοιλίας οὔτε πηλαμύδας οὔτε τὰ ὡραῖα, τὰ δὲ νεώτερα τῶν θυννείων τὴν αὐτὴν ἀναλογίαν ἔχειν τοῖς κυβίοις μεγάλην τε εἶναι διαφορὰν πρὸς πάντα  τὰ ὡραῖα λεγόμενα, ὁμοίως δὲ λέγει καὶ τῶν Βυζαντίων ὡραίων πρὸς τὰ ἀφ' ἑτέρων τόπων</TextUnit>
    <TextUnit id="683" loc="116f">λαμβανόμενα καὶ οὐ μόνον τῶν θυννείων, ἀλλὰ καὶ τῶν ἄλλων τῶν ἁλισκομένων ἐν Βυζαντίῳ. τούτοις προσέθηκεν ὁ ̓Εφέσιος Δάφνος: ̓Αρχέστρατος μὲν ὁ περιπλεύσας τὴν οἰκουμένην γαστρὸς ἕνεκα καὶ τῶν ὑπὸ τὴν γαστέρα φησί:  καὶ Σικελοῦ θύννου τέμαχος, φίλε Μόσχε, φαγεῖν χρή, τμηθὲν ὅτ' ἐν βίκοισι ταριχεύεσθαι ἔμελλεν.</TextUnit>
    <TextUnit id="684" loc="117a">σαπέρδῃ δ' ἐνέπω κλαίειν μακρά, Ποντικῷ ὄψῳ,  καὶ τοῖς κεῖνον ἐπαινοῦσιν. παῦροι γὰρ ἴσασιν  ἀνθρώπων ὅτι φαῦλον ἔφυ καὶ ἀκιδνὸν ἔδεσμα.  ἀλλὰ τριταῖον ἔχειν σκόμβρον, πρὶν ἐς ἁλμυρὸν ὕδωρ  ἐλθεῖν, ἀμφορέως ἐντὸς νέον, ἡμιτάριχον. ἂν δ' ἀφίκῃ κλεινοῦ Βυζαντίου εἰς πόλιν ἁγνήν, ὡραίου φάγε μοι τέμαχος πάλιν ἐστὶ γὰρ ἐσθλὸν</TextUnit>
    <TextUnit id="685" loc="117b">καὶ μαλακόν.  παρέλιπεν δ' ὁ τένθης ̓Αρχέστρατος συγκαταλέξαι ἡμῖν καὶ τὸ παρὰ Κράτητι τῷ κωμῳδιοποιῷ ἐν Σαμίοις λεγόμενον ἐλεφάντινον τάριχος, περὶ οὗ φησιν   σκυτίνῃ ποτ' ἐν χύτρᾳ τάριχος ἐλεφάντινον ἧψε ποντιὰς χελώνη πευκίνοισι καύμασι,2  καρκίνοι ποδάνεμοί τε καὶ τανύπτεροι λύκοι  ὑσοριμαχεῖν ἄνδρες οὐρανοῦ καττύματα.  παῖ' ἐκεῖνον, ἄγχ' ἐκεῖνον. ἐν Κέῳ τίς ἡμέρα;</TextUnit>
    <TextUnit id="686" loc="117c">ὅτι δὲ διαβόητον ἦν τὸ τοῦ Κράτητος ἐλεφάντινον τάριχος μαρτυρεῖ ̓Αριστοφάνης ἐν Θεσμοφοριαζούσαις διὰ τούτων  ἦν μέγα τι χρῆμ' ἔτι τρυγῳδοποιομουσική,  ἡνίκα Κράτητί τε τάριχος ἐλεφάντινον  λαμπρὸν ἐνόμιζεν ἀπόνως παρακεκλημένον  ἄλλα τε τοιαῦθ' ἕτερα μυρί' ἐκιχλίζετο. '  ̓Ωμοτάριχον δέ τινα κέκληκεν ̓́Αλεξις ἐν ̓Απεγλαυκωμένῳ, ὁ δ' αὐτὸς ποιητὴς ἐν Πονήρᾳ περὶ σκευασίας ταρίχων μάγειρόν τινα παράγει λέγοντα</TextUnit>
    <TextUnit id="687" loc="117d">τάδε   ὅμως λογίσασθαι πρὸς ἐμαυτὸν βούλομαι  καθεζόμενος ἐνταῦθα τὴν ὀψωνίαν,  ὁμοῦ τε συντάξαι τί πρῶτον οἰστέον  ἡδυντέον τε πῶς ἕκαστὸν ἐστί μοι  τάριχος πρῶτον ὡραῖον τοδί:  διωβόλου τοῦτ' ἐστί. πλυτέον εὖ μάλα.  εἶτ' εἰς λοπάδιον ὑποπάσας ἡδύσματα  ἐνθεὶς τὸ τέμαχος, λευκὸν οἶνον ἐπιχέας  ἐπισκεδάσας τ' ἔλαιον εἶθ' ἕψων ποῶ  μυελὸν ἀφειδῶς τ' ἐπιγανώσας σιλφίῳ.</TextUnit>
    <TextUnit id="688" loc="117e">ἐν δὲ ̓Απεγλαυκωμένῳ συμβολάς τις ἀπαιτούμενός φησι:  παρ' ἐμοῦ δ', ἐὰν μὴ καθ' ἓν ἕκαστον πάντα δῷς,4 χαλκοῦ μέρος δωδέκατον οὐκ ἂν ἀπολάβοις. β. δίκαιος ὁ λόγος, ἀβάκιον, ψῆφον. α. λέγε. β. ἔστ' ὠμοτάριχος πέντε χαλκῶν. α. λέγ' ἕτερον.</TextUnit>
    <TextUnit id="689" loc="117f">β. μῦς ἑπτὰ χαλκῶν. α. οὐδὲν ἀσεβεῖς οὐδέπω,  λέγε. β. τῶν ἐχίνων ὀβολός. α. ἁγνεύεις ἔτι.   β. ἆρ' ἦν μετὰ ταῦθ' ἡ ῥάφανος, ἣν ἐβοᾶτε; α. ναί:  χρηστὴ γὰρ ἦν. β. ἔδωκα ταύτης δύ' ὀβολούς. α. τί γὰρ ἐβοῶμεν; β. τὸ κύβιον τριωβόλου.</TextUnit>
    <TextUnit id="690" loc="118a">α. ὠνήν, κιχορίων δ' οὐκ ἐπράξατ' οὐδὲ ἕν. β. οὐκ οἶσθας, ὦ μακάριε, τὴν ἀγοράν, ὅτι  κατεδηδόκασι τὰ λάχαν' αἱ τρωξαλλίδες. α. διὰ τοῦτο τὸ τάριχος τέθεικας διπλασίου; β. ὁ ταριχοπώλης ἐστὶν ἐλθὼν πυνθάνου.  γόγγρος δέκ' ὀβολῶν. α. οὐχὶ πολλοῦ. λέγ' ἕτερον. β. τὸν ὀπτὸν ἰχθὺν ἐπριάμην δραχμῆς. α. παπαῖ,  ὥσπερ πυρετὸς ἀνῆκεν, εἶτ' ἐν ἐπιτέλει.  β. πρόσθες τὸν οἶνον, ὃν μεθυόντων προσέλαβον  ὑμῶν, χοᾶς τρεῖς, δέκ' ὀβολῶν ὁ χοῦς. ̔Ικέσιος δ' ἐν β' περὶ ὕλης πηλαμύδας κύβια</TextUnit>
    <TextUnit id="691" loc="118b">εἶναί φησι μεγάλα, κυβίων δὲ μνημονεύει Ποσείδιππος ἐν Μεταφερομένῳ. Εὐθύδημος ἐν τῷ περὶ ταρίχων τὸν δελκανόν φησιν ἰχθὺν ὀνομάζεσθαι ἀπὸ Δέλκωνος τοῦ ποταμοῦ, ἀφ' οὗπερ καὶ ἁλίσκεσθαι, καὶ ταριχευόμενον εὐστομαχώτατον εἶναι. Δωρίων δ' ἐν τῷ περὶ ἰχθύων τὸν λεβίαν ὀνομάζων φησὶ λέγειν τινὰς ὡς ὁ αὐτός ἐστι τῷ δελκανῷ, τὸν δὲ κορακῖνον ὑπὸ πολλῶν λέγεσθαι σαπέρδην καὶ εἶναι κράτιστον τὸν ἐκ τῆς Μαιώτιδος λίμνης,</TextUnit>
    <TextUnit id="692" loc="118c">θαυμαστοὺς δὲ εἶναι λέγει καὶ τοὺς περὶ ̓́Αβδηρα ἁλισκομένους κεστρεῖς, μεθ' οὓς τοὺς περὶ  Σινώπην, καὶ ταριχευομένους εὐστομάχους ὑπάρχειν. τοὺς δὲ προσαγορευομένους φησὶ μύλλους ὑπὸ μέν τινων καλεῖσθαι ἀγνωτίδια, ὑπὸ δέ τινων πλατιστάκους ὄντας τοὺς αὐτούς, καθάπερ καὶ τὸν χελλαρίην καὶ γὰρ τοῦτον ἕνα ὄντα ἰχθὺν πολλῶν ὀνομασιῶν τετυχηκέναι: καλεῖσθαι γὰρ καὶ βάκχον καὶ ὀνίσκον καὶ χελλαρίην. οἱ μὲν οὖν μείζονες αὐτῶν ὀνομάζονται πλατίστακοι, οἱ δὲ μέσην ἔχοντες ἡλικίαν μύλλοι, οἱ δὲ βαιοὶ τοῖς μεγέθεσιν ἀγνωτίδια.</TextUnit>
    <TextUnit id="693" loc="118d">μνημονεύει τῶν μύλλων καὶ ̓Αριστοφάνης ἐν ̔Ολκάσι:   σκόμβροι, κολίαι, λεβίαι, μύλλοι, σαπέρδαι, θυννίδες.   ἐπὶ τούτοις σιωπήσαντος τοῦ Διονυσοκλέους ὁ γραμματικὸς ἔφη Οὔαρος:  ἀλλὰ μὴν καὶ ̓Αντιφάνης ὁ ποιητὴς ἐν Δευκαλίωνι ταρίχων τῶνδε μέμνηται:  τάριχος ἀντακαῖον εἴ τις βούλετ' ἢ  Γαδειρικόν, Βυζαντίας δὲ θυννίδος  ὀσμαῖσι χαίρει.  καὶ ἐν Παρασίτῳ:   τάριχος ἀντακαῖον ἐν μέσῳ πῖον, ὁλόλευκον, θερμόν.</TextUnit>
    <TextUnit id="694" loc="118e">Νικόστρατός τε ἢ Φιλέταιρος ἐν ̓Αντύλλῳ:  Βυζάντιόν τε τέμαχος ἐπιβακχευσάτω, Γαδειρικὸν θ' ὑπογάστριον παρεισίτω.  καὶ προελθών   ἀλλ' ἐπριάμην παρ' ἀνδρός, ὦ γῆ καὶ θεοί, ταριχοπώλου πάνυ καλοῦ τε κἀγαθοῦ  τιλτὸν μέγιστον, ἄξιον δραχμῆς, δυοῖν   ὀβολοῖν, ὃν οὐκ ἂν καταφάγοιμεν ἡμερῶν  τριῶν ἂν ἐσθίοντες οὐδὲ δώδεκα: ὑπερμέγεθες γάρ ἐστιν.</TextUnit>
    <TextUnit id="695" loc="118f">ἐπὶ τούτοις ὁ Οὐλπιανὸς ἀποβλέψας εἰς τὸν Πλούταρχον ἔφη:  μήποτ' οὔτις ἐν τούτοις, ὦ οὗτος, τοὺς παρ' ὑμῖν τοῖς ̓Αλεξανδρεῦσι κατέλεξε Μενδησίους, ὧν οὐδ' ἂν μαινόμενος κύων γεύσαιτο ἄν ποτε, ἢ τῶν καλῶν σου ἡμινήρων ἢ τῶν ταριχηρῶν</TextUnit>
    <TextUnit id="696" loc="119a">σιλούρων. καὶ ὁ Πλούταρχος ὁ μὲν ἡμίνηρος, ἔφη, τί διαφέρει τοῦ προκαταλελεγμένου ἡμιταρίχου, οὗ ὁ καλὸς ὑμῶν ̓Αρχέστρατος μέμνηται; ἀλλ' ὅμως ὠνόμασεν ἡμίνηρον ὁ Πάφιος Σώπατρος ἐν Μυστάκου θητίῳ οὕτως :   ἐδέξατ' ἀντακαῖον, ὃν τρέφει μέγας ̓́Ιστρος Σκύθαισιν ἡμίνηρον ἡδονήν.  καὶ τὸν Μενδήσιον οὕτως ὁ αὐτὸς καταλέγει   Μενδήσιὸς θ' ὡραῖος ἀκρόπαστος εὖ  ξανθαῖσιν ὀπτὸς κέφαλος ἀκτῖσιν πυρός.  ταῦτα δὲ τὰ βρώματα ὅτι πολλῷ ἡδίω ἐστὶ τῶν</TextUnit>
    <TextUnit id="697" loc="119b">παρὰ σοὶ περισπουδάστων κόττα καὶ λέπιδι,2 οἱ πειραθέντες ἴσασι. λέγε οὖν ἡμῖν καὶ σὺ εἰ καὶ ἀρσενικῶς ὁ τάριχος λέγεται παῤΑττικοῖς: παρὰ γὰρ ̓Επιχάρμῳ οἴδαμεν.  ὃν ζητοῦντα προφθάσας ὁ Μυρτίλος ἔφη :  Κρατῖνος μὲν ἐν Διονυσαλεξάνδρῳ :  ἐν σαργανίσιν ἄξω ταρίχους Ποντικούς.  Πλάτων Διὶ κακουμένῳ :   ὥσθ' ἅττ' ἔχω ταῦτ' ἐς ταρίχους ἀπολέσω.  ̓Αριστοφάνης Δαιταλεῦσιν</TextUnit>
    <TextUnit id="698" loc="119c">οὐκ αἰσχυνοῦμαι τὸν τάριχον τουτονὶ  πλύνων ἅπασιν ὅσα σύνοιδ' αὐτῷ κακά.  Κράτης Θηρίοις:   καὶ τῶν ῥαφάνων ἕψειν χρή,  ἰχθῦς τ' ὀπτᾶν τούς τε ταρίχους, ἡμῶν δ' ἀπὸ χεῖρας ἔχεσθαι.  ἰδίως δ' ἐσχημάτισται παρ' ̔Ερμίππῳ ἐν ̓Αρτοπώλισι:   καὶ τάριχος πίονα.  Σοφοκλῆς τ' ἐν Φινεῖ:   νεκρὸς τάριχος εἰσορᾶν Αἰγύπτιος.  ὑποκοριστικῶς δ' εἴρηκεν ̓Αριστοφάνης ἐν Εἰρήνῃ:</TextUnit>
    <TextUnit id="699" loc="119d">ἀγόρασόν τι χρηστὸν εἰς ἀγρὸν ταρίχιον.  καὶ Κηφισόδωρος ἐν τι:  κρεᾴδιόν τι φαῦλον ἢ ταρίχιον.  Φερεκράτης ἐν Αὐτομόλοις:  ἡ γυνὴ δ' ἡμῶν ἑκάστῳ λέκιθον ἕψους' ἢ φακῆν  ἀναμένει καὶ σμικρὸν ὀπτῶς' ὀρφανὸν ταρίχιον.  καὶ ̓Επίχαρμος δ' ἀρσενικῶς εἴρηκεν ὁ τάριχος. ̔Ηρόδοτος δ' ἐν θ' οὕτως: “οἱ τάριχοι ἐπὶ τῷ πυρὶ κείμενοι ἐπάλλοντο καὶ ἤσπαιρον.” καὶ αἱ</TextUnit>
    <TextUnit id="700" loc="119e">παροιμίαι δὲ κατὰ τὸ ἄρρεν λέγουσι:  τάριχος ὀπτὸς εὐθὺς ἂν ἴδῃ τὸ πῦρ.  σαπρὸς τάριχος τὴν ὀρίγανον φιλεῖ.  οὐκ ἂν πάθοι τάριχος ὧνπερ ἄξιος.  ̓Αττικοὶ δὲ καὶ οὐδετέρως λέγουσι, καὶ γίνεται ἡ γενικὴ τοῦ ταρίχους. Χιωνίδης Πτωχοῖς:  ἆρ' ἂν φάγοιτ': ἂν καὶ ταρίχους, ὦ θεοί;  ἡ δὲ δοτικὴ ταρίχει ὡς ξίφει. Μένανδρος ̓Επιτρέπουσιν   ἐπὶ τῷ ταρίχει τῷδε τοίνυν κόπτετον.  καὶ ἐπὶ αἰτιατικῆς   ἐπέπασα</TextUnit>
    <TextUnit id="701" loc="119f">ἐπὶ τὸ τάριχος ἅλας, ἐὰν οὕτω τύχῃ.  ὅτε δὲ ἀρσενικόν ἐστιν, ἡ γενικὴ οὐκέτι ἕξει τὸ ς. τοσαύτην δ' ̓Αθηναῖοι σπουδὴν ἐποιοῦντο περὶ τὸ τάριχος ὡς καὶ πολίτας ἀναγράψαι τοὺς Χαιρεφίλου τοῦ ταριχοπώλου υἱούς, ὥς φησιν ̓́Αλεξις ἐν ̓Επιδαύρῳ οὕτως ι   τοὺς Χαιρεφίλου δ' υἱεῖς ̓Αθηναίους, ὅτι</TextUnit>
    <TextUnit id="702" loc="120a">εἰσήγαγεν τάριχος, οὓς καὶ Τιμοκλῆς  ἰδὼν ἐπὶ τῶν ἵππων δύο σκόμβρους ἔφη ἐν τοῖς Σατύροις εἶναι.  μνημονεύει αὐτῶν καὶ ̔Υπερείδης ὁ ῥήτωρ. Εὐθύνου δὲ τοῦ ταριχοπώλου μέμνηται ̓Αντιφάνης ἐν Κουρίδι οὕτως :  ἐλθών τε πρὸς τὸν τεμαχοπώλην, περίμενε,1  παρ': οὗ φέρειν εἴωθα κἂν οὕτω τύχῃ  εὔθυνος ἀπολογίζων αὐτόθι χρηστόν τι, περίμεινον κέλευσον μοι τεμεῖν.  Φειδίππου δὲ καὶ γὰρ οὗτος ταριχοπώλης ̓́Αλεξις ἐν ̔Ιππίσκῳ κἀν Σωράκοις:</TextUnit>
    <TextUnit id="703" loc="120b">Φείδιππος ἕτερός τις ταριχηγὸς ξένος.  ἐσθιόντων δ' ἡμῶν τὸ τάριχος καὶ πολλῶν  ὁρμὴν ἐχόντων ἐπὶ τὸ πιεῖν ὁ Δάφνος ἔφη ἀνατείνας τὼ χεῖρε: ̔Ηρακλείδης ὁ Ταραντῖνος, ἄνδρες φίλοι, ἐν τῷ ἐπιγραφομένῳ Συμποσίῳ φησί: ' ληπτέον σύμμετρον τροφὴν πρὸ τοῦ πίνειν καὶ μάλιστα</TextUnit>
    <TextUnit id="704" loc="120c">τὰς εἰθισμένας προπαρατίθεσθαι περιφοράς: ἐκ διαστήματος γὰρ εἰσφερομένας ἐναλλάττειν τὰ ἀπὸ τοῦ οἴνου προσκαθίζοντα τῷ στομάχῳ καὶ δηγμῶν αἴτια καθιστάμενα, οἴονται δέ τινες ταῦτ' εἶναι καὶ κακοστόμαχα—λέγω δὴ λαχάνων καὶ ταρίχων γένη—δηκτικόν τι κεκτημένα, εὐθετεῖν δὲ τὰ κολλώδη καὶ ἐπιστύφοντα βρώματα, ἀγνοοῦντες ὅτι πολλὰ τῶν τὰς ἐκκρίσεις ποιούντων εὐλύτους</TextUnit>
    <TextUnit id="705" loc="120d">ἐκ τῶν ἐναντίων εὐστόμαχα καθέστηκεν ἐν οἷς ἐστι καὶ τὸ σίσαρον καλούμενον （οὗ μνημονεύει ̓Επίχαρμος ἐν ̓Αγρωστίνῳ, ἐν Γῇ καὶ Θαλάσσῃ, καὶ Διοκλῆς ἐν α ̔Υγιεινῶν）, ἀσπάραγος, τεῦτλον τὸ λευκὸν ̔τὸ γὰρ μέλαν καθεκτικόν ἐστιν ἐκκρίσεων', κόγχαι, σωλῆνες, μύες θαλάττιοι, χῆμαι, κτένες, τάριχος τέλειος καὶ μὴ βρομώδης καὶ ἰχθύων εὐχύλων γένη. προπαρατίθεσθαι δ' ἐστὶν ὠφέλιμον τὴν λεγομένην φυλλίδα καὶ τευτλίον, ἔτι δὲ τάριχος, εἰς τὰς ὁρμὰς εἰς ταῦτα μὴ ὁμοίως τῶν πολυτρόφων ἀπολαύειν. τὰς δὲ ἁθρόους ἐν ἀρχῇ πόσεις ἐκκλιτέον δύσκλητοι γὰρ εἰς τὴν πλείονα τῶν ὑγρῶν προσφοράν.' Μακεδόνες δ', ὥς φησιν ̓́Εφιππος ὁ ̓Ολύνθιος</TextUnit>
    <TextUnit id="706" loc="120e">ἐν τῷ περὶ τῆς ̓Αλεξάνδρου καὶ ̔ ̔Ηφαιστίωνος ταφῆς, οὐκ ἠπίσταντο πίνειν εὐτάκτως, ἀλλ' εὐθέως ἐχρῶντο μεγάλαις προπόσεσιν, ὥστε  μεθύειν ἔτι παρακειμένων τῶν πρώτων τραπεζῶν καὶ μὴ δύνασθαι τῶν σιτίων ἀπολαύειν.  Δίφιλος δὲ ὁ Σίφνιός φησι: ' τὰ ταρίχη τὰ ἐκ τῶν θαλασσίων καὶ λιμναίων καὶ ποταμίων γινόμενά ἐστιν ὀλιγότροφα, ὀλιγόχυλα, καυσώδη, εὐκοίλια, ἐρεθιστικὰ ὀρέξεως. κράτιστα δὲ τῶν μὲν ἀπιόνων κύβια καὶ ὡραῖα καὶ τὰ τούτοις ὅμοια γένη, τῶν δὲ πιόνων τὰ θύννεια καὶ κορδύλεια.</TextUnit>
    <TextUnit id="707" loc="120f">τὰ δὲ παλαιὰ κρείσσονα καὶ δριμύτερα καὶ μάλιστα τὰ Βυζάντια. τὸ δὲ θύννειον, φησί, γίνεται ἐκ τῆς μείζονος πηλαμύδος, ὧν τὸ μικρὸν ἀναλογεῖ τῷ κυβίῳ, ἐξ οὗ γένους ἐστὶ καὶ τὸ ὡραῖον. ἡ</TextUnit>
    <TextUnit id="708" loc="121a">δὲ σάρδα προσέοικε τῷ κολίᾳ μεγέθει. ὁ δὲ σκόμβρος κούφως καὶ ταχέως ἀποχωρῶν τοῦ στομάχου. ὁ κολίας δὲ σκιλλωδέστερος, δηκτικώτερος καὶ κακοχυλότερος, τρόφιμος : κρείσσων δὲ ὁ ̓Αμυνκλανὸς καὶ Σπανὸς ὁ Σαξιτανὸς λεγόμενος: λεπτότερος γὰρ καὶ γλυκύτερος Στράβων δ' ἐν γ' Γεωγραφικῶν πρὸς ταῖς ̔ ̔Ηρακλέους φησὶ νήσοις κατὰ Καρχηδόνα τὴν καινὴν πόλιν εἶναι Σεξιτανίαν, ἐξ ἧς καὶ τὰ ταρίχη ἐπωνύμως λέγεσθαι, καὶ ἄλλην Σκομβροαρίαν ἀπὸ τῶν ἁλισκομένων σκόμβρων,</TextUnit>
    <TextUnit id="709" loc="121b">ἐξ ὧν τὸ ἄριστον σκευάζεσθαι γάρον. οἱ δὲ λεγόμενοι μελανδρύαι, ὧν καὶ ̓Επίχαρμος μνημονεύει ἐν Αὐτομόλῳ ̓Οδυσσεῖ οὕτως:   ποτιφόριμον τὸ τέμαχος ἦς ὑπομελανδρυῶδες.  μέλανδρυς δὲ τῶν μεγίστων θύννων εἶδός ἐστιν, ὡς Πάμφιλος ἐν τοῖς περὶ ὀνομάτων παρίστησι, καί ἐστι τὰ τεμάχη αὐτοῦ λιπαρώτερα. τὸ δὲ ὠμοτάριχον, φησὶν ὁ Δίφιλος, κήτημα τινὲς λέγουσι, καί ἐστι βαρὺ καὶ γλοιῶδες, προσέτι  δὲ καὶ δύσπεπτον. ὁ δὲ ποτάμιος κορακῖνος, ὃν πέλτην τινὲς καλοῦσιν, ὁ ἀπὸ τοῦ Νείλου, ὃν οἱ κατὰ τὴν ̓Αλεξάνδρειαν ἰδίως ἡμίνηρον ὀνομάζουσιν,</TextUnit>
    <TextUnit id="710" loc="121c">ὑποπίμελος μέν ἐστι καὶ ἥκιστα κακόχυλος, σαρκώδης, τρόφιμος, εὔπεπτος, εὐανάδοτος, κατὰ πάντα τοῦ μύλλου κρείσσων. τὰ μέντοι τῶν ἰχθύων καὶ τῶν ταρίχων ᾠὰ πάντα δύσπεπτα, δύσφθαρτα, μᾶλλον δὲ τὰ τῶν λιπαρωτέρων καὶ μειζόνων σκληρότερα γὰρ μένει καὶ ἀδιαίρετα, γίνεται δὲ εὐστόμαχα μετὰ ἁλῶν σβεσθέντα καὶ ἐποπτηθέντα. πάντας δὲ χρὴ τοὺς ταρίχους πλύνειν ἄχρι ἂν τὸ ὕδωρ ἄνοσμον καὶ γλυκὺ γένηται.</TextUnit>
    <TextUnit id="711" loc="121d">ὁ δ' ἐκ θαλάσσης ἑψόμενος τάριχος γλυκύτερος γίνεται, θερμοί τε οἱ τάριχοι ἡδίονὲς εἰσιν. Μνησίθεος δ' ὁ ̓Αθηναῖος ἐν τῷ περὶ ἐδεστῶν ' ἁλυκοί,' φησίν, ' καὶ γλυκεῖς χυμοὶ πάντες ὑπάγουσι τὰς κοιλίας, οἱ δὲ ὀξεῖς καὶ δριμεῖς λύουσι τὴν οὔρησιν, οἱ δὲ πικροὶ μᾶλλον μὲν εἰσιν οὐρητικοί, λύουσι δ' αὐτῶν ἔνιοι καὶ τὰς κοιλίας : οἱ δὲ στρυφνοὶ τὰς ἐκκρίσεις Ξενοφῶν δὲ ὁ μουσικώτατος ἐν τῷ ἐπιγραφομένῳ ̔Ιέρωνι ἢ τυραννικῷ διαβάλλων τὰ τοιαῦτα βρώματά φησι:</TextUnit>
    <TextUnit id="712" loc="121e">' τί γάρ, ἔφη ὁ ̔Ιέρων, τὰ πολλὰ ταῦτα μηχανήματα κατανενοήκατε ἃ παρατίθεται τοῖς τυράννοις, ὀξέα καὶ δριμέα καὶ στρυφνὰ καὶ τὰ τούτων ἀδελφά; πάνυ μὲν οὖν, ἔφη ὁ Σιμωνίδης, καὶ πάνυ γέ μοι δοκοῦντα παρὰ φύσιν εἶναι ταῦτα ἀνθρώπῳ. ἄλλο τι οἴει, ἔφη ὁ ̔Ιέρων, ταῦτα ἐδέσματα εἶναι ἢ μὴ διὰ κακῆς καὶ ἀσθενούσης ψυχῆς ἐπιθυμήματα; ἐπεὶ οἵ γε ἡδέως ἐσθίοντες καὶ σὺ  που οἶσθα ὅτι οὐδὲν προσδέονται τούτων τῶν σοφισμάτων.'  ἐπὶ τούτοις λεχθεῖσιν ὁ Κύνουλκος πιεῖν ᾔτησε δηκόκταν, δεῖν λέγων ἁλμυροὺς λόγους γλυκέσιν</TextUnit>
    <TextUnit id="713" loc="121f">ἀποκλύζεσθαι νάμασι. πρὸς ὃν ὁ Οὐλπιανὸς σχετλιάσας καὶ τύψας τῇ χειρὶ τὸ προσκεφάλαιον ἔφη:  μέχρι πότε βαρβαρίζοντες οὐ παύσεσθε; ἢ ἕως ἂν καταλιπὼν τὸ συμπόσιον οἴχωμαι, πέττειν ὑμῶν τοὺς λόγους οὐ δυνάμενος; καὶ ὅς: ἐν ̔Ρώμῃ τῇ βασιλευούσῃ διατρίβων τὰ νῦν, ὦ λῷστε, ἐπιχωρίῳ κέχρημαι κατὰ τὴν συνήθειαν φωνῇ . καὶ γὰρ παρὰ τοῖς ἀρχαίοις ποιηταῖς καὶ συγγραφεῦσι τοῖς σφόδρα ἑλληνίζουσιν ἔστιν εὑρεῖν καὶ Περσικὰ ὀνόματα κείμενα διὰ τὴν τῆς χρήσεως συνήθειαν,</TextUnit>
    <TextUnit id="714" loc="122a">ὡς τοὺς παρασάγγας καὶ τοὺς ἀστάνδας καὶ τοὺς ἀγγάρους καὶ τὴν σχοῖνον ἢ τὸν σχοῖνον μέτρον δ' ἐστὶ τοῦτο ὁδοῦ μέχρι νῦν οὕτως παρὰ πολλοῖς καλούμενον. μακεδονίζοντὰς τ' οἶδα πολλοὺς τῶν ̓Αττικῶν διὰ τὴν ἐπιμιξίαν. βέλτιον δ' ἦν μοι   αἷμα ταύρειον πιεῖν, ὁ Θεμιστοκλέους γὰρ θάνατος αἱρετώτερος,  ἢ εἰς σὲ ἐμπεσεῖν. οὐ γὰρ ἂν εἴποιμι Ταύρειον ὕδωρ πιεῖν, ὅπερ σὺ οὐκ οἶσθα τί ἐστιν οὐδὲ γὰρ ἐπίστασαι ὅτι καὶ παρὰ τοῖς ἀρίστοις τῶν ποιητῶν</TextUnit>
    <TextUnit id="715" loc="122b">καὶ συγγραφέων εἴρηταί τινα καὶ φαῦλα. Κηφισόδωρος γοῦν ὁ ̓Ισοκράτους τοῦ ῥήτορος μαθητὴς ἐν τῷ τρίτῳ τῶν πρὸς ̓Αριστοτέλην λέγει ὅτι εὕροι τις ἂν ὑπὸ τῶν ἄλλων ποιητῶν ἢ καὶ σοφιστῶν ἓν ἢ δύο γοῦν πονηρῶς εἰρημένα, οἷα παρὰ  μὲν ̓Αρχιλόχῳ τὸ πάντ' ἄνδρ' ἀποσκολύπτειν, Θεοδώρῳ δὲ τὸ κελεύειν μὲν πλέον ἔχειν, ἐπαινεῖν δὲ τὸ ἴσον, Εὐριπίδῃ τε τὸ τὴν γλῶτταν ὀμωμοκέναι φάναι καὶ Σοφοκλεῖ τὸ ἐν Αἰθίοψιν εἰρημένον</TextUnit>
    <TextUnit id="716" loc="122c">τοιαῦτὰ τοί σοι πρὸς χάριν τε κου' βίᾳ  λέγω, σὺ δ' αὐτὸς ὥσπερ οἱ σοφοὶ τὰ μὲν  δίκαι' ἐπαίνει, τοῦ δὲ κερδαίνειν ἔχου.  καὶ ἀλλαχοῦ δ' ὁ αὐτὸς ἔφη μηδὲν εἶναι ῥῆμα σὺν κέρδει κακὸν ̔Ομήρῳ δὲ τὸ τὴν ̔́Ηραν ἐπιβουλεῦσαι τῷ Διὶ καὶ τὸν ̓́Αρη μοιχεύειν: ἐφ' οἷς πάντες κατηγοροῦσιν αὐτῶν. εἰ οὖν κἀγώ τι ἥμαρτον, ὦ καλλίστων ὀνομάτων καὶ ῥημάτων θηρευτά, μὴ χαλέπαινε. κατὰ γὰρ τὸν Μιλήσιον Τιμόθεον τὸν ποιητὴν</TextUnit>
    <TextUnit id="717" loc="122d">οὐκ ἀείδω τὰ παλαιά: καινὰ γὰρ μάλα κρείσσω,  νέος ὁ Ζεὺς βασιλεύει: τὸ πάλαι δ' ἦν  Κρόνος ἄρχων, ἀπίτω μοῦσα παλαιά.  ̓Αντιφάνης τ' ἐν ̓Αλκήστιδι ἔφη:   ἐπὶ τὸ καινουργεῖν φέρου, οὕτως, ἐκείνως, τοῦτο γιγνώσκων ὅτι ἓν καινὸν ἐγχείρημα, κἂν τολμηρὸν ᾖ,,  πολλῶν παλαιῶν ἐστι χρησιμώτερον</TextUnit>
    <TextUnit id="718" loc="122e">ὅτι δὲ καὶ οἱ ἀρχαῖοι οἴδασι τὸ οὕτω λεγόμενον ὕδωρ, ἵνα μὴ πάλιν ἀγανακτήσῃς δηκόκταν μου λέγοντος, δείξω, κατὰ γὰρ Φερεκράτους Ψευδηρακλέα   εἴποι τις ἂν τῶν πάνυ δοκησιδεξίων  ἐγὼ δ' ἂν ἀντείποιμι μὴ πολυπραγμόνει,  ἀλλ' εἰ δοκεῖ σοι, πρόσεχε τὸν νοῦν κἀκροῶ.    ἀλλὰ μὴ φθονήσῃς, ἔφη ὁ Οὐλπιανός,  δέομαι, μηδὲ τοῦ Ταυρείου ὕδατος ὁποῖόν ἐστι δηλῶσαι: τῶν γὰρ τοιούτων φωνῶν ἐγὼ διψῶ. καὶ ὁ Κύνουλκος</TextUnit>
    <TextUnit id="719" loc="122f">ἀλλὰ προπίνω σοι, ἔφη,  φιλοτησίαν διψᾷς γὰρ λόγων παρ' ̓Αλέξιδος λαβὼν ἐκ Πυθαγοριζούσης :  ὕδατος ἀπέφθου κύαθον ἂν δ' ὠμὸν πίῃ,  βαρὺ καὶ κοπῶδες.  τὸ δὲ Ταύρειον ὕδωρ ὠνόμασεν, ὦ φίλε, Σοφοκλῆς Αἰγεῖ ἀπὸ τοῦ περὶ Τροιζῆνα ποταμοῦ Ταύρου,</TextUnit>
    <TextUnit id="720" loc="123a">παρ' ᾧ καὶ κρήνη τις ̔Υόεσσα καλεῖται, ἐπίστανται δ' οἱ παλαιοὶ καὶ τὸ πάνυ ψυχρὸν ὕδωρ ἐν ταῖς προπόσεσιν, ἀλλ' οὐκ ἐρῶ, ἐὰν μὴ καὶ σύ με διδάξῃς εἰ ἔπινον θερμὸν ὕδωρ ἐν ταῖς εὐωχίαις οἱ ἀρχαῖοι. εἰ γὰρ οἱ κρατῆρες ἀπὸ τοῦ συμβεβηκότος τῆς ὀνομασίας ἔτυχον οὗτοί τε κερασθέντες παρέκειντο πλήρεις, οὐ ζέον τὸ ποτὸν παρεῖχον, λεβήτων τρόπον ὑποκαιόμενοι. ὅτι γὰρ οἴδασι θερμὸν ὕδωρ Εὔπολις μὲν ἐν Δήμοις παρίστησι:  τὸ χαλκίον θέρμαινέ θ' ἡμῖν καὶ θύη πέττειν τινὰ  κέλευ', ἵνα σπλάγχνοισι συγγενώμεθα.</TextUnit>
    <TextUnit id="721" loc="123b">̓Αντιφάνης δ' ἐν ̓Ομφάλῃ :  ἐν χύτρᾳ δέ μοι  ὅπως ὕδωρ ἕψοντα μηδέν' ὄψομαι. οὐ γὰρ κακὸν ἔχω μηδ' ἔχοιμ'. ἐὰν δ' ἄρα  στρέφῃ με περὶ τὴν γαστέρ' ἢ τὸν ὀμφαλόν,  παρὰ Φερτάτου δακτύλιός ἐστί μοι δραχμῆς.  ἐν δ' ̓Αλειπτρίᾳ φέρεται τὸ δρᾶμα καὶ ὡς ̓Αλέξιδος :    ἐὰν δὲ τοὐργαστήριον ποιῆτε περιβόητον,</TextUnit>
    <TextUnit id="722" loc="123c">κατασκεδῶ, νὴ τὴν φίλην Δήμητρα, τὴν μεγίστην  ἀρύταιναν ὑμῶν ἐκ μέσου βάψασα τοῦ λέβητος  ζέοντος ὕδατος: εἰ δὲ μή,1 μηδέποθ' ὕδωρ πίοιμι  ἐλευθέριον.  Πλάτων δ' ἐν δ' Πολιτείας: πλέονος ἄν τινος ἐπιθυμία ἐν τῇ ψυχῇ εἴη; οἷον δίψα ἐστὶ δίψα ἆρά γε θερμοῦ ποτοῦ ἢ ψυχροῦ ἢ πολλοῦ ἢ ὀλίγου ἢ καὶ ἑνὶ λόγῳ ποιοῦ τινος πώματος; ἢ ἐὰν μέν τις θερμότης τῷ δίψει προσῇ, τὴν τοῦ θερμοῦ ἐπιθυμίαν προσπαρέχοιτ' ἄν, ἐὰν δὲ ψυχρότης, τὴν τοῦ ψυχροῦ, ἐὰν δὲ διὰ πλήθους παρουσίαν πολλὴ</TextUnit>
    <TextUnit id="723" loc="123d">ἡ δίψα ᾖ, τὴν τοῦ πολλοῦ παρέξεται, ἐὰν δὲ ὀλίγη, τὴν τοῦ ὀλίγου; αὐτὸ δὲ τὸ διψῆν οὐ μή ποτε ἄλλου γένηται ἐπιθυμία ἢ οὗπερ πέφυκεν, αὐτοῦ πώματος, καὶ αὖ τὸ πεινῆν βρώματος;' Σῆμος δὲ ὁ Δήλιος ἐν β' Νησιάδος ἐν Κιμώλῳ τῇ νήσῳ φησὶ ψυχεῖα κατεσκευάσθαι θέρους ὀρυκτά, ἔνθα χλιεροῦ ὕδατος πλήρη κεράμια καταθέντες κομίζονται χιόνος οὐδὲν διάφορα, τὸ δὲ</TextUnit>
    <TextUnit id="724" loc="123e">χλιαρὸν ὕδωρ ̓Αθηναῖοι μετάκερας καλοῦσιν, ὡς Σώφιλος ἐν ̓Ανδροκλεῖ. ̓́Αλεξις δ' ἐν Λοκροῖς:  αἱ δὲ παῖδες παρέχεον ἡ μὲν τὸ θερμόν, ἡ δ' ἑτέρα τὸ μετάκερας.  καὶ Φιλήμων ἐν Κορινθίᾳ. ̓́Αμφις δ' ἐν Βαλανείῳ:    ἀνεβόης' ὕδωρ ἐνεγκεῖν θερμόν, ἄλλος μετάκερας.  μέλλοντος δὲ τοῦ κυνικοῦ τούτοις ἐπισωρεύειν τινὰ ὁ Ποντιανὸς ἔφη:  οἴδασιν, ὦ φίλτατοι ἀνδρῶν, οἱ ἀρχαῖοι καὶ τὴν τοῦ πάνυ ψυχροῦ πόσιν. ̓́Αλεξις γοῦν ἐν Παρασίτῳ φησί:  καὶ γὰρ βούλομαι ὕδατός σε γεῦσαι: πρᾶγμα δ' ἔστι μοι μέγα</TextUnit>
    <TextUnit id="725" loc="123f">φρέατος ἔνδον ψυχρότερον ̓Αραρότος.  ὀνομάζει δὲ καὶ ̔́Ερμιππος ἐν Κέρκωψι φρεατιαῖον ὕδωρ οὕτως ὅτι δὲ καὶ χιόνα ἔπινον ἐν Μανδραγοριζομένῃ ἔφη ̓́Αλεξις :   εἶτ' οὐ περίεργόν ἐστιν ἄνθρωπος φυτὸν ὑπεναντιωτάτοις τε πλείστοις χρώμενον;  ἐρῶμεν ἀλλοτρίων, παρορῶμεν συγγενεῖς,</TextUnit>
    <TextUnit id="726" loc="124a">ἔχοντες οὐδὲν εὐποροῦμεν τοῖς πέλας,  ἐράνους φέροντες οὐ φέρομεν ἀλλ' ἢ κακῶς,  τακτῆς τροφῆς δὲ τῆς καθ' ἡμέραν πάλιν  γλιχόμεθα τὴν μὲν μᾶζαν ἵνα λευκὴ παρῇ,  ζωμὸν δὲ ταύτῃ μέλανα μηχανώμεθα, τὸ καλόν τε χρῶμα δευσοποιῷ χρῴζομεν.  καὶ χιόνα μὲν πίνειν παρασκευάζομεν, τὸ δ' ὄψον ἂν μὴ θερμὸν ᾖ διασύρομεν.  καὶ τὸν μὲν ὀξὺν οἶνον ἐκπυτίζομεν,  ἐπὶ ταῖς ἀβυρτάκαισι δὲ ἐκβακχεύομεν.</TextUnit>
    <TextUnit id="727" loc="124b">οὐκοῦν τὸ πολλοῖς τῶν σοφῶν εἰρημένον, τὸ μὴ γενέσθαι μὲν κράτιστὸν ἐστ' ἀεί,  ἐπὰν γένηται δ', ὡς τάχιστ' ἔχειν τέλος.  Δεξικράτης δ' ἐν τῷ ἐπιγραφομένῳ ̔Υφ' ἑαυτῶν πλανώμενοί φησιν    εἰ δὲ μεθύω καὶ χιόνα πίνω καὶ μύρον  ἐπίσταμ' ὅτι κράτιστον Αἴγυπτος ποιεῖ.  Εὐθυκλῆς δ' ἐν ̓Ασώτοις ἢ ̓Επιστολῇ:  πρῶτος μὲν οἶδεν εἰ χιών ἐστ' ὠνία: πρῶτον δ' ἐκεῖνον σχαδόνα δεῖ πάντως φαγεῖν.</TextUnit>
    <TextUnit id="728" loc="124c">οἶδεν δὲ καὶ ὁ καλὸς Ξενοφῶν ἐν ̓Απομνημονεύμασι τὴν διὰ χιόνος πόσιν. Χάρης δ' ὁ Μιτυληναῖος ἐν ταῖς περὶ ̓Αλέξανδρον ἱστορίαις καὶ ὅπως δεῖ χιόνα διαφυλάσσεσθαι εἴρηκε διηγούμενος περὶ τῆς πολιορκίας τῆς ἐν ̓Ινδοῖς πόλεως Πέτρας, ὀρύξαι φάσκων τὸν ̓Αλέξανδρον ὀρύγματα τριάκοντα ψυχεῖα, ἃ πληρώσαντα χιόνος παρεμβαλεῖν δρυὸς κλάδους, οὕτω γὰρ παραμένειν πλείω χρόνον τὴν χιόνα. ὅτι δὲ καὶ τὸν οἶνον ἔψυχον ὑπὲρ τοῦ ψυχρότερον αὐτὸν πίνειν Στράττις φησὶν ἐν Ψυχασταῖς::</TextUnit>
    <TextUnit id="729" loc="124d">οἶνον γὰρ πιεῖν  οὐδ' ἂν εἷς δέξαιτο θερμόν, ἀλλὰ πολὺ τοὐναντίον  ψυχόμενον ἐν τῷ φρέατι καὶ χιόνι μεμιγμένον.  καὶ ὁ Λύσιππος ἐν Βάκχαις:  ̔́Ερμων, τί ἔστι; πῶς ἔχομεν; β. τί δ' ἄλλο γ' ἢ ὁ πατήρ ἄνωθεν ἐς τὸ φρέαρ, ἐμοὶ δοκεῖν,  ὥσπερ τὸν οἶνον τοῦ θέρους καθεῖκέ με.  Δίφιλος δ' ἐν Μνηματίῳ φησὶν  ψῦξον τὸν οἶνον, Δῶρι.  Πρωταγορίδης δ' ἐν β' τῶν κωμικῶν ἱστοριῶν</TextUnit>
    <TextUnit id="730" loc="124e">τὸν ̓Αντιόχου τοῦ βασιλέως κατὰ τὸν ποταμὸν διηγούμενος πλοῦν λέγει τι καὶ περὶ ἐπιτεχνήσεως ψυχρῶν ὑδάτων ἐν τούτοις: ' τὴν γὰρ ἡμέραν  ἀνηλιάζοντες αὐτό, τῆς νυκτὸς ἀπηθοῦντες τὸ παχύτατον τὸ λοιπὸν ἐξαιθριάζουσιν ἐν ὑδρίαις κεραμέαις ἐπὶ τῶν μετεωροτάτων μερῶν τῆς οἰκήσεως, δι' ὅλης τε τῆς νυκτὸς δύο παῖδες ὕδατι τὰ τεύχη καταρραίνουσιν. ὄρθρου δὲ καθαιροῦντες καὶ τὴν ὑποστάθμην πάλιν ὑποσπῶντες λεπτόν τε ποιοῦντες αὐτὸ καὶ πρὸς ὑγίειαν οἷον ἄριστον</TextUnit>
    <TextUnit id="731" loc="124f">ἐν ἀχύροις τιθέασιν τὰς ὑδρίας, εἶθ' οὕτως χρῶνται χιόνος οὐδ' ἡντινοῦν χρείαν ἔχοντες λακκαίου δὲ ὕδατος μνημονεύει ̓Αναξίλας ἐν Αὐλητῇ οὕτως:  ὕδατός τε λακκαίου παρ' ἐμοῦ τουτὶ γέ σοι  νόμιζ' ὑπάρχειν.</TextUnit>
    <TextUnit id="732" loc="125a">καὶ πάλιν   ἴσως τὸ λακκαῖὸν γ' ὕδωρ ἀπόλωλ' ἐμόν.  ̓Απολλόδωρος δ' ὁ Γελῷος καὶ τοῦ λάκκου αὐτοῦ, ὥσπερ ἡμεῖς λέγομεν, μνημονεύει ἐν ̓Απολιπούσῃ οὕτως:   ἀγωνιῶσα τόν τε τοῦ λάκκου κάδον  λύσασα καὶ τὸν τοῦ φρέατος εὐτρεπεῖς  τὰς ἱμονιὰς πεποίηκας.  τούτων ὁ Μυρτίλος ἀκούσας ἔφη:  ἐγὼ δ' ὢν φιλοτάριχος, ὦ ἑταῖροι, χιόνος πιεῖν βούλομαι κατὰ Σιμωνίδην. καὶ ὁ Οὐλπιανὸς  κεῖται μὲν ὁ φιλοτάριχος, ἔφη,  παρ' ̓Αντιφάνει ἐν ̓Ομφάλῃ οὕτως:</TextUnit>
    <TextUnit id="733" loc="125b">οὐ φιλοτάριχος οὐδαμῶς εἰμ', ὦ κόρη.  ̓́Αλεξις δ' ἐν Γυναικοκρατίᾳ καὶ ζωμοτάριχόν τινα κέκληκεν ἐν τούτοις:    ὁ δὲ Κίλιξ ὅδ' ̔Ιπποκλῆς, ὁ ζωμοτάριχος ὑποκριτής.  τὸ δὲ κατὰ Σιμωνίδην τί ἐστιν οὐκ οἶδα. οὐ γὰρ μέλει σοι, ἔφη ὁ Μυρτίλος, ἱστορίας, ὦ γάστρων. κνισολοιχὸς γάρ τις εἶ καὶ κατὰ τὸν Σάμιον ποιητὴν ̓́Ασιον τὸν παλαιὸν ἐκεῖνον</TextUnit>
    <TextUnit id="734" loc="125c">κνισοκόλαξ. Καλλίστρατος ἐν ζ' Συμμίκτων φησὶν ὡς ἑστιώμενος παρά τισι Σιμωνίδης ὁ ποιητὴς ' κραταιοῦ καύματος ὥρᾳ καὶ τῶν οἰνοχόων τοῖς ἄλλοις μισγόντων εἰς τὸ ποτὸν χιόνος, αὐτῷ δὲ οὔ, ἀπεσχεδίασε τόδε τὸ ἐπίγραμμα:  τὴν ῥὰ ποτ' Οὐλύμποιο περὶ πλευρὰς ἐκάλυψεν  ὠκὺς ἀπὸ Θρῄκης ὀρνύμενος Βορέης:  ἀνδρῶν δ' ἀχλαίνων ἔδακεν φρένας, αὐτὰρ ἐκάμφθη</TextUnit>
    <TextUnit id="735" loc="125d">ζώνη Πιερίην γῆν ἐπιεσσαμένη: ἔν τις ἐμοὶ καὶ τῆς χεέτω μέρος, οὐ γὰρ ἔοικε  θερμὴν βαστάζειν ἀνδρὶ φίλῳ πρόποσιν.  πιόντος οὖν αὐτοῦ πάλιν ἐζήτει ὁ Οὐλπιανός:  ποῦ κεῖται ὁ κνισολοιχὸς καὶ τίνα ἐστὶ τὰ τοῦ ̓Ασίου ἔπη τὰ περὶ τοῦ κνισοκόλακος; τὰ μὲν οὖν τοῦ ̓Ασίου, ἔφη ὁ Μυρτίλος, ἔπη ταῦτ' ἐστί:   χωλός, στιγματίης, πολυγήραος, ἶσος ἀλήτῃ  ἦλθεν κνισοκόλαξ εὖτε Μέλης ἐγάμει,  ἄκλητος, ζωμοῦ κεχρημένος: ἐν δὲ μέσοισιν</TextUnit>
    <TextUnit id="736" loc="125e">ἥρως εἱστήκει βορβόρου ἐξαναδύς.  ὁ δὲ κνισολοιχός ἐστι παρὰ μὲν Σωφίλῳ ἐν Φιλάρχῳ οὕτως::    ὀψοφάγος εἶ καὶ κνισολοιχός.  ἐν δὲ τοῖς ἐπιγραφομένοις Συντρέχουσι κνισολοιχίαν εἴρηκεν ἐν τούτοις  ὁ πορνοβοσκὸς γὰρ μ' ὑπὸ κνισολοιχίας χορδὴν τιν' αἱματῖτιν αὑτῷ σκευάσαι  ἐκέλευσε ταυτηνί με.</TextUnit>
    <TextUnit id="737" loc="125f">τοῦ κνισολοιχοῦ δὲ καὶ ̓Αντιφάνης μνημονεύει ἐν Βομβυλιῷ, ὅτι δὲ ἔπινον καὶ γλυκὺν οἶνον μεταξὺ ἐσθίοντες, ̓́Αλεξίς φησιν ἐν Δρωπίδῃ:   εἰσῆλθεν ἡταίρα φέρουσα τὸν γλυκὺν ἐν ἀργυρῷ ποτηρίῳ, πετάχνῳ τινὶ ἀστειοτάτῳ τὴν ὄψιν, οὔτε τρυβλίῳ  οὔτε φιάλῃ μετεῖχε δ' ἀμφοῖν τοῖν ῥυθμοῖν.  ἑξῆς ἐπεισηνέχθη πλακοῦς ἐκ γάλακτος ἰτρίων</TextUnit>
    <TextUnit id="738" loc="126a">τε καὶ μέλιτος, ὃν ̔Ρωμαῖοι λίβον καλοῦσι. καὶ ὁ Κύνουλκος ἔφη:  ἐμπίπλασο, Οὐλπιανέ, χθωροδλαψου πατρίου, ὃς παρ' οὐδενὶ τῶν παλαιῶν μὰ τὴν Δήμητρα γέγραπται πλὴν εἰ μὴ ἄρα παρὰ τοῖς τὰ Φοινικικὰ συγγεγραφόσι Σαγχουνιάθωνι καὶ Μώχῳ, τοῖς σοῖς πολίταις. καὶ ὁ Οὐλπιανὸς  ἀλλ' ἐμοὶ μέν, ἔφη, ὦ κυνάμυια, μελιπήκτων ἅλις, ἡδέως δ' ἂν χόνδρου φάγοιμι τῶν ὀστρακίδων ἢ τῶν κοκκάλων ἀφθόνως ἔχοντος. καὶ κομισθέντος  δότε, ἔφη,  μυστίλην: οὐ γὰρ ἂν εἴποιμι μύστρον παρ' οὐδενὶ δὲ τῶν πρὸ</TextUnit>
    <TextUnit id="739" loc="126b">ἡμῶν εἰρημένον.  ἐπιλήσμων εἶ, ἔφη, ὦ θαυμάσιε, ὁ Αἰμιλιανός. οὐ σὺ μέντοι τὸν Κολοφώνιον Νίκανδρον ἀεὶ τεθαύμακας τὸν ἐποποιὸν ὡς  φιλάρχαιον καὶ πολυμαθῆ; καὶ ὡς τὸ πεπέρι ὀνομάσαντα παρέθου; οὗτος τοίνυν αὐτὸς ἐν τῷ προτέρῳ τῶν Γεωργικῶν ἐμφανίζων τὴν τοῦ χόνδρου χρῆσιν καὶ μύστρον ὠνόμασε διὰ τούτων:   ἀλλ' ὁπότ' ἢ ἐρίφοιο νεοσφάγος ἠὲ καὶ ἀρνὸς ἠὲ κλυτοῦ ὄρνιθος ἐφοπλίζεσθαι ἐδωδήν,  χίδρα μὲν ἐντρίψειας ὑποστρώσας ἐνὶ κοίλοις</TextUnit>
    <TextUnit id="740" loc="126c">ἄγγεσιν, εὐώδει δὲ μιγῇ ἀνάφυρσον ἐλαίῳ.  ζωμὸν δὲ βρομέοντα καταντλας  πνῖγε δὲ πῶμα ἀμφιβαλών: φωκτὸν γὰρ ἀνοιδαίνει βαρὺ κρῖμνον.  ἠρέμα δὲ χλιαρὸν κοίλοις ἐκδαίνυσο μύστροις.  διὰ τούτων, ὦ θαυμασιώτατε, ὑπογράφει ὁ Νίκανδρος τὴν χρείαν τοῦ τε χόνδρου καὶ τῆς ἐπτισμένης κριθῆς, ἐπιχεῖν κελεύων ἀρνὸς ἢ ἐρίφου ζωμὸν ἢ</TextUnit>
    <TextUnit id="741" loc="126d">ὄρνιθος, τὰ μὲν οὖν χίδρα, φησίν, ἔντριψον μὲν ἐν θυείᾳ, μίξας δ' ἔλαιον αὐτοῖς ἀναφύρασον ἡνίκ' ἂν ἕψηται. τὸν ἐκ τῆς τοιᾶσδε σκευῆς ἀναβρομοῦντα ζωμὸν πυκνότερον τῇ ζωμηρύσει καταμίγνυε, μηδὲν ἕτερον ἐπεγχέων, ἀλλ' αὐτὸν ἀπ' αὐτοῦ ἀρυόμενος πρὸς τὸ μηδὲν ὑπερζέσαι τοῦ πιμελεστέρου. διὸ καί φησι, ̔ κατάπνιγε τὸ ὑπερζέον ἐπιθεὶς πῶμα τὸ γὰρ κρῖμνον οὕτω φωκτὸν γινόμενον ἀνοιδεῖ: τελευταῖον δὲ πρᾴως χλιαρὸν γενόμενον κοίλοις προσφέρου τοῖς μύστροις. ἀλλὰ μὴν καὶ ̔Ιππόλοχος</TextUnit>
    <TextUnit id="742" loc="126e">ὁ Μακεδὼν ἐν τῇ πρὸς Λυγκέα ἐπιστολῇ δι' ἧς ἐμφανίζει Μακεδονικόν τι δεῖπνον πολυτελείᾳ τὰ πάντα πανταχοῦ γενόμενα ὑπερβαλόν, μνημονεύει ὡς ἑκάστῳ τῶν δειπνούντων δοθέντων μύστρων χρυσῶν, ἐπεὶ δὲ φιλάρχαιος εἶναι θέλεις  καὶ οὐδὲν φὴς φθέγξασθαι ὃ μὴ τῆς ̓Αττικῆς ἐστι φωνῆς, ὦ φίλτατε, τί ἐστιν ὃ λέγει Νικοφῶν ὁ τῆς ἀρχαίας κωμῳδίας ποιητὴς ἐν τοῖς Χειρογάστορσιν; ἐγὼ γὰρ καὶ τοῦτον εὑρίσκω μνημονεύοντα τῶν μύστρων ὅταν λέγῃ:   μεμβραδοπώλαις, ἀνθρακοπώλαις,  ἰσχαδοπώλαις, διφθεροπώλαις,</TextUnit>
    <TextUnit id="743" loc="126f">ἀλφιτοπώλαις, μυστριοπώλαις,  βιβλιοπώλαις, κοσκινοπώλαις,  ἐγκριδοπώλαις, σπερματοπώλαις.  τίνες γὰρ ἂν εἶεν οἱ μυστριοπῶλαι ἀλλ' ἢ οἱ τὰ μύστρα πωλοῦντες; μαθὼν οὖν ἐκ τούτων, ὦ καλέ μου Συραττικέ, τὴν τοῦ μύστρου χρῆσιν ἐμφοροῦ τοῦ χόνδρου, ἵνα μὴ λέγῃς ' ἄκικύς εἰμι κὠλιγοδρανέω τεθαύμακα δὲ καὶ πῶς οὐκ ἐζήτησας ' ὁ δὲ</TextUnit>
    <TextUnit id="744" loc="127a">χόνδρος πόθεν; Μεγαρόθεν ἢ Θετταλικός; ' ὅθεν καὶ Μυρτίλος ἐστίν. καὶ ὁ Οὐλπιανὸς  παύομαι, ἔφη,  ἐσθίων ἕως ἄν με διδάξῃς παρὰ τίσιν εἴρηνται οὗτοι οἱ χόνδροι. καὶ ὁ Αἰμιλιανὸς ἔφη:  ἀλλ' οὐ φθονήσω σοι. ὁρῶν γὰρ λαμπροτάτην δείπνου παρασκευὴν βούλομαί σε δίκην ἀλεκτρυόνος ἐμφορηθέντα τοῦ χόνδρου κορύξασθαι καὶ διδάσκειν ἡμᾶς περὶ ὧν μέλλομεν ἐδεσμάτων μεταλαμβάνειν. καὶ ὃς δυσχεράνας ἔφη:  πόθεν σοι καὶ τὰ ἐδέσματα;</TextUnit>
    <TextUnit id="745" loc="127b">μὴ γὰρ ἀναπαύσασθαι ἔστι ζητοῦντα ἀεί τι πρὸς τοὺς ὀψιμαθεῖς τούτους σοφιστάς;  ἀλλὰ μήν, ἔφη,  καὶ περὶ τούτου σοι τὸν λόγον, ὁ Αἰμιλιανός, ἀποδώσω. λέξω δὲ πρῶτον περὶ τοῦ χόνδρου ̓Αντιφάνους παρατιθέμενος ἐξ ̓Αντείας τάδε:  ἐν ταῖς σπυρίσι δὲ τί ποτ' ἔνεστιν, φίλτατε; β. ἐν ταῖς τρισὶν μὲν χόνδρος ἀγαθὸς Μεγαρικός.   α. οὐ Θετταλικὸν τὸν χρηστὸν εἶναί φασι δέ; β τῆς.. Φοινίκης..  σεμίδαλις, ἐκ πολλῆς σφόδρ' ἐξηττημένη.</TextUnit>
    <TextUnit id="746" loc="127c">τὸ δ' αὐτὸ τοῦτο δρᾶμα φέρεται καὶ ὡς ̓Αλέξιδος ἐν ὀλίγοις σφόδρα διαλλάττον. ἐν δὲ Πονήρᾳ πάλιν ὁ ̓́Αλεξις:   καὶ χόνδρος ἔνδον ἐστὶ Θετταλικὸς πολύς.  χόνδρον δὲ εἴρηκε τὸ ῥόφημα ̓Αριστοφάνης ἐν Δαιταλεῦσιν οὕτως:  ἢ χόνδρον ἕψων εἶτα μυῖαν ἐμβαλὼν  ἐδίδου ῥοφεῖν ἄν.  καὶ σεμιδάλεως δὲ μέμνηται, καὶ εἰ μὴ τὰ μαρτύρια κρατῶ, Στράττις ἐν ̓Ανθρωπορέστῃ καὶ</TextUnit>
    <TextUnit id="747" loc="127d">̓́Αλεξις ἐν ̓Ισοστασίῳ. τὴν γενικὴν δὲ σεμιδάλιδος εἴρηκεν ὁ Στράττις ἐν τῷ αὐτῷ δράματι οὕτω :   τῶν δὲ διδύμων ἐκγόνων  σεμιδάλιδος  τὰ δὲ ἐδέσματα ὠνόμασεν ̓Αντιφάνης ἐν Διδύμοις οὑτωσί:   ἀπέλαυσα πολλῶν καὶ καλῶν ἐδεσμάτων, πιών τε προπόσεις τρεῖς ἴσως ἤ τέτταρας  ἐστρηνίων πως, καταβεβρωκὼς σιτία  ἴσως ἐλεφάντων τεττάρων.  ἐχέτω τέλος καὶ ἥδε ἡ βίβλος ἐπὶ τοῖς λόγοις τοῖς περὶ τῶν ἐδεσμάτων ἔχουσα τὴν καταστροφὴν ἀρχὴν γὰρ τοῦ δείπνου ἀπὸ τῶν ἑξῆς ποιησόμεθα—ου' πρότερόν γε, ὦ ̓Αθήναιε, πρὶν ἡμῖν διελθεῖν καὶ τὸ τοῦ ̔Ιππολόχου τὸ Μακεδονικὸν συμπόσιον. ἀλλ' εἰ τοῦτό σοι φίλον, ὦ Τιμόκρατες, οὕτω παρασκευαζώμεθα,</TextUnit>
    <TextUnit id="748" loc="128a">̔Ιππόλοχος ὁ Μακεδῶν, ἑταῖρε Τιμόκρατες, τοῖς χρόνοις μὲν γέγονε κατὰ.Λυγκέα καὶ Δοῦριν τοὺς Σαμίους, Θεοφράστου δὲ τοῦ ̓Ερεσίου μαθητάς, συνθήκας δ' εἶχε ταύτας πρὸς τὸν Λυγκέα, ὡς ἐκ τῶν αὐτοῦ μαθεῖν ἔστιν ἐπιστολῶν, πάντως αὐτῷ δηλοῦν εἴ τινι συμπεριενεχθείη δείπνῳ πολυτελεῖ, τὰ ὅμοια κἀκείνου ἀντιπροπίνοντος αὐτῷ. ἑκατέρων οὖν σῴζονται δειπνητικαί τινες ἐπιστολαί, Λυγκέως μὲν τὸ Λαμίας</TextUnit>
    <TextUnit id="749" loc="128b">τῆς ̓Αττικῆς αὐλητρίδος ἐμφανίζοντος δεῖπνον ̓Αθήνησι γενόμενον Δημητρίῳ τῷ βασιλεῖ, ἐπίκλην δὲ Πολιορκητῇ ἐρωμένη δ' ἦν ἡ Λάμια τοῦ Δημητρίου, τοῦ δ' ̔Ιππολόχου τοὺς Καράνου τοῦ Μακεδόνος ἐμφανίζοντος γάμους, καὶ ἄλλαις δὲ περιετύχομεν τοῦ Λυγκέως ἐπιστολαῖς πρὸς τὸν αὐτὸν γεγραμμέναις ̔Ιππόλοχον, δηλούσαις τό τε ̓Αντιγόνου τοῦ βασιλέως δεῖπνον ̓Αφροδίσια ἐπιτελοῦντος ̓Αθήνησι καὶ τὸ Πτολεμαίου τοῦ βασιλέως, δώσομεν δέ σοι ἡμεῖς καὶ αὐτὰς τὰς</TextUnit>
    <TextUnit id="750" loc="128c">ἐπιστολάς ἐπεὶ δὲ ἡ τοῦ ̔Ιππολόχου σπανίως εὑρίσκεται, ἐπιδραμοῦμαί σοι τὰ ἐν αὐτῇ γεγραμμένα διατριβῆς ἕνεκα νῦν καὶ ψυχαγωγίας. ἐν Μακεδονίᾳ, ὡς ἔφην, τοῦ Καράνου γάμους ἑστιῶντος οἱ μὲν συγκεκλημένοι ἄνδρες ἦσαν  εἴκοσιν: οἷς καὶ κατακλιθεῖσιν εὐθέως ἐδόθησαν φιάλαι ἀργυραῖ ἑκάστῳ μία δωρεά, προεστεφανώκει δὲ καὶ ἕκαστον πρὶν εἰσελθεῖν στλεγγίδι χρυσῇ: πέντε χρυσῶν ἑκάστῃ δ' ἦν τὸ τίμημα.</TextUnit>
    <TextUnit id="751" loc="128d">ἐπεὶ δ' ἐξέπιον τὰς φιάλας, ἐν χαλκῷ πίνακι τῶν Κορινθίων κατασκευασμάτων ἄρτος ἑκάστῳ ἰσόπλατυς ἐδόθη, ὄρνεις τε καὶ νῆσσαι, προσέτι δὲ καὶ φάτται καὶ χὴν καὶ τοιαύτη τις ἄλλη ἀφθονία σεσωρευμένη, καὶ ἕκαστος λαβὼν αὐτῷ πίνακι τοῖς κατόπιν διεδίδου παισίν. ἄλλα δ' ἐσθίειν περιεφέρετο πολλὰ καὶ ποικίλα, καὶ μετὰ ταῦτα ἀργυροῦς πίναξ ἕτερος, ἐφ' ᾧ πάλιν ἄρτος μέγας καὶ χῆνες καὶ λαγωοὶ καὶ ἔριφοι καὶ ἕτεροι ἄρτοι πεπονημένοι καὶ περιστεραὶ καὶ τρυγόνες πέρδικές</TextUnit>
    <TextUnit id="752" loc="128e">τε καὶ ὅσον ἄλλο πτηνῶν πλῆθος ἦν. “ ἐπεδώκαμεν οὖν, φησί, καὶ ταῦτα τοῖς δούλοις καὶ ὡς ἄδην εἴχομεν βρώσεως ἐχερνιψάμεθα. καὶ στέφανοι εἰσηνέχθησαν πολλοὶ παντοδαπῶν ἀνθέων ἐπὶ πᾶσί τε χρυσαῖ στλεγγίδες, ὁλκὴν ἴσαι τῷ πρώτῳ στεφάνῳ.”</TextUnit>
    <TextUnit id="753" loc="129a">ἐπὶ δὲ τούτοις εἰπὼν ὁ ̔Ιππόλοχος ὡς Πρωτέας ἀπόγονος ἐκείνου Πρωτέου Λανίκης υἱοῦ, ἥτις ἐγεγόνει τροφὸς ̓Αλεξάνδρου τοῦ βασιλέως, ἔπιε πλεῖστον ἦν γὰρ πολυπότης ὡς καὶ ὁ πάππος αὐτοῦ Πρωτέας ὁ συγγενόμενος ̓Αλεξάνδρῳ καὶ ὅτι πᾶσι προὔπιεν, ἑξῆς γράφει καὶ ταῦτα: “ ἤδη δὲ ἡμῶν ἡδέως ἀπηλλοτριωμένων τοῦ σωφρονεῖν ἐπεισβάλλουσιν αὐλητρίδες καὶ  μουσουργοὶ καὶ σαμβυκίστριαί τινες ̔Ρόδιαι, ἐμοὶ μὲν γυμναὶ δοκῶ, πλὴν ἔλεγόν τινες αὐτὰς ἔχειν χιτῶνας, ἀπαρξάμεναί τε ἀπῆλθον. καὶ ἐπεισῆλθον ἄλλαι φέρουσαι ληκύθους μύρου ἑκάστη</TextUnit>
    <TextUnit id="754" loc="129b">δύο συνδεδεμένας ἱμάντι χρυσῷ, τὴν μὲν ἀργυρᾶν, τὴν δὲ χρυσῆν, κοτυλιαίας, καὶ ἑκάστῳ προσέδωκαν. ἔπειτ' εἰσφέρεται πλοῦτος ἀντὶ δείπνου, πίναξ ἀργυροῦς ἐπὶ πάχος οὐκ ὀλίγον περίχρυσος, ὅσος δέξασθαι μέγεθος χοίρου τινὸς ὀπτοῦ καὶ σφόδρα μεγάλου, ὃς ὕπτιος ἐπέκειτο τὴν γαστέρα δεικνὺς ἄνω πλήρη οὖσαν πολλῶν ἀγαθῶν ἦσαν γὰρ ἐν αὐτῷ συνωπτημέναι κίχλαι καὶ νῆτται</TextUnit>
    <TextUnit id="755" loc="129c">καὶ συκαλλίδων πλῆθος ἄπειρον καὶ ᾠῶν ἐπικεχυμέναι λέκιθοι καὶ ὄστρεα καὶ κτένες: καὶ ἑκάστῳ πεπυργωμένα αὐτοῖς πίναξιν ἐδόθη. μετὰ δὲ ταῦτα πιόντες ἐλάβομεν ἕκαστος ἔριφον ζέοντα ἐφ' ἑτέρῳ πάλιν πίνακι τοιούτῳ σὺν μύστροις χρυσοῖς. ὁρῶν οὖν τὴν δυσχωρίαν ὁ Κάρανος κελεύει σπυρίδας ἡμῖν καὶ ἀρτοφόρα διὰ ἱμάντων ἐλεφαντίνων πεπλεγμένα δοθῆναι, ἐφ' οἷς ἡσθέντες ἀνεκροταλίσαμεν τὸν νυμφίον ὡς καὶ τῶν δοθέντων ἡμῖν ἀνασεσωσμένων. ἔπειτα στέφανοι πάλιν καὶ</TextUnit>
    <TextUnit id="756" loc="129d">διλήκυθον μύρου χρυσοῦν καὶ ἀργυροῦν ἰσόσταθμον τοῖς προτέροις. ἡσυχίας δὲ γενομένης ἐπεισβάλλουσιν ἡμῖν οἱ κἂν τοῖς Χύτροις τοῖς ̓Αθήνησι λειτουργήσαντες. μεθ' οὓς εἰσῆλθον ἰθύφαλλοι καὶ σκληροπαῖκται καί τινες καὶ θαυματουργοὶ γυναῖκες εἰς ξίφη κυβιστῶσαι καὶ πῦρ ἐκ τοῦ στόματος ἐκριπίζουσαι γυμναί.  ἐπεὶ δὲ καὶ  τούτων ἀπηλλάγημεν, ἐκλαμβάνει πάλιν ἡμᾶς θερμός τις καὶ ζωρότερος πότος, οἴνων ὄντων ἡμῖν Θασίων καὶ Μενδαίων καὶ Λεσβίων, χρυσίδων πάνυ μεγάλων ἑκάστῳ προσενεχθεισῶν. καὶ μετὰ τὸν πότον ὑελοῦς πίναξ, δίπηχύς που τὴν διάμετρον</TextUnit>
    <TextUnit id="757" loc="129e">, ἐν θήκῃ κατακείμενος ἀργυρᾷ, πλήρης ἰχθύων ὀπτῶν πάντα γένη συνηθροισμένων, ἅπασί τε προσεδόθη καὶ ἀργυροῦν ἀρτοφόρον ἄρτων Καππαδοκίων, ὧν τὰ μὲν ἐφάγομεν, τὰ δὲ τοῖς θεράπουσιν ἐπεδώκαμεν. καὶ νιψάμενοι τὰς χεῖρας ἐστεφανούμεθα καὶ πάλιν στλεγγίδας ἐλάβομεν χρυσᾶς, διπλασίους τῶν πρότερον, καὶ ἄλλο διλήκυθον μύρου. ἡσυχίας δὲ γενομένης ἐξαλλόμενος τῆς κλίνης ὁ Πρωτέας αἰτεῖ σκύφον χοαῖον καὶ πληρώσας</TextUnit>
    <TextUnit id="758" loc="129f">οἴνου Θασίου ὀλίγον τι ἐπιρράνας ὕδατος ἐξέπιεν ἐπειπών  ὁ πλεῖστα πίνων πλεῖστα κεὐφρανθήσεται.  καὶ ὁ Κάρανος ἔφη: ' ἐπεὶ πρῶτος ἔπιες, ἔχε πρῶτος καὶ τὸν σκύφον δῶρον τοῦτο δὲ καὶ τοῖς ἄλλοις ὅσοι ἂν πίωσιν ἔσται γέρας ἐφ' οἷς λεχθεῖσιν οἱ δ' ἐννέα πάντες ἀνέσταν ἁρπάζοντες κἄλλος ἄλλον φθάνοντες. εἷς δὲ τῶν συνδειπνούντων ἡμῖν ἄθλιος οὐ δυνάμενος πιεῖν ἀνακαθίσας ἔκλαιεν ἄσκυφος γενόμενος, καὶ ὁ Κάρανος αὐτῷ χαρίζεται κενὸν τὸ ἔκπωμα. ἐπὶ τούτοις χορὸς</TextUnit>
    <TextUnit id="759" loc="130a">εἰσῆλθεν ἀνθρώπων ἑκατὸν ἐμμελῶς ᾀδόντων γαμικὸν ὕμνον, μεθ' οὓς ὀρχηστρίδες διεσκευασμέναι τρόπον Νηρηίδων, αἱ δὲ Νυμφῶν, τοῦ πότου δὴ προιόντος καὶ τῆς ὥρας ὑποσκιαζούσης  ἀναπεταννύουσι τὸν οἶκον, ἐν ᾧ κύκλῳ ὀθόναις διείληπτο πάντα λευκαῖς : καὶ ἀναπετασθεισῶν δᾷδες ἐφάνησαν λάθρᾳ κατὰ μηχανὰς σχασθέντων τῶν φραγμάτων καὶ ̓́Ερωτες καὶ ̓Αρτέμιδες καὶ Πᾶνες καὶ ̔Ερμαῖ καὶ τοιαῦτα πολλὰ εἴδωλα ἀργυροῖς δᾳδουχοῦντα λαμπτῆρσι. θαυμαζόντων δ' ἡμῶν τὴν τεχνιτείαν ̓Ερυμάνθιοι τῷ ὄντι σύαγροι κατὰ πινάκων τετραγώνων χρυσομίτρων</TextUnit>
    <TextUnit id="760" loc="130b">σιβύναις ἀργυραῖς διαπεπερονημένοι περιεφέροντο ἑκάστῳ. καὶ τὸ θαυμάσιον, ὅτι παρειμένοι καὶ καρηβαροῦντες ὑπὸ τῆς μέθης ὁπότε τι τῶν ἀγομένων θεασαίμεθα πάντες ἐξενήφομεν, ὀρθοὶ τὸ δὴ λεγόμενον ἀνιστάμενοι. ἔναττον οὖν οἱ παῖδες εἰς τὰς εὐτυχεῖς σπυρίδας, ἕως ἐσάλπισε τὸ εἰωθὸς τοῦ τελευταίου δείπνου σημεῖον οὕτω γὰρ τὸ Μακεδονικὸν οἶσθα ἔθος ἐν ταῖς πολυανθρώποις εὐωχίαις</TextUnit>
    <TextUnit id="761" loc="130c">γινόμενον. καὶ ὁ Κάρανος ἄρξας πότου μικροῖς ἐκπώμασι περισοβεῖν ἐκέλευε τοῖς παισίν, ἐπίνομεν οὖν εὐμαρῶς ὥσπερ ἀντίδοτον ἐκ τῆς προτέρας ἀκρατοποσίας λαμβάνοντες, ἐν τούτῳ δὲ ὁ γελωτοποιὸς εἰσῆλθε Μανδρογένης, ἐκείνου Στράτωνος τοῦ ̓Αττικοῦ, ὥς φασιν, ἀπόγονος καὶ πολλοὺς κατέρρηξεν ἡμῖν γέλωτας: καὶ μετὰ ταῦτα ὠρχεῖτο μετὰ τῆς γυναικὸς ἔτη οὔσης ὑπὲρ τὰ ὀγδοήκοντα. καὶ τελευταῖαι ἐπεισῆλθον ἐπιδόρπιαι τράπεζαι, τραγήματὰ τ' ἐν πλεκτοῖς ἐλεφαντίνοις ἐπεδόθη πᾶσι καὶ πλακοῦντες ἕκαστα</TextUnit>
    <TextUnit id="762" loc="130d">γένη, Κρητικῶν καὶ τῶν σῶν, ἑταῖρε Λυγκεῦ, Σαμιακῶν καὶ ̓Αττικῶν αὐταῖς ταῖς ἰδίαις τῶν πεμμάτων θήκαις. μετὰ δὲ ταῦτα ἐξαναστάντες  ἀπηλλαττόμεθα νήφοντες νὴ τοὺς θεοὺς διὰ τὸν φόβον τοῦ πλούτου ὃν ἐλάβομεν. σὺ δὲ μᾶλλον,1 ἐν ̓Αθήναις μένων, εὐδαιμονίζεις τὰς Θεοφράστου θέσεις ἀκούων, θύμα καὶ εὔζωμα καὶ τοὺς καλοὺς ἐσθίων στρεπτούς, Λήναια καὶ Χύτρους θεωρῶν. ἡμεῖς δ' ἐκ τοῦ Καράνου δείπνου πλοῦτον ἀντὶ μερίδων εὐωχηθέντες νῦν ζητοῦμεν οἱ μὲν οἰκίας, οἱ δὲ ἀγρούς, οἱ δὲ ἀνδράποδ' ὠνήσασθαι.”</TextUnit>
    <TextUnit id="763" loc="130e">εἰς ταῦτα, ὦ ἑταῖρε Τιμόκρατες, ἀποβλέπων τίνι συγκρῖναι ἔχεις τῶν ̔Ελληνικῶν δείπνων τὸ προκείμενον τοῦτο συμπόσιον; ὁπότε καὶ ̓Αντιφάνης ὁ κωμῳδιοποιὸς ἐν Οἰνομάῳ ἢ Πέλοπι διαπαίζων ἔφη:  τί δ' ἂν ̔́Ελληνες μικροτράπεζοι, φυλλοτρῶγες δράσειαν; ὅπου  τέτταρα λήψῃ κρέα μίκρ' ὀβολοῦ.  παρὰ δ' ἡμετέροις προγόνοισιν ὅλους</TextUnit>
    <TextUnit id="764" loc="130f">βοῦς ὤπτων, ὗς,2 ἐλάφους, ἄρνας: τὸ τελευταῖον δὲ ὁ μάγειρος ὅλον  τέρας ὀπτήσας μεγάλῳ βασιλεῖ  θερμὴν παρέθηκε κάμηλον.  ὁ ̓Αριστοφάνης δ' ἐν ̓Αχαρνεῦσι καὶ αὐτὸς τῶν βαρβάρων ἐμφανίζων τὴν μεγαλειότητά φησιν:  πρ. εἶτ' ἐξένιζε παρετίθει θ' ἡμῖν ὅλους</TextUnit>
    <TextUnit id="765" loc="131a">ἐκ κριβάνου βοῦς. δικ. καὶ τίς εἶδε πώποτε βοῦς κριβανίτας; τῶν ἀλαζονευμάτων. πρ. καὶ ναὶ μὰ Δί' ὄρνιν τριπλάσιον Κλεωνύμου  παρέθηκεν ἡμῖν ὄνομα δ' ἦν αὐτῷ φέναξ.  ̓Αναξανδρίδης δ' ἐν Πρωτεσιλάῳ διασύρων τὸ τῶν ̓Ιφικράτους γάμων συμπόσιον, ὅτε ἤγετο  τὴν Κότυος τοῦ Θρᾳκῶν βασιλέως θυγατέρα, φησί:   κἂν ταῦτα ποιῆθ' ὥσπερ φράζω,  λαμπροῖς δείπνοις δεξόμεθ' ὑμᾶς,  οὐδὲν ὁμοίοις τοῖς ̓Ιφικράτους τοῖς ἐν Θρᾴκῃ: καίτοι φασὶν</TextUnit>
    <TextUnit id="766" loc="131b">βουβαυκαλόσαυλα γενέσθαι:  κατὰ τὴν ἀγορὰν μὲν ὑπεστρῶσθαι  στρώμαθ' ἁλουργῆ μέχρι τῆς ἀκάτου, δειπνεῖν δ' ἄνδρας βουτυροφάγους,  αὐχμηροκόμας μυριοπληθεῖς:  τοὺς δὲ λέβητας χαλκοῦς εἶναι  μείζους λάκκων δωδεκακλίνων  αὐτὸν δὲ Κότυν περιεζῶσθαι ζωμόν τε φέρειν ἐν χοὶ χρυσῇ καὶ γευόμενον τῶν κρατήρων  πρότερον μεθύειν τῶν πινόντων.  αὐλεῖν δ' αὐτοῖς ̓Αντιγενείδαν, ἀργᾶν δ' ᾄδειν καὶ κιθαρίζειν  Κηφισόδοτον τὸν ̓Αχαρνῆθεν</TextUnit>
    <TextUnit id="767" loc="131c">μέλπειν δ' ᾠδαῖς  τοτὲ μὲν Σπάρτην τὴν εὐρύχορον,  τοτὲ δ' αὖ Θήβας τὰς ἑπταπύλους, τὰς ἁρμονίας μεταβάλλοντας, φερνάς τε λαβεῖν δύο μὲν ξανθῶν ἵππων ἀγέλας αἰγῶν τ' ἀγέλην χρυσοῦν τε σάκος  φιάλην τε λεπαστὴν χιόνος τε πρόχουν κέρχνων τε χύτραν βολβῶν τε σιρὸν δωδεκάπηχυν καὶ πουλυπόδων ἑκατόμβην. ταῦτα μὲν οὕτως φασὶ ποιῆσαι   Κότυν ἐν Θρᾴκῃ, γάμον ̓Ιφικράτει. τούτων δ' ἔσται πολὺ σεμνότερον καὶ λαμπρότερον παρὰ δεσποσύνοις</TextUnit>
    <TextUnit id="768" loc="131d">τοῖς ἡμετέροις. τί γὰρ ἐλλείπει δόμος ἡμέτερος, ποίων ἀγαθῶν; οὐ σμύρνης ἐκ Συρίας ὀδμαὶ λιβάνου τε πνοαί,2 τερενοχρῶτες μαζῶν ὄψεις, ἄρτων, ἀμύλων, πουλυποδείων, χολίκων, δημοῦ, φυσκῶν, ζωμοῦ, τεύτλων, θρίων, λεκίθου, σκορόδων, ἀφύης, σκόμβρων, ἐνθρυμματίδων, πτισάνης, ἀθάρης, κυάμων, λαθύρων, ὤχρων, δολίχων, μέλιτος, τυροῦ, χορίων, πυῶν,3 καρύων, χόνδρου, κάραβοι ὀπτοί, τευθίδες ὀπταί, κεστρεὺς ἑφθός, σηπίαι ἑφθαί,   μύραιν' ἑφθή, κωβιοὶ ἑφθοί,</TextUnit>
    <TextUnit id="769" loc="131e">θυννίδες ὀπταί, φυκίδες ἑφθαί,  βάτραχοι, πέρκαι,  συνόδοντες, ὄνοι, βατίδες, ψῆτται,  γαλεός, κόκκυξ, θρίσσαι, νάρκαι,  ῥίνης τεμάχη, σχαδόνες, βότρυες, σῦκα, πλακοῦντες, μῆλα, κράνειαι,  ῥόαι, ἕρπυλλος, μήκων, ἀχράδες, κνῆκος, ἐλᾶαι, στέμφυλ', ἄμητες,  πράσα, γήτειον, κρόμμυα, φυστή,  βολβοί, καυλοί, σίλφιον, ὄξος,  μάραθ', ᾠά, φακῆ, τέττιγες, ὀποί:  κάρδαμα, σήσαμα, κήρυκες, ἅλες,  πίνναι, λεπάδες, μύες, ὄστρεια,  κτένες, ὄρκυνες: καὶ πρὸς τούτοις   ὀρνιθαρίων ἄφατον πλῆθος,</TextUnit>
    <TextUnit id="770" loc="131f">νηττῶν, φαττῶν, χῆνες, στρουθοί,  κίχλαι, κόρυδοι, κίτται, κύκνοι,  πελεκάν, κίγκλοι, γέρανος Β. τουδὶ  τοῦ χάσκοντος διατειναμένη  διὰ τοῦ πρωκτοῦ καὶ τῶν πλευρῶν  διακόψειεν τὸ μέτωπον. α. οἶνοι δέ σοι, λευκός,  γλυκύς, αὐθιγενής, ἡδύς, καπνίας.   Λυγκεὺς δ' ἐν Κενταύρῳ διαπαίζων τὰ ̓Αττικὰ δεῖπνά φησι:   μάγειρ', ὁ θύων ἐστὶ δειπνίζων τ' ἐμὲ  ̔Ρόδιος, ἐγὼ δ' ὁ κεκλημένος Περίνθιος.  οὐδέτερος ἡμῶν ἥδεται τοῖς ̓Αττικοῖς  δείπνοις. ἀηδία γάρ ἐστιν ̓Αττικὴ</TextUnit>
    <TextUnit id="771" loc="132a">ὥσπερ ξενική: παρέθηκε πίνακα γὰρ μέγαν ἔχοντα μικροὺς πέντε πινακίσκους ἄνω:  τούτων ὁ μὲν ἔχει σκόροδον, ὁ δ' ἐχίνους δύο, ὁ δὲ θρυμματίδα γλυκεῖαν, ὁ δὲ κόγχας δέκα, ὁ δ' ἀντακαίου μικρόν, ἐν ὅσῳ δ' ἐσθίω, ἕτερος ἐκεῖν', ἐν ὅσῳ δ' ἐκεῖνος, τοῦτ' ἐγὼ  ἠφάνισα. βούλομαι δὲ γ', ὦ βέλτιστε σύ,  κἀκεῖνο καὶ τοῦτ', ἀλλ' ἀδύνατα βούλομαι</TextUnit>
    <TextUnit id="772" loc="132b">οὔτε στόματα γὰρ οὔτε χεῖρας πέντ' ἔχω.  ὄψιν μὲν οὖν ἔχει τὰ τοιαῦτα ποικίλην,  ἀλλ' οὐδέν ἐστι τοῦτο πρὸς τὴν γαστέρα:  κατέπασα γὰρ τὸ χεῖλος, οὐκ ἐνέπλησα δέ. τί οὖν ἔχεις; β. ὄστρεια πολλά. α. πίνακά μοι  τούτων παραθήσεις αὐτὸν ἐφ' ἑαυτοῦ μέγαν. ἔχεις ἐχίνους; β. ἕτερος ἔσται σοι πίναξ:  αὐτὸς γὰρ αὐτὸν ἐπριάμην ὀκτὼ ὀβολῶν.   α. ὀψάριον αὐτὸ τοῦτο παραθήσεις μόνον. ἵνα ταὐτὰ πάντες, μὴ τὸ μὲν ἐγώ, τὸ δ' ἕτερος</TextUnit>
    <TextUnit id="773" loc="132c">Δρομέας δ' ὁ παράσιτος ἐρωτήσαντός τινος αὐτόν, ὥς φησιν ὁ Δελφὸς ̔Ηγήσανδρος, πότερον ἐν ἄστει γίνεται βελτίω δεῖπνα ἢ ἐν Χαλκίδι, τὸ προοίμιον εἶπε τῶν ἐν Χαλκίδι δείπνων χαριέστερον εἶναι τῆς ἐν ἄστει παρασκευῆς, τὸ πλῆθος τῶν ὀστρέων καὶ τὴν ποικιλίαν προοίμιον εἰπὼν δείπνου.  Δίφιλος δ' ἐν ̓Απολειπούσῃ μάγειρόν τινα παράγων ποιεῖ τάδε λέγοντα:   πόσοι τὸ πλῆθός εἰσιν οἱ κεκλημένοι</TextUnit>
    <TextUnit id="774" loc="132d">εἰς τοὺς γάμους, βέλτιστε, καὶ πότερ' ̓Αττικοὶ ἅπαντες ἢ κἀκ τοὐμπορίου τινές; β. τί δαὶ  τοῦτ' ἐστὶ πρὸς σὲ τὸν μάγειρον; α. τῆς τέχνης ἡγεμονία τίς ἐστιν αὕτη σοι, πάτερ, τὸ τῶν ἐδομένων τὰ στόματα προειδέναι.  οἷον ̔Ροδίους κέκληκας: εἰσιοῦσι δὸς  εὐθὺς ἀπὸ θερμοῦ τὴν μεγάλην αὐτοῖς σπάσαι ἀποζέσας σίλουρον ἢ λεβίαν, ἐφ' ᾧ  χαριεῖ πολὺ μᾶλλον ἢ μυρίνην προσεγχέας.</TextUnit>
    <TextUnit id="775" loc="132e">β. ἀστεῖον ὁ σιλουρισμός. α. ἂν Βυζαντίους,  ἀψινθίῳ σφιν δεῦσον ὅσα γ' ἂν παρατιθῇς,  κάθαλα ποιήσας πάντα κἀσκοροδισμένα.  διὰ γὰρ τὸ πλῆθος τῶν παρ': αὐτοῖς ἰχθύων  πάντες βλιχανώδεις εἰσὶ καὶ μεστοὶ λάπης. Μένανδρος δ' ἐν Τροφωνίῳ:  ξένου τὸ δεῖπνόν ἐστιν ὑποδοχή. β. τίνος; ποδαποῦ; διαφέρει τῷ μαγείρῳ τοῦτο γάρ. οἷον τὰ νησιωτικὰ ταυτὶ ξενύδρια, ἐν προσφάτοις ἰχθυδίοις τεθραμμένα</TextUnit>
    <TextUnit id="776" loc="132f">καὶ παντοδαποῖς, τοῖς ἁλμίοις μὲν οὐ πάνυ ἁλίσκετ', ἀλλ' οὕτω παρέργως ἅπτεται: τὰς δ' ὀνθυλεύσεις καὶ τὰ κεκαρυκευμένα μᾶλλον προσεδέξατ'. ̓Αρκαδικὸς τοὐναντίον ἀθάλαττος ὢν τοῖς λοπαδίοις ἁλίσκεται: ̓Ιωνικὸς πλούταξ, ὑποστάσεις ποιῶν  κάνδαυλον, ὑποβινητιῶντα βρώματα.  ἐχρῶντο γὰρ οἱ παλαιοὶ καὶ τοῖς εἰς ἀναστόμωσιν</TextUnit>
    <TextUnit id="777" loc="133a">βρώμασιν ὥσπερ ταῖς ἁλμάσιν ἐλάαις, ἃς κολυμβάδας καλοῦσιν: ̓Αριστοφάνης γοῦν ἐν Γήρᾳ φησίν  ὦ πρεσβῦτα, πότερα φιλεῖς τὰς δρυπεπεῖς ἑταίρας ἢ σὺ τὰς ὑποπαρθένους ἁλμάδας ὡς ἐλάας  στιφράς;  Φιλήμων δ' ἐν Μετιόντι ἢ Ζωμίῳ:   ἰχθὺς τί σοι  ἐφαίνεθ' οὑφθός; β. μικρὸς ἦν, ἀκήκοας;  ἅλμη τε λευκὴ καὶ παχεῖ' ὑπερβολῇ,  κοὐχὶ λοπάδος προσῶζεν οὐδ' ἡδυσμάτων.</TextUnit>
    <TextUnit id="778" loc="133b">ἐβόων δ' ἅπαντες, ὡς ἀγαθὴν ἅλμην ποιεῖς,  ἤσθιον δὲ καὶ τέττιγας καὶ κερκώπας ἀναστομώσεως χάριν. ̓Αριστοφάνης ̓Αναγύρῳ:   πρὸς θεῶν, ἔραμαι τέττιγα φαγεῖν  καὶ κερκώπην θηρευσαμένη καλάμῳ λεπτῷ.  ἐστὶν δ' ἡ κερκώπη ζῷον ὅμοιον τέττιγι καὶ τιτιγονίῳ,4 ὡς Σπεύσιππος παρίστησιν ἐν δευτέρῳ  ̔Ομοίων, μνημονεύει αὐτῶν ̓Επίλυκος ἐν Κωραλίσκῳ. ̓́Αλεξις ἐν Θράσωνί φησι:</TextUnit>
    <TextUnit id="779" loc="133c">σοῦ δ' ἐγὼ λαλιστέραν οὐπώποτ' εἶδον οὔτε κερκώπην, γύναι, οὐ κίτταν, οὐκ ἀηδόν', οὐ χελιδόνα,1 οὐ τρυγόν', οὐ τέττιγα.  Νικόστρατος δ' ἐν ̔́Αβρᾳ:   πίναξ ὁ πρῶτος τῶν μεγάλων ἡγήσεται  ἔχων ἐχῖνον, ὠμοτάριχον, κάππαριν, θρυμματίδα, τέμαχος, βολβὸν ἐν ὑποτρίμματι.  ὅτι δ' ἤσθιον διὰ ἀναστόμωσιν καὶ τὰς δι' ὄξους καὶ νάπυος γογγυλίδας σαφῶς παρίστησι</TextUnit>
    <TextUnit id="780" loc="133d">Νίκανδρος ἐν δευτέρῳ Γεωργικῶν λέγων οὕτως:  γογγυλίδος δισσὴ γὰρ ἰδ' ἐκ ῥαφάνοιο γενέθλη μακρή τε στιφρή τε φαείνεται ἐν πρασιῇσι.  καὶ τὰς μὲν θ' αὕηνον ἀποπλύνας βορέῃσι, προσφιλέας χειμῶνι καὶ οἰκουροῖσιν ἀεργοῖς:  θερμοῖς δ' ἰκμανθεῖσαι ἀναζώους' ὑδάτεσσι.  τμῆγε δὲ γογγυλίδος ῥίζας （καὶ ἀκαρφέα φλοιὸν  ἦκα καθηράμενος） λεπτουργέας, ἠελίῳ δὲ αὐήνας ἐπὶ τυτθὸν ὁτὲ ̓ν ζεστῷ ἀποβάπτων  ὕδατι δριμείῃ πολέας ἐμβάπτισον ἅλμῃ,</TextUnit>
    <TextUnit id="781" loc="133e">ἄλλοτε δ' αὖ λευκὸν γλεῦκος συστάμνισον ὄξει  ἶσον ἴσῳ, τὰς δ' ἐντὸς ἐπιστύψας ἁλὶ κρύψαις.  πολλάκι δ' ἀσταφίδας προχέαις τριπτῆρι λεήνας σπέρματὰ τ' ἐνδάκνοντα σινήπυος. εἰν ἑνὶ δὲ τρὺξ  ὄξεος ἰκμάζουσα καὶ ὠμοτέρην ἐπὶ κόρσην  ὥριον ἁλμαίην αμυσαι κεχρηόσι δαίτης.</TextUnit>
    <TextUnit id="782" loc="133f">Δίφιλος δ' ἢ Σώσιππος ἐν ̓Απολειπούσῃ :  ἔστιν ἔνδον ὄξος ὀξύ σοι; β. ὑπολαμβάνω, παιδάριον ὀπὸν εἰλήφαμεν. ἄριστα τούτοις πάντα πιέσω καὶ πυκνά, ἡ φυλλὰς ἡ δριμεῖα περιοισθήσεται:  τῶν πρεσβυτέρων γὰρ ταῦτα τῶν ἡδυσμάτων  ἀναστομοῖ τάχιστα τᾀσθητήρια, τό τε νωκαρῶδες καὶ κατημβλυωμένον  ἐσκέδασε κἀποίησεν ἡδέως φαγεῖν.</TextUnit>
    <TextUnit id="783" loc="134a">̓́Αλεξις δ' ἐν Ταραντίνοις ἐν τοῖς συμποσίοις φησὶ τοὺς ̓Αττικοὺς καὶ ὀρχεῖσθαι ὑποπιόντας:  τοῦτο γάρ νῦν ἐστί σοι ἐν ταῖς ̓Αθήναις ταῖς καλαῖς ἐπιχώριον ἅπαντες ὀρχοῦντ' εὐθὺς ἂν οἴνου μόνον  ὀσμὴν ἴδωσι: συμφορὰν σύ γ' εἰσορᾶν  φαίης ἂν εἰς συμπόσιον εἰσελθὼν ἄφνω.  καὶ τοῖς μὲν ἀγενείοις ἴσως ἔπεστί τις  χάρις: ἀλλ' ἐπὰν δὴ τὸν γόητα Θεόδοτον ἢ τὸν παραμασύντην ἴδω τὸν ἀνόσιον</TextUnit>
    <TextUnit id="784" loc="134b">βαυκιζόμενον τὰ λευκὰ τ' ἀναβάλλονθ' ἅμα,  ἥδιστ' ἂν ἀναπήξαιμ' ἐπὶ τοῦ ξύλου λαβών.  μήποτε δὲ καὶ ̓Αντιφάνης ἐν Καρσὶ κατὰ τὸ ̓Αττικὸν ἔθος τῆς ὀρχήσεως κωμῳδεῖ τινα τῶν σοφῶν ὡς παρὰ δεῖπνον ὀρχούμενον λέγων οὕτως :   οὐχ ὁρᾷς ὀρχούμενον  ταῖς χερσὶ τὸν βάκηλον; οὐδ' αἰσχύνεται ὁ τὸν ̔Ηράκλειτον πᾶσιν ἐξηγούμενος, ὁ τὴν Θεοδέκτου μόνος ἀνευρηκὼς τέχνην,</TextUnit>
    <TextUnit id="785" loc="134c">ὁ τὰ κεφάλαια συγγράφων Εὐριπίδῃ.  τούτοις οὐδ' ἀναρμόστως ἄν τις ἐπενέγκαι τὰ ̓Ερίφῳ τῷ κωμικῷ ἐν Αἰόλῳ εἰρημένα τάδε:   λόγος γάρ ἐστ' ἀρχαῖος οὐ κακῶς ἔχων:  οἶνον λέγουσι τοὺς γέροντας, ὦ πάτερ,  πείθειν χορεύειν οὐ θέλοντας.  ̓́Αλεξις δ' ἐν τῷ ἐπιγραφομένῳ ̓Ισοστάσιόν φησιν   ἀπὸ συμβολῶν ἔπινον ὀρχεῖσθαι μόνον  βλέποντες, ἄλλο δ' οὐδέν, ὄψων ὀνόματα</TextUnit>
    <TextUnit id="786" loc="134d">καὶ σιτίων ἔχοντες, ̓́Οψων, Κάραβος  καὶ Κωβιός, Σεμίδαλις. ̓Αττικὸν δὲ δεῖπνον οὐκ ἀχαρίτως διαγράφει Μάτρων ὁ παρῳδός, ὅπερ διὰ τὸ σπάνιον οὐκ ἂν ὀκνήσαιμι ὑμῖν, ἄνδρες φίλοι, ὁ Πλούταρχος ἔφη,  ἀπομνημονεῦσαι:   δεῖπνα μοι ἔννεπε, Μοῦσα, πολύτροφα καὶ μάλα πολλά, ἃ Ξενοκλῆς ῥήτωρ ἐν ̓Αθήναις δείπνισεν ἡμᾶς:</TextUnit>
    <TextUnit id="787" loc="134e">ἦλθον γὰρ κἀκεῖσε, πολὺς δέ μοι ἕσπετο λιμός, οὗ δὴ καλλίστους ἄρτους ἴδον ἠδὲ μεγίστους, λευκοτέρους χιόνος, ἔσθειν δ' ἀμύλοισιν ὁμοίους  τάων καὶ Βορέης ἠράσσατο πεσσομενάων  αὐτὸς δὲ Ξενοκλῆς ἐπεπωλεῖτο στίχας ἀνδρῶν, στῆ δ' ἄρ' ἐπ' οὐδὸν ἰών. σχεδόθεν δέ οἱ ἦν παράσιτος  Χαιρεφόων, πεινῶντι λάρῳ ὄρνιθι ἐοικώς,</TextUnit>
    <TextUnit id="788" loc="134f">νήστης, ἀλλοτρίων εὖ εἰδὼς δειπνοσυνάων. τῷ δὲ μάγειροι μὲν φόρεον πλῆσάν τε τραπέζας,  οἷς ἐπιτετράφαται μέγας οὐρανὸς ὀπτανιάων  ἠμὲν ἐπισπεῦσαι δείπνου χρόνον ἠδ' ἀναμεῖναι   ἔνθ' ἄλλοι πάντες λαχάνοις ἐπὶ χεῖρας ἴαλλον,  ἀλλ' ἐγὼ οὐ πιθόμην, ἀλλ' ἤσθιον εἴδατα πάντα,</TextUnit>
    <TextUnit id="789" loc="135a">βολβοὺς ἀσπάραγόν τε καὶ ὄστρεα μυελόεντα,  ὠμοτάριχον ἐῶν χαίρειν, Φοινίκιον ὄψον.  αὐτὰρ ἐχίνους ῥῖψα καρηκομόωντας ἀκάνθαις: οἱ δὲ κυλινδόμενοι καναχὴν ἔχον ἐν ποσὶ παίδων ἐν καθαρῷ, ὅθι κύματ' ἐπ' ἠιόνος κλύζεσκε:  πολλὰς δ' ἐκ κεφαλῆς προθελύμνους εἷλκον ἀκάνθας. ἡ δὲ Φαληρικὴ ἦλθ' ἀφύη, Τρίτωνος ἑταίρη,  ἄντα παρειάων σχομένη ῥυπαρὰ κρήδεμνα..,1</TextUnit>
    <TextUnit id="790" loc="135b">τοὺς δ' ὁ Κύκλωψ ἐφίλει καὶ ἐν οὔρεσιν ἐξεπεφύκει  πίνας ἦλθε φέρων κατὰ τρύβλια ἠχήεντα, ἃς κατὰ φυκότριχος πέτρης λευκὸν τρέφει ὕδωρ ψῆττά τε χονδροφυὴς καὶ τρίγλη μιλτοπάρῃος. τῇ δ' ἐγὼ ἐν πρώτοις ἐπέχον κρατερώνυχα χεῖρα  οὐδ' ἔφθην τρώσας μιν, ἄασε δὲ Φοῖβος ̓Απόλλων. ὡς δὲ ἴδον Στρατοκλῆ, κρατερὸν μήστωρα φόβοιο,</TextUnit>
    <TextUnit id="791" loc="135c">τρίγλης ἱπποδάμοιο κάρη μετὰ χερσὶν ἔχοντα,  ἂψ δ' ἑλόμην χάρμῃ, λαιμὸν δ' ἄπληστον ἄμυξα.  ἦλθε δὲ Νηρῆος θυγάτηρ, Θέτις ἀργυρόπεζα,  σηπίη εὐπλόκαμος, δεινὴ θεὸς αὐδήεσσα, ἣ μόνη ἰχθὺς οὖσα τὸ λευκὸν καὶ μέλαν οἶδε. καὶ Τιτυὸν ἔιδον, λίμνης ἐρικυδέα γόγγρον   κείμενον ἐν λοπάδεσς': : ὁ δ' ἐπ' ἐννέα κεῖτο τραπέζας. τῷ δὲ μετ' ἴχνια βαῖνε θεὰ λευκώλενος ἰχθὺς</TextUnit>
    <TextUnit id="792" loc="135d">ἔγχελυς, ἣ Διὸς εὔχετ' ἐν ἀγκοίνῃσι μιγῆναι, ἐκ Κωπῶν,1 ὅθεν ἐγχέλεων γένος ἀγροτεράων,  παμμεγέθης, ἣν οὔ κε δύ' ἀνέρες ἀθλητῆρες,  οἷοι ἄρ' ̓Αστυάναξ τε καὶ ̓Αντήνωρ ἐγένοντο,  ῥηιδίως ἐπ' ἄμαξαν ἀπ' οὔδεος ὀχλίσσειαν  τρισπίθαμοι γὰρ ταί γε καὶ ἐννεαπήχεες ἦσαν  εὖρος, ἀτὰρ μῆκός γε γενέσθην ἐννεόργυιοι.  πολλὰ δ' ἄναντα κάταντα κατὰ στέγος ἦλθ' ὁ μάγειρος,  σείων ὀψοφόρους πίνακας κατὰ δεξιὸν ὦμον.</TextUnit>
    <TextUnit id="793" loc="135e">τῷ δ' ἅμα τεσσαράκοντα μέλαιναι χύτραι ἕποντο,αὐτὰρ ἀπ' Εὐβοίας λοπάδες τόσαι ἐστιχόωντο. ̓͂Ιρις δ' ἄγγελος ἦλθε ποδήνεμος, ὠκέα τευθίς,  πέρκη τ' ἀνθεσίχρως καὶ ὁ δημοτικὸς μελάνουρος, ὃς καὶ θνητὸς ἐὼν ἕπετ' ἰχθύσιν ἀθανάτοισιν.  οἴη δ' αὖ θύννου κεφαλὴ θαλαμηιάδαο  νόσφιν ἀφειστήκει, κεχολωμένη οὕνεκα τευχέων  αἰρομένων: τὸ δὲ πῆμα θεοὶ θέσαν ἀνθρώποισι.</TextUnit>
    <TextUnit id="794" loc="135f">ῥίνη θ', ἣν φιλέουσι περισσῶς τέκτονες ἄνδρες,  τρηχεῖ' ἀλλ' ἀγαθὴ κουροτρόφος οὐ γὰρ ἔγωγε ἧς σαρκὸς δύναμαι γλυκερώτερον ἄλλο ἰδέσθαι.  ὀπταλέος δ' εἰσῆλθε πελώριος ἱππότα κεστρεὺς  οὐκ οἶος: ἅμα τῷ γε δυώδεκα σαργοὶ ἕποντο.   κυανόχρως δ' ἀμίας ἐπὶ τοῖς μέγας, ὅς τε θαλάσσης  πάσης βένθεα οἶδε, Ποσειδάωνος ὑποδμώς,</TextUnit>
    <TextUnit id="795" loc="136a">καρῖδὲς θ', αἳ Ζηνὸς ̓Ολυμπίου εἰσὶν ἀοιδή,1 αἳ δὴ γήραι κυφαὶ ἔσαν, χρησταὶ δὲ πάσασθαι.  χρύσοφρυς, ὃς κάλλιστος ἐν ἄλλοις ἵσταται ἰχθύς,   κάραβος, ἀστακὸς αὖτε λιλαίετο θωρήσσεσθαι ἐν μακάρων δείπνοις. τοῖς δαιτυμόνες χέρ' ἐφέντες ἐν στόμασὶν τ' ἔθεσαν καὶ ἀπήγαγον ἄλλυδις ἄλλον.  τῶν δ' ἄρ' ἔλοψ κρείων δουρικλυτὸς ἡγεμόνευεν,</TextUnit>
    <TextUnit id="796" loc="136b">οὗ πλήρης περ ἐὼν κρατερῶς παλάμῃ ἐπορέχθην  γεύσασθ' ἱμείρων τὸ δὲ γ' ἀμβροσίη μοι ἔδοξεν, οἵην δαίνυνται μάκαρες θεοὶ αἰὲν ἐόντες.  μύραιναν δ' ἐπέθηκε φέρων, προκάλυμμα τραπέζης,   ζώνην θ', ἣν φορέεσκεν ἀγαλλομένη περὶ δειρήν,   εἰς λέχος ἡνίκ' ἔβαινε Δρακοντιάδῃ μεγαθύμῳ  σάνδαλα δ' αὖ παρέθηκεν ἀειγενῆ ἀθανατάων,</TextUnit>
    <TextUnit id="797" loc="136c">βούγλωσσὸν θ',6 ὃς ἔναιεν ἐν ἅλμῃ μορμυρούσῃ,   κίχλας δ' ἑξείης ἡβήτορας ὑψιπετήεις  καὶ πέτρας κάτα βοσκομένας, ὑάδας θ' ὑδατινούς. ἐν δ' ἀναμὶξ σαργοί τε καὶ ἵππουροι γλάνιές τε,  μόρμυρος ἄντα δ' ἐῆν, γαλέη,7 σπάρος οὓς ὁ μάγειρος   σίζοντας παρέθηκε φέρων, κνίσωσε δὲ δῶμα.  τῶν ἔλεγεν δαίνυσθαι: ἐμοὶ δέ γε θηλυτεράων  εἶναι βρώματ' ἔδοξεν ἔπειθ' ὥρμαινον ἐπ' ἄλλα.</TextUnit>
    <TextUnit id="798" loc="136d">κεῖτο δέ τις βατάνη, ἧς οὐδεὶς ἥπτετο δειπνῶν, ἐν καθαρῷ ὅθι περ λοπάδων διεφαίνετο χῶρος   ἑξῆς κόσσυφος ἦλθ' ἐμοί, ὃς γεύσασθαι ἕτοιμος ἥμην: οὐδ' ἄρ' ἄθικτος ἔην, πόθεον δὲ καὶ ἄλλοι.  κωλῆν δ' ὡς ἔιδον, ὡς ἔτρεμον, ἐν δὲ σίναπυ  κεῖτ' ἀγχοῦ γλυκερὸν χρυσὸς ὥς, πλείον' ἐρῦκον. γευσάμενος δ' ἔκλαιον, ὅτ' αὔριον οὐκ ἔτι ταῦτα  ὄψομαι, ἀλλά με τυρῷ δεῖ καὶ μάζῃ ὀτρηρῇ</TextUnit>
    <TextUnit id="799" loc="136e">νηδὺς δ' οὐχ ὑπέμεινε, βιάζετο γάρ ῥ' ἀχέεσσι: δάμνα μιν ζωμός τε μέλας ἀκροκώλιὰ θ' ἑφθά.  παῖς δέ τις ἐκ Σαλαμῖνος ἄγεν τρισκαίδεκα νήσσας,  λίμνης ἐξ ἱερῆς, μάλα πίονας: ἃς ὁ μάγειρος  θῆκε φέρων, ἵν' ̓Αθηναίων κατέκειντο φάλαγγες  Χαιρεφόων δ' ἐνόησεν ἅμα πρόσσω καὶ ὀπίσσω ὄρνιθας γνῶναι καὶ ἐναίσιμα σιτίζεσθαι.</TextUnit>
    <TextUnit id="800" loc="136f">ἤσθιε δ' ὥστε λέων, παλάμῃ δ' ἔχε τὸ σκέλος ἀμνοῦ,  ὄφρα οἱ οἴκαδ' ἰόντι πάλιν ποτιδόρπιον εἴη.  χόνδρος δ' ἡδυπρόσωπος, ὃν ̔́Ηφαιστος κάμεν ἕψων, ̓Αττικῷ ἐν κεράμῳ πέττων τρισκαίδεκα μῆνας, αὐτὰρ ἐπεὶ δόρποιο μελίφρονος ἐξ ἔρον ἕντο,   χεῖρας νιψαμένοισιν ἀπ' ' ̓Ωκεανοῖο ῥοάων ὡραῖος παῖς ἦλθε φέρων μύρον ἴρινον ἡδύ,</TextUnit>
    <TextUnit id="801" loc="137a">ἄλλος δ' αὖ στεφάνους ἐπὶ δεξιὰ πᾶσιν ἔδωκεν, οἳ ῥόδον ἀμφεπλέκοντο διάνδιχα κοσμηθέντες.  κρητὴρ δὲ Βρομίου ἐκεράννυτο, πίνετο δ' οἶνος Λέσβιος, οὗ δὴ πλεῖστον ἀνὴρ ὑπὲρ ἄνδρα πεπώκει. δεύτεραι αὖτε τράπεζαι ἐφωπλίζοντο γέμουσαι</TextUnit>
    <TextUnit id="802" loc="137b">ἐν δ' αὐταῖσιν ἐπῆν ἄπιοι καὶ πίονα μῆλα, ῥοιαί τε σταφυλαί τε, θεοῦ Βρομίοιο τιθῆναι,  πρόσφατος ἥν θ' ἁμάμαξυν ἐπίκλησιν καλέουσι.  τῶν δ' ἐγὼ οὐδενὸς ἦσθον ἁπλῶς, μεστὸς δ' ἀνεκείμην. ὡς δὲ ἴδον ξανθόν, γλυκερόν, μέγαν, ἔγκυκλον, ἁδρὸν  Δήμητρος παῖδ' ὀπτὸν ἐπεισελθόντα πλακοῦντα,</TextUnit>
    <TextUnit id="803" loc="137c">πῶς ἂν ἔπειτα πλακοῦντος ἐγὼ θείου ἀπεχοίμην.. ..  οὐδ' εἴ μοι δέκα μὲν χεῖρες, δέκα δὲ στόματ' εἶεν,  γαστὴρ δ' ἄρρηκτος, χάλκεον δέ μοι ἦτορ ἐνείη.  πόρναι δ' εἰσῆλθον, κοῦραι δύο θαυματοποιοί, ἃς Στρατοκλῆς ἤλαυνε ποδώκεας ὄρνιθας ὥς.  ̓́Αλεξις δ' ἐν Συντρέχουσιν ἐπισκώπτων τὰ ̓Αττικὰ δεῖπνά φησιν  ἔγωγε δύο λαβεῖν μαγείρους βούλομαι</TextUnit>
    <TextUnit id="804" loc="137d">οὓς ἂν σοφωτάτους δύνωμ' ἐν τῇ πόλει.  μέλλοντα δειπνίζειν γὰρ ἄνδρα Θετταλὸν  οὐκ ̓Αττικηρῶς οὐδ' ἀπηκριβωμένως  λιμῷ με παρατεῖναι τὸν ἄνδρα δεῖ καθ' ἓν  ἕκαστον αὐτῷ παρατιθέντα μεγαλείως δέ  εὐτράπεζοι δ' εἰσὶν ὄντως οἱ Θετταλοί, καθὰ καὶ ̓́Εριφός φησιν ἐν Πελταστῇ οὕτως   τάδ' οὐ Κόρινθος οὐδὲ Λαίς, ὦ Σύρε,  οὐδ' εὐτραπέζων Θετταλῶν ξένων τροφαί, ὧν οὐκ ἄμοιρος ἥδε χεὶρ ἐγίνετο.</TextUnit>
    <TextUnit id="805" loc="137e">ὁ δὲ τοὺς εἰς Χιωνίδην ἀναφερομένους Πτωχοὺς ποιήσας τοὺς ̓Αθηναίους φησίν, ὅταν τοῖς Διοσκούροις ἐν πρυτανείῳ ἄριστον προτιθῶνται, ἐπὶ τῶν τραπεζῶν τιθέναι “ τυρὸν καὶ φυστὴν δρυπεπεῖς τ' ἐλάας καὶ πράσα,” ὑπόμνησιν ποιουμένους τῆς ἀρχαίας ἀγωγῆς. Σόλων δὲ τοῖς ἐν πρυτανείῳ σιτουμένοις μᾶζαν παρέχειν κελεύει, ἄρτον δὲ ταῖς ἑορταῖς προσπαρατιθέναι, μιμούμενος τὸν ̔́Ομηρον. καὶ γὰρ ἐκεῖνος τοὺς ἀριστεῖς συνάγων πρὸς τὸν</TextUnit>
    <TextUnit id="806" loc="137f">̓Αγαμέμνονα “φύρετο δ' ἄλφιτα” φησίν. Χρύσιππός τ' ἐν τετάρτῳ περὶ τοῦ καλοῦ καὶ τῆς ἡδονῆς φησιν “ἐν ̓Αθήναις δὲ ἱστοροῦσιν οὐ πάνυ ἀρχαίων δυεῖν γινομένων δείπνων ἐν Λυκείῳ τε καὶ ̓Ακαδημείᾳ, τοῦ μὲν εἰς τὴν ̓Ακαδήμειαν εἰσενέγκαντος ὀψοποιοῦ λοπάδα πρὸς ἑτέραν τινὰ χρείαν τὸν κέραμον κατᾶξαι πάντα τοὺς ἱεροποιοὺς ὡς οὐκ ἀστείας παρεισδύσεως γινομένης, δέοντος ἀπέχεσθαι τούτων τῶν μακρόθεν τὸν δ' ἐν τῷ Λυκείῳ κρέας ταριχηρὸν εἰς τάριχος διασκευάσαντα μαστιγωθῆναι ὡς παρασοφιζόμενον πονηρῶς.”</TextUnit>
    <TextUnit id="807" loc="138a">Πλάτων δ' ἐν β' Πολιτείας οὕτως ἑστιᾷ τοὺς αὑτοῦ νεοπολίτας, γράφων “ ἄνευ ὄψου, ἔφη, ὡς ἔοικας,  ποιεῖς τοὺς ἄνδρας ἑστιωμένους. ἀληθῆ, ἦν δ' ἐγώ, λέγεις: ἐπελαθόμην ὅτι καὶ ὄψον ἕξουσιν, ἅλας τε δηλονότι καὶ ἐλαίας καὶ τυρόν, καὶ βολβοὺς καὶ λάχανά γε, οἷα δὴ ἐν ἀγροῖς ἑψήματα,1 ἑψήσονται. καὶ τραγήματά που παραθήσομεν αὐτοῖς τῶν τε σύκων καὶ ἐρεβίνθων καὶ κυάμων, καὶ μύρτα καὶ φηγοὺς σποδιοῦσι πρὸς τὸ πῦρ, μετρίως ὑποπίνοντες</TextUnit>
    <TextUnit id="808" loc="138b">. καὶ οὕτως διάγοντες τὸν βίον ἐν εἰρήνῃ μετὰ ὑγιείας, ὡς εἰκός, γηραιοὶ τελευτῶντες ἄλλον τοιοῦτον βίον τοῖς ἐκγόνοις παραδώσουσιν.”  ἑξῆς δὲ λεκτέον καὶ περὶ τῶν Λακωνικῶν συμποσίων. ̔Ηρόδοτος μὲν οὖν ἐν τῇ ἐνάτῃ τῶν ἱστοριῶν περὶ τῆς Μαρδονίου παρασκευῆς λέγων καὶ μνημονεύσας Λακωνικῶν συμποσίων φησί: “ Ξέρξης φεύγων ἐκ τῆς ̔Ελλάδος Μαρδονίῳ τὴν παρασκευὴν κατέλιπε τὴν αὑτοῦ. Παυσανίαν οὖν ἰδόντα</TextUnit>
    <TextUnit id="809" loc="138c">τὴν τοῦ Μαρδονίου παρασκευὴν χρυσῷ καὶ ἀργύρῳ καὶ παραπετάσμασι ποικίλοις κατεσκευασμένην κελεῦσαι τοὺς ἀρτοποιοὺς καὶ ὀψοποιοὺς κατὰ ταὐτὰ καθὼς Μαρδονίῳ δεῖπνον παρασκευάσαι. ποιησάντων δὲ τούτων τὰ κελευσθέντα τὸν Παυσανίαν ἰδόντα κλίνας χρυσᾶς καὶ ἀργυρᾶς ἐστρωμένας καὶ τραπέζας ἀργυρᾶς καὶ παρασκευὴν μεγαλοπρεπῆ δείπνου, ἐκπλαγέντα τὰ προκείμενα κελεῦσαι ἐπὶ γέλωτι τοῖς ἑαυτοῦ διακόνοις παρασκευάσαι Λακωνικὸν δεῖπνον. καὶ παρασκευασθέντος γελάσας ὁ Παυσανίας μετεπέμψατο τῶν</TextUnit>
    <TextUnit id="810" loc="138d">̔Ελλήνων τοὺς στρατηγοὺς καὶ ἐλθόντων ἐπιδείξας ἑκατέρου τῶν δείπνων τὴν παρασκευὴν εἶπεν: ἄνδρες ̔́Ελληνες, συνήγαγον ὑμᾶς βουλόμενος  ἐπιδεῖξαι τοῦ Μήδων ἡγεμόνος τὴν ἀφροσύνην, ὃς τοιαύτην δίαιταν ἔχων ἦλθεν ὡς ἡμᾶς οὕτω ταλαίπωρον ἔχοντας φασὶ δέ τινες καὶ ἄνδρα Συβαρίτην ἐπιδημήσαντα τῇ Σπάρτῃ καὶ συνεστιαθέντα ἐν τοῖς φιδιτίοις εἰπεῖν ' εἰκότως ἀνδρειότατοι ἁπάντων εἰσὶ Λακεδαιμόνιοι: ἕλοιτο γὰρ ἂν τις εὖ φρονῶν μυριάκις ἀποθανεῖν ἢ οὕτως εὐτελοῦς διαίτης μεταλαβεῖν.”</TextUnit>
    <TextUnit id="811" loc="138e">πολέμων δ' ἐν τῷ παρὰ Ξενοφῶντι κανάθρῳ τοῦ παρὰ Λάκωσι καλουμένου δείπνου κοπίδος μνημονεύοντα Κρατῖνον ἐν Πλούτοις λέγειν  ἆρ' ἀληθῶς τοῖς ξένοισιν ἔστιν, ὡς λέγους', ἐκεῖ  πᾶσι τοῖς ἐλθοῦσιν ἐν τῇ κοπίδι θοινᾶσθαι καλῶς, ἐν δὲ ταῖς λέσχαισι φύσκαι προσπεπατταλευμέναι  κατακρέμανται τοῖσι πρεσβύταισιν ἀποδάκνειν ὀδάξ;  καὶ Εὔπολις ἐν Εἵλωσι:</TextUnit>
    <TextUnit id="812" loc="138f">καὶ γένηται τοῖσδε σάμερον κοπίς.  δεῖπνον δ' ἐστὶν ἰδίως ἔχον ἡ κοπίς, καθάπερ καὶ τὸ καλούμενον ἄικλον. ἐπὴν δὲ κοπίζωσι, πρῶτον μὲν δὴ σκηνὰς ποιοῦνται παρὰ τὸν θεόν, ἐν δὲ ταύταις στιβάδας ἐξ ὕλης, ἐπὶ δὲ τούτων δάπιδας ὑποστρωννύουσιν, ἐφ' αἷς τοὺς κατακλιθέντας εὐωχοῦσιν οὐ μόνον τοὺς ἐκ τῆς ἡμεδαπῆς ἀφικνουμένους, ἀλλὰ καὶ τοὺς ἐπιδημήσαντας τῶν ξένων, θύουσι δ' ἐν ταῖς κοπίσιν αἶγας, ἄλλο δ' οὐδὲν  ἱερεῖον καὶ τῶν κρεῶν διδόασι μοίρας πᾶσι καὶ τὸν</TextUnit>
    <TextUnit id="813" loc="139a">καλούμενον φυσίκιλλον, ὅς ἐστιν ἀρτίσκος ἐγκρίδι παραπλήσιος, γογγυλώτερος δὲ τὴν ἰδέαν. διδόασι τῶν συνιόντων ἑκάστῳ τυρὸν χλωρὸν καὶ γαστρὸς καὶ φύσκης τόμον καὶ τραγήματα σῦκά τε ξηρὰ καὶ κυάμους καὶ φασήλους χλωρούς, κοπίζει δὲ καὶ τῶν ἄλλων Σπαρτιατῶν ὁ βουλόμενος. ἐν δὲ τῇ πόλει κοπίδας ἄγουσι καὶ τοῖς Τιθηνιδίοις καλουμένοις ὑπὲρ τῶν παίδων κομίζουσι γὰρ αἱ τιτθαὶ τὰ ἄρρενα παιδία κατὰ τὸν καιρὸν τοῦτον εἰς ἀγρόν,</TextUnit>
    <TextUnit id="814" loc="139b">καὶ πρὸς τὴν Κορυθαλίαν καλουμένην ̓́Αρτεμιν, ἧς τὸ ἱερὸν παρὰ τὴν καλουμένην Τίασσόν ἐστιν ἐν τοῖς πρὸς τὴν Κλήταν μέρεσι, τὰς κοπίδας παραπλησίως ταῖς λελεγμέναις ἐπιτελοῦσι. θύουσι δὲ καὶ τοὺς γαλαθηνοὺς ὀρθαγορίσκους καὶ παρατιθέασιν ἐν τῇ θοίνῃ τοὺς ἰπνίτας ἄρτους. ὅτι ἄικλον ὑπὸ τῶν ἄλλων Δωριέων καλεῖται τὸ δεῖπνον. ̓Επίχαρμος γοῦν ἐν ̓Ελπίδι φησίν   ἐκάλεσε γάρ τύ τις ἐπ' αἶκλον ἀέκων,3 τὺ δὲ ἑκὼν ᾤχεο τρέχων.</TextUnit>
    <TextUnit id="815" loc="139c">τὰ αὐτὰ εἴρηκε καὶ ἐν Περιάλλῳ. “ἐν δὲ τῇ Λακεδαίμονι τοῖς εἰσιοῦσιν εἰς τὸ φιδίτιον μετὰ δεῖπνον τὸ καλούμενον ἄικλον εἰσφέρουσιν ἄρτους ἐν ἀρριχίδι καὶ κρέας ἑκάστῳ, καὶ τῷ νέμοντι τὰς μοίρας ἀκολουθῶν ὁ διάκονος κηρύττει τὸ ἄικλον προστιθεὶς τοῦ πέμψαντος τὴν ὀνομασίαν.”   ταῦτα μὲν ὁ Πολέμων πρὸς ὃν ἀντιλέγων Δίδυμος ὁ γραμματικὸς—καλεῖ δὲ τοῦτον Δημήτριος ὁ Τροιζήνιος βιβλιολάθαν διὰ τὸ πλῆθος ὧν ἐκδέδωκε συγγραμμάτων ἐστὶ γὰρ τρισχίλια πρὸς</TextUnit>
    <TextUnit id="816" loc="139d">τοῖς πεντακοσίοις—φησὶ τάδε: “ Πολυκράτης,” φησί,  ἐν τοῖς Λακωνικοῖς ἱστορεῖ ὅτι τὴν μὲν τῶν ̔Υακινθίων θυσίαν οἱ Λάκωνες ἐπὶ τρεῖς ἡμέρας συντελοῦσι καὶ διὰ τὸ πένθος τὸ γινόμενον περὶ τὸν ̔Υάκινθον οὔτε στεφανοῦνται ἐπὶ τοῖς δείπνοις οὔτε ἄρτον εἰσφέρουσιν οὔτε ἄλλα πέμματα καὶ τὰ τούτοις ἀκόλουθα διδόασι καὶ τὸν εἰς τὸν θεὸν παιᾶνα οὐκ ᾄδουσιν οὐδ' ἄλλο τι τοιοῦτον εἰσάγουσιν οὐδὲν καθάπερ ἐν ταῖς ἄλλαις θυσίαις ποιοῦσιν, ἀλλὰ μετ' εὐταξίας πολλῆς δειπνήσαντες ἀπέρχονται, τῇ δὲ μέσῃ τῶν τριῶν ἡμερῶν γίνεται θέα ποικίλη καὶ πανήγυρις ἀξιόλογος καὶ μεγάλη:</TextUnit>
    <TextUnit id="817" loc="139e">παῖδές τε γὰρ κιθαρίζουσιν ἐν χιτῶσιν ἀνεζωσμένοις καὶ πρὸς αὐλὸν ᾄδοντες πάσας ἅμα τῷ πλήκτρῳ τὰς χορδὰς ἐπιτρέχοντες ἐν ῥυθμῷ μὲν ἀναπαίστῳ, μετ' ὀξέος δὲ τόνου τὸν θεὸν ᾄδουσιν ἄλλοι δ' ἐφ' ἵππων κεκοσμημένων τὸ θέατρον διεξέρχονται: χοροί τε νεανίσκων παμπληθεῖς εἰσέρχονται καὶ τῶν ἐπιχωρίων τινὰ ποιημάτων ᾄδουσιν, ὀρχησταί τε ἐν τούτοις ἀναμεμιγμένοι τὴν κίνησιν ἀρχαικὴν ὑπὸ τὸν αὐλὸν καὶ τὴν ᾠδὴν</TextUnit>
    <TextUnit id="818" loc="139f">ποιοῦνται, τῶν δὲ παρθένων αἱ μὲν ἐπὶ κανάθρων φέρονται πολυτελῶς κατεσκευασμένων , αἱ δ' ἐφ' ἁμίλλαις ἁρμάτων ἐζευγμένων πομπεύουσιν, ἅπασα  δ' ἐν κινήσει καὶ χαρᾷ τῆς θεωρίας ἡ πόλις καθέστηκεν. ἱερεῖά τε παμπληθῆ θύουσι τὴν ἡμέραν ταύτην καὶ δειπνίζουσιν οἱ πολῖται πάντας τοὺς γνωρίμους καὶ τοὺς δούλους τοὺς ἰδίους: οὐδεὶς δ' ἀπολείπει τὴν θυσίαν, ἀλλὰ κενοῦσθαι συμβαίνει τὴν πόλιν πρὸς τὴν θέαν.</TextUnit>
    <TextUnit id="819" loc="140a">τῆς δὲ κοπίδος μνημονεύει καὶ ̓Αριστοφάνης ἢ Φιλύλλιος ἐν ταῖς Πόλεσιν, ̓Επίλυκός τε ἐν Κωραλίσκῳ λέγων οὕτως:   ποττὰν κοπίδ', οἰῶ, σώμαι ἐν ̓Αμυκλαῖον παρ' ̓Απέλλω,  εἷ βάρακες πολλαὶ κἄρτοι  καὶ δωμὸς τοι μάλα ἁδύς,  διαρρήδην λέγων μάζας ἐν ταῖς κοπίσι παρατίθεσθαι—τοῦτο γὰρ αἱ βάρακες δηλοῦσιν, οὐχὶ τολύπας, ὥς φησι Λυκόφρων, ἢ τὰ προφυράματα τῶν μαζῶν, ὡς ̓Ερατοσθένης—καὶ ἄρτους δὲ καὶ ζωμόν τινα καθηδυσμένον περιττῶς. τίς δέ ἐστιν ἡ κοπὶς σαφῶς ἐκτίθεται Μόλπις ἐν τῇ Λακεδαιμονίων πολιτείᾳ γράφων οὕτως ' ποιοῦσι</TextUnit>
    <TextUnit id="820" loc="140b">δὲ καὶ τὰς καλουμένας κοπίδας: ἐστὶν δ' ἡ κοπὶς δεῖπνον, μᾶζα, ἄρτος, κρέας, λάχανον ὠμόν, - ζωμός, σῦκον, τράγημα, θέρμος ἀλλὰ μὴν οὐδ' ὀρθαγορίσκοι λέγονται, ὥς φησιν ὁ Πολέμων, οἱ γαλαθηνοὶ χοῖροι, ἀλλ' ὀρθραγορίσκοι, ἐπεὶ πρὸς τὸν ὄρθρον πιπράσκονται, ὡς Περσαῖος ἱστορεῖ ἐν τῇ Λακωνικῇ πολιτείᾳ καὶ Διοσκουρίδης ἐν β' πολιτείας καὶ ̓Αριστοκλῆς ἐν τῷ προτέρῳ</TextUnit>
    <TextUnit id="821" loc="140c">καὶ οὗτος τῆς Λακώνων πολιτείας ἔτι φησὶν ὁ Πολέμων καὶ τὸ δεῖπνον ὑπὸ τῶν Λακεδαιμονίων ἄικλον προσαγορεύεσθαι, παραπλησίως ἁπάντων Δωριέων οὕτως αὐτὸ καλούντων. ̓Αλκμὰν μὲν γὰρ οὕτω φησί:   κἠπὶ τᾷ μύλᾳ δρυφῆται κἠπὶ ταῖς συναικλίαις,  οὕτω τὰ συνδείπνια καλῶν. καὶ πάλιν ' ἄικλον ̓Αλκμάων ἁρμόξατο ἄικλον δ' οὐ λέγουσιν οἱ Λάκωνες τὴν μετὰ τὸ δεῖπνον μοῖραν, ἀλλ' οὐδὲ τὰ διδόμενα τοῖς φιδίταις μετὰ τὸ δεῖπνον ἄρτος γάρ ἐστι καὶ κρέας, ἀλλ' ἐπάικλα μὲν λέγεται ταῦτα, ὄντα οἷον ἐπιχορηγήματα τοῦ συντεταγμένου</TextUnit>
    <TextUnit id="822" loc="140d">τοῖς φιδίταις ἀίκλον: παρὰ γὰρ τοῦτο οἶμαι τὴν φωνὴν πεποιῆσθαι. καί ἐστιν ἡ παρασκευὴ τῶν λεγομένων ἐπαίκλων οὐχ ἁπλῆ, καθάπερ ὁ Πολέμων ὑπείληφεν, ἀλλὰ διττή: ἣν μὲν γὰρ τοῖς παισὶ παρέχουσι πάνυ τις εὔκολός ἐστι καὶ εὐτελής. ἄλφιτα γάρ ἐστιν ἐλαίῳ δεδευμένα, ἅ φησι Νικοκλῆς ὁ Λάκων κάπτειν αὐτοὺς μετὰ τὸ δεῖπνον ἐν φύλλοις δάφνης, παρὸ καὶ καμματίδας μὲν προσαγορεύεσθαι τὰ φύλλα, αὐτὰ</TextUnit>
    <TextUnit id="823" loc="140e">δὲ τὰ ψαιστὰ κάμματα. ὅτι δὲ ἔθος ἦν τοῖς πάλαι καὶ φύλλα δάφνης τραγηματίζεσθαι Καλλίας ἢ Διοκλῆς ἐν τοῖς Κύκλωψί φησιν οὕτως :   φυλλὰς ἡ δείπνων κατάλυσις ἥδε καθάπερ σχημάτων.  ἣν δ' εἰς τὰ τῶν ἀνδρῶν φιδίτια κομίζουσι, σκευοποιεῖται ἔκ τινων ζῴων ὡρισμένων,  παραχορηγοῦντος αὐτὰ τοῖς φιδίταις ἑνὸς τῶν εὐπορούντων, ἔσθ' ὅτε δὲ καὶ πλειόνων. ὁ δὲ Μόλπις καὶ ματτύην φησὶ προσαγορεύεσθαι τὰ ἐπάικλα. περὶ δὲ τῶν ἐπαίκλων Περσαῖος ἐν τῇ Λακωνικῇ πολιτείᾳ οὑτωσὶ γράφει: : καὶ εὐθὺς</TextUnit>
    <TextUnit id="824" loc="140f">τοὺς μὲν εὐπόρους ζημιοῖ εἰς ἐπάικλα: ταῦτα δέ ἐστιν μετὰ δεῖπνον τραγήματα: τοῖς δ' ἀπόροις ἐπιτάττει κάλαμον ἢ στιβάδα ἢ φύλλα δάφνης φέρειν, ὅπως ἔχωσι τὰ ἐπάικλα κάπτειν μετὰ δεῖπνον γίνεται γὰρ ἄλφιτα ἐλαίῳ ἐρραμένα. τὸ δ' ὅλον ὥσπερ πολίτευμά τι τοῦτο δὴ συνίσταται μικρόν, καὶ γὰρ ὅντινα δεῖ πρῶτον κατακεῖσθαι ἢ δεύτερον ἢ ἐπὶ τοῦ σκιμποδίου καθῆσθαι, πάντα τοιαῦτα ποιοῦσιν εἰς ἐπάικλα.</TextUnit>
    <TextUnit id="825" loc="141a">τὰ ὅμοια ἱστορεῖ καὶ Διοσκουρίδης περὶ δὲ τῶν καμματίδων καὶ τῶν καμμάτων Νικοκλῆς οὕτως γράφει: ' διακούσας δε πάντων ὁ ἔφορος ἤτοι ἀπέλυσεν ἢ κατεδίκασεν. ὁ δὲ νικήσας ἐζημίωσεν ἐλαφρῶς ἤτοι κάμμασιν ἢ καμματίσιν. ἐστὶ δὲ τὰ μὲν κάμματα ψαιστά, αἱ δὲ καμματίδες αἷς κάπτουσι τὰ ψαιστά περὶ δὲ τοῦ τῶν φιδιτίων δείπνου Δικαίαρχος τάδε ἱστορεῖ ἐν τῷ ἐπιγραφομένῳ Τριπολιτικῷ: ' τὸ δεῖπνον πρῶτον μὲν ἑκάστῳ χωρὶς παρατιθέμενον</TextUnit>
    <TextUnit id="826" loc="141b">καὶ πρὸς ἕτερον κοινωνίαν οὐδεμίαν ἔχον εἶτα μᾶζαν μὲν ὅσην ἂν ἕκαστος ᾖ βουλόμενος, καὶ πιεῖν πάλιν ὅταν ᾖ θυμὸς ἑκάστῳ  κώθων παρακείμενός ἐστιν. ὄψον δὲ ταὐτὸν ἀεί ποτε πᾶσίν ἐστιν, ὕειον κρέας ἑφθόν, ἐνίοτε δ' οὐδ' ὁτιμενοῦν πλὴν ὄψον τι μικρὸν ἔχον σταθμὸν ὡς τέταρτον μάλιστα, καὶ παρὰ τοῦτο ἕτερον οὐδὲν πλὴν ὅ γε ἀπὸ τούτων ζωμὸς ἱκανὸς ὢν παρὰ πᾶν τὸ δεῖπνον ἅπαντας αὐτοὺς παραπέμπειν, κἂν ἄρα ἐλάα τις ἢ τυρὸς ἢ σῦκον, ἀλλὰ κἄν τι λάβωσιν ἐπιδόσιμον, ἰχθὺν ἢ λαγὼν ἢ</TextUnit>
    <TextUnit id="827" loc="141c">φάτταν ἤ τι τοιοῦτον, εἶτ' ὀξέως ἤδη δεδειπνηκόσιν ὕστερα περιφέρεται ταῦτα τὰ ἐπάικλα καλούμενα, συμφέρει δ' ἕκαστος εἰς τὸ φιδίτιον ἀλφίτων μὲν ὡς τρία μάλιστα ἡμιμέδιμνα ' ̓Αττικά, οἴνου δὲ χοεῖς ἕνδεκά τινας ἢ δώδεκα, παρὰ δὲ ταῦτα τυροῦ σταθμόν τινα καὶ σύκων, ἔτι δὲ εἰς ὀψωνίαν περὶ δέκα τινὰς Αἰγιναίους ὀβολούς Σφαῖρος δ' ἐν τρίτῳ Λακωνικῆς πολιτείας γράφει: : φέρουσι δὲ καὶ ἐπάικλα αὐτοῖς οἱ φιδίται: καὶ τῶν μὲν ἀγρευομένων ὑφ' αὑτῶν ἐνίοτε οἱ πολλοί,</TextUnit>
    <TextUnit id="828" loc="141d">οὐ μὴν ἀλλ' οἵ γε πλούσιοι καὶ ἄρτον καὶ ὧν ἂν ὥρα ἐκ τῶν ἀγρῶν ὅσον εἰς αὐτὴν τὴν συνουσίαν, νομίζοντες καὶ τὸ πλείονα τῶν ἱκανῶν παρασκευάζειν περιττὸν εἶναι, μὴ μέλλοντά γε προσφέρεσθαι Μόλπις δέ φησι: ̔ μετὰ δὲ τὸ δεῖπνον εἴωθεν ἀεί τι παρά τινος κομίζεσθαι, ἐνίοτε δὲ καὶ παρὰ πλειόνων, παρ' αὐτοῖς κατ' οἶκον ἠρτυμένη ματτύη,5 ὃ καλοῦσιν ἐπάικλον. τῶν δὲ  κομιζομένων οὐδεὶς οὐθὲν ἀγοράσας εἴωθεν φέρειν οὔτε γὰρ ἡδονῆς οὐδ' ἀκρασίας γαστρὸς οὕνεκεν κομίζουσιν, ἀλλὰ τῆς αὑτῶν ἀρετῆς ἀπόδειξιν τῆς</TextUnit>
    <TextUnit id="829" loc="141e">κατὰ τὴν θήραν ποιούμενοι, πολλοὶ δὲ καὶ ποίμνια αὐτῶν τρέφοντες ἀφθόνως μεταδιδόασι τῶν ἐκγόνων. ἐστὶ δ' ἡ ματτύα φάτται, χῆνες, τρυγόνες, κίχλαι, κόσσυφοι, λαγῴ, ἄρνες, ἔριφοι. οἱ δὲ μάγειροι σημαίνουσι τοὺς ἀεί τι κομίζοντας εἰς μέσον, ἵνα πάντες εἰδῶσι τὴν τῆς θήρας φιλοπονίαν καὶ τὴν εἰς αὐτοὺς ἐκτένειαν Δημήτριος δ' ὁ Σκήψιος ἐν τῷ α τοῦ Τρωικοῦ διακόσμου τὴν τῶν Καρνείων φησὶν ἑορτὴν παρὰ Λακεδαιμονίοις μίμημα εἶναι στρατιωτικῆς ἀγωγῆς.</TextUnit>
    <TextUnit id="830" loc="141f">τόπους μὲν γὰρ εἶναι θ τῷ ἀριθμῷ, σκιάδες δὲ οὗτοι καλοῦνται σκηναῖς ἔχοντες παραπλήσιόν τι: καὶ ἐννέα καθ' ἕκαστον ἄνδρες δειπνοῦσι, πάντα τε ἀπὸ προστάγματος κηρύσσεται,2 ἔχει τε ἑκάστη σκιὰς φρατρίας τρεῖς καὶ γίνεται ἡ τῶν Καρνείων ἑορτὴ ἐπὶ ἡμέρας ̔.  τὴν &amp;γτ;δὲ τῆς διαίτης τῆς τοιαύτης σκληρότητα ὕστερον καταλύσαντες οἱ Λάκωνες ἐξώκειλαν εἰς τρυφήν. Φύλαρχος γοῦν ἐν τῇ ε καὶ κ τῶν ἱστοριῶν τάδε γράφει περὶ αὐτῶν: “ Λακεδαιμόνιοι εἰς μὲν τὰ φιδίτια οὐκ ἤρχοντο κατὰ τὸ πάτριον</TextUnit>
    <TextUnit id="831" loc="142a">ἔθος: ὅτε δὲ καὶ παραγένοιντο, μικρὰ συμπεριενεχθεῖσι νόμου χάριν παρεσκευάζετο καὶ σκιάδεια αὐτοῖς στρωμναί τε τοῖς μεγέθεσιν οὕτως  ἐξησκημέναι πολυτελῶς καὶ τῇ ποικιλίᾳ διαφόρως ὥστε τῶν ξένων ἐνίους τῶν παραληφθέντων ὀκνεῖν τὸν ἀγκῶνα ἐπὶ τὰ προσκεφάλαια ἐρείδειν. οἱ δὲ πρότερον ἐπὶ τοῦ κλιντηρίου ψιλοῦ διακαρτεροῦντες παρ' ὅλην τὴν συνουσίαν, ὅτε τὸν ἀγκῶνα ἅπαξ ἐρείσειαν εἰς δὲ τὴν προειρημένην τρυφὴν ἦλθον ποτηρίων τ' ἐκθέσεις πολλῶν καὶ βρωμάτων</TextUnit>
    <TextUnit id="832" loc="142b">παντοδαπῶς πεποιημένων παραθέσεις, ἔτι δὲ μύρων ἐξηλλαγμένων, ὡς δ' αὕτως οἴνων καὶ τραγημάτων. καὶ τούτων ἦρξαν οἱ μικρὸν πρὸ Κλεομένους βασιλεύσαντες ̓́Αρευς καὶ ̓Ακρότατος αὐλικὴν ἐξουσίαν ζηλώσαντες: οὓς τοσοῦτον αὖθις ὑπερῆράν τινες τῶν ἰδιωτῶν τῶν ἐν Σπάρτῃ γενομένων κατ' ἐκεῖνον τὸν χρόνον τῇ πολυτελείᾳ τῇ καθ' αὑτούς, ὥστε δοκεῖν τὸν ̓́Αρεα καὶ τὸν ̓Ακρότατον εὐτελείᾳ πάντας ὑπερβεβληκέναι τοὺς ἀφελεστάτους τῶν πρότερον.  Κλεομένης δὲ πολὺ διενέγκας τῷ τε συνιδεῖν πράγματα, καίτοι νέος ὢν, καὶ κατὰ τὴν δίαιταν</TextUnit>
    <TextUnit id="833" loc="142c">ἀφελέστατος γέγονεν. ἤδη γὰρ τηλικούτων πραγμάτων ἡγούμενος ἔμφασιν τοῖς παραλαμβανομένοις πρὸς τὴν θυσίαν ἐποίει διότι τὰ παρὰ ἐκείνοις τῶν παρ' αὐτὸν οὐδὲν καταδεέστερον εἴη παρασκευαζόμενα, πολλῶν δὲ πρεσβειῶν παραγινομένων πρὸς αὐτὸν οὐδέποτε ἐνωρίστερον τοῦ κατειθισμένου συνῆγεν καιροῦ, πεντακλίνου τε διεστρώννυτο οὐδέποτε πλεῖον ὅτε δὲ μὴ παρείη πρεσβεία, τρίκλινον. καὶ πρόσταγμα οὐκ ἐγίνετο δι' ἐδεάτρου</TextUnit>
    <TextUnit id="834" loc="142d">τίς εἵσεται καὶ κατακλιθήσεται πρῶτος, ἀλλ' ὁ  πρεσβύτατος ἡγεῖτο ἐπὶ τὰς κλίνας, εἰ μή. τιν' αὐτὸς προσκαλέσαιτο. κατελαμβάνετο δὲ ἐπὶ τὸ πολὺ μετὰ τοῦ ἀδελφοῦ κατακείμενος ἢ μετά τινος τῶν ἡλικιωτῶν. ἐπί τε τῷ τρίποδι ψυκτὴρ χαλκοῦς ἐπέκειτο καὶ κάδος καὶ σκαφίον ἀργυροῦν δύο κοτύλας χωροῦν καὶ κύαθος, ἡ δ' ἐπίχυσις χαλκῆ. πιεῖν δὲ οὐ προσεφέρετο εἰ μή τις αἰτήσειεν ἐδίδοτο δὲ κύαθος εἷς πρὸ τοῦ δείπνου, αὐτῷ δὲ πολὺ πρώτῳ: καὶ ὅτε προσνεύσειεν ἐκεῖνος, οὕτως ᾔτουν καὶ οἱ λοιποί, τὰ δὲ παρατιθέμενα ἐπὶ μὲν</TextUnit>
    <TextUnit id="835" loc="142e">τραπεζίου ἦν τοῦ τυχόντος, τὰ δὲ λοιπὰ ὥστε μήθ' ὑπεραίρειν μήτ' ἐλλείπειν,4 ἀλλ' ἱκανὰ ἅπασι γίνεσθαι καὶ μὴ προσδεῖσθαι τοὺς παρόντας. οὔτε γὰρ οὕτως ᾤετο δεῖν ὥσπερ ἐν τοῖς φιδιτίοις δέχεσθαι ζωμῷ καὶ κρεᾳδίοις ἀφελῶς οὔτε πάλιν οὕτως ὑπερτείνειν ὡς εἰς τὸ μηθὲν δαπανᾶν, ὑπερβάλλοντα τὸ σύμμετρον τῆς διαίτης, τὸ μὲν γὰρ ἀνελεύθερον ἐνόμιζε, τὸ δ' ὑπερήφανον. ὁ δ' οἶνος ἦν μικρῷ βελτίων ὅτε παρείησάν τινες, ἐπεὶ δὲ δειπνήσειαν, ἐσιώπων πάντες, ὅ τε παῖς ἐφειστήκει κεκραμένον</TextUnit>
    <TextUnit id="836" loc="142f">ἔχων τὸ ποτὸν καὶ τῷ αἰτοῦντι προσέφερε, τὸν αὐτὸν δὲ τρόπον καὶ μετὰ τὸ δεῖπνον οὐ πλεῖον ἐδίδοτο δύο κυάθων καὶ τοῦτο προσνεύσαντι προσεφέρετο. ἀκρόαμα δὲ οὐδὲν οὐδέποτε παρεπορεύετο, διετέλει δ' αὐτὸς προσομιλῶν πρὸς ἕκαστον καὶ πάντας ἐκκαλούμενος εἰς τὸ τὰ μὲν ἀκούειν, τὰ δὲ λέγειν αὐτούς, ὥστε τεθηρευμένους ἀποτρέχειν ἅπαντας.”  διακωμῳδῶν δ' ̓Αντιφάνης τὰ Λακωνικὰ δεῖπνα ἐν τῷ ἐπιγραφομένῳ δράματι ̓́Αρχων φησὶν οὕτως:</TextUnit>
    <TextUnit id="837" loc="143a">ἐν Λακεδαίμονι  γέγονας: ἐκείνων τῶν νόμων μεθεκτέον ἐστίν. βάδιζ' ἐπὶ δεῖπνον εἰς τὰ φιδίτια, ἀπόλαυε τοῦ ζωμοῦ, φορεῖν τοὺς βύστακας μὴ καταφρόνει: μηδ' ἕτερ' ἐπιζήτει καλά: ἐν τοῖς δ' ἐκείνων ἔθεσιν ἴσθ' ἀρχαικός.  περὶ δὲ τῶν Κρητικῶν συσσιτίων Δωσιάδας ἱστορῶν ἐν τῇ δ τῶν Κρητικῶν γράφει οὕτως: “οἱ δὲ Λύττιοι συνάγουσι μὲν τὰ κοινὰ συσσίτια οὕτως, ἕκαστος τῶν γινομένων καρπῶν ἀναφέρει</TextUnit>
    <TextUnit id="838" loc="143b">τὴν δεκάτην εἰς τὴν ἑταιρίαν καὶ τὰς τῆς πόλεως προσόδους ἃς διανέμουσιν οἱ προεστηκότες τῆς πόλεως εἰς τοὺς ἑκάστων οἴκους, τῶν δὲ δούλων ἕκαστος Αἰγιναῖον φέρει στατῆρα κατὰ κεφαλήν. διῄρηνται δ' οἱ πολῖται πάντες καθ' ἑταιρίας, καλοῦσι δὲ ταύτας ἀνδρεῖα. τὴν δὲ ἐπιμέλειαν ἔχει τοῦ συσσιτίου γυνὴ τρεῖς ἢ τέτταρας τῶν δημοτικῶν προσειληφυῖα πρὸς τὰς ὑπηρεσίας, ἑκάστῳ δ' αὐτῶν ἀκολουθοῦσι δύο θεράποντες ξυλοφόροι: καλοῦσι δ' αὐτοὺς καλοφόρους. εἰσὶ δὲ πανταχοῦ κατὰ τὴν Κρήτην οἶκοι δύο ταῖς συσσιτίαις, ὧν</TextUnit>
    <TextUnit id="839" loc="143c">τὸν μὲν καλοῦσιν ἀνδρεῖον, τὸν δ' ἄλλον ἐν ᾧ τοὺς ξένους κοιμίζουσι κοιμητήριον προσαγορεύουσι. κατὰ δὲ τὸν συσσιτικὸν οἶκον πρῶτον μὲν κεῖνται  δύο τράπεζαι ξενικαὶ καλούμεναι, αἷς προκαθίζουσι τῶν ξένων οἱ παρόντες: ἑξῆς δ' εἰσὶν αἱ τῶν ἄλλων. παρατίθεται δὲ τῶν παρόντων ἴσον μέρος ἑκάστῳ: τοῖς δὲ νεωτέροις ἥμισυ δίδοται κρέως, τῶν δὲ ἄλλων οὐθενὸς ἅπτονται, εἶτα ποτήριον ἐν ἑκάστῃ τραπέζῃ παρατίθεται κεκραμένον ὑδαρῶς: τοῦτο κοινῇ πάντες πίνουσιν οἱ κατὰ τὴν αὐτὴν</TextUnit>
    <TextUnit id="840" loc="143d">τράπεζαν, καὶ δειπνήσασιν ἄλλο παρατίθεται, τοῖς δὲ παισὶ κοινὸς κέκραται κρατήρ: τοῖς δὲ πρεσβυτέροις ἐὰν βούλωνται πλεῖον πιεῖν ἐξουσία δέδοται. ἀπὸ δὲ τῆς τραπέζης τὰ βέλτιστα τῶν παρακειμένων ἡ προεστηκυῖα τῆς συσσιτίας γυνὴ φανερῶς ἀφαιροῦσα παρατίθησι τοῖς κατὰ πόλεμον ἢ κατὰ σύνεσιν δεδοξασμένοις. ἀπὸ δὲ τοῦ δείπνου πρῶτον μὲν εἰώθασι βουλεύεσθαι περὶ τῶν κοινῶν, εἶτα μετὰ ταῦτα μέμνηνται τῶν κατὰ πόλεμον πράξεων καὶ τοὺς γενομένους ἄνδρας ἀγαθοὺς ἐπαινοῦσι, προτρεπόμενοι τοὺς νεωτέρους εἰς ἀνδραγαθίαν.”</TextUnit>
    <TextUnit id="841" loc="143e">Πυργίων δ' ἐν τρίτῳ Κρητικῶν Νομίμων “ἐν τοῖς συσσιτίοις, φησίν, οἱ Κρῆτες καθήμενοι συσσιτοῦσι, καὶ ὅτι ἀβαμβάκευστα τοῖς ὀρφανοῖς παρατίθεται: καὶ ὅτι οἱ νεώτατοι αὐτῶν ἐφεστᾶσι διακονοῦντες: καὶ ὅτι μετ' εὐφημίας σπείσαντες τοῖς θεοῖς μερίζουσι τῶν παρατιθεμένων ἅπασι: ἀπονέμουσι δὲ καὶ τοῖς υἱοῖς κατὰ τὸν θᾶκον τὸν τοῦ πατρὸς ὑφιζάνουσιν ἐξ ἡμισείας τῶν τοῖς ἀνδράσι παρατιθεμένων, τοὺς δ' ὀρφανοὺς</TextUnit>
    <TextUnit id="842" loc="143f">ἰσομερεῖς εἶναι: παρατίθεται δ' αὐτοῖς ἀβαμβάκευτα τῇ κράσει καθ' ἕκαστα τῶν νενομισμένων. ἦσαν δὲ καὶ ξενικοὶ θᾶκοι καὶ τράπεζα τρίτη δεξιᾶς εἰσιόντων εἰς τὰ ἀνδρεῖα, ἣν Ξενίου τε Διὸς ξενίαν τε προσηγόρευον.”  ̔ ̔Ηρόδοτος δὲ συγκρίνων τὰ τῶν ̔ ̔Ελλήνων συμπόσια πρὸς τὰ παρὰ Πέρσαις φησὶν “ ἡμέρην δὲ Πέρσαι ἁπασέων μάλιστα ἐκείνην τιμᾶν νομίζουσι τῇ ἕκαστος ἐγένετο. ἐν ταύτῃ δὲ πλέω δαῖτα τῶν ἄλλων δικαιεῦσι προτίθεσθαι ἐν τῇ οἱ εὐδαίμονες</TextUnit>
    <TextUnit id="843" loc="144a">αὐτῶν βοῦν καὶ ὄνον καὶ ἵππον καὶ κάμηλον προτιθέαται ὅλους ὀπτοὺς ἐν καμίνοις: οἱ δὲ πένητες αὐτῶν τὰ λεπτὰ τῶν προβάτων προτίθενται, σίτοισί τε ὀλίγοισι χρέονται, ἐπιφορήμασι δὲ πολλοῖσι καὶ οὐκ ἁλέσι. καὶ διὰ τοῦτό φασι Πέρσαι τοὺς ̔́Ελληνας σιτεομένους πεινῶντας παύεσθαι, ὅτι σφίσιν ἀπὸ δείπνου παραφορέεται οὐδὲν λόγου ἄξιον εἰ δέ τι παραφέροιτο, ἐσθίοντας ἂν οὐ παύεσθαι. οἴνῳ δὲ κάρτα προσκέαται: καί σφιν οὐκ ἐμέσαι ἔξεστιν, οὐκ οὐρῆσαι ἀντίον ἄλλου. ταῦτα μέν νυν οὕτω φυλάσσεται, μεθυσκόμενοι</TextUnit>
    <TextUnit id="844" loc="144b">δὲ εἰώθασι βουλεύεσθαι τὰ σπουδαιότατα τῶν πρηγμάτων τὸ δ' ἂν ἅδῃ σφίσι βουλευομένοισι, τοῦτο τῇ ὑστεραίῃ νήφουσι προτιθεῖ ὁ στεγέαρχος ἐν τοῦ ἂν ἐόντες βουλεύωνται. καὶ ἢν μὲν ἅδῃ καὶ νήφουσι, χρέονται αὐτῷ εἰ δὲ μή, μετιεῖσιν. τὰ δ' ἂν νήφοντες προβουλεύσωνται, μεθυσκόμενοι ἐπιδιαγινώσκουσι.”   περὶ δὲ τῆς τρυφῆς τῶν ἐν Πέρσαις βασιλέων Ξενοφῶν ἐν ̓Αγησιλάῳ οὕτω γράφει: “τῷ μὲν γὰρ Πέρσῃ πᾶσαν γῆν περιέρχονται μαστεύοντες τί ἂν ἡδέως πίοι, μυρίοι δὲ τεχνῶνται τί ἂν</TextUnit>
    <TextUnit id="845" loc="144c">ἡδέως φάγοι ὅπως γε μὴν καταδάρθοι οὐδ' ἂν εἴποι τις ὅσα πραγματεύονται. ̓Αγησίλαος δὲ διὰ τὸ φιλόπονος εἶναι πᾶν μὲν τὸ παρὸν ἡδέως ἔπινε, πᾶν δὲ τὸ συντυχὸν ἡδέως ἤσθιεν: εἰς δὲ τὸ ἀσμένως κοιμηθῆναι πᾶς τόπος ἱκανὸς ἦν αὐτῷ.” ἐν δὲ τῷ ̔Ιέρωνι ἐπιγραφομένῳ λέγων περὶ τῶν τοῖς τυράννοις παρασκευαζομένων καὶ τῶν τοῖς ἰδιώταις εἰς τροφάς φησιν οὕτως: “ καὶ οἶδά γε, ἔφη, ὦ Σιμωνίδη, ὅτι τούτῳ κρίνουσιν οἱ πλεῖστοι ἥδιον ἡμᾶς καὶ πίνειν καὶ ἐσθίειν τῶν ἰδιωτῶν ὅτι δοκοῦσι καὶ αὐτοὶ ἥδιον ἂν δειπνῆσαι</TextUnit>
    <TextUnit id="846" loc="144d">τὸ ἡμῖν παρατιθέμενον δεῖπνον ἢ τὸ ἑαυτοῖς. τὸ γὰρ τὰ εἰωθότα ὑπερβάλλον, τοῦτο παρέχει τὰς ἡδονάς, διὸ καὶ πάντες ἄνθρωποι ἡδέως προσδέχονται τὰς ἑορτὰς πλὴν οἱ τύραννοι, ἔκπλεῳ γὰρ αὐτοῖς ἀεὶ παρεσκευασμέναι οὐδεμίαν ἐν ταῖς ἑορταῖς ἐπίδοσιν ἔχουσιν αὐτῶν αἱ τράπεζαι: ὥστε ταύτῃ πρῶτον τῇ εὐφροσύνῃ τῆς ἐλπίδος μειονεκτοῦσι τῶν ἰδιωτῶν. ἔπειτα, ἔφη, ἐκεῖνο εὖ οἶδα ὅτι καὶ σὺ ἔμπειρος εἶ ὅτι ὅσῳ ἂν πλείω τις παραθῆται τὰ περιττὰ τῶν ἱκανῶν, τοσούτῳ</TextUnit>
    <TextUnit id="847" loc="144e">καὶ θᾶσσον κόρος ἐμπίπτει τῆς ἐδωδῆς. ὥστε καὶ τῷ χρόνῳ τῆς ἡδονῆς μειονεκτεῖ ὁ παρατιθέμενος πολλὰ τῶν μετρίως διαιτωμένων. ἀλλὰ  ναὶ μὰ Δία, ἔφη ὁ Σιμωνίδης, ὅσον ἂν χρόνον ἡ ψυχὴ προσίηται, τοῦτον πολὺ μᾶλλον ἥδονται οἱ ταῖς πολυτελεστέραις παρασκευαῖς τρεφόμενοι τῶν τὰ εὐτελέστερα παρατιθεμένων.”  Θεόφραστος δ' ἐν τῷ πρὸς Κάσανδρον περὶ βασιλείας εἰ γνήσιον τὸ σύγγραμμα: πολλοὶ γὰρ αὐτό φασιν εἶναι Σωσιβίου, εἰς ὃν Καλλίμαχος ὁ ποιητὴς ἐπίνικον ἐλεγειακὸν ἐποίησεν τοὺς Περσῶν φησι βασιλεῖς ὑπὸ τρυφῆς προκηρύττειν</TextUnit>
    <TextUnit id="848" loc="144f">τοῖς ἐφευρίσκουσί τινα καινὴν ἡδονὴν ἀργυρίου πλῆθος. Θεόπομπος δ' ἐν τῇ τριακοστῇ καὶ πέμπτῃ τῶν ἱστοριῶν τὸν Παφλαγόνων φησὶ βασιλέα Θῦν ἑκατὸν πάντα παρατίθεσθαι δειπνοῦντα ἐπὶ τὴν τράπεζαν ἀπὸ βοῶν ἀρξάμενον καὶ ἀναχθέντα αἰχμάλωτον ὡς βασιλέα καὶ ἐν φυλακῇ ὄντα πάλιν τὰ αὐτὰ παρατίθεσθαι ζῶντα λαμπρῶς, διὸ καὶ ἀκούσαντα ̓Αρταξέρξην εἰπεῖν ὅτι οὕτως αὑτῷ δοκοίη ζῆν ὡς ταχέως</TextUnit>
    <TextUnit id="849" loc="145a">ἀπολούμενος. ὁ δ' αὐτὸς Θεόπομπος ἐν τῇ τεσσαρεσκαιδεκάτῃ τῶν Φιλιππικῶν  ὅταν, φησί, βασιλεὺς εἴς τινας ἀφίκηται τῶν ἀρχομένων, εἰς τὸ δεῖπνον αὐτοῦ δαπανᾶσθαι εἴκοσι τάλαντα, ποτὲ δὲ καὶ τριάκοντα: οἱ δὲ καὶ πολὺ πλείω δαπανῶσιν. ἑκάσταις γὰρ τῶν πόλεων κατὰ τὸ μέγεθος ὥσπερ ὁ φόρος καὶ τὸ δεῖπνον ἐκ παλαιοῦ τεταγμένον ἐστίν.  ̔Ηρακλείδης δ' ὁ Κυμαῖος ὁ τὰ Περσικὰ συγγράψας ἐν τῷ δευτέρῳ τῶν ἐπιγραφομένων</TextUnit>
    <TextUnit id="850" loc="145b">Παρασκευαστικῶν “ καὶ οἱ θεραπεύοντες, φησί, τοὺς Περσῶν βασιλεῖς δειπνοῦντας ἅπαντες  λελουμένοι διακονοῦσιν ἐσθῆτας λευκὰς ἔχοντες καὶ διατρίβουσι σχεδὸν τὸ ἥμισυ τῆς ἡμέρας περὶ τὸ δεῖπνον. τῶν δὲ τοῦ βασιλέως συνδείπνων οἱ μὲν ἔξω δειπνοῦσιν, οὓς καὶ ὁρᾶν ἔξεστι παντὶ τῷ βουλομένῳ, οἱ δὲ εἴσω μετὰ βασιλέως, καὶ οὗτοι δὲ οὐ συνδειπνοῦσιν αὐτῷ, ἀλλ' ἔστιν οἰκήματα δύο καταντικρὺ ἀλλήλων, ἐν ᾧ θ' ὁ βασιλεὺς τὸ ἄριστον ποιεῖται καὶ ἐν ᾧ οἱ σύνδειπνοι: καὶ ὁ βασιλεὺς ἐκείνους ὁρᾷ διὰ τοῦ παρακαλύμματος τοῦ ἐπὶ τῇ θύρᾳ, ἐκεῖνοι δ'</TextUnit>
    <TextUnit id="851" loc="145c">αὐτὸν οὐχ ὁρῶσιν. ἐνίοτε μέντοι ἐπειδὰν ἑορτὴ ᾖ, ἐν ἑνὶ οἰκήματι ἅπαντες δειπνοῦσιν, ἐν ᾧ καὶ ὁ βασιλεύς, ἐν τῷ μεγάλῳ οἴκῳ. ὅταν δὲ βασιλεὺς πότον ποιῆται ̔ ποιεῖ δὲ πολλάκις ̓, συμπόται αὐτῷ εἰσιν ὡς μάλιστα δώδεκα, καὶ ὅταν δειπνήσωσιν, ὅ τε βασιλεὺς αὐτὸς καθ' ἑαυτὸν καὶ οἱ σύνδειπνοι, καλεῖ τοὺς συμπότας τούτους τις τῶν εὐνούχων, καὶ ὅταν εἰσέλθωσι συμπίνουσιν μετ' αὐτοῦ, οὐ τὸν αὐτὸν οἶνον κἀκεῖνοι, καὶ οἱ μὲν χαμαὶ καθήμενοι, ὁ δ' ἐπὶ κλίνης χρυσόποδος</TextUnit>
    <TextUnit id="852" loc="145d">κατακείμενος: καὶ ὑπερμεθυσθέντες ἀπέρχονται, τὰ δὲ πλεῖστα ὁ βασιλεὺς μόνος ἀριστᾷ καὶ δειπνεῖ, ἐνίοτε δὲ καὶ ἡ γυνὴ αὐτῷ συνδειπνεῖ καὶ τῶν υἱῶν ἔνιοι. καὶ παρὰ τὸ δεῖπνον ᾅδουσί τε καὶ ψάλλουσιν αἱ παλλακαὶ αὐτῷ, καὶ μία μὲν ἐξάρχει, αἱ δὲ ἄλλαι ἁθρόως ᾄδουσι. τὸ δὲ δεῖπνον, φησί, τὸ βασιλέως καλούμενον ἀκούσαντι μὲν δόξει μεγαλοπρεπὲς εἶναι, ἐξεταζόμενον δὲ  φανεῖται οἰκονομικῶς καὶ ἀκριβῶς συντεταγμένον</TextUnit>
    <TextUnit id="853" loc="145e">καὶ τοῖς ἄλλοις Πέρσαις τοῖς ἐν δυναστείᾳ οὖσι κατὰ τὸν αὐτὸν τρόπον, ἐστὶ μὲν γὰρ τῷ βασιλεῖ χίλια ἱερεῖα τῆς ἡμέρας κατακοπτόμενα: τούτων δ' εἰσὶ καὶ ἵπποι καὶ κάμηλοι καὶ βόες καὶ ὄνοι καὶ ἔλαφοι καὶ τὰ πλεῖστα πρόβατα: πολλοὶ δὲ καὶ ὄρνιθες ἀναλίσκονται, οἱ τε στρουθοὶ οἱ ̓Αράβιοι—ἐστὶν δὲ τὸ ζῷον μέγα—καὶ χῆνες καὶ ἀλεκτρυόνες. καὶ μέτρια μὲν αὐτῶν παρατίθεται ἑκάστῳ τῶν συνδείπνων τοῦ βασιλέως, καὶ ἀποφέρεται ἕκαστος αὐτῶν ὅ τι ἂν καταλίπηται ἐπὶ τῷ ἀρίστῳ. τὰ δὲ πλεῖστα τούτων τῶν ἱερείων</TextUnit>
    <TextUnit id="854" loc="145f">καὶ τῶν σιτίων οὓς τρέφει βασιλεὺς τῶν τε δορυφόρων καὶ τῶν πελταστῶν, τούτοις ἐκφέρεται εἰς τὴν αὐλήν: οὗ ἡμιδεῆ ἅπαντα μερίδας ποιήσαντες τῶν κρεῶν καὶ τῶν ἄρτων ἴσας διαιροῦνται, ὥσπερ δὲ οἱ μισθοφόροι ἐν τῇ ̔Ελλάδι μισθὸν ἀργύριον λαμβάνουσιν, οὕτως οὗτοι τὰ σιτία παρὰ τοῦ βασιλέως εἰς ὑπόλογον λαμβάνουσιν. οὕτω δὲ καὶ παρὰ τοῖς ἄλλοις Πέρσαις τοῖς ἐν δυναστείᾳ οὖσιν ἁθρόα πάντα τὰ σιτία ἐπὶ τὴν τράπεζαν παρατίθεται: ἐπειδὰν δὲ οἱ σύνδειπνοι δειπνήσωσι, τῶν ἀπὸ τῆς τραπέζης καταλειπομένων καταλείπεται δὲ τὰ πλεῖστα κρέα καὶ ἄρτοι ὁ τῆς τραπέζης ἐπιμελούμενος δίδωσιν ἑκάστῳ τῶν οἰκετῶν, καὶ ταῦτα λαβὼν τὴν καθ'</TextUnit>
    <TextUnit id="855" loc="146a">ἡμέραν ἔχει τροφήν. παρὰ γὰρ τὸν βασιλέα φοιτῶσιν οἱ ἐντιμότατοι τῶν συνδείπνων ἐπὶ τὸ ἄριστον μόνον διὰ τὸ παρῃτῆσθαι, ἵνα μὴ δὶς πορεύωνται, ἀλλὰ καὶ αὐτοὶ τοὺς συνδείπνους ὑποδέχωνται.”  ̔ ̔Ηρόδοτος δέ φησιν ἐν τῇ ζ ὡς οἱ ὑποδεχόμενοι  ̔Ελλήνων τὸν βασιλέα καὶ δειπνίζοντες Ξέρξην ἐς πᾶν κακοῦ ἀφίκοντο οὕτως ὥστε ἐκ τῶν οἴκων ἀνάστατοι ἐγίνοντο: ὅκου Θασίοισιν ὑπὲρ τῶν ἐν τῇ ἠπείρῳ πολίων τῶν σφετέρων δεξαμένοις τὴν Ξέρξεω στρατιὰν καὶ δειπνίσασι τετρακόσια</TextUnit>
    <TextUnit id="856" loc="146b">τάλαντα ἀργυρίου ̓Αντίπατρος τῶν ἀστῶν ἀνὴρ δόκιμος ἐδαπάνησε: καὶ γὰρ ἐκπώματα ἀργυρᾶ καὶ χρυσᾶ καὶ κρατῆρας παρετίθεντο, καὶ ταῦτα μετὰ τὸ δεῖπνον εἰ δὲ Ξέρξης δὶς ἐσιτέετο μεταλαμβάνων καὶ ἄριστον, ἀνάστατοι ἂν ἐγεγόνεσαν αἱ πόλεις. καὶ ἐν τῇ θ δὲ τῶν ἱστοριῶν φησι: “ βασιλήιον δεῖπνον βασιλεὺς προτίθεται, τοῦτο δὲ παρασκευάζεται ἅπαξ τοῦ ἐνιαυτοῦ ἐν ἡμέρῃ τῇ ἐγένετο ὁ βασιλεύς, οὔνομα δὲ τῷ δείπνῳ Περσιστὶ μὲν τυκτά, ̔Ελληνιστὶ δὲ τέλειον. τότε καὶ τὴν κεφαλὴν σμᾶται μοῦνον καὶ Πέρσαις</TextUnit>
    <TextUnit id="857" loc="146c">δωρέεται.” ὁ δὲ μέγας ̓Αλέξανδρος δειπνῶν ἑκάστοτε μετὰ τῶν φίλων, ὡς ἱστορεῖ ̓́Εφιππος ὁ ̓Ολύνθιος ἐν τῷ περὶ τῆς ̓Αλεξάνδρου καὶ ̔Ηφαιστίωνος μεταλλαγῆς, ἀνήλισκε τῆς ἡμέρας μνᾶς ἑκατόν, δειπνούντων ἴσως ἑξήκοντα ἢ ἑβδομήκοντα φίλων, ὁ δὲ Περσῶν βασιλεύς, ὥς φησι Κτησίας καὶ Δίνων ἐν τοῖς Περσικοῖς, ἐδείπνει μὲν μετὰ ἀνδρῶν μυρίων πεντακισχιλίων, καὶ ἀνηλίσκετο εἰς τὸ δεῖπνον τάλαντα τετρακόσια.</TextUnit>
    <TextUnit id="858" loc="146d">γίνεται δὲ ταῦτα ̓Ιταλικοῦ νομίσματος ἐν μυριάσι διακοσίαις τεσσαράκοντα, αὗται δὲ εἰς μυρίους πεντακισχιλίους μεριζόμεναι ἑκάστῳ ἀνδρὶ γίνονται ἀνὰ ἑκατὸν ἑξήκοντα ̓Ιταλικοῦ νομίσματος. ὥστ' εἰς ἴσον καθίστασθαι τῷ τοῦ ̓Αλεξάνδρου ἀναλώματι: ἑκατὸν γὰρ μνᾶς ἀνήλισκεν, ὡς ὁ ̓́Εφιππος ἱστόρησε. Μένανδρος δ' ἐν Μέθῃ τοῦ μεγίστου δείπνου δαπάνημα τάλαντον τίθησι λέγων οὕτως:   εἶτ' οὐχ ὅμοια πράττομεν καὶ θύομεν  ὅπου γε τοῖς θεοῖς μὲν ἠγορασμένον</TextUnit>
    <TextUnit id="859" loc="146e">δραχμῶν ἄγω προβάτιον ἀγαπητὸν δέκα,  αὐλητρίδας δὲ καὶ μύρον καὶ ψαλτρίας, Μενδαῖον,1 Θάσιον, ἐγχέλεις, τυρόν, μέλι μικροῦ ταλάντου, γίνεταί τε κατὰ λόγον  ὡς γὰρ ὑπερβολῆς τινος ἀναλώματος τάλαντον ὠνόμασε. καὶ ἐν Δυσκόλῳ δέ φησιν οὕτως:  ὡς θύουσι δ' οἱ τοιχωρύχοι, κίστας φέροντες σταμνία τ' οὐχὶ τῶν θεῶν  ἕνεκ', ἀλλ' ἑαυτῶν. ὁ λιβανωτὸς εὐσεβὲς</TextUnit>
    <TextUnit id="860" loc="146f">καὶ τὸ πόπανον: τοῦτ' ἔλαβεν ὁ θεὸς ἐπὶ τὸ πῦρ ἅπαν ἐπιτεθέν. οἱ δὲ τὴν ὀσφὺν ἄκραν  καὶ τὴν χολήν, ὅτι ἔστ' ἄβρωτα,5 τοῖς θεοῖς  ἐπιθέντες αὐτοὶ τἄλλα καταπίνουσι.   Φιλόξενος δ' ὁ Κυθήριος ἐν τῷ ἐπιγραφομένῳ Δείπνῳ εἴπερ τούτου καὶ ὁ κωμῳδιοποιὸς Πλάτων ἐν τῷ Φάωνι ἐμνήσθη καὶ μὴ τοῦ Λευκαδίου Φιλοξένου—τοιαύτην ἐκτίθεται παρασκευὴν δείπνου:    εἰς δ' ἔφερον διπλόοι παῖδες λιπαρῶπα τράπεζαν</TextUnit>
    <TextUnit id="861" loc="147a">ἄμμ', ἑτέραν δ' ἕτεροις, ἄλλοι δ' ἑτέραν, μέχρι οὗ πλήρωσαν οἶκον.  ταὶ δὲ πρὸς ὑψιλύχνους ἔστιλβον αὐγὰς  εὐστέφανοι λεκάναις παροψίσι τ' ὀξυβάφων πλήρεις σύν τε χλιδῶσαι  παντοδαποῖσι τέχνας εὑρήμασι πρὸς βιοτάν, ψυχᾶς δελεασματίοισι.  πάρφερον ἐν κανέοις μάζας χιονόχροας, ἄλλοι δ'  τοῖς δ' ἔπι πρῶτα παρῆλθ' οὐ κάκκαβος, ὦ φιλότας, ἀλλ' ἁλοπαγές τι μέγιστον.  πάντ' ἔπαθεν λιπαρόν τ' ἐς ἐγχέλεά τινες ἄριστον γογγροπροσωποτόμων πλῆρες θεοτερπές. ἐπ' αὐτῷ δ'  ἄλλο παρῆλθε τόσον, βατὶς δ' ἐνέης ἰσόκυκλος.</TextUnit>
    <TextUnit id="862" loc="147b">μικρὰ δὲ κακκάβι' ἦς ἔχοντα τὸ μὲν γαλεοῦ τι,  ναρκίον ἄλλο ..  παρῆς ἕτερον πίων ἀπὸ τευθιάδων καὶ σηπιοπουλυποδείων..  ἁπαλοπλοκάμων. θερμὸς μετὰ ταῦτα παρῆλθεν  ἰσοτράπεζος ὅλος νῆστις συνόδων πυρός ἔπειτα βαθμοὺς ἀτμίζων ἐπὶ τῷ δ' ἐπίπασται  τευθίδες, ὦ φίλε, κἀξανθισμέναι καρῖδες αἱ κυφαὶ παρῆλθον.  θρυμματίδες δ' ἐπὶ ταύταις εὐπέταλοι χλωραί θ' ἁδυφάρυγγες</TextUnit>
    <TextUnit id="863" loc="147c">πύρνων τε στεγαναὶ φύσται μέγαθος κακκάβου γλυκυόξεις. ὀμφαλὸς θοίνας καλεῖται παρὰ γ' ἐμὶν καὶ τίν, σαφ' οἶδα. ὕστατα, ναὶ μὰ θεοὺς ὑπερμέγεθες τέμαχος θύννου μόλεν ὀπτὸν ἐκεῖθεν θερμοῦ ὅθι γλυφάνοις τετμημένον εὐθὺς ἀπ' αὐτὰς τὰς ὑπογαστριδίας. διανεκέως ἐπαμύνειν  εἴπερ ἐμίν τε μέλοι καὶ τίν, μάλα κεν κεχαροίμεθ'.  ἀλλ' ὅθεν ἐλλίπομεν, θοίνα παρέης: ὅσα γ' ἀλλέξαι δυνατά, κρατέω κἄγωγ' ἔτι, κοὒ κε λέγοι τις  πάνθ' ἃ παρῆν ἐτύμως ὔμμιν παρέπαισε δὲ θερμὸν</TextUnit>
    <TextUnit id="864" loc="147d">σπλάγχνον ἔπειτα δὲ νῆστις  δέλφακος οἰκετικᾶς καὶ νῶτος ἐσῆλθε καὶ ὀσφὺς καὶ μινυρίγματα θερμά.  καὶ κεφάλαιον ὅλον διάπτυχες ἑφθὸν ἁπερπευθηνος γαλακτοτρόφου πνικτᾶς ἐρίφου παρέθηκε, :  εἶτα δίεφθ' ἀκροκώλια σχελίδας τε μετ' αὐτῶν λευκοφορινοχρόους, ῥύγχη, κεφάλαια πόδας τε χναυμάτιόν τε σεσιλφιωμένον. ἑφθὰ τ' ἔπειτα κρέ' ὀπτὰ τ' ἄλλ' ἐρίφων τε καὶ ἀρνῶν, ἃ θ' ὑπερωμόκρεως χορδὰ γλυκίστα</TextUnit>
    <TextUnit id="865" loc="147e">μιξεριφαρνογενής, ἃν δὴ φιλέοντι θεοί, τοῦτ', ὦ φιλότας, ἔσθοις κε: λαγῷὰ τ' ἔπειτ' ἀλεκτρυόνων τε νεοσσοί,  περδίκων φάσσεων τε χύδαν ἤδη δὲ παρεβάλλετο θερμὰ πολλά   καὶ μαλακοπτυχέων ἄρτων, ὁμοσύζυγα δὲ ξανθὸν τ' ἐπεισῆλθεν μέλι καὶ γάλα σύμπακτον, τό κε τυρὸν ἅπας τις  ἦμεν ἔφασχ' ἁπαλόν, κἠγὼν ἐφάμαν. ὅτε δ' ἤδη  βρωτύος ἠδὲ ποτᾶτος ἐς κόρον ᾖμεν ἑταῖροι,  τῆνα μὲν ἐξαπάειρον δμῶες, ἔπειτα δὲ παῖδες νίπτρ' ἔδοσαν κατὰ χειρῶν.  Σωκράτης δὲ ὁ ̔Ρόδιος ἐν τρίτῳ ἐμφυλίου πολέμου τὸ Κλεοπάτρας ἀναγράφων συμπόσιον τῆς</TextUnit>
    <TextUnit id="866" loc="147f">τελευταίας Αἰγύπτου βασιλευσάσης, γημαμένης δ' ̓Αντωνίῳ τῷ ̔Ρωμαίων στρατηγῷ ἐν Κιλικίᾳ, φησιν οὕτως: “ ἀπαντήσασα τῷ ̓Αντωνίῳ ἡ Κλεοπάτρα ἐν Κιλικίᾳ παρεσκεύασεν αὐτῷ βασιλικὸν συμπόσιον, ἐν ᾧ πάντα χρύσεα καὶ λιθοκόλλητα περιττῶς ἐξειργασμένα ταῖς τέχναις: ἦσαν δέ, φησί, καὶ οἱ τοῖχοι ἁλουργέσι καὶ διαχρύσοις ἐμπεπετασμένοι ὕφεσι. καὶ δώδεκα τρίκλινα διαστρώσασα ἐκάλεσε τὸν ̓Αντώνιον μεθ' ὧν ἐβούλετο ἡ</TextUnit>
    <TextUnit id="867" loc="148a">Κλεοπάτρα, τοῦ δὲ τῇ πολυτελείᾳ τῆς ὄψεως ἐκπλαγέντος ὑπομειδιάσασα ταῦτ' ἔφη πάντα δωρεῖσθαι αὐτῷ καὶ εἰς αὔριον παρεκάλει συνδειπνῆσαι πάλιν ἥκοντα μετὰ τῶν φίλων καὶ τῶν ἡγεμόνων ὅτε καὶ πολλῷ κρεῖττον διακοσμήσασα τὸ συμπόσιον ἐποίησε φανῆναι τὰ πρῶτα μικρά, καὶ πάλιν καὶ ταῦτα ἐδωρήσατο. τῶν δ' ἡγεμόνων ἐφ' ᾗ ἕκαστος κατέκειτο κλίνῃ καὶ τὰ κυλικεῖα καθὼς ταῖς στρωμναῖς ἐμεμέριστο, ἑκάστῳ φέρειν ἐπέτρεψε, καὶ κατὰ τὴν ἄφοδον τοῖς μὲν ἐν</TextUnit>
    <TextUnit id="868" loc="148b">ἀξιώμασι φορεῖα σὺν τοῖς κομίζουσι, τοῖς πλείοσι  δὲ καταργύροις σκευαῖς κεκοσμημένους ἵππους, πᾶσι δὲ λαμπτηροφόρους παῖδας Αἰθίοπας παρέστησε, τῇ δὲ τετάρτῃ τῶν ἡμερῶν ταλαντιαίους εἰς ῥόδα μισθοὺς διέδωκε,1 καὶ κατεστρώθη ἐπὶ πηχυαῖα βάθη τὰ ἐδάφη τῶν ἀνδρώνων ἐμπεπετασμένων δικτύων τοῖς ἕλιξιν.” ̔Ιστορεῖ δὲ καὶ αὐτὸν τὸν ̓Αντώνιον ἐν ̓Αθήναις μετὰ ταῦτα διατρίψαντα περίοπτον ὑπὲρ τὸ θέατρον κατασκευάσαντα σχεδίαν χλωρᾷ πεπυκασμένην ὕλῃ, ὥσπερ ἐπὶ τῶν Βακχικῶν ἄντρων</TextUnit>
    <TextUnit id="869" loc="148c">γίνεται, ταύτης τύμπανα καὶ νεβρίδας καὶ παντοδαπὰ ἄλλ' ἀθύρματα Διονυσιακὰ ἐξαρτήσαντα μετὰ τῶν φίλων ἐξ ἑωθινοῦ κατακλινόμενον μεθύσκεσθαι, λειτουργούντων αὐτῷ τῶν ἐξ ̓Ιταλίας μεταπεμφθέντων ἀκροαμάτων συνηθροισμένων ἐπὶ τὴν θέαν τῶν Πανελλήνων. “μετεβαινε δ' ἐνίοτε, φησίν, καὶ ἐπὶ τὴν ἀκρόπολιν, ἀπὸ τῶν τεγῶν λαμπάσι δᾳδουχουμένης πάσης τῆς ι ̓Αθηναίων πόλεως, καὶ ἔκτοτε ἐκέλευσεν ἑαυτὸν Διόνυσον ἀνακηρύττεσθαι κατὰ τὰς πόλεις ἁπάσας.” καὶ</TextUnit>
    <TextUnit id="870" loc="148d">Γάιος δὲ ὁ αὐτοκράτωρ ὁ Καλλίκολα προσαγορευθεὶς διὰ τὸ ἐν στρατοπέδῳ γεννηθῆναι οὐ μόνον ὠνομάζετο νέος Διόνυσος, ἀλλὰ καὶ τὴν Διονυσιακὴν πᾶσαν ἐνδύνων στολὴν προῄει καὶ οὕτως ἐσκευασμένος ἐδίκαζεν. εἰς ταῦτα ἔστιν ἀποβλέποντας τὰ ὑπὲρ ἡμᾶς ἀγαπᾶν τὴν ̔Ελληνικὴν πενίαν, λαμβάνοντας πρὸ ὀφθαλμῶν καὶ τὰ παρὰ Θηβαίοις δεῖπνα, περὶ ὧν  Κλείταρχος ἐν τῇ πρώτῃ τῶν περὶ ̓Αλέξανδρον ἱστοριῶν, διηγούμενος καὶ ὅτι “ὁ πᾶς αὐτῶν πλοῦτος ηὑρέθη μετὰ τὴν ὑπ' ̓Αλεξάνδρου τῆς</TextUnit>
    <TextUnit id="871" loc="148e">πόλεως κατασκαφὴν ἐν ταλάντοις τετρακοσίοις τεσσαράκοντα, φησίν, ὅτι τε μικρόψυχοι ἦσαν καὶ τὰ περὶ τὴν τροφὴν λίχνοι, παρασκευάζοντες ἐν τοῖς δείπνοις θρῖα καὶ ἑψητοὺς καὶ ἀφύας καὶ ἐγκρασιχόλους καὶ ἀλλᾶντας καὶ σχελίδας καὶ ἔτνος: οἷσι Μαρδόνιον εἱστίασε μετὰ τῶν ἄλλων πεντήκοντα Περσῶν ̓Ατταγῖνος ὁ Φρύνωνος, ὅν φησιν ̔ ̔Ηρόδοτος ἐν τῇ ἐνάτῃ μεγάλως πλούτῳ</TextUnit>
    <TextUnit id="872" loc="148f">παρεσκευάσθαι. ἡγοῦμαι δ' ὅτι οὐκ ἂν περιεγένοντο οὐδ' ἂν ἐδέησε τοῖς ̔́Ελλησι περὶ Πλαταιὰς παρατάττεσθαι ἀπολωλόσιν ἤδη ὑπὸ τῶν τοιούτων τροφῶν.”  ̓Αρκαδικὸν δὲ δεῖπνον διαγράφων ὁ Μιλήσιος ̔Εκαταῖος ἐν τῇ τρίτῃ τῶν Γενεαλογιῶν μάζας φησὶν εἶναι καὶ ὕεα κρέα. ̔Αρμόδιος δὲ ὁ Λεπρεάτης ἐν τῷ περὶ τῶν κατὰ Φιγάλειαν Νομίμων “ὁ κατασταθείς, φησί, παρὰ Φιγαλεῦσι σίταρχος ἔφερε τῆς ἡμέρας οἴνου τρεῖς χόας καὶ ἀλφίτων μέδιμνον καὶ τυροῦ πεντάμνουν καὶ τἄλλα τὰ πρὸς</TextUnit>
    <TextUnit id="873" loc="149a">τὴν ἄρτυσιν τῶν ἱερείων ἁρμόττοντα. ἡ δὲ πόλις παρεῖχεν ἑκατέρῳ τῶν χορῶν τρία πρόβατα καὶ μάγειρον ὑδριαφόρον τε καὶ τραπέζας καὶ βάθρα πρὸς τὴν καθέδραν καὶ τὴν τοιαύτην ἅπασαν παρασκευήν, τὴν δὲ τῶν περὶ τὸν μάγειρον σκευῶν ὁ χορηγός, τὸ δὲ δεῖπνον ἦν τοιοῦτο: τυρὸς καὶ  φυστὴ μᾶζα νόμου χάριν ἐπὶ χαλκῶν κανῶν τῶν παρά τισι καλουμένων μαζονόμων, ἀπὸ τῆς χρείας εἰληφότων τὴν ἐπωνυμίαν ὁμοῦ δὲ τῇ μάζῃ καὶ</TextUnit>
    <TextUnit id="874" loc="149b">τῷ τυρῷ σπλάγχνον καὶ ἅλες προσφαγεῖν. καθαγισάντων δὲ ταῦτα ἐν κεραμέᾳ κοτταβίδι πιεῖν ἑκάστῳ μικρόν, καὶ ὁ προσφέρων ἂν εἶπεν ' εὐδειπνίας: εἶτα δ' εἰς τὸ κοινὸν ζωμὸς καὶ περίκομμα, πρόσχερα δὲ ἑκάστῳ δύο κρέα. ἐνόμιζον δ' ἐν ἅπασι τοῖς δείπνοις, μάλιστα δὲ τοῖς λεγομένοις μαζῶσι τοῦτο γὰρ ἔτι καὶ νῦν ἡ Διονυσιακὴ σύνοδος ἔχει τοὔνομα—τοῖς ἐσθίουσι τῶν νέων ἀνδρικώτερον ζωμὸν τ' ἐγχεῖν πλείω καὶ μάζας καὶ ἄρτους παραβάλλειν. γενναῖος γὰρ ὁ τοιοῦτος</TextUnit>
    <TextUnit id="875" loc="149c">ἐκρίνετο καὶ ἀνδρώδης ὑπάρχειν θαυμαστὸν γὰρ ἦν καὶ περιβόητον παρ': αὐτοῖς ἡ πολυφαγία. μετὰ δὲ τὸ δεῖπνον σπονδὰς ἐποιοῦντο οὐκ ἀπονιψάμενοι τὰς χεῖρας, ἀλλ' ἀποματτόμενοι τοῖς ψωμοῖς καὶ τὴν ἀπομαγδαλίαν ἕκαστος ἀπέφερε, τοῦτο ποιοῦντες ἕνεκα τῶν ἐν ταῖς ἀμφόδοις γινομένων νυκτερινῶν φόβων, ἀπὸ δὲ τῶν σπονδῶν παιὰν ᾄδεται. ὅταν δὲ τοῖς ἥρωσι θύωσι, βουθυσία μεγάλη γίνεται καὶ ἑστιῶνται πάντες μετὰ  τῶν δούλων οἱ δὲ παῖδες ἐν ταῖς ἑστιάσεσι μετὰ τῶν πατέρων ἐπὶ λίθων καθήμενοι γυμνοὶ συνδειπνοῦσιν</TextUnit>
    <TextUnit id="876" loc="149d">.” Θεόπομπος δ' ἐν τῇ ἕκτῃ καὶ τεσσαρακοστῇ τῶν Φιλιππικῶν “οἱ ̓Αρκάδες, φησίν, ἐν ταῖς ἑστιάσεσιν ὑποδέχονται τοὺς δεσπότας καὶ τοὺς δούλους καὶ μίαν πᾶσι τράπεζαν παρασκευάζουσι καὶ τὰ σιτία πᾶσιν εἰς τὸ μέσον παρατιθέασι καὶ κρατῆρα τὸν αὐτὸν πᾶσι κιρνᾶσι.”    “παρὰ δὲ Ναυκρατίταις,” ὥς φησιν ̔Ερμείας ἐν τῷ δευτέρῳ τῶν περὶ τοῦ Γρυνείου ̓Απόλλωνος, “ἐν τῷ πρυτανείῳ δειπνοῦσι γενεθλίοις ̔Εστίας Πρυτανίτιδος καὶ Διονυσίοις, ἔτι δὲ τῇ τοῦ Κωμαίου ̓Απόλλωνος πανηγύρει, εἰσιόντες πάντες</TextUnit>
    <TextUnit id="877" loc="149e">ἐν στολαῖς λευκαῖς, ἃς μέχρι καὶ νῦν καλοῦσι πρυτανικὰς ἐσθῆτας. καὶ κατακλιθέντες ἐπανίστανται εἰς γόνατα τοῦ ἱεροκήρυκος τὰς πατρίους εὐχὰς καταλέγοντος συσπένδοντες. μετὰ δὲ ταῦτα κατακλιθέντες λαμβάνουσιν ἕκαστος οἴνου κοτύλας δύο πλὴν τῶν ἱερέων τοῦ τε Πυθίου ̓Απόλλωνος καὶ τοῦ Διονύσου: τούτων γὰρ ἑκατέρῳ διπλοῦς ὁ οἶνος μετὰ καὶ τῶν ἄλλων μερίδων δίδοται. ἔπειτα ἑκάστῳ παρατίθεται ἄρτος καθαρὸς εἰς πλάτος</TextUnit>
    <TextUnit id="878" loc="149f">πεποιημένος, ἐφ' ᾧ ἐπίκειται ἄρτος ἕτερος, ὃν κριβανίτην καλοῦσι, καὶ κρέας ὕειον καὶ λεκάριον πτισάνης ἢ λαχάνου τοῦ κατὰ καιρὸν γινομένου ᾠά τε δύο καὶ τυροῦ τροφαλὶς σῦκά τε ξηρὰ καὶ πλακοῦς καὶ στέφανος, καὶ ὃς ἂν ἔξω τι τούτων ἱεροποιὸς παρασκευάσῃ ὑπὸ τῶν τιμούχων ζημιοῦται, ἀλλὰ μὴν οὐδὲ τοῖς σιτουμένοις ἐν πρυτανείῳ ἔξωθεν προσεισφέρειν τι βρώσιμον ἔξεστι, μόνα δὲ ταῦτα καταναλίσκουσι, τὰ ὑπολειπόμενα τοῖς</TextUnit>
    <TextUnit id="879" loc="150a">οἰκέταις μεταδιδόντες, ταῖς δ' ἄλλαις ἡμέραις πάσαις τοῦ ἐνιαυτοῦ ἔξεστι τῶν σιτουμένων τῷ βουλομένῳ ἀνελθόντι εἰς τὸ πρυτανεῖον δειπνεῖν, οἴκοθεν παρασκευάσαντα αὑτῷ λάχανόν τι ἢ τῶν ὀσπρίων καὶ τάριχος ἢ ἰχθύν, κρέως δὲ χοιρείου βραχύτατον, καὶ τούτων μεταλαμβάνων..,1 κοτύλην οἴνου. γυναικὶ δὲ οὐκ ἔξεστιν εἰσιέναι εἰς τὸ πρυτανεῖον ἢ μόνῃ τῇ αὐλητρίδι. οὐκ εἰσφέρεται δὲ οὐδὲ ἀμὶς εἰς τὸ πρυτανεῖον. ἐὰν δέ τις Ναυκρατιτῶν γάμους ἑστιᾷ, ὡς ἐν τῷ γαμικῷ νόμῳ γέγραπται, ἀπείρηται ᾠὰ καὶ μελίπηκτα</TextUnit>
    <TextUnit id="880" loc="150b">δίδοσθαι.” τίς δὲ ἡ τούτων αἰτία Οὐλπιανὸς ἡμᾶς διδάσκειν δίκαιος.  Λυκέας δ' ἐν τοῖς Αἰγυπτιακοῖς προκρίνων τὰ Αἰγυπτιακὰ δεῖπνα τῶν Περσικῶν “ Αἰγυπτίων ἐπιστρατευσάντων, φησίν, ἐπὶ ̓͂Ωχον τὸν Περσῶν βασιλέα καὶ νικηθέντων, ἐπεὶ ἐγένετο αἰχμάλωτος ὁ τῶν Αἰγυπτίων βασιλεύς, ὁ ̓͂Ωχος αὐτὸν φιλανθρώπως ἄγων ἐκάλεσε καὶ ἐπὶ δεῖπνον. τῆς οὖν παρασκευῆς γενομένης λαμπρᾶς ὁ Αἰγύπτιος κατεγέλα ὡς εὐτελῶς τοῦ Πέρσου διαιτωμένου.</TextUnit>
    <TextUnit id="881" loc="150c">' εἰ δὲ θέλεις εἰδέναι, ἔφη, ὦ βασιλεῦ, πῶς δεῖ σιτεῖσθαι τοὺς εὐδαίμονας βασιλέας, ἐπίτρεψον τοῖς ἐμοῖς ποτε γενομένοις μαγείροις παρασκευάσαι σοι Αἰγύπτιον δεῖπνον καὶ κελεύσαντος ἐπεὶ παρεσκευάσθη, ἡσθεὶς ὁ ̓͂Ωχος τῷ δείπνῳ “ κακὸν κακῶς σε, ἔφη, ὦ Αἰγύπτιε, ἀπολέσειαν οἱ θεοί, ὅστις δεῖπνα τοιαῦτα καταλιπὼν ἐπεθύμησας θοίνης εὐτελεστέρας.” ” τίνα δ' ἦν τὰ Αἰγύπτια δεῖπνα Πρωταγορίδης ἐν τῷ α περὶ Δαφνικῶν  ἀγώνων διδάσκει ἡμᾶς λέγων οὕτως:: “ τρίτη δὲ</TextUnit>
    <TextUnit id="882" loc="150d">ἐστιν ἰδέα δείπνων Αἰγυπτιακὴ τραπεζῶν μὲν οὐ παρατιθεμένων, πινάκων δὲ περιφερομένων.”  παρὰ δὲ Γαλάταις φησὶ Φύλαρχος ἐν τῇ ἕκτῃ ἐπὶ ταῖς τραπέζαις ἄρτους πολλοὺς κατακεκλασμένους παρατίθεσθαι χύδην καὶ κρέατα ἐκ τῶν λεβήτων, ὧν οὐδεὶς γεύεται εἰ μὴ πρότερον θεάσηται τὸν βασιλέα εἰ ἥψατο τῶν παρακειμένων, ἐν δὲ τῇ τρίτῃ ὁ αὐτὸς Φύλαρχος ̓Αριάμνην φησὶ τὸν Γαλάτην πλουσιώτατον ὄντα ἐπαγγείλασθαι ἑστιᾶσαι Γαλάτας πάντας ἐνιαυτόν, καὶ τοῦτο</TextUnit>
    <TextUnit id="883" loc="150e">συντελέσαι ποιήσαντα οὕτως, κατὰ τόπους τῆς χώρας τὰς ἐπικαιροτάτας τῶν ὁδῶν διέλαβε σταθμοῖς ἐπί τε τούτοις ἐκ χαράκων καὶ τῶν καλάμων τῶν τε οἰσυίνων ἐπεβάλλετο σκηνὰς χωρούσας ἀνὰ τετρακοσίους ἄνδρας καὶ πλείους ἔτι, καθὼς ἂν ἐκποιῶσιν οἱ τόποι τό τ' ἀπὸ τῶν πόλεων δέξασθαι καὶ τῶν κωμῶν μέλλον ἐπιρρεῖν πλῆθος, ἐνταῦθα δὲ λέβητας ἐπέστησε κρεῶν παντοδαπῶν μεγάλους, οὓς πρὸ ἐνιαυτοῦ καὶ πρὸ τοῦ μέλλειν μεταπεμψάμενος τεχνίτας ἐξ ἄλλων</TextUnit>
    <TextUnit id="884" loc="150f">πόλεων ἐχαλκεύσατο. θύματα δὲ καταβάλλεσθαι ταύρων καὶ συῶν καὶ προβάτων τε καὶ τῶν λοιπῶν κτηνῶν ἑκάστης ἡμέρας πολλά, πίθους τε οἴνου παρεσκευάσθαι καὶ πλῆθος ἀλφίτων πεφυραμένων. “καὶ οὐ μόνον, φησίν, οἱ παραγινόμενοι τῶν Γαλατῶν ἀπὸ τῶν κωμῶν καὶ τῶν πόλεων ἀπέλαυον,4 ἀλλὰ καὶ οἱ παριόντες ξένοι ὑπὸ τῶν ἐφεστηκότων παίδων οὐκ ἠφίεντο ἕως ἂν μεταλάβωσι τῶν παρασκευασθέντων.”   Θρᾳκίων δὲ δείπνων μνημονεύει Ξενοφῶν ἐν ζ ̓Αναβάσεως τὸ παρὰ Σεύθῃ διαγράφων συμπόσιον</TextUnit>
    <TextUnit id="885" loc="151a">ἐν τούτοις: “ ἐπειδὴ δὲ εἰσῆλθον ἐπὶ τὸ δεῖπνον πάντες τὸ δὲ δεῖπνον ἦν καθημένοις κύκλῳ, ἔπειτα δὲ τρίποδες εἰσηνέχθησαν πᾶσιν. οὗτοι δὲ ὅσον εἴκοσι κρεῶν μεστοὶ νενεμημένων καὶ ἄρτοι ζύμητες μεγάλοι προσπεπερονημένοι ἦσαν πρὸς τοῖς κρέασι. μάλιστα δ' αἱ τράπεζαι κατὰ τοὺς ξένους αἰεὶ ἐτίθεντο: νόμος γὰρ ἦν. καὶ πρῶτος τοῦτ' ἐποίει Σεύθης: ἀνελόμενος τοὺς παρ' αὑτῷ κειμένους ἄρτους διέκλα κατὰ μικρὰ καὶ διερρίπτει οἷς αὐτῷ ἐδόκει καὶ τὰ κρέα ὡσαύτως, ὅσον μόνον γεύσασθαι ἑαυτῷ καταλιπών.</TextUnit>
    <TextUnit id="886" loc="151b">καὶ οἱ ἄλλοι δὲ κατὰ τὰ αὐτὰ ἐποίουν, καθ' οὓς καὶ αἱ τράπεζαι ἔκειντο. ̓Αρκὰς δέ τις ̓Αρύστας ὄνομα, φαγεῖν δεινός, τὸ μὲν διαρριπτεῖν εἴα χαίρειν, λαβὼν δ' εἰς τὴν χεῖρα ὅσον τριχοίνικον ἄρτον καὶ κρέα θέμενος ἐπὶ τὰ γόνατα ἐδείπνει. κέρατα δὲ οἴνου περιέφερον καὶ πάντες ἐδέχοντο. ὁ δὲ ̓Αρύστας ἐπεὶ παρ' αὐτὸν φέρων τὸ κέρας ὁ οἰνοχόος ἦν, εἶπεν ἰδὼν τὸν Ξενοφῶντα οὐκ ἔτι δειπνοῦντα: ' ἐκείνῳ, ἔφη, δός: σχολάζει γὰρ ἤδη, ἐγὼ δ' οὔπω ἐνταῦθα μὲν δὴ γέλως ἐγένετο.</TextUnit>
    <TextUnit id="887" loc="151c">ἐπεὶ δὲ προὐχώρει ὁ πότος, εἰσῆλθεν ἀνὴρ Θρᾷξ ἵππον ἔχων λευκὸν καὶ λαβὼν κέρας μεστὸν ' προπίνω σοι, ὦ Σεύθη, ἔφη, καὶ τὸν ἵππον δωροῦμαι, ἐφ' οὗ καὶ διώκων ὃν ἂν θέλῃς αἱρήσεις καὶ ἀποχωρῶν οὐ μὴ δείσῃς τὸν πολέμιον.' ἄλλος παῖδα εἰσαγαγὼν οὕτως ἐδωρήσατο  προπίνων καὶ ἄλλος ἱμάτια τῇ γυναικί, καὶ Τιμασίων προπίνων φιάλην τε ἀργυρᾶν καὶ κοπίδα ἀξίαν δέκα μνῶν. Γνήσιππος δὲ τις ̓Αθηναῖος ἀναστὰς</TextUnit>
    <TextUnit id="888" loc="151d">εἶπεν ὅτι ἀρχαῖος εἴη νόμος κάλλιστος τοὺς μὲν ἔχοντας διδόναι τῷ βασιλεῖ τιμῆς ἕνεκα, τοῖς δὲ μὴ ἔχουσι διδόναι τὸν βασιλέα. Ξενοφῶν δὲ ἀνέστη θαρσαλέως καὶ δεξάμενος τὸ κέρας εἶπεν ἐγώ σοι, ὦ Σεύθη, δίδωμι ἐμαυτὸν καὶ τοὺς ἐμοὺς τούτους ἑταίρους φίλους εἶναι πιστοὺς καὶ οὐδένα ἄκοντα, καὶ νῦν πάρεισιν οὐδέν σε προσαιτοῦντες, ἀλλὰ καὶ πονεῖν ὑπὲρ σοῦ καὶ προκινδυνεύειν βουλόμενοι.' καὶ ὁ Σεύθης ἀναστὰς συνέπιε καὶ συγκατεσκεδάσατο μετ' αὐτοῦ τὸ κέρας, μετὰ δὲ ταῦτα εἰσῆλθον κέρασί τε οἵοις</TextUnit>
    <TextUnit id="889" loc="151e">σημαίνουσιν αὐλοῦντες καὶ σάλπιγξιν ὠμοβοείαις ῥυθμούς τε καὶ οἱονεὶ μάγαδιν σαλπίζοντες.”  Ποσειδώνιος δὲ ὁ ἀπὸ τῆς στοᾶς ἐν ταῖς ἱστορίαις αἷς συνέθηκεν οὐκ ἀλλοτρίως ἧς προῄρητο φιλοσοφίας πολλὰ παρὰ πολλοῖς ἔθιμα καὶ νόμιμα ἀναγράφων “ Κελτοί, φησί, τὰς τροφὰς προτίθενται χόρτον ὑποβάλλοντες καὶ ἐπὶ τραπεζῶν ξυλίνων μικρὸν ἀπὸ τῆς γῆς ἐπηρμένων, ἡ τροφὴ δ' ἐστὶν ἄρτοι μὲν ὀλίγοι, κρέα δὲ πολλὰ ἐν ὕδατι καὶ ὀπτὰ ἐπ' ἀνθράκων ἢ ὀβελίσκων, προσφέρονται δὲ ταῦτα καθαρείως μέν, λεοντωδῶς δέ, ταῖς χερσὶν ἀμφοτέραις αἴροντες ὅλα μέλη καὶ ἀποδάκνοντες, ἐὰν δὲ ᾖ τι δυσαπόσπαστον,  μαχαιρίῳ μικρῷ παρατέμνοντες, ὃ τοῖς κολεοῖς</TextUnit>
    <TextUnit id="890" loc="152a">ἐν ἰδίᾳ θήκῃ παράκειται. προσφέρονται δὲ καὶ ἰχθῦς οἵ τε παρὰ τοὺς ποταμοὺς οἰκοῦντες καὶ παρὰ τὴν ἐντὸς καὶ τὴν ἔξω θάλασσαν, καὶ τούτους δὲ ὀπτοὺς μετὰ ἁλῶν καὶ ὄξους καὶ κυμίνου: τοῦτο δὲ καὶ εἰς τὸ ποτὸν ἐμβάλλουσιν. ἐλαίῳ δ' οὐ χρῶνται διὰ σπάνιν καὶ διὰ τὸ ἀσύνηθες</TextUnit>
    <TextUnit id="891" loc="152b">ἀηδὲς αὐτοῖς φαίνεται, ὅταν δὲ πλείονες συνδειπνῶσι, κάθηνται μὲν ἐν κύκλῳ, μέσος δὲ ὁ κράτιστος ὡς ἂν κορυφαῖος χοροῦ, διαφέρων τῶν ἄλλων ἢ κατὰ τὴν πολεμικὴν εὐχέρειαν ἢ κατὰ γένος ἢ κατὰ πλοῦτον. ὁ δ' ὑποδεχόμενος παρ' αὐτόν, ἐφεξῆς δ' ἑκατέρωθε κατ' ἀξίαν ἧς ἔχουσιν ὑπεροχῆς, καὶ οἱ μὲν τοὺς θυρεοὺς ὁπλοφοροῦντες ἐκ τῶν ὀπίσω παρεστᾶσιν, οἱ δὲ δορυφόροι κατὰ τὴν ἀντικρὺ καθήμενοι κύκλῳ καθάπερ οἱ δεσπόται συνευωχοῦνται. τὸ δὲ ποτὸν οἱ διακονοῦντες ἐν ἀγγείοις περιφέρουσιν ἐοικόσι μὲν ἀμβίκοις, ἢ</TextUnit>
    <TextUnit id="892" loc="152c">κεραμέοις ἢ ἀργυροῖς: καὶ γὰρ τοὺς πίνακας ἐφ' ὧν τὰς τροφὰς προτίθενται τοιούτους ἔχουσιν οἱ δὲ χαλκοῦς, οἱ δὲ κάνεα ξύλινα καὶ πλεκτά, τὸ δὲ πινόμενόν ἐστι παρὰ μὲν τοῖς πλουτοῦσιν οἶνος ἐξ ̓Ιταλίας καὶ τῆς Μασσαλιητῶν χώρας παρακομιζόμενος, ἄκρατος δ' οὗτος: ἐνίοτε δὲ ὀλίγον ὕδωρ παραμίγνυται: παρὰ δὲ τοῖς ὑποδεεστέροις ζύθος πύρινον μετὰ μέλιτος ἐσκευασμένον, παρὰ δὲ τοῖς πολλοῖς καθ' αὑτό: καλεῖται δὲ κόρμα. ἀπορροφοῦσι δὲ ἐκ τοῦ αὐτοῦ ποτηρίου κατὰ</TextUnit>
    <TextUnit id="893" loc="152d">μικρόν, οὐ πλεῖον κυάθου πυκνότερον δὲ τοῦτο ποιοῦσι. περιφέρει δὲ ὁ παῖς ἐπὶ τὰ δεξιὰ καὶ  τὰ λαιά: οὕτως διακονοῦνται. καὶ τοὺς θεοὺς προσκυνοῦσιν ἐπὶ τὰ δεξιὰ στρεφόμενοι.”  ἔτι ὁ Ποσειδώνιος διηγούμενος καὶ τὸν Λουερνίου τοῦ Βιτύιτος πατρὸς πλοῦτον τοῦ ὑπὸ ̔ ̔Ρωμαίων καθαιρεθέντος, φησὶ δημαγωγοῦντα αὐτὸν τοὺς ὄχλους ἐν ἅρματι φέρεσθαι διὰ τῶν πεδίων καὶ διασπείρειν χρυσὸν καὶ ἄργυρον ταῖς ἀκολουθούσαις τῶν Κελτῶν μυριάσι φράγμα τε ποιεῖν δωδεκαστάδιον τετράγωνον, ἐν ᾧ πληροῦν</TextUnit>
    <TextUnit id="894" loc="152e">μὲν ληνοὺς πολυτελοῦς πόματος, παρασκευάζειν δὲ τοσοῦτο βρωμάτων πλῆθος ὥστε ἐφ' ἡμέρας πλείονας ἐξεῖναι τοῖς βουλομένοις εἰσερχομένοις τῶν παρασκευασθέντων ἀπολαύειν, ἀδιαλείπτως διακονουμένους. ἀφορίσαντος δ' αὐτοῦ προθεσμίαν ποτὲ τῆς θοίνης ἀφυστερήσαντά τινα τῶν. βαρβάρων ποιητὴν ἀφικέσθαι καὶ συναντήσαντα μετὰ ᾠδῆς ὑμνεῖν αὐτοῦ τὴν ὑπεροχήν, ἑαυτὸν δ' ἀποθρηνεῖν ὅτι ὑστέρηκε, τὸν δὲ τερφθέντα θυλάκιον</TextUnit>
    <TextUnit id="895" loc="152f">αἰτῆσαι χρυσίου καὶ ῥῖψαι αὐτῷ παρατρέχοντι. ἀνελόμενον δ' ἐκεῖνον πάλιν ὑμνεῖν λέγοντα διότι τὰ ἴχνη τῆς γῆς ἐφ' ἧς ἁρματηλατεῖ χρυσὸν καὶ εὐεργεσίας ἀνθρώποις φέρει. ταῦτα μὲν οὖν ἐν τῇ τρίτῃ καὶ εἰκοστῇ ἱστόρησεν. ἐν δὲ τῇ πέμπτῃ περὶ Πάρθων διηγούμενός φησιν “ὁ δὲ καλούμενος φίλος τραπέζης μὲν οὐ κοινωνεῖ,</TextUnit>
    <TextUnit id="896" loc="153a">χαμαὶ δ' ὑποκαθήμενος ἐφ' ὑψηλῆς κλίνης κατακειμένῳ τῷ βασιλεῖ τὸ παραβληθὲν ὑπ' αὐτοῦ  κυνιστὶ σιτεῖται καὶ πολλάκις διὰ τὴν τυχοῦσαν αἰτίαν ἀποσπασθεὶς τοῦ χαμαιπετοῦς δείπνου ῥάβδοις καὶ ἱμᾶσιν ἀστραγαλωτοῖς μαστιγοῦται καὶ γενόμενος αἱμόφυρτος τὸν τιμωρησάμενον ὡς εὐεργέτην ἐπὶ τὸ ἔδαφος πρηνὴς προσπεσὼν προσκυνεῖ.” ἐν δὲ τῇ ις ' περὶ Σελεύκου διηγούμενος τοῦ βασιλέως, ὡς εἰς Μηδίαν ἀνελθὼν καὶ πολεμῶν ̓Αρσάκει ᾐχμαλωτίσθη ὑπὸ τοῦ βαρβάρου καὶ ὡς πολὺν χρόνον παρὰ τῷ ̓Αρσάκει διέτριψεν ἀγόμενος βασιλικῶς, γράφει καὶ ταῦτα: “ παρὰ</TextUnit>
    <TextUnit id="897" loc="153b">Πάρθοις ἐν τοῖς δείπνοις ὁ βασιλεὺς τήν τε κλίνην ἐφ' ἧς μόνος κατέκειτο μετεωροτέραν τῶν ἄλλων καὶ κεχωρισμένην εἶχε καὶ τὴν τράπεζαν μόνῳ καθάπερ ἥρωι πλήρη βαρβαρικῶν θοιναμάτων παρακειμένην.” ἱστορῶν δὲ καὶ περὶ ̔Ηρακλέωνος τοῦ Βεροιαίου, ὃς ὑπὸ τοῦ Γρυποῦ καλουμένου ̓Αντιόχου τοῦ βασιλέως προαχθεὶς μικροῦ δεῖν τῆς βασιλείας ἐξέβαλε τὸν εὐεργέτην, γράφει ἐν τῇ λδ τῶν ἱστοριῶν τάδε: “ἐποιεῖτό τε τῶν στρατιωτῶν τὰς κατακλίσεις ἐπὶ τοῦ ἐδάφους ἐν ὑπαίθρῳ ἀνὰ χιλίους δειπνίζων. τὸ δὲ δεῖπνον ἦν ἄρτος μέγας καὶ κρέας, τὸ δὲ ποτὸν κεκραμένος</TextUnit>
    <TextUnit id="898" loc="153c">οἶνος οἷος δήποτε ὕδατι ψυχρῷ. διηκόνουν δὲ ἄνδρες μαχαιροφόροι καὶ σιωπὴ ἦν εὔτακτος.” ἐν δὲ τῇ β “ἐν τῇ ̔Ρωμαίων, φησίν, πόλει ὅταν εὐωχῶνται ἐν τῷ τοῦ ̔Ηρακλέους ἱερῷ, δειπνίζοντος τοῦ κατὰ καιρὸν θριαμβεύοντος, καὶ ἡ παρασκευὴ τῆς εὐωχίας ̔Ηρακλεωτική ἐστι.  διοινοχοεῖται μὲν γὰρ οἰνόμελι, τὰ δὲ βρώματα ἄρτοι μεγάλοι καὶ καπνιστὰ κρέα ἑφθὰ καὶ τῶν προσφάτως καθιερευθέντων ὀπτὰ δαψιλῆ. παρὰ</TextUnit>
    <TextUnit id="899" loc="153d">δὲ Τυρρηνοῖς δὶς τῆς ἡμέρας τράπεζαι πολυτελεῖς παρασκευάζονται ἀνθιναί τε στρωμναὶ καὶ ἐκπώματα ἀργυρᾶ παντοδαπά, καὶ δούλων πλῆθος εὐπρεπῶν παρέστηκεν ἐσθήσεσι πολυτελέσι κεκοσμημένων.” Τίμαιος δ' ἐν τῇ πρώτῃ τῶν ἱστοριῶν καὶ τὰς θεραπαίνας φησὶ παρ' αὐτοῖς μέχρι οὗ ἂν αὐξηθῶσι γυμνὰς διακονεῖσθαι.  Μεγασθένης δ' ἐν τῇ δευτέρᾳ τῶν ̓Ινδικῶν τοῖς ̓Ινδοῖς φησιν ἐν τῷ δείπνῳ παρατίθεσθαι ἑκάστῳ τράπεζαν, ταύτην δ' εἶναι ὁμοίαν ταῖς</TextUnit>
    <TextUnit id="900" loc="153e">ἐγγυθήκαις, καὶ ἐπιτίθεσθαι ἐπ' αὐτῇ τρυβλίον χρυσοῦν, εἰς ὃ ἐμβάλλειν αὐτοὺς πρῶτον μὲν τὴν ὄρυζαν ἑφθὴν ὡς ἄν τις ἑψήσειε χόνδρον, ἔπειτα ὄψα πολλὰ κεχειρουργημένα ταῖς ̓Ινδικαῖς σκευασίαις. Γερμανοὶ δέ, ὡς ἱστορεῖ Ποσειδώνιος ἐν τῇ τριακοστῇ, ἄριστον προσφέρονται κρέα μεληδὸν ὠπτημένα καὶ ἐπιπίνουσι γάλα καὶ τὸν οἶνον ἄκρατον. Καμπανῶν δέ τινες παρὰ τὰ συμπόσια</TextUnit>
    <TextUnit id="901" loc="153f">μονομαχοῦσι. Νικόλαος δ' ὁ Δαμασκηνός, εἷς τῶν ἀπὸ τοῦ περιπάτου φιλοσόφων, ἐν τῇ δεκάτῃ πρὸς ταῖς ἑκατὸν τῶν ἱστοριῶν ̔Ρωμαίους ἱστορεῖ παρὰ τὸ δεῖπνον συμβάλλειν μονομαχίας, γράφων οὕτως : “ τὰς τῶν μονομάχων θέας οὐ μόνον ἐν πανηγύρεσι καὶ θεάτροις ἐποιοῦντο ̔Ρωμαῖοι, παρὰ Τυρρηνῶν παραλαβόντες τὸ ἔθος, ἀλλὰ κἀν ταῖς ἑστιάσεσιν. ἐκάλουν γοῦν τινες πολλάκις ἐπὶ δεῖπνον τοὺς  φίλους ἐπί τε ἄλλοις καὶ ὅπως ἂν δύο ἢ τρία ζεύγη ἴδοιεν μονομάχων, ὅτε καὶ κορεσθέντες δείπνου καὶ μέθης εἰσεκάλουν τοὺς μονομάχους, καὶ ὁ μὲν ἅμα ἐσφάττετο, αὐτοὶ δ' ἐκρότουν ἐπὶ τούτῳ ἡδόμενοι.</TextUnit>
    <TextUnit id="902" loc="154a">ἤδη δέ τις κἀν ταῖς διαθήκαις γέγραφεν γυναῖκας εὐπρεπεστάτας μονομαχῆσαι ἃς ἐκέκτητο, ἕτερος δὲ παῖδας ἀνήβους ἐρωμένους ἑαυτοῦ, ἀλλὰ γὰρ οὐκ ἠνέσχετο ὁ δῆμος τὴν παρανομίαν ταύτην, ἀλλ' ἄκυρον τὴν διαθήκην ἐποίησεν.” ̓Ερατοσθένης δ' ἐν πρώτῳ ̓Ολυμπιονικῶν τοὺς Τυρρηνούς φησι πρὸς αὐλὸν πυκτεύειν.  Ποσειδώνιος δ' ἐν τρίτῃ καὶ εἰκοστῇ τῶν ἱστοριῶν “ Κελτοί, φησίν, ἐνίοτε παρὰ τὸ δεῖπνον μονομαχοῦσιν. ἐν γάρ τοῖς ὅπλοις ἀγερθέντες σκιαμαχοῦσι καὶ πρὸς ἀλλήλους ἀκροχειρίζονται,</TextUnit>
    <TextUnit id="903" loc="154b">ποτὲ δὲ καὶ μέχρι τραύματος προίασιν καὶ ἐκ τούτου ἐρεθισθέντες, ἐὰν μὴ ἐπισχῶσιν οἱ παρόντες, καὶ ἕως ἀναιρέσεως ἔρχονται, τὸ δὲ παλαιόν, φησίν, ὅτι παρατεθέντων κωλήνων τὸ μηρίον ὁ κράτιστος ἐλάμβανεν εἰ δέ τις ἕτερος ἀντιποιήσαιτο, συνίσταντο μονομαχήσοντες μέχρι θανάτου, ἄλλοι δ' ἐν θεάτρῳ λαβόντες ἀργύριον ἢ χρυσίον,</TextUnit>
    <TextUnit id="904" loc="154c">οἱ δὲ οἴνου κεραμίων ἀριθμόν τινα, καὶ πιστωσάμενοι τὴν δόσιν καὶ τοῖς ἀναγκαίοις φίλοις διαδωρησάμενοι ὕπτιοι ἐκταθέντες ἐπὶ θυρεῶν κεῖνται, καὶ παραστάς τις ξίφει τὸν λαιμὸν ἀποκόπτει”  Εὐφορίων δ' ὁ Χαλκιδεὺς ἐν ἱστορικοῖς ὑπομνήμασιν οὕτω γράφει: “ παρὰ δὲ τοῖς ̔Ρωμαίοις προτίθεσθαι πέντε μνᾶς τοῖς ὑπομένειν βουλομένοις τὴν κεφαλὴν ἀποκοπῆναι πελέκει, ὥστε τοὺς κληρονόμους κομίσασθαι τὸ ἆθλον: καὶ πολλάκις ἀπογραφομένους πλείους δικαιολογεῖσθαι καθ' ὃ δικαιότατός ἐστιν ἕκαστος αὐτῶν ἀποτυμπανισθῆναι.”</TextUnit>
    <TextUnit id="905" loc="154d">̔́Ερμιππος ' ἐν α περὶ νομοθετῶν τῶν μονομαχούντων εὑρετὰς ἀποφαίνει Μαντινεῖς Δημώνακτος ἑνὸς τῶν πολιτῶν συμβουλεύσαντος, καὶ ζηλωτὰς τούτων γενέσθαι Κυρηναίους. ̓́Εφορος δ' ἐν ἕκτῃ ἱστοριῶν “ἤσκουν, φησί, τὰ πολεμικὰ οἱ Μαντινεῖς καὶ ̓Αρκάδες, τήν τε στολὴν τὴν πολεμικὴν καὶ τὴν ὅπλισιν τὴν ἀρχαίαν ὡς εὑρόντων ἐκείνων ἔτι καὶ νῦν Μαντινικὴν ἀποκαλοῦσι. πρὸς δὲ τούτοις καὶ ὁπλομαχίας μαθήσεις ἐν Μαντινείᾳ πρῶτον</TextUnit>
    <TextUnit id="906" loc="154e">εὑρέθησαν Δημέου τὸ τέχνημα καταδείξαντος.” ὅτι δὲ ἀρχαῖον ἦν τὸ περὶ τοὺς μονομάχους καὶ ̓Αριστοφάνης εἴρηκεν ἐν Φοινίσσαις οὕτως:  ἐς Οἰδίπου δὲ παῖδε,1 διπτύχω κόρω, ̓́Αρης κατέσκηψ', ἔς τε μονομάχου πάλης ἀγῶνα νῦν ἑστᾶσιν.  ἔοικεν δὲ πεποιῆσθαι τὸ ὄνομα οὐκ ἐκ τοῦ μάχη, ἀλλ' ἐκ ῥήματος τοῦ μάχεσθαι μᾶλλον συγκεῖσθαι. ὁπότε γὰρ τὸ μάχη συντιθέμενον τὸ τέλος εἰς ος τρέπει, ὡς ἐν τῷ σύμμαχος, πρωτόμαχος, ἐπίμαχος,</TextUnit>
    <TextUnit id="907" loc="154f">ἀντίμαχος, “ φιλόμαχον γένος ἐκ Περσέος” παρὰ  Πινδάρῳ, τηνικαῦτα προπαροξύνεται: ὁπότε δὲ παροξύνεται, τὸ μάχεσθαι ῥῆμα περιέχει, ὡς ἐν τῷ πυγμάχος, ναυμάχος, “αὐτόν σε πυλαμάχε πρῶτον” παρὰ Στησιχόρῳ, ὁπλομάχος, τειχομάχος, πυργομάχος. ὁ δὲ κωμῳδιοποιὸς Ποσείδιππος ἐν Πορνοβοσκῷ φησιν  ὁ μὴ πεπλευκὼς οὐδὲν ἑόρακεν κακὸν</TextUnit>
    <TextUnit id="908" loc="155a">τῶν μονομαχούντων ἐσμὲν ἀθλιώτεροι.  ὅτι δὲ καὶ οἱ ἔνδοξοι καὶ οἱ ἡγεμόνες ἐμονομάχουν καὶ ἐκ προκλήσεως τοῦτ' ἐποίουν ἐν ἄλλοις εἰρήκαμεν. Δίυλλος δ' ὁ ̓Αθηναῖος ἐν τῇ ἐνάτῃ τῶν ἱστοριῶν φησιν ὡς Κάσανδρος ἐκ Βοιωτίας ἐπανιὼν καὶ θάψας τὸν βασιλέα καὶ τὴν βασίλισσαν ἐν Αἰγαίαις καὶ μετ' αὐτῶν τὴν Κύνναν τὴν Εὐρυδίκης μητέρα καὶ τοῖς ἄλλοις τιμήσας οἷς προσήκει καὶ μονομαχίας ἀγῶνα ἔθηκεν, εἰς ὃν κατέβησαν τέσσαρες τῶν στρατιωτῶν. Δημήτριος δ' ὁ Σκήψιος ἐν τῷ ιε τοῦ Τρωικοῦ</TextUnit>
    <TextUnit id="909" loc="155b">διακόσμου “ παρὰ ̓Αντιόχῳ, φησί, τῷ βασιλεῖ τῷ μεγάλῳ προσαγορευθέντι ἐν τῷ δείπνῳ πρὸς ὅπλα ὠρχοῦντο οὐ μόνον οἱ βασιλέως φίλοι, ἀλλὰ καὶ αὐτὸς ὁ βασιλεύς, ἐπεὶ δὲ καὶ εἰς ̔Ηγησιάνακτα τὸν ̓Αλεξανδρέα ἀπὸ Τρῳάδος τὸν τὰς  ἱστορίας γράψαντα ἡ τῆς ὀρχήσεως τάξις ἐγένετο, ἀναστὰς εἶπε: ' πότερον, ὦ βασιλεῦ, κακῶς ὀρχούμενόν ἐμὲ θεάσασθαι βούλει ἢ καλῶς ἀπαγγέλλοντός μου ἴδια ποιήματα θέλεις ἀκροάσασθαι; ' κελευσθεὶς οὖν λέγειν οὕτως ἧσε τὸν βασιλέα ὥστ' ἐράνου τε ἀξιωθῆναι καὶ τῶν φίλων εἷς γενέσθαι.”</TextUnit>
    <TextUnit id="910" loc="155c">Δοῦρις δ' ὁ Σάμιος ἐν τῇ τῶν ἱστοριῶν ιζ Πολυσπέρχοντά φησιν εἰ μεθυσθείη καίτοι πρεσβύτερον ὄντα ὀρχεῖσθαι, οὐδενὸς Μακεδόνων ὄντα δεύτερον οὔτε κατὰ τὴν στρατηγίαν οὔτε κατὰ τὴν ἀξίωσιν, καὶ ἐνδυόμενον αὐτὸν κροκωτὸν καὶ ὑποδούμενον Σικυώνια διατελεῖν ὀρχούμενον. ̓Αγαθαρχίδης δ' ὁ Κνίδιος ἐν ὀγδόῃ ̓Ασιατικῶν ἱστορεῖ ὡς οἱ</TextUnit>
    <TextUnit id="911" loc="155d">ἑστιῶντες ̓Αλέξανδρον τὸν Φιλίππου τῶν φίλων τὸ μέλλον παρατεθήσεσθαι τῶν τραγημάτων περιεχρύσουν: ὅτε δὲ θέλοιεν ἀναλίσκειν, περιελόντες τὸν χρυσὸν ἅμα τοῖς ἄλλοις ἐξέβαλλον, ἵνα τῆς μὲν πολυτελείας οἱ φίλοι θεαταὶ γίνωνται, οἱ δ' οἰκέται κύριοι, ἐπιλελησμένοι δ' ἦσαν οὗτοι, ὡς καὶ Δοῦρις ἱστορεῖ, ὅτι καὶ Φίλιππος ὁ τοῦ ̓Αλεξάνδρου πατήρ ποτήριον χρυσοῦν ὁλκὴν ἄγον πεντήκοντα δραχμὰς κεκτημένος τοῦτο ἐλάμβανε κοιμώμενος ἀεὶ καὶ πρὸς κεφαλὴν αὑτοῦ κατετίθετο.</TextUnit>
    <TextUnit id="912" loc="155e">Σέλευκος δὲ Θρᾳκῶν φησί τινας ἐν τοῖς συμποσίοις ἀγχόνην παίζειν βρόχον ἀρτήσαντας ἔκ τινος ὕψους,1 πρὸς ὃν κατὰ κάθετον ὑποτίθεσθαι λίθον εὐπερίτρεπτον τοῖς ἐπιβαίνουσι. διαλαγχάνειν οὖν αὐτοὺς  καὶ τὸν λαχόντα ἔχοντα δρεπάνιον ἐπιβαίνειν τῷ λίθῳ καὶ τὸν τράχηλον εἰς τὸν βρόχον ἐντιθέναι: παρερχόμενον δὲ ἄλλον ἐγείρειν τὸν λίθον καὶ ὁ κρεμάμενος ὑποτρέχοντος τοῦ λίθου, ἐὰν μὴ ταχὺ φθάσας ἀποτέμῃ τῷ δρεπάνῳ, τέθνηκε, καὶ οἱ ἄλλοι γελῶσι παιδιὰν ἔχοντες τὸν ἐκείνου θάνατον</TextUnit>
    <TextUnit id="913" loc="155f">ταῦτ' εἰπεῖν εἶχον, ἄνδρες φίλοι καὶ συμπόται τῶν ̔Ελλήνων πολὺ. πρῶτοι, περὶ ἀρχαίων συμποσίων ἐπιστάμενος. ἀκριβῶς δ' ὁ σοφὸς Πλάτων ἐν τῷ πρώτῳ Νόμων περὶ συμποσίων διηγεῖται λέγων οὕτως: “καὶ οὔτ' ἂν ἐπ' ἀγρῶν 'ἴδοις οὔτ' ἐν ἄστεσιν ὅσων Σπαρτιάταις μέλει συμπόσια οὐδ' ὁπόσα τούτοις ξυνεπόμενα πάσας ἡδονὰς κινεῖ κατὰ</TextUnit>
    <TextUnit id="914" loc="156a">δύναμιν. οὐδ' ἔστιν ὅστις ἂν ἀπαντῶν κωμάζοντί τινι μετὰ μέθης οὐκ ἂν τὴν μεγίστην δίκην εὐθὺς ἐπιθείη καὶ οὐδ' ἂν Διονύσια πρόφασιν ἔχοντ' αὐτὸν ῥύσαιτο, ὥσπερ ἐν ἁμάξαις εἶδον παρ' ὑμῖν ἐγώ, καὶ ἐν Τάραντι δὲ παρὰ τοῖς ἡμετέροις ἀποίκοις πᾶσαν τὴν πόλιν ἐθεασάμην περὶ τὰ Διονύσια μεθύουσαν. ἐν Λακεδαίμονι οὐκ ἔστ' οὐδὲν τοιοῦτον.”   καὶ ὁ Κύνουλκος  ἀλλ' ὡς ὤφελον, ἔφη, τὴν Θρᾴκιον ταύτην παίξας παιδιὰν διεφθάρης: ἀνέτεινες γὰρ ἡμᾶς ὥσπερ νηστείαν ἄγοντας καὶ</TextUnit>
    <TextUnit id="915" loc="156b">περιμένοντας τὸ ἀνατέλλον ἄστρον, οὗ φασι μὴ  φανέντος οἱ τὴν χρηστὴν ταύτην φιλοσοφίαν εὑρόντες νόμιμον εἶναι μηδενὸς γεύεσθαι. “ ἐγὼ δ' ὁ τάλας” κατὰ τὸν κωμῳδιοποιὸν Δίφιλον   κεστρεὺς ἂν εἴην ἕνεκα νηστείας ἄκρας. ἐπελάθεσθε δὲ καὶ ὑμεῖς τῶν τοῦ ποιητοῦ καλῶν, ὃς ἔφη:  οὐ μὲν γάρ τι χέρειον ἐν ὥρῃ δεῖπνον ἑλέσθαι.  καὶ ὁ καλὸς δ' ̓Αριστοφάνης ἐν Κωκάλῳ ἔφη :   ἀλλ' ἐστίν, ὦ πάτερ, κομιδῇ μεσημβρία,</TextUnit>
    <TextUnit id="916" loc="156c">ἡνίκα γε τοὺς νεωτέρους δειπνεῖν χρεών.  ἐμοί τε πολλῷ ἦν ἄμεινον κατὰ τὸ Παρμενίσκου τῶν κυνικῶν συμπόσιον δειπνεῖν ἢ ἐνθάδε πάντα ὥσπερ τοὺς πυρέσσοντας περιφερόμενα ὁρᾶν. γελασάντων δὲ ἡμῶν ἔφη τις:  ἀλλ' ὦ λῷστε ἀνδρῶν, μὴ φθονήσῃς ἡμίν τὸ Παρμενίσκειον ἐκεῖνο διελθεῖν συμπόσιον. καὶ ὃς μετέωρον αὑτὸν παραναστήσας ἔφη:  ὄμνυμι δ' ὑμῖν, ἄνδρες, κατὰ τὸν ἡδὺν ̓Αντιφάνη, ὃς ἐν τῇ Παρεκδιδομένῃ ἔφη:   ὄμνυμι δ' ὑμῖν, ἄνδρες, αὐτὸν τὸν θεόν, ἐξ οὗ τὸ μεθύειν πᾶσιν ἡμῖν γίνεται,</TextUnit>
    <TextUnit id="917" loc="156d">ἦ μὴν ἑλέσθαι τοῦτον ἂν ζῆν τὸν βίον ἢ τὴν Σελεύκου τοῦ βασιλέως ὑπεροχήν.  ῥοφεῖν φακῆν ἐσθ' ἡδὺ μὴ δεδοικότα,  μαλακῶς καθεύδειν ἄθλιον δεδοικότα.   ἀλλ' ὅ γε Παρμενίσκος οὕτως ὑπήρξατο:  “ Παρμενίσκος Μόλπιδι χαίρειν. πλεονάζων ἐν ταῖς προσφωνήσεσι πρὸς σὲ περὶ τῶν ἐπιφανῶν κλήσεων ἀγωνιῶ μή ποτε εἰς πληθώραν ἐμπεσὼν μεμψιμοιρήσῃς. διὸ καὶ μεταδοῦναί σοι βούλομαι</TextUnit>
    <TextUnit id="918" loc="156e">τοῦ παρὰ Κέβητι τῷ Κυζικηνῷ δείπνου: προπιὼν δ' ὑσώπου τὴν ὤραν ἐπάναγε ἐπὶ τὴν ἑστίασιν. Διονυσίων γὰρ ὄντων ̓Αθήνησι παρελήφθην πρὸς αὐτό. κατέλαβον δὲ κυνικοὺς μὲν ἀνακειμένους ἕξ, ἕνα δὲ κύνουλκον Καρνεῖον τὸν Μεγαρικόν. τοῦ δείπνου δὲ χρονίζοντος λόγος ἐγένετο ποῖον τῶν ὑδάτων ἥδιστόν ἐστιν. καὶ τῶν μὲν ἐγκωμιαζόντων τὸ ἀπὸ τῆς Λέρνης, ἄλλων δὲ τὸ ἀπὸ τῆς Πειρήνης, ὁ Καρνεῖος κατὰ Φιλόξενον εἶπε ' τὸ κατὰ χειρῶν καὶ τῆς τραπέζης παρατεθείσης ἐδειπνοῦμεν “ καὶ τὴν μὲν ἐξηντλοῦμεν φακῆν,</TextUnit>
    <TextUnit id="919" loc="156f">ἡ δ' ἐπεισέρρει.” εἶτα πάλιν φακοὶ προσηνέχθησαν ὄξει βεβρεγμένοι, καὶ ὁ Διιτρέφης δραξάμενος ἔφη:   Ζεῦ, μὴ λάθοι σε τῶνδ' ὃς αἴτιος φακῶν  καὶ ἄλλος ἑξῆς ἀνεβόησε:  φακός σε δαίμων καὶ φακὴ τύχη λάβοι.  ἐμοὶ δὲ κατὰ τὸν κωμικὸν Δίφιλον, φησὶν δ' οὗτος ἐν Πελιάσι:    τὸ δειπνάριον ἀνθηρὸν ἦν, γλαφυρὸν σφόδρα:  φακῆς κατ' ἄνδρα τρυβλίον μεστὸν μέγα.</TextUnit>
    <TextUnit id="920" loc="157a">β. πρώτιστον οὐκ ἀνθηρόν. α. ἐπὶ ταύτῃ φέρων  εἰς τὸ μέσον ἐπεχόρευσε σαπέρδης μέγας ὑπό τι δυσώδης. β. οὗτος ἱερὸς ἀνθίας,1 ὃς πολλὰ χαίρειν ταῖς κίχλαις ἤδη λέγει.̓ γέλωτος οὖν ἐπιρραγέντος παρῆν ἡ θεατροτορύνη Μέλισσα καὶ ἡ κυνάμυια Νίκιον αὗται δ' ἦσαν τῶν οὐκ ἀσήμων ἑταιρίδων. ἀποβλέψασαι οὖν αὗται εἰς τὰ παρακείμενα καὶ θαυμάσασαι ἐγέλων.</TextUnit>
    <TextUnit id="921" loc="157b">καὶ ἡ Νίκιον ἔφη: 'οὐδεὶς ὑμῶν, ἄνδρες γενειοσυλλεκτάδαι, ἰχθὺν ἐσθίει; ἢ καθάπερ ὁ πρόγονος ὑμῶν Μελέαγρος ὁ Γαδαρεὺς ἐν ταῖς Χάρισιν ἐπιγραφομέναις ἔφη τὸν ̔́Ομηρον Σύρον ὄντα τὸ γένος κατὰ τὰ πάτρια ἰχθύων ἀπεχομένους ποιῆσαι τοὺς ̓Αχαιοὺς δαψιλείας πολλῆς οὔσης κατὰ τὸν ̔Ελλήσποντον; ἢ μόνον ἀνέγνωτε συγγραμμάτων αὐτοῦ τὸ περιέχον λεκίθου καὶ φακῆς σύγκρισιν; ὁρῶ γὰρ πολλὴν παρ' ὑμῖν τῆς φακῆς τὴν σκευὴν εἰς ἣν ἀποβλέπουσα συμβουλεύσαιμ' ἂν ὑμῖν κατὰ τὸν Σωκρατικὸν ̓Αντισθένην ἐξάγειν ἑαυτοὺς</TextUnit>
    <TextUnit id="922" loc="157c">τοῦ βίου τοιαῦτα σιτουμένους.' πρὸς ἣν ὁ Καρνεῖος ἔφη: ' Εὐξίθεος ὁ Πυθαγορικός, ὦ Νίκιον, ὥς φησι Κλέαρχος ὁ περιπατητικὸς ἐν δευτέρῳ βίων, ἔλεγεν ἐνδεδέσθαι τῷ σώματι καὶ  τῷ δεῦρο βίῳ τὰς ἁπάντων ψυχὰς τιμωρίας χάριν, καὶ διείπασθαι τὸν θεὸν ὡς εἰ μὴ μενοῦσιν ἐπὶ τούτοις ἕως ἂν ἑκὼν αὐτοὺς λύσῃ, πλείοσι καὶ μείζοσιν ἐμπεσοῦνται τότε λύμαις. διὸ πάντας</TextUnit>
    <TextUnit id="923" loc="157d">εὐλαβουμένους τὴν τῶν κυρίων ἀνάτασιν φοβεῖσθαι τοῦ ζῆν ἑκόντας ἐκβῆναι μόνον τε τὸν ἐν τῷ γήρᾳ θάνατον ἀσπασίως προσίεσθαι,1 πεπεισμένους τὴν ἀπόλυσιν τῆς ψυχῆς μετὰ τῆς τῶν κυρίων γίγνεσθαι γνώμης, τούτοις τοῖς δόγμασιν ἡμεῖς πειθόμεθα ' ὑμῖν δὲ φθόνος οὐδὲ εἷς ἑλέσθαι ἕν τι τῶν τριῶν ἔχειν κακῶν, οὐ γάρ ἐπίστασθε, ὦ ταλαίπωροι, ὅτι αἱ βαρεῖαι αὗται τροφαὶ φράττουσι τὸ ἡγεμονικὸν καὶ οὐκ ἐῶσι τὴν φρόνησιν ἐν αὑτῇ εἶναι.`   Θεόπομπος οὖν ἐν ε Φιλιππικῶν  φησι: “τὸ</TextUnit>
    <TextUnit id="924" loc="157e">γὰρ ἐσθίειν πολλὰ καὶ κρεοφαγεῖν τοὺς μὲν λογισμοὺς ἐξαιρεῖ καὶ τὰς ψυχὰς ποιεῖται βραδυτέρας, ὀργῆς δὲ καὶ σκληρότητος καὶ πολλῆς σκαιότητος ἐμπίπλησι.” καὶ ὁ θαυμάσιος δὲ Ξενοφῶν φησιν ὡς ἡδὺ μὲν μᾶζαν καὶ κάρδαμα φαγεῖν πεινῶντι, ἡδὺ δὲ ὕδωρ ἀρυσάμενον ἐκ ποταμοῦ διψῶντα πιεῖν. Σωκράτης δὲ καὶ πολλάκις κατελαμβάνετο διαπεριπατῶν ἑσπέρας βαθείας πρὸ τῆς οἰκίας καὶ πρὸς τοὺς πυνθανομένους “τί τηνικάδε” ; ἔλεγεν ὄψον συνάγειν πρὸς τὸ δεῖπνον.</TextUnit>
    <TextUnit id="925" loc="157f">ἡμῖν δὲ αὐτάρκης μερὶς ἣν ἂν παρ' ὑμῶν  λάβωμεν, καὶ οὐ χαλεπαίνομεν ὡς ἔλαττον φερόμενοι, καθάπερ ὁ παρὰ ̓Αντικλείδῃ ̔ ̔Ηρακλῆς. φησὶ γὰρ οὗτος ἐν τῷ β τῶν Νόστων ' μετὰ τὸ συντελέσαι τοὺς ἄθλους ̔Ηρακλέα Εὐρυσθέως θυσίαν τινὰ ἐπιτελοῦντος συμπαραληφθέντα καὶ τῶν τοῦ Εὐρυσθέως υἱῶν τὰς μερίδας ἑκάστῳ παρατιθέντων, τῷ δ' ̔Ηρακλεῖ ταπεινοτέραν παραθέντων,</TextUnit>
    <TextUnit id="926" loc="158a">ὁ ̔Ηρακλῆς ἀτιμάζεσθαι ὑπολαβὼν ἀπέκτεινε τρεῖς τῶν παίδων Περιμήδην, Εὐρύβιον, Εὐρύπυλον οὐ τοιοῦτοι οὖν τὸν θυμὸν ἡμεῖς, εἰ καὶ πάντα ̔ ̔Ηρακλέους ζηλωταί.”    τραγικὸν γὰρ ἡ φακῆ 'στιν, ἦς καὶ φασιν ̓Αγάθαρχὸν ποτὲ γεγραφέναι ῥοφοῦντ' ' ̓Ορέστην τῆς νόσου πεπαυμένον,  φησὶ Σώφιλος ὁ κωμῳδιοποιός. στωικὸν δὲ δόγμα ἐστὶν ὅτι τε πάντα εὖ ποιήσει ὁ σοφὸς καὶ φακῆν φρονίμως ἀρτύσει. διὸ καὶ Τίμων ὁ Φλιάσιος</TextUnit>
    <TextUnit id="927" loc="158b">ἔφη: “ καὶ Ζηνώνειόν γε φακῆν ἕψειν ὃς μὴ φρονίμως μεμάθηκεν,” ὡς οὐκ ἄλλως δυναμένης ἑψηθῆναι φακῆς εἰ μὴ κατὰ τὴν Ζηνώνειον ὑφήγησιν, ὃς ἔφη :   εἰς δὲ φακῆν ἔμβαλλε δυωδέκατον κοριάννου.  καὶ Κράτης δ' ὁ Θηβαῖος ἔλεγεν  μὴ πρὸ φακῆς λοπάδ' αὔξων  εἰς στάσιν ἄμμε βάλῃς.  Χρύσιππός τε ἐν τῷ περὶ τοῦ καλοῦ γνώμας τινὰς ἡμῖν εἰσφέρων φησί:    μηδέποτ' ἐλαίαν ἔσθι', ἀκαλήφην ἔχων.  χειμῶνος ὥρᾳ βολβοφακῆν, βαβαί, βαβαί. βολβοφακῆ δ' οἷον ἀμβροσίη ψύχους κρυόεντος.</TextUnit>
    <TextUnit id="928" loc="158c">ὁ χαρίεις τε ̓Αριστοφάνης ἐν Γηρυτάδῃ ἔφη:   πτισάνην διδάσκεις αὐτὸν ἕψειν ἢ φακῆν;  καὶ ἐν ̓Αμφιαράῳ:   ὅστις φακῆν ἥδιστον ὄψων λοιδορεῖς,  ̓Επίχαρμος δὲ ἐν Διονύσοις:   χύτρα δὲ φακέας ἥψετο.  ̓Αντιφάνης ̔Ομοίαις:  εὖ δ' ἐγίνεθ' εἰ φακῆν  ἕψειν μ' ἐδίδασκε τῶν ἐπιχωρίων τις εἷς.  οἶδα δὲ καὶ τὴν ̓Οδυσσέως τοῦ φρονιμωτάτου καὶ συνετωτάτου ἀδελφὴν Φακῆν καλουμένην, ἣν</TextUnit>
    <TextUnit id="929" loc="158d">ἄλλοι τινὲς Καλλιστὼ ὀνομάζουσιν, ὡς ἱστορεῖν Μνασέαν τὸν Πατρέα ἐν τρίτῳ Εὐρωπιακῶν φησιν Λυσίμαχος ἐν τρίτῳ Νόστων.  ἐπὶ τούτοις γελάσαντος πάνυ ἔκλαμπρον τοῦ Πλουτάρχου οὐκ ἐνέγκας ὁ κύων παροραθεῖσαν τὴν περὶ τῆς φακῆς πολυμάθειαν  ἀλλ' ὑμεῖς γε, ἔφη, οἱ ἀπὸ τῆς καλῆς ̓Αλεξανδρείας, ὦ Πλούταρχε, σύντροφοί ἐστε τῷ φακίνῳ βρώματι καὶ πᾶσα ὑμῶν ἡ πόλις πλήρης ἐστὶ φακίνων ὧν καὶ Σώπατρος ὁ Φάκιος παρῳδὸς μέμνηται ἐν δράματι Βακχίδι λέγων οὕτως :</TextUnit>
    <TextUnit id="930" loc="158e">οὐκ ἂν δυναίμην εἰσορῶν χαλκήλατον  μέγαν κολοσσὸν φάκινον ἄρτον ἐσθίειν. ' ἐπεὶ τί δεῖ βροτοῖσι κατὰ τὸν σὸν Εὐριπίδην, γραμματικώτατε, ' πλὴν δυοῖν μόνον   Δήμητρος ἀκτῆς πώματός θ' ὑδρηχόου;  ἅπερ πάρεστι καὶ πέφυχ' ἡμᾶς τρέφειν. ὧν οὐκ ἀπαρκεῖ πλησμονή: τρυφῇ γέ τοι  ἄλλων ἐδεστῶν μηχανὰς θηρεύομεν.  κἀν ἄλλοις δέ φησιν ὁ σκηνικὸς οὗτος φιλόσοφος -   ἀρκεῖ μετρία βιοτά μοι σώφρονος τραπέζης:</TextUnit>
    <TextUnit id="931" loc="158f">τὸ δ' ἄκαιρον ἅπαν ὑπερβάλλον τε μὴ προσείμαν.  καὶ ὁ Σωκράτης δ' ἔλεγεν τῶν ἄλλων ἀνθρώπων διαφέρειν καθ' ὅσον οἱ μὲν ζῶσιν ἵν' ἐσθίωσιν, αὐτὸς δ' ἐσθίει ἵνα ζῇ. Διογένης τε πρὸς τοὺς ἐγκαλοῦντας αὐτῷ ἀποτριβομένῳ ἔλεγεν ' εἴθ' ἠδυνάμην καὶ τὴν γαστέρα τρίψας τῆς πείνης καὶ τῆς ἐνδείας παύσασθαι ὁ δ' Εὐριπίδης ἐν ̔Ικέτισι περὶ τοῦ Καπανέως φησὶν   Καπανεὺς ὅδ' ἐστὶν ᾧ βίος μὲν ἦν πολύς,</TextUnit>
    <TextUnit id="932" loc="159a">ἥκιστα δ' ὄλβῳ γαῦρος ἦν: φρόνημα δὲ οὐδέν τι μεῖζον εἶχεν ἢ πένης ἀνήρ,  ψέγων τραπέζαις εἴ τις ἐξογκοῖτ' ἄγαν, τἀρκοῦν ἐπαινῶν οὐ γὰρ ἐν γαστρὸς βορᾷ τὸ χρηστὸν εἶναι, μέτρια δ' ἐξαρκεῖν ἔφη.  οὐκ ἦν γὰρ τοιοῦτος ὁ Καπανεὺς οἷον ὁ καλὸς Χρύσιππος διαγράφει ἐν τῷ περὶ τῶν μὴ δι' αὑτὰ αἱρετῶν λέγων ὧδε: ' ἐπὶ τοσοῦτόν τινες</TextUnit>
    <TextUnit id="933" loc="159b">ἐκπίπτουσι πρὸς τὸ ἀργύριον ὥστε ἱστορῆσθαι πρὸς τῇ τελευτῇ τινα μὲν καταπιόντα οὐκ ὀλίγους χρυσοῦς ἀποθανεῖν, τὸν δὲ ἕτερον ῥαψάμενον εἴς τινα χιτῶνα καὶ ἐνδύντα αὐτὸν ἐπισκῆψαι τοῖς οἰκείοις θάψαι οὕτως μήτε καύσαντας μήτε θεραπεύσαντας.' οὗτοι γὰρ καὶ οἱ τοιοῦτοι μονονουχὶ βοῶντες ἀποθνῄσκουσιν  ὦ χρυσέ, δεξίωμα κάλλιστον βροτοῖς, ὡς οὔτε μήτηρ ἡδονὰς τοιάσδ' ἔχει, οὐ παῖδες ἐν δόμοισιν,2 οὐ φίλος πατήρ, οἵας σὺ χοἰ σὲ δώμασιν κεκτημένοι,</TextUnit>
    <TextUnit id="934" loc="159c">εἰ δ' ἡ Κύπρις τοιοῦτον ὀφθαλμοῖς ὁρᾷ, οὐ θαῦμ' ̓́Ερωτας μυρίους αὐτὴν ἔχειν.  τοιαύτη τις ἦν ἡ φιλοχρηματία παρὰ τοῖς τότε περὶ ἧς ̓Ανάχαρσις πυνθανομένου τινὸς πρὸς τί οἱ ̔́Ελληνες χρῶνται τῷ ἀργυρίῳ εἶπεν ' πρὸς τὸ ἀριθμεῖν.' Διογένης δ' ἐν τῇ ἑαυτοῦ Πολιτείᾳ νόμισμα εἶναι νομοθετεῖ ἀστραγάλους, καλῶς γὰρ καὶ ταῦτα ὁ Εὐριπίδης εἴρηκε:  μὴ πλοῦτον εἴπῃς: οὐχὶ θαυμάζω θεὸν ὃν χὡ κάκιστος ῥᾳδίως ἐκτήσατο.</TextUnit>
    <TextUnit id="935" loc="159d">Χρύσιππος δ' ἐν τῇ Εἰσαγωγῇ τῇ εἰς τὴν περὶ ἀγαθῶν καὶ κακῶν πραγματείαν νεανίσκον φησί τινα ἐκ τῆς ̓Ιωνίας σφόδρα πλούσιον ἐπιδημῆσαι ταῖς ̓Αθήναις πορφυρίδα ἠμφιεσμένον ἔχουσαν χρυσᾶ κράσπεδα, πυνθανομένου δέ τινος αὐτοῦ  ποδαπός ἐστιν ἀποκρίνασθαι ὅτι πλούσιος. μήποτε τοῦ αὐτοῦ μνημονεύει καὶ ̓́Αλεξις ἐν Θηβαίοις λέγων ὧδε:   ἐστὶν δὲ ποδαπὸς τὸ γένος οὗτος; β. πλούσιος:  τούτους δὲ πάντες φασὶν εὐγενεστάτους,  πένητα δ' εὐπάτριδ' οὐδὲ εἷς ὁρᾷ.</TextUnit>
    <TextUnit id="936" loc="159e">ταῦτ' εἰπὼν ὁ Κύνουλκος, ἐπεὶ μὴ ἐκροταλίσθη, θυμωθεὶς  ἀλλ' ἐπειδὴ οὗτοι, ἔφη, ὦ συμποσίαρχε, ὑπὸ λογοδιαρροίας ἐνοχλούμενοι μὴ πεινῶσιν ἢ τὰ περὶ τῆς φακῆς λεχθέντα χλευάζουσιν, ἐν νῷ ἔχοντες τὰ εἰρημένα Φερεκράτει ἐν Κοριαννοῖ:   φέρε δὴ κατακλινῶ: σὺ δὲ τράπεζαν ἔκφερε  καὶ κύλικα κἀντραγεῖν, ἵν' ἥδιον πίω. β. ἰδοὺ κύλιξ σοι καὶ τράπεζα καὶ φακοί. α. μή μοι φακούς, μὰ τὸν Δί', οὐ γὰρ ἥδομαι.</TextUnit>
    <TextUnit id="937" loc="159f">ἢν γὰρ τράγῃ τις, τοῦ στόματος ὄζει κακόν.  ἐπεὶ οὖν διὰ τοῦτο φυλάττονται οἱ σοφοὶ οὗτοι τοὺς φακούς, ἀλλ' ἡμῖν γε ποίησον δοθῆναι ἄρτων,2, μεθ' ὧν μηδὲν τῶν πολυτελῶν, ἀλλὰ κἂν τὴν πολυθρύλητον ἔχῃς φακῆν ἢ τὸν καλούμενον κόγχον. γελασάντων δὲ πάντων καὶ ἐπὶ τῷ κόγχῳ μάλιστα ἀπαίδευτοί ἐστε, ἔφη, ἄνδρες δαιτυμόνες, οὐκ ἀναγινώσκοντες βιβλία ἃ μόνα παιδεύει τούς γε ἐπιθυμοῦντας τῶν καλῶν λέγω</TextUnit>
    <TextUnit id="938" loc="160a">δὲ τὰ Τίμωνος τοῦ Πυρρωνείου τῶν σίλλων. οὗτος γάρ ἐστιν ὃς καὶ τοῦ κόγχου μνημονεύει ἐν τῷ β τῶν σίλλων λέγων οὕτως :    οὔτε μοι ἡ Τεΐη μᾶζ' ἁνδάνει οὔτε καρύκκη  ἡ Λυδῶν, λειτῇ δὲ καὶ αὐαλέῃ ἐνὶ κόγχῳ  ̔Ελλήνων ἡ πᾶσα περισσοτρύφητος ὀιζύς.  διαφόρων γὰρ οὐσῶν καὶ τῶν ἐκ Τέω μαζῶν ὡς καὶ τῶν ἐξ ̓Ερετρίας ̔ὡς Σώπατρος ἐν Βακχίδος μνηστῆρσι: φησὶν γάρ:</TextUnit>
    <TextUnit id="939" loc="160b">̓Ερέτριαν ὡρμήθημεν εἰς λευκάλφιτον  ̓ καὶ τῶν Λυδίων καρυκκῶν προκρίνει ἀμφοτέρων ὁ Τίμων τὸν κόγχον.  πρὸς ταῦτα ὁ καλὸς ἡμῶν ἑστιάτωρ Λαρήνσιος καὶ αὐτὸς ἔφη: ὦ ἄνδρες κύνες οἱ κατὰ τὴν Στράττιδος τοῦ κωμῳδιοποιοῦ ̓Ιοκάστην, ἥτις ἐν ταῖς ἐπιγραφομέναις Φοινίσσαις φησὶν   παραινέσαι δὲ σφῷν τι βούλομαι σοφὸν ὅταν φακῆν ἕψητε, μὴ ' πιχεῖν μύρον.  καὶ ὁ Σώπατρος δέ, οὗ τὰ νῦν μέμνησαι, ἐν</TextUnit>
    <TextUnit id="940" loc="160c">Νεκυίᾳ μνημονεύει οὕτως:  ̓́Ιθακος ̓Οδυσσεύς, τοὐπὶ τῇ φακῇ μύρον,  πάρεστι: θάρσει, θυμέ.  Κλέαρχος δὲ ὁ ἀπὸ τοῦ περιπάτου ἐν τοῖς περὶ παροιμιῶν ὡς παροιμίαν ἀναγράφει τὸ ἐπὶ τῇ φακῇ μύρον, ἧς μέμνηται καὶ ὁ ἐμὸς προπάτωρ Οὐάρρων ὁ Μενίππειος ἐπικαλούμενος: καὶ οἱ πολλοὶ τῶν γραμματικῶν τῶν : ̔Ρωμαϊκῶν οὐχ ὁμιλήσαντες πολλοῖς ̔Ελληνικοῖς ποιηταῖς καὶ συγγραφεῦσιν οὐκ ἴσασιν ὅθεν εἴληφεν ὁ Οὐάρρων</TextUnit>
    <TextUnit id="941" loc="160d">τὸ ἰαμβεῖον, σὺ δέ μοι δοκεῖς, ὦ Κύνουλκε  ̔τούτῳ γὰρ χαίρεις τῷ ὀνόματι, οὐ λέγων ὃ ἐκ γενετῆς σε ἡ μήτηρ κέκληκε ̓ κατὰ τὸν σὸν Τίμωνα εἶναὶ ̔ μοι καλὸς τε μέγας τε οὐκ ἐπιστάμενος ὅτι κόγχος παρὰ προτέρῳ μνήμης τετύχηκεν ̓Επιχάρμῳ ἐν τᾷ ̔Εορτᾷ καὶ Νάσοις ̓Αντιφάνει τε τῷ κωμικῷ, ὃς ὑποκοριστικώτερον αὐτὸν ὠνόμασεν ἐν Γάμῳ οὕτως:  κογχίον τε μικρὸν ἀλλᾶντός τε προστετμημένον.  ̔Εξῆς ἁρπάσας τὸν λόγον ὁ Μάγνος ὁ μὲν πάντα</TextUnit>
    <TextUnit id="942" loc="160e">ἄριστος, ἔφη, Λαρήνσιος ὀξέως καὶ καλῶς ἀπήντησε τῷ γάστριδι κυνὶ περὶ τοῦ κόγχου. ἐγὼ δὲ κατὰ τοὺς τοῦ Παφίου Σωπάτρου Γαλάτας,   παρ' οἷς ἔθος ἐστίν, ἡνίκ' ἂν προτέρημά τι ἐν τοῖς πολέμοις λάβωσι, θύειν τοῖς θεοῖς  τοὺς αἰχμαλώτους, τοὺς Γαλάτας μιμούμενος κἀγὼ κατακαύσειν ηὐξάμην τοῖς δαίμοσι  διαλεκτικοὺς τρεῖς τῶν παρεγγεγραμμένων.  καὶ μὴν φιλοσοφεῖν φιλολογεῖν τ' ἀκηκοὼς</TextUnit>
    <TextUnit id="943" loc="160f">ὑμᾶς ἐπιμελῶς καρτερεῖν θ' αἱρουμένους,  τὴν πεῖραν ὑμῖν λήψομαι τῶν δογμάτων, πρῶτον: καπνίζων εἶτ' ἐὰν ὀπτωμένων  ἴδω τιν' ὑμῶν συσπάσαντα τὸ σκέλος,  Ζηνωνικῷ πραθήσεθ' οὗτος κυρίῳ ἐπ' ἐξαγωγῇ, τὴν φρόνησιν ἀγνοῶν.   μετὰ παρρησίας γὰρ ἐρῶ πρὸς αὐτούς εἰ αὐτάρκειαν ἀσπάζῃ, φιλόσοφε, τί οὐ τοὺς  Πυθαγορικοὺς ἐκείνους ζηλοῖς περὶ ὧν φησιν ̓Αντιφάνης</TextUnit>
    <TextUnit id="944" loc="161a">μὲν ἐν Μνήμασι τάδε:   τῶν Πυθαγοριστῶν δ' ἔτυχον ἄθλιοί τινες ἐν τῇ χαράδρᾳ τρώγοντες ἅλιμα καὶ κακὰ τοιαῦτα συλλέγοντες ἐν τῷ κωρύκῳ. κἀν τῷ κυρίως Κωρύκῳ δ' ἐπιγραφομένῳ φησί  πρῶτον μὲν ὥσπερ πυθαγορίζων ἐσθίει  ἔμψυχον οὐδέν, τῆς δὲ πλείστης τοὐβολοῦ  μάζης μελαγχρῆ μερίδα λαμβάνων λέπει.</TextUnit>
    <TextUnit id="945" loc="161b">̓́Αλεξις δ' ἐν Ταραντίνοις:  οἱ πυθαγορίζοντες γάρ, ὡς ἀκούομεν, οὔτ' ὄψον ἐσθίουσιν οὔτ' ἄλλ' οὐδὲ ἓν ἔμψυχον, οἶνὸν τ' οὐχὶ πίνουσιν μόνοι. β. ̓Επιχαρίδης μέντοι κύνας κατεσθίει,  τῶν Πυθαγορείων εἷς. α. ἀποκτείνας γέ που: οὐκ ἔτι γάρ ἐστ' ἔμψυχον.  προελθών τέ φησι:  πυθαγορισμοὶ καὶ λόγοι  λεπτοὶ διεσμιλευμέναι τε φροντίδες  τρέφους' ἐκείνους, τὰ δὲ καθ' ἡμέραν τάδε:</TextUnit>
    <TextUnit id="946" loc="161c">ἄρτος καθαρὸς εἷς ἑκατέρῳ, ποτήριον ὕδατος: τοσαῦτα ταῦτα. β. δεσμωτηρίου  λέγεις δίαιταν πάντες οὕτως οἱ σοφοὶ  διάγουσι καὶ τοιαῦτα κακοπαθοῦσί που; α. τρυφῶσιν οὗτοι πρὸς ἑτέρους, ἆρ' οἶσθ' ὅτι  Μελανιππίδης ἑταῖρός ἐστι καὶ Φάων  καὶ Φυρόμαχος καὶ Φᾶνος, οἳ δι' ἡμέρας δειπνοῦσι πέμπτης ἀλφίτων κοτύλην μίαν;  καὶ ἐν Πυθαγοριζούσῃ:  ἡ δ' ἑστίασις ἰσχάδες καὶ στέμφυλα</TextUnit>
    <TextUnit id="947" loc="161d">καὶ τυρὸς ἔσται: ταῦτα γὰρ θύειν νόμος  τοῖς Πυθαγορείοις. β. νὴ Δί', ἱερεῖον μὲν οὖν ὁποῖον ἂν κάλλιστον, ὦ βέλτιστ', ἔχῃ.  καὶ μετ' ὀλίγα:   ἔδει θ' ὑπομεῖναι μικροσιτίαν, ῥύπον, ῥῖγος, σιωπήν, στυγνότητ',1 ἀλουσίαν.  τούτων δ' ὑμεῖς, ὦ φιλόσοφοι, οὐδὲν ἀσκεῖτε, ἀλλὰ καὶ τὸ πάντων χαλεπώτατον λαλεῖτε περὶ ὧν οὐκ οἴδατε καὶ ὡς κοσμίως ἐσθίοντες ποιεῖτε τὴν ἔνθεσιν κατὰ τὸν ἥδιστον ̓Αντιφάνη: οὗτος γὰρ ἐν Δραπεταγωγῷ λέγει:</TextUnit>
    <TextUnit id="948" loc="161e">κοσμίως ποιῶν τὴν ἔνθεσιν  μικρὰν μὲν ἐκ τοῦ πρόσθε, μεστὴν δ' ἔνδοθεν  τὴν χεῖρα, καθάπερ αἱ γυναῖκες—κατέφαγε πάμπολλα καὶ παχύτατα,3 ἐξὸν κατὰ τὸν αὐτὸν τοῦτον ποιητὴν ἐν Βομβυλιῷ λέγοντα δραχμῆς ὠνήσασθαι   τὰς προσφόρους ὑμῖν τροφάς,  σκορόδια, τυρόν, κρόμμυα, κάππαριν ἅπαντα ταῦτ' ἐστὶν δραχμῆς.  ̓Αριστοφῶν δ' ἐν Πυθαγοριστῇ:   πρὸς τῶν θεῶν, οἰόμεθα τοὺς πάλαι ποτὲ</TextUnit>
    <TextUnit id="949" loc="161f">τοὺς Πυθαγοριστὰς γινομένους ὄντως ῥυπᾶν ἑκόντας ἢ φορεῖν τρίβωνας ἡδέως;  οὐκ ἔστι τούτων οὐδέν, ὡς ἐμοὶ δοκεῖ:   ἀλλ' ἐξ ἀνάγκης, οὐκ ἔχοντες οὐδὲ ἕν,  τῆς εὐτελείας πρόφασιν εὑρόντες καλὴν ὅρους ἔπηξαν τοῖς πένησι χρησίμους.  ἐπεὶ παράθες αὐτοῖσιν ἰχθῦς ἢ κρέας, κἂν μὴ κατεσθίωσι καὶ τοὺς δακτύλους,  ἐθέλω κρέμασθαι δεκάκις.</TextUnit>
    <TextUnit id="950" loc="162a">οὐκ ἄκαιρον δ' ἐστὶν μνημονεῦσαι καὶ τοῦ εἰς ὑμᾶς ποιηθέντος ἐπιγράμματος, ὅπερ παρέθετο ὁ Δελφὸς ̔Ηγήσανδρος ἐν ἕκτῳ ὑπομνημάτων   ὀφρυανασπασίδαι, ῥινεγκαταπηξιγένειοι,  σακκογενειοτρόφοι καὶ λοπαδαρπαγίδαι,  εἱματανωπερίβαλλοι, ἀνηλιποκαιβλεπέλαιοι,2 νυκτιλαθραιοφάγοι, νυκταπαταμπλάκιοι,3 μειρακιεξαπάται καὶ συλλαβοπευσιλαληταί,</TextUnit>
    <TextUnit id="951" loc="162b">δοξοματαιόσοφοι, ζηταρετησιάδαι.  ̓Αρχέστρατός τε ὁ Γελῷος ἐν τῇ Γαστρολογίᾳ ἣν μόνην ὑμεῖς ῥαψῳδίαν οἱ σοφοὶ ἀσπάζεσθε, μόνον τοῦτο πυθαγορίζοντες τὸ σιωπᾶν, δι' ἀσθένειαν λόγων τοῦτο ποιοῦντες, ἔτι τε τὴν Σφοδρίου τοῦ κυνικοῦ τέχνην ἐρωτικὴν καὶ τὰς Πρωταγορίδου ἀκροάσεις ἐρωτικὰς Περσαίου τε τοῦ καλοῦ φιλοσόφου συμποτικοὺς διαλόγους</TextUnit>
    <TextUnit id="952" loc="162c">συντεθέντας ἐκ τῶν Στίλπωνος καὶ Ζήνωνος ἀπομνημονευμάτων, ἐν οἷς ζητεῖ , ὅπως ἐν μὴ κατακοιμηθῶσιν οἱ συμπόται, καὶ πῶς ταῖς ἐπιχύσεσι χρηστέον πηνίκα τε εἰσακτέον τοὺς ὡραίους καὶ τὰς ὡραίας εἰς τὸ συμπόσιον καὶ πότε  αὐτοὺς προσδεκτέον ὡραιζομένους καὶ πότε παραπεμπτέον ὡς ὑπερορῶντας, καὶ περὶ προσοψημάτων καὶ περὶ ἄρτων καὶ περὶ τῶν ἄλλων ὅσα τε περιεργότερον περὶ φιλημάτων εἴρηκεν ὁ Σωφρονίσκου φιλόσοφος, ὃς περὶ ταῦτα τὴν διάνοιαν ἀεὶ</TextUnit>
    <TextUnit id="953" loc="162d">στρέφων πιστευθείς, ὥς φησιν ̔́Ερμιππος, ὑπ' ̓Αντιγόνου τὸν ̓Ακροκόρινθον κωθωνιζόμενος ἐξέπεσεν καὶ αὐτῆς τῆς Κορίνθου, καταστρατηγηθεὶς ὑπὸ τοῦ Σικυωνίου ̓Αράτου, ὁ πρότερον ἐν τοῖς διαλόγοις πρὸς Ζήνωνα διαμιλλώμενος ὡς ὁ σοφὸς πάντως ἂν εἴη καὶ στρατηγὸς ἀγαθός, μόνον τοῦτο διὰ τῶν ἔργων διαβεβαιωσάμενος ὁ καλὸς τοῦ Ζήνωνος οἰκετιεύς. χαριέντως γὰρ ἔφη Βίων ὁ Βορυσθενίτης θεασάμενος αὐτοῦ χαλκῆν εἰκόνα, ἐφ' ἧς ἐπεγέγραπτο “ Περσαῖον Ζήνωνος Κιτιᾶ,” πεπλανῆσθαι εἶπε τὸν ἐπιγράψαντα:</TextUnit>
    <TextUnit id="954" loc="162e">δεῖν γὰρ οὕτως ἔχειν “ Περσαῖον Ζήνωνος οἰκετιᾶ.” ἦν γὰρ ὄντως οἰκέτης γεγονὼς τοῦ Ζήνωνος, ὡς Νικίας ὁ Νικαεὺς ἱστορεῖ ἐν τῇ περὶ τῶν φιλοσόφων ἱστορίᾳ καὶ Σωτίων ὁ ̓Αλεξανδρεὺς ἐν ταῖς Διαδοχαῖς. δύο δὲ συγγράμμασι τοῦ Περσαίου ἀπηντήκαμεν τῆς σοφῆς ταύτης πραγματείας, τοιοῦτον ἔχουσι τὸ ἐπίγραμμα, συμποτικῶν διαλόγων  Κτησίβιος δ' ὁ Χαλκιδεὺς ὁ Μενεδήμου γνώριμος,  ὥς φησιν ̓Αντίγονος ὁ Καρύστιος ἐν τοῖς βίοις,</TextUnit>
    <TextUnit id="955" loc="162f">ἐρωτηθεὶς ὑπό τινος τί περιγέγονεν ἐκ φιλοσοφίας αὐτῷ, ἔφη “ἀσυμβόλως δειπνεῖν.” διὸ καὶ ὁ Τίμων που πρὸς αὐτὸν ἔφη: δειπνομανές, νεβροῦ ὄμματ' ἔχων, κραδίην δ' ἀκύλιστον. ἦν δ' εὔστοχος ὁ Κτησίβιος καὶ χαρίεις περὶ τὸ</TextUnit>
    <TextUnit id="956" loc="163a">γελοῖον διὸ καὶ πάντες αὐτὸν ἐπὶ τὰ συμπόσια παρεκάλουν οὐχ ὥσπερ σύ, κυνικέ, ὁ μηδέποτε ταῖς Χάρισιν, ἀλλ' οὐδὲ ταῖς Μούσαις θύσας. φυγοῦσα γοῦν σε καὶ τοὺς σοὶ παραπλησίους ἡ ̓Αρετὴ ̔Ηδονῇ παρακάθηται, ὥς φησι Μνασάλκης ὁ Σικυώνιος ἐν ἐπιγράμμασιν  ἅδ' ἐγὼ ἁ τλάμων ̓Αρετὰ παρὰ τῇδε κάθημαι  ἡδονῇ, αἰσχίστως κειραμένη πλοκάμους,  θυμὸν ἄχει μεγάλῳ βεβολημένα, εἴπερ ἅπασιν</TextUnit>
    <TextUnit id="957" loc="163b">ἁ κακόφρων Τέρψις κρεῖσσον ἐμοῦ κέκριται.  Βάτων δ' ὁ κωμικὸς ἐν ̓Ανδροφόνῳ φησί:   τῶν φιλοσόφων τοὺς σώφρονας ἐνταυθοῖ καλῶ, τοὺς ἀγαθὸν αὑτοῖς οὐ διδόντας οὐδὲ ἕν, τοὺς τὸν φρόνιμον ζητοῦντας ἐν τοῖς περιπάτοις  καὶ ταῖς διατριβαῖς ὥσπερ ἀποδεδρακότα.  ἄνθρωπ' ἀλάστωρ, διὰ τί συμβολὰς ἔχων  νήφεις; τί τηλικοῦτον ἀδικεῖς τοὺς θεούς;</TextUnit>
    <TextUnit id="958" loc="163c">τί τἀργύριον, ἄνθρωπε, τιμιώτερον σαυτοῦ τέθεικας ἢ πέφυκε τῇ φύσει; ἀλυσιτελὴς εἶ τῇ πόλει πίνων ὕδωρ:  τὸν γὰρ γεωργὸν καὶ τὸν ἔμπορον κακοῖς.  ἐγὼ δὲ τὰς προσόδους μεθύων καλὰς ποῶ.   ἔπειθ' ἕωθεν περιάγεις τὴν λήκυθον  καταμανθάνων τοὔλαιον, ὥστε περιφέρειν  ὡρολόγιον δόξεις τι,1 οὐχὶ λήκυθον.  ̓Αρχέστρατος δέ, ὦ Κύνουλκε, ὃν ἀντὶ τοῦ ̔Ομήρου</TextUnit>
    <TextUnit id="959" loc="163d">προσκυνεῖς διὰ τὴν γαστέρα “ἧς οὐ λαμυρώτερον οὐδέν,” ὁ Τίμων σου—περὶ τοῦ κυνὸς τοῦ θαλαττίου ἱστορῶν γράφει καὶ ταῦτα   ἀλλ' οὐ πολλοὶ ἴσασι βροτῶν τόδε θεῖον ἔδεσμα  οὐδ' ἔσθειν ἐθέλουσιν, ὅσοι κεπφαττελεβώδη  ψυχὴν κέκτηνται θνητῶν εἰσὶν τ' ἀπόπληκτοι, ὡς ἀνθρωποφάγου τοῦ θηρίου ὄντος: ἅπας δὲ ἰχθὺς σάρκα φιλεῖ βροτέην, ἄν που περικύρσῃ:  ὥστε πρέπει καθαρῶς ὁπόσοι τάδε μωρολογοῦσι  τοῖς λαχάνοις προσάγειν καὶ πρὸς Διόδωρον ἰόντας</TextUnit>
    <TextUnit id="960" loc="163e">τὸν σοφὸν ἐγκρατέως μετ' ἐκείνου πυθαγορίζειν.  ἦν δ' ὁ Διόδωρος οὗτος τὸ μὲν γένος ̓Ασπένδιος, Πυθαγορικὸς δὲ δόξας εἶναι ὑμῶν τῶν κυνικῶν τρόπον ἔζη, κομῶν καὶ ῥυπῶν καὶ ἀνυποδητῶν, ὅθεν καὶ Πυθαγορικὸν τὸ τῆς κόμης ἔδοξαν εἶναί τινες ἀπὸ τοῦ Διοδώρου προαχθέν, ὥς φησιν ̔́Ερμιππος. Τίμαιος δ' ὁ Ταυρομενίτης ἐν τῇ ἐνάτῃ τῶν ἱστοριῶν περὶ αὐτοῦ γράφει οὕτως : Διοδώρου τοῦ τὸ γένος ̓Ασπενδίου τὴν ἐξηλλαγμένην εἰσαγαγόντος κατασκευὴν καὶ τοῖς Πυθαγορείοις πεπλησιακέναι</TextUnit>
    <TextUnit id="961" loc="163f">προσποιηθέντος: πρὸς ὃν ἐπιστέλλων ὁ Στρατόνικος ἐκέλευσε τὸν ἀπαίροντα τὸ ῥηθὲν ἀπαγγεῖλαι  τῷ περὶ θηροπέπλου μανίας ὕβρεώς τε περιστάσιμον  στοὰν ἔχοντι Πυθαγόρου πελάτᾳ.  Σωσικράτης δ' ἐν τρίτῳ φιλοσόφων διαδοχῆς βαθεῖ πώγωνι χρήσασθαι τὸν Διόδωρον ἱστορεῖ καὶ τρίβωνα ἀναλαβεῖν κόμην τε φορῆσαι κατά τινα τῦφον τὴν ἐπιτήδευσιν ταύτην προσαγαγόντα,2 τῶν πρὸ</TextUnit>
    <TextUnit id="962" loc="164a">αὐτοῦ Πυθαγορικῶν λαμπρᾷ τε ἐσθῆτι ἀμφιεννυμένων καὶ λουτροῖς καὶ ἀλείμμασι κουρᾷ τε τῇ συνήθει χρωμένων. εἰ δ' ὑμεῖς ὄντως, ὦ φιλόσοφοι, τὴν αὐτάρκειαν ἀσπάζεσθε καὶ τὰ τῶν δείπνων εὐτελῆ, τί ἐνταῦθα παραγίνεσθε μηδὲ κληθέντες; ἦ ὡς εἰς ἀσώτιον μαγειρικὰ σκεύη καταλέγειν μαθησόμενοι; ἢ ὡς τὸν Διογένους Κεφαλίωνα ἀποστοματιοῦντες; κατὰ γὰρ τὸν Σοφοκλέους Κηδαλίωνά ἐστε   μαστιγίαι, κέντρωνες, ἀλλοτριοφάγοι.  ὅτι δ' ὑμεῖς οἱ φιλόσοφοι περὶ τὰ δεῖπνα ἀεὶ τὸν</TextUnit>
    <TextUnit id="963" loc="164b">νοῦν ἔχετε, δέον ὑμᾶς ἐπιφαγεῖν αἰτῆσαι ἢ ἐπεσθίειν τι τῶν κυνικῶν βρωμάτων ̔ οὐδὲ γὰρ “ χαριτογλωσσεῖν” ἡμᾶς θέμις', δῆλον ἐξ ὧν καὶ ̓́Αλεξις ἐν τῷ ἐπιγραφομένῳ Λίνῳ ἱστορεῖ, ὑποτίθεται δὲ τὸν ̔Ηρακλέα παρὰ τῷ Λίνῳ παιδευόμενον καὶ  κελευσθέντα ἀπὸ βιβλίων πολλῶν παρακειμένων λαβόντα ἐντυχεῖν. ἐκεῖνος δ' ὀψαρτυτικὸν λαβὼν βιβλίον ἐν χεροῖν περισπουδάστως ἐκράτει. λέγει δὲ οὕτως ὁ Λίνος:   βιβλίον ἐντεῦθεν ὅ τι βούλει προσελθὼν γὰρ λαβέ:</TextUnit>
    <TextUnit id="964" loc="164c">ἔπειτ' ἀναγνώσει πάνυ γε διασκοπῶν  ἀπὸ τῶν ἐπιγραμμάτων ἀτρέμα τε καὶ σχολῇ. ̓Ορφεὺς ἔνεστιν, ̔Ησίοδος, τραγῳδίαι,  Χοιρίλος, ̔́Ομηρος, ̓Επίχαρμος, συγγράμματα  παντοδαπά. δηλώσεις γὰρ οὕτω τὴν φύσιν  ἐπὶ τί μάλισθ' ὥρμηκε. ηπ. τουτὶ λαμβάνω. λιν. δεῖξον τί ἐστι πρῶτον, ηπ. ὀψαρτυσία, ὥς φησι τοὐπίγραμμα. λιν. φιλόσοφός τις εἶ,  εὔδηλον, ὃς παρεὶς τοσαῦτα γράμματα</TextUnit>
    <TextUnit id="965" loc="164d">Σίμου τέχνην ἔλαβες. ηπ. ὁ Σῖμος δ' ἐστὶ τίς; λιν. μάλ' εὐφυὴς ἄνθρωπος, ἐπὶ τραγῳδίαν  ὥρμηκε νῦν καὶ τῶν μὲν ὑποκριτῶν πολὺ κράτιστός ἐστιν ὀψοποιός, ὡς δοκεῖ  τοῖς χρωμένοις, τῶν δ' ὀψοποιῶν ὑποκριτής κάκιστός ἐστι τοῖς θεωμένοις..,1 λιν. βούλιμός ἐσθ' ἅνθρωπος. ηπ. ὅτι βούλει λέγε:  πεινῶ γάρ, εὖ τοῦτ' ἴσθι.  ταῦτα τοῦ Μάγνου ἑξῆς καταδραμόντος ἀποβλέψας ὁ Κύνουλκος εἰς τοὺς παρόντας τῶν φιλοσόφων ἔφη:</TextUnit>
    <TextUnit id="966" loc="164e">εἶδες τὴν Θασίαν ἅλμην οἷ̓ ἄττα βαύζει,   ὡς εὖ καὶ ταχέως ἀπετείσατο καὶ παραχρῆμα. οὐ μέντοι παρὰ κωφὸν ὁ τυφλὸς ἔοικε λαλῆσαι,  ὡς ὁ Κρατῖνος ἐν τοῖς ̓Αρχιλόχοις ἔφη. ἐπιλανθανόμενος γὰρ ἐν οἷς ποιεῖται δικαστηρίοις τῶν καλῶν ἰάμβων αὐτοῦ τὰς ἐπιδείξεις ὑπὸ τῆς ἐμφύτου γαστριμαργίας καὶ ἡδυλογίας κολάβρους ἀναγινώσκει καὶ “ μέλη πάραυλα κἀκρότητα κύμβαλα.”</TextUnit>
    <TextUnit id="967" loc="164f">καὶ μετὰ τὰς καλὰς ταύτας ἀμουσολογίας περιέρχεται τὰς οἰκίας ἐξετάζων ὅπου δεῖπνα λαμπρὰ παρασκευάζεται, ὑπὲρ τὸν ̓Αθηναῖον Χαιρεφῶντα ἐκεῖνον, περὶ οὗ φησιν ̓́Αλεξις ἐν Φυγάδι:  αἰεὶ γ' ὁ Χαιρεφῶν τιν' εὑρίσκει τέχνην καὶ νῦν πορίζεται γε τὰ δεῖπν' ἀσύμβολα.  ὅπου γάρ ἐστιν ὁ κέραμος μισθώσιμος ὁ τοῖς μαγείροις, εὐθὺς ἐξ ἑωθινοῦ  ἕστηκεν ἐλθών κἂν ἴδῃ μισθούμενον</TextUnit>
    <TextUnit id="968" loc="165a">εἰς ἑστίασιν, τοῦ μαγείρου πυθόμενος τὸν ἑστιῶντα, τῆς θύρας χασμωμένης ἂν ἐπιλάβηται, πρῶτος εἰσελήλυθεν.  οὐκ ὀκνεῖ δ' ἀνὴρ οὗτος, καθάπερ καὶ ὁ καλὸς Μάγνος, καὶ ὑπερορίους ἀποδημίας ποιεῖσθαι τῆς γαστρὸς χάριν, ὡς ὁ αὐτὸς ̓́Αλεξις εἴρηκεν ἐν Συναποθνῄσκουσιν   ἐπὶ δεῖπνον εἰς Κόρινθον ἐλθὼν Χαιρεφῶν  ἄκλητος: ἤδη γὰρ πέτεται διαπόντιος: οὕτω τι τἀλλότρι' ἐσθίειν ἐστὶ γλυκύ.</TextUnit>
    <TextUnit id="969" loc="165b">καὶ Θεόπομπος δ' ἐν ̓Οδυσσεῖ ἔφη:   Εὐριπίδου τἄρ' ἐστὶν οὐ κακῶς ἔχον, τἀλλότρια δειπνεῖν τὸν καλῶς εὐδαίμονα.   γελασάντων οὖν πάντων ἐπὶ τούτοις ὁ Οὐλπιανὸς ἔφη:  πόθεν δὲ καὶ ἡδυλογία τοῖς ἡδονικοῖς τούτοις ἁμαρτολόγοις; πρὸς ὃν ὁ Κύνουλκος:  ἀλλ', ὦ χοιρίον εὐάρτυτον, Φρύνιχος ὁ κωμῳδιοποιὸς ἐν τῷ ̓Εφιάλτῃ μνημονεύει τοῦ ἡδυλογεῖν διὰ τούτων   ἐστὶν δ' αὐτούς γε φυλάττεσθαι τῶν νῦν χαλεπώτατον ἔργον.</TextUnit>
    <TextUnit id="970" loc="165c">ἔχουσι γάρ τι κέντρον ἐν τοῖς δακτύλοις,  μισάνθρωπον ἄνθος ἥβης:  εἶθ' ἡδυλογοῦσιν ἅπασιν ἀεὶ κατὰ τὴν ἀγορὰν περιόντες,  ἐπὶ τοῖς δὲ βάθροις ὅταν ὦσιν, ἐκεῖ τούτοις οἷς ἡδυλογοῦσι  μεγάλας ἀμυχὰς καταμύξαντες καὶ συγκρούσαντες  ἅπαντες  γελῶσι.  τὸ δὲ χαριτογλωσσεῖν Αἰσχύλος εἴρηκεν ἐν Προμηθεῖ δεσμώτῃ:   γνώσει δὲ τάδ' ὡς ἔτυμ', οὐδὲ μάτην</TextUnit>
    <TextUnit id="971" loc="165d">χαριτογλωσσεῖν ἔνι μοι.  πάλιν τε εἰπόντος τοῦ Οὐλπιανοῦ:  τίνα δ' ἐστίν, ἄνδρες φίλοι, τὰ μαγειρικὰ σκεύη; τούτων γὰρ ἐμνημόνευσαν ἐν τοῖς ̓Αρκαδικοῖς δείπνοις μνήμης ἠξιωμένων. καὶ τὸ ἀσώτιον ποῦ κεῖται; ἀσώτους μὲν γὰρ οἶδα διαβοήτους: ἕνα μὲν οὗ μνημονεύει ̓́Αλεξις ἐν Κνιδίᾳ:    Διόδωρος οὑπίτριπτος ἐν ἔτεσιν δύο  σφαῖραν ἀπέδειξε τὴν πατρῴαν οὐσίαν οὕτως ἰταμῶς ἅπαντα κατεμασήσατο.</TextUnit>
    <TextUnit id="972" loc="165e">ἐν δὲ Φαίδρῳ φησί:  σχολῇ γε, νὴ τὸν ἥλιον, σχολῇ λέγεις.  ̓Επιχαρίδης ὁ μικρὸς ἐν πένθ' ἡμέραις  σφαῖραν ἐποίησε τὴν πατρῴαν οὐσίαν οὕτως συνεστρόγγυλεν ἰταμῶς καὶ ταχύ.   καὶ Κτήσιππος δ' ὁ Χαβρίου υἱὸς εἰς τοσοῦτον ἦλθεν ἀσωτίας ὡς καὶ τοῦ μνήματος τοῦ πατρός, εἰς ὃ ̓Αθηναῖοι χιλίας ἀνάλωσαν δραχμάς, τοὺς λίθους πωλῆσαι εἰς τὰς ἡδυπαθείας. Δίφιλος γοῦν ἐν τοῖς ̓Εναγίζουσί φησι:</TextUnit>
    <TextUnit id="973" loc="165f">εἰ μὴ συνήθης, Φαίδιμ', ὢν ἐτύγχανεν ὁ Χαβρίου Κτήσιππος, εἰσηγησάμην  νόμον ἂν τιν' οὐκ ἄχρηστον, ὡς ἐμοὶ δοκεῖ,  ὥστ' ἐπιτελεσθῆναὶ ποτ' αὐτῷ τοῦ πατρὸς τὸ μνῆμα κατ' ἐνιαυτὸν ἕνα.., λίθον  ἁμαξιαῖον, καὶ σφόδρ' εὐτελὲς λέγω.  Τιμοκλῆς δ' ἐν Δημοσατύροις φησίν   οὐδ' ὁ Χαβρίου Κτήσιππος ἔτι τρὶς κείρεται,</TextUnit>
    <TextUnit id="974" loc="166a">ἐν ταῖς γυναιξὶ λαμπρός, οὐκ ἐν ἀνδράσιν.  καὶ Μένανδρος δ' ἐν ̓Οργῇ περὶ αὐτοῦ τάδε λέγει:   καίτοι νέος ποτ' ἐγενόμην κἀγώ, γύναι:  ἀλλ' οὐκ ἐλούμην πεντάκις τῆς ἡμέρας τότ', ἀλλὰ νῦν: οὐδὲ χλανίδ' εἶχον, ἀλλὰ νῦν  οὐδὲ μύρον εἶχον, ἀλλὰ νῦν καὶ βάψομαι καὶ παρατιλοῦμαι νὴ Δία καὶ γενήσομαι   Κτήσιππος, οὐκ ἄνθρωπος, ἐν ὀλίγῳ χρόνῳ,</TextUnit>
    <TextUnit id="975" loc="166b">κᾆθ' ὡς ἐκεῖνος κατέδομαι καὶ τοὺς λίθους  ἁπαξάπαντας, οὐ γὰρ οὖν τὴν γῆν μόνην.  τάχ' οὖν διὰ τὴν πολλὴν ταύτην ἀσωτίαν καὶ κιναιδίαν τοὔνομα αὐτοῦ παρέλιπε Δημοσθένης ἐν τῷ περὶ ἀτελειῶν. χρὴ δὲ τοὺς τὰ πατρῷα κατεδηδοκότας κατὰ τὸν Μενάνδρου Ναύκληρον οὕτως κολάζεσθαι. φησὶν γάρ:   ὦ φιλτάτη Γῆ μῆτερ, ὡς σεμνὸν σφόδρ' εἶ  τοῖς νοῦν ἔχουσι κτῆμα πολλοῦ τ' ἄξιον, ὡς δῆτ' ἐχρῆν εἴ τις πατρῴαν παραλαβὼν</TextUnit>
    <TextUnit id="976" loc="166c">γῆν καταφάγοι, πλεῖν τοῦτον ἤδη διὰ τέλους  καὶ μηδ' ἐπιβαίνειν γῆς, ἵν' οὕτως ᾔσθετο οἷον παραλαβὼν ἀγαθὸν οὐκ ἐφείσατο.   Πυθοδήλου δέ τινος ἀσώτου μνημονεύει ̓Αξιόνικος ἐν Τυρρηνῷ οὕτως:   ὁ Πυθόδηλος οὑτοσὶ ὁ Βαλλίων προσέρχετ' ἐπικαλούμενος, μεθύουσά τ' ἐξόπισθεν ἡ σοφωτάτη ̓Αποτυμπανισχὰς κατὰ πόδας πορεύεται,</TextUnit>
    <TextUnit id="977" loc="166d">Πολύευκτον δ' ̓Αναξανδρίδης ἐν Τηρεῖ κωμῳδῶν  ὄρνις κεκλήσῃ （φησί）. β. διὰ τί, πρὸς τῆς ̔Εστίας;  πότερον καταφαγὼν τὴν πατρῴαν οὐσίαν, ὥσπερ Πολύευκτος ὁ καλός; α. οὐ δῆτ', ἀλλ' ὅτι  ἄρρην ὑπὸ θηλειῶν κατεκόπης.  Θεόπομπος δ' ἐν τῇ δεκάτῃ τῶν Φιλιππικῶν, ἀφ' ἧς τινες τὸ τελευταῖον μέρος χωρίσαντες,  ἐν ᾧ ἐστι τὰ περὶ τῶν ̓Αθήνησι δημαγωγῶν, εὔβουλόν φησι τὸν δημαγωγὸν ἄσωτον γενέσθαι,</TextUnit>
    <TextUnit id="978" loc="166e">τῇ λέξει δὲ ταύτῃ ἐχρήσατο: ' καὶ τοσοῦτον ἀσωτίᾳ καὶ πλεονεξίᾳ διενήνοχε τοῦ δήμου τοῦ Ταραντίνων ὅσον ὁ μὲν περὶ τὰς ἑστιάσεις εἶχε μόνον ἀκρατῶς, ὁ δὲ τῶν ̓Αθηναίων καὶ τὰς προσόδους καταμισθοφορῶν διατετέλεκε. Καλλίστρατος δέ, φησίν, ὁ Καλλικράτους δημαγωγὸς καὶ αὐτὸς πρὸς μὲν τὰς ἡδονὰς ἦν ἀκρατής, τῶν δὲ πολιτικῶν πραγμάτων ἦν ἐπιμελής περὶ δὲ τῶν Ταραντίνων ἱστορῶν ἐν τῇ δευτέρα καὶ πεντηκοστῇ τῶν ἱστοριῶν γράφει οὕτως: ' ἡ πόλις ἡ τῶν Ταραντίνων σχεδὸν καθ' ἕκαστον μῆνα βουθυτεῖ καὶ δημοσίας ἑστιάσεις ποιεῖται.</TextUnit>
    <TextUnit id="979" loc="166f">τὸ δὲ τῶν ἰδιωτῶν πλῆθος αἰεὶ περὶ συνουσίας καὶ πότους ἐστί. λέγουσι δὲ καί τινα τοιοῦτον λόγον οἱ Ταραντῖνοι, τοὺς μὲν ἄλλους ἀνθρώπους διὰ τὸ φιλοπονεῖσθαι καὶ περὶ τὰς ἐργασίας διατρίβειν παρασκευάζεσθαι ζῆν, αὐτοὺς δὲ διὰ τὰς συνουσίας καὶ τὰς ἡδονὰς οὐ μέλλειν, ἀλλ' ἤδη βιῶναι περὶ δὲ τῆς ἀσωτίας καὶ τοῦ βίου Φιλίππου καὶ τῶν ἑταίρων αὐτοῦ ἐν τῇ μθ τῶν ἱστοριῶν ὁ</TextUnit>
    <TextUnit id="980" loc="167a">Θεόπομπος τάδε γράφει: ' Φίλιππος ἐπεὶ ἐγκρατὴς πολλῶν ἐγένετο χρημάτων οὐκ ἀνάλωσεν αὐτὰ ταχέως, ἀλλ' ἐξέβαλε καὶ ἔρριψε, πάντων ἀνθρώπων κάκιστος ὢν οἰκονόμος οὐ μόνον αὐτός, ἀλλὰ καὶ οἱ περὶ αὐτὸν ἁπλῶς γὰρ οὐδεὶς αὐτῶν ἠπίστατο ζῆν ὀρθῶς οὐδὲ σωφρόνως οἰκεῖν οἰκίαν. τοῦ δ' αὐτὸς αἴτιος ἦν ἄπληστος καὶ πολυτελὴς  ὤν, προχείρως ἅπαντα ποιῶν καὶ κτώμενος καὶ διδούς. στρατιώτης γὰρ ὢν λογίζεσθαι τὰ προσιόντα καὶ τἀναλισκόμενα δι' ἀσχολίαν οὐκ</TextUnit>
    <TextUnit id="981" loc="167b">ἠδύνατο. ἔπειτα δ' οἱ ἑταῖροι αὐτοῦ ἐκ πολλῶν τόπων ἦσαν συνερρυηκότες: οἱ μὲν γὰρ ἐξ αὐτῆς τῆς χώρας, οἱ δὲ ἐκ Θετταλίας, οἱ δὲ ἐκ τῆς ἄλλης ̔Ελλάδος, οὐκ ἀριστίνδην ἐξειλεγμένοι, ἀλλ' εἴ τις ἦν ἐν τοῖς ̔́Ελλησιν ἢ τοῖς βαρβάροις λάσταυρος ἢ βδελυρὸς ἢ θρασὺς τὸν τρόπον, οὗτοι σχεδὸν ἅπαντες εἰς Μακεδονίαν ἀθροισθέντες ἑταῖροι Φιλίππου προσηγορεύοντο. εἰ δὲ καὶ μὴ τοιοῦτός τις ὢν ἐληλύθει, ὑπὸ τοῦ βίου καὶ τῆς διαίτης τῆς Μακεδονικῆς ταχέως ἐκείνοις ὅμοιος</TextUnit>
    <TextUnit id="982" loc="167c">ἐγίνετο. τὰ μὲν γὰρ οἱ πόλεμοι καὶ αἱ στρατεῖαι, τὰ δὲ καὶ αἱ πολυτέλειαι θρασεῖς αὐτοὺς εἶναι προετρέποντο καὶ ζῆν μὴ κοσμίως, ἀλλ' ἀσώτως καὶ τοῖς λῃσταῖς παραπλησίως.' Δοῦρις δ' ἐν ζ Μακεδονικῶν περὶ Πασικύπρου λέγων τοῦ ἐν Κύπρῳ βασιλέως ὅτι ἄσωτος ἦν γράφει καὶ τάδε: ' ̓Αλέξανδρος μετὰ τὴν Τύρου πολιορκίαν Πνυταγόραν ἀποστέλλων ἄλλας τε δωρεὰς ἔδωκε καὶ χωρίον ὃ ᾐτήσατο. πρότερον δὲ τοῦτο Πασίκυπρος ὁ βασιλεύων ἀπέδοτο δι'</TextUnit>
    <TextUnit id="983" loc="167d">ἀσωτίαν πεντήκοντα ταλάντων Πυγμαλίωνι τῷ Κιτιεῖ, ἅμα τὸ χωρίον καὶ τὴν αὑτοῦ βασιλείαν καὶ λαβὼν τὰ χρήματα κατεγήρασεν ἐν ̓Αμαθοῦντι τοιοῦτος ἐγένετο καὶ Αἰθίοψ ὁ Κορίνθιος,  ὥς φησι Δημήτριος ὁ Σκήψιος, οὗ μνημονεύει ̓Αρχίλοχος, ὑπὸ φιληδονίας γὰρ καὶ ἀκρασίας καὶ οὗτος μετ' ̓Αρχίου πλέων εἰς Σικελίαν ὅτ' ἔμελλεν κτίζειν Συρακούσας τῷ ἑαυτοῦ συσσίτῳ μελιτούττης ἀπέδοτο τὸν κλῆρον ὃν ἐν Συρακούσαις λαχὼν ἔμελλεν ἕξειν. ' εἰς τοσοῦτον δ' ἀσωτίας</TextUnit>
    <TextUnit id="984" loc="167e">ἐληλύθει καὶ Δημήτριος ὁ Δημητρίου τοῦ Φαληρέως ἀπόγονος, ὥς φησιν ̔Ηγήσανδρος, ὥστε ̓Αρισταγόραν μὲν ἔχειν τὴν Κορινθίαν ἐρωμένην, ζῆν δὲ πολυτελῶς. ἀνακαλεσαμένων δ' αὐτὸν τῶν ̓Αρεοπαγιτῶν καὶ κελευόντων βέλτιον ζῆν, ' ἀλλὰ καὶ νῦν, εἶπεν, ἐλευθερίως ζῶ. καὶ γὰρ ἑταίραν ἔχω τὴν καλλίστην καὶ ἀδικῶ οὐδένα καὶ πίνω Χῖον οἶνον καὶ τἄλλ' ἀρκούντως παρασκευάζομαι, τῶν ἰδίων μου προσόδων εἰς ταῦτα ἐκποιουσῶν, οὐ καθάπερ ὑμῶν ἔνιοι δεκαζόμενος ζῶ καὶ</TextUnit>
    <TextUnit id="985" loc="167f">μοιχεύων καὶ τῶν τὰ τοιαῦτα πραττόντων καὶ ἐπ' ὀνόματός τινας κατέλεξε. ταῦτα δ' ἀκούσας ̓Αντίγονος ὁ βασιλεὺς θεσμοθέτην αὐτὸν κατέστησεν. τοῖς δὲ Παναθηναίοις ἵππαρχος ὢν ἰκρίον ἔστησε πρὸς τοῖς ̔Ερμαῖς ̓Αρισταγόρᾳ μετεωρότερον τῶν ̔Ερμῶν, ̓Ελευσῖνί τε μυστηρίων ὄντων ἔθηκεν αὐτῇ θρόνον παρὰ τὸ ἀνάκτορον, οἰμώξεσθαι φήσας τοὺς κωλύσοντας.</TextUnit>
    <TextUnit id="986" loc="168a">ὅτι δὲ τοὺς ἀσώτους καὶ τοὺς μὴ ἔκ τινος περιουσίας ζῶντας τὸ παλαιὸν ἀνεκαλοῦντο οἱ  ̓Αρεοπαγῖται καὶ ἐκόλαζον, ἱστόρησαν Φανόδημος καὶ Φιλόχορος ἄλλοι τε πλείους. Μενέδημον γοῦν καὶ ̓Ασκληπιάδην τοὺς φιλοσόφους νέους ὄντας καὶ πενομένους μεταπεμψάμενοι ἠρώτησαν πῶς ὅλας τὰς ἡμέρας τοῖς φιλοσόφοις συσχολάζοντες, κεκτημένοι δὲ μηδέν, εὐεκτοῦσιν οὕτω τοῖς σώμασι: καὶ οἱ ἐκέλευσαν μεταπεμφθῆναί τινα</TextUnit>
    <TextUnit id="987" loc="168b">τῶν μυλωθρῶν. ἐλθόντος δ' ἐκείνου καὶ εἰπόντος ὅτι νυκτὸς ἑκάστης κατιόντες εἰς τὸν μυλῶνα καὶ ἀλοῦντες δύο δραχμὰς ἀμφότεροι λαμβάνουσι, θαυμάσαντες οἱ ̓Αρεοπαγῖται διακοσίαις δραχμαῖς ἐτίμησαν αὐτούς. καὶ Δημόκριτον δ' ̓Αβδηρῖται δημοσίᾳ κρίνοντες ὡς κατεφθαρκότα τὰ πατρῷα, ἐπειδὴ ἀναγνοὺς αὐτοῖς τὸν μέγαν διάκοσμον καὶ τὰ περὶ τῶν ἐν ̔́Αιδου εἰπὼν εἰς ταῦτα ἀνηλωκέναι, ἀφείθη. οἱ δὲ μὴ οὕτως ἄσωτοι κατὰ τὸν ̓́Αμφιν   πίνους' ἑκάστης ἡμέρας δι' ἡμέρας,</TextUnit>
    <TextUnit id="988" loc="168c">διασειόμενοι τοὺς κροτάφους ὑπὸ τοῦ ἀκράτου, καὶ κατὰ τὸν Δίφιλον “ κεφαλὰς ἔχοντες τρεῖς ὥσπερ ̓Αρτεμίσιον,” “ πολέμιοι τῆς οὐσίας ὑπάρχοντες, ὡς Σάτυρος ἐν τοῖς περὶ χαρακτήρων εἴρηκεν, κατατρέχοντες τὸν ἀγρόν, διαρπάζοντες τὴν οἰκίαν, λαφυροπωλοῦντες τὰ ὑπάρχοντα, σκοποῦντες οὐ τί δεδαπάνηται ἀλλὰ τί δαπανηθήσεται, οὐδὲ τί περιέσται ἀλλὰ τί οὐ περιέσται, ἐν τῇ</TextUnit>
    <TextUnit id="989" loc="168d">νεότητι τὰ τοῦ γήρως ἐφόδια προκαταναλίσκοντες,  χαίροντες τῇ ἑταίρᾳ, οὐ τοῖς ἑταίροις, καὶ τῷ οἴνῳ, οὐ τοῖς συμπόταις.” ̓Αγαθαρχίδης δ' ὁ Κνίδιος ἐν τῇ ὀγδόῃ πρὸς ταῖς κ τῶν Εὐρωπιακῶν Γνώσιππον, φησίν, ἄσωτον γενόμενον ἐν τῇ Σπάρτῃ ἐκώλυον οἱ ἔφοροι συναναστρέφεσθαι τοῖς νέοις. παρὰ δὲ ̔Ρωμαίοις μνημονεύεται, ὥς φησι Ποσειδώνιος ἐν τῇ ἐνάτῃ καὶ τεσσαρακοστῇ τῶν ἱστοριῶν, ̓Απίκιόν τινα ἐπὶ ἀσωτίᾳ πάντας ἀνθρώπους ὑπερηκοντικέναι. οὗτος δ' ἐστὶν ̓Απίκιος</TextUnit>
    <TextUnit id="990" loc="168e">ὁ καὶ τῆς φυγῆς αἴτιος γενόμενος ̔Ρουτιλίῳ τῷ τὴν ̔Ρωμαικὴν ἱστορίαν ἐκδεδωκότι τῇ ̔Ελλήνων φωνῇ. περὶ δὲ ̓Απικίου τοῦ καὶ αὐτοῦ ἐπὶ ἀσωτίᾳ διαβοήτου ἐν τοῖς πρώτοις εἰρήκαμεν.  Διογένης δ' ὁ Βαβυλώνιος ἐν τοῖς περὶ εὐγενείας “ τὸν Φωκίωνος υἱόν, φησί, Φῶκον οὐκ ἦν ὃς οὐκ ἐμίσει ̓Αθηναίων καὶ ὁπότε ἀπαντήσειέ τις αὐτῷ ἔλεγεν ' ὦ καταισχύνας τὸ γένος πάντα γὰρ ἀνάλωσε τὸ πατρῷα εἰς ἀσωτίαν καὶ μετὰ ταῦτα ἐκολάκευε τὸν ἐπὶ τῆς Μουνυχίας:: ἐφ' ᾧ πάλιν</TextUnit>
    <TextUnit id="991" loc="168f">ὑπὸ πάντων ἐπερραπίζετο. ἐπιδόσεων δέ ποτε γινομένων παρελθὼν καὶ αὐτὸς εἰς τὴν ἐκκλησίαν ἔφη ἐπιδίδωμι κἀγώ,' καὶ οἱ ̓Αθηναῖοι ὁμοθυμαδὸν ἀνεβόησαν 'εἰς ἀκολασίαν ἦν δ' ὁ Φῶκος καὶ φιλοπότης. νικήσαντος γοῦν αὐτοῦ ἵπποις  Παναθήναια ὡς ὁ πατὴρ εἱστία τοὺς ἑταίρους, συνελθόντων εἰς τὸ δεῖπνον λαμπρὰ μὲν ἦν ἡ παρασκευὴ καὶ τοῖς εἰσιοῦσι προσεφέροντο ποδονιπτῆρες</TextUnit>
    <TextUnit id="992" loc="169a">οἴνου δι' ἀρωμάτων, οὓς ἰδὼν ὁ πατήρ καλέσας τὸν Φῶκον ' οὐ παύσεις, ἔφη, τὸν ἑταῖρον διαφθείροντά σου τὴν νίκην; ' οἶδα δὲ καὶ ἄλλους ἀσώτους πολλούς, περὶ ὧν ὑμῖν καταλείπω ζητεῖν, πλὴν Καλλίου τοῦ ̔Ιππονίκου, ὃν καὶ οἱ τῶν παίδων οἴδασι παιδαγωγοί, περὶ δὲ τῶν ἄλλων ὧν φθάνω προβεβληκὼς εἴ τι λέγειν ἔχετε, ' ἀναπεπταμένας ἔχω τῶν ὤτων τὰς πύλας ὥστε λέγετε ἐπιζητῶ γὰρ καὶ ὅπερ ὁ Μάγνος εἴρηκε τὸ ἐπεσθίειν καὶ τὸ ἐπιφαγεῖν.” καὶ ὁ Αἰμιλιανὸς ἔφη: τὸ μὲν ἀσώτιον ἔχεις παρὰ Στράττιδι ἐν Χρυσίππῳ λέγοντι οὕτως</TextUnit>
    <TextUnit id="993" loc="169b">εἰ μηδέ χέσαι γ' αὐτῷ σχολὴ γενήσεται  μηδ' εἰς ἀσώτιον τραπέσθαι μηδ' ἐὰν  αὐτῷ ξυναντᾷ τις, λαλῆσαι μηδὲ ἕν.  μαγειρικὰ δὲ σκευή καταριθμεῖται ̓Ανάξιππος ἐν Κιθαρῳδῷ οὕτως :   ζωμήρυσιν φέροις, ὀβελίσκους δώδεκα,  κρεάγραν, θυίαν, τυροκνῆστιν παιδικήν,   στελεόν, σκαφίδας τρεῖς, δορίδα,1 κοπίδας τέτταρας. οὐ μὴ πρότερον οἴσεις,2 θεοῖσιν ἐχθρὲ σύ,</TextUnit>
    <TextUnit id="994" loc="169c">τὸ λεβήτιον, τἀκ τοῦ νίτρου πάλιν ὑστερεῖς;  καὶ τὴν κύβηλιν, τὴν ταγηνιστηρίαν:  τὴν χύτραν δ' ̓Αριστοφάνης ἐν Σκηνὰς καταλαμβανούσαις κακκάβην εἴρηκεν οὕτως   τὴν κακκάβην γὰρ κᾶε. β. τοῦ διδασκάλου; κἀν Δαιταλεῦσι:   κἄγειν ἐκεῖθεν κακκάβην.  ̓Αντιφάνης δ' ἐν Φιλοθηβαίῳ:   πάντ' ἔστιν ἡμῖν ἥ τε γὰρ συνώνυμος  τῆς ἔνδον οὔσης ἔγχελυς Βοιωτία  μιχθεῖσα κοίλοις ἐν βυθοῖσι κακκάβης</TextUnit>
    <TextUnit id="995" loc="169d">χλιαίνετ', αἴρεθ', ἕψεται, παφλάζεται.  βατάνιον δ' εἴρηκεν ̓Αντιφάνης ἐν Εὐθυδίκῳ:  ἔπειτα πουλύπους τετμημένος ἐν βατανίοισιν ἑφθός.  ̓́Αλεξις ἐν ̓Ασκληπιοκλείδῃ :  οὕτως δ' ὀψοποιεῖν εὐφυῶς  περὶ τὴν Σικελίαν αὐτὸς ἔμαθον ὥστε τοὺς  δειπνοῦντας εἰς τὰ βατάνι' ἐμβάλλειν ποῶ  ἐνίοτε τοὺς ὀδόντας ὑπὸ τῆς ἡδονῆς.  πατάνιον δὲ διὰ τοῦ π ̓Αντιφάνης ἐν Γάμῳ,</TextUnit>
    <TextUnit id="996" loc="169e">πατάνια, σεῦτλον, σίλφιον, χύτρας, λύχνους,  κορίαννα, κρόμμυ', ἅλας, ἔλαιον, τρυβλίον.  Φιλέταιρος Οἰνοπίωνι:  ὁ μάγειρος οὗτος Πατανίων προσελθέτω.  καὶ πάλιν   πλείους Στρατονίκου τοὺς μαθητάς μοι δοκεῖ ἕξειν Πατανίων. &amp;γτ; ἐν δὲ Παρασίτῳ ὁ ̓Αντιφάνης καὶ τάδε εἴρηκεν   ἄλλος ἐπὶ τούτῳ μέγας  ἥξει τις ἰσοτράπεζος εὐγενής Β. τίνα  λέγεις; α. Καρύστου θρέμμα, γηγενής, ζέων</TextUnit>
    <TextUnit id="997" loc="169f">β. εἶτ' οὐκ ἂν εἴποις; ὕπαγε. α. κάκκαβον λέγω: σὺ δ' ἴσως ἂν εἴποις λοπάδ' . β. ἐμοὶ δὲ τοὔνομα  οἴει διαφέρειν, εἴτε κάκκαβόν τινες  χαίρουσιν ὀνομάζοντες εἴτε σίττυβον,  πλὴν ὅτι λέγεις ἀγγεῖον οἶδα;  Εὔβουλος δ' ἐν ̓́Ιωνι καὶ βατάνια καὶ πατάνια λέγει ἐν τούτοις:   τρυβλία δὲ καὶ βατάνια καὶ κακκάβια καὶ  λοπάδια καὶ πατάνια ποικιλόθροα καὶ οὐδ' ἂν λέγων λέξαιμι.</TextUnit>
    <TextUnit id="998" loc="170a">ἡδυσμάτων δὲ κατάλογον ̓́Αλεξις ἐποιήσατο ἐν Λέβητι οὕτως  μὴ προφάσεις ἐνταῦθά μοι, μηδ' “οὐκ ἔχω.” Β. ἀλλὰ λέγ' ὅτου δεῖ, λήψομαι γὰρ πάντ' ἐγώ. α. ὀρθῶς γε: πρῶτον μὲν λάβ' ἐλθὼν σήσαμα. β. ἀλλ' ἔστιν ἔνδον. α. ἀσταφίδα κεκομμένην,  μάραθον, ἄνηθον, νᾶπυ, καυλόν, σίλφιον,  κορίαννον αὖον, ῥοῦν, κύμινον, κάππαριν,</TextUnit>
    <TextUnit id="999" loc="170b">ὀρίγανον, γήτειον, σκόροδον, θύμον,  σφάκον, σίραιον, σέσελι, πήγανον, πράσον.  ἐν δὲ Παννυχίδι ἢ ̓Ερίθοις: μάγειρον δὲ ποιεῖ λέγοντα:  κύκλῳ δεήσει περιτρέχειν με καὶ βοᾶν, ἄν του δέωμαι. δεῖπνον αἰτήσεις με σὺ ἤδη παρελθών; οὐκ ἔχων δὲ τυγχάνω οὐκ ὄξος, οὐκ ἄνηθον, οὐκ ὀρίγανον, οὐ θρῖον, οὐκ ἔλαιον, οὐκ ἀμυγδάλας, οὐ σκόροδον, οὐ σίραιον, οὐχὶ γήθυον,</TextUnit>
    <TextUnit id="1000" loc="170c">οὐ βολβόν, οὐ πῦρ, οὐ κύμινον, οὐχ ἅλας,  οὐκ ᾠόν, οὐ ξύλ', οὐ σκάφην, οὐ τήγανον,  οὐχ ἱμονιάν, οὐ λάκκον εἶδον, οὐ φρέαρ: οὐ στάμνος ἔστι: διακενῆς δ' ἕστηκ' ἐγὼ  ἔχων μάχαιραν, προσέτι περιεζωσμένος.  κἀν Πονήρᾳ:   τῆς ὀριγάνου  πρώτιστον ὑποθεὶς εἰς λοπάδα νεανικὴν τὸ τρίμμ' ἐπιπολῆς εὐρύθμως διειμένον  ὄξει, σιραίῳ χρωματίσας καὶ σιλφίῳ, πυκνῷ πατάξας.</TextUnit>
    <TextUnit id="1001" loc="170d">ἐπεσθίειν εἴρηκε Τηλεκλείδης Πρυτάνεσιν οὕτως: “ τυρίον ἐπεσθίοντα.” ἐπιφαγεῖν δ' Εὔπολις Ταξιάρχοις:   ἐπιφαγεῖν  μηδὲν ἄλλ' ἢ κρόμμυον λέποντα καὶ τρεῖς ἁλμάδας.  καὶ ̓Αριστοφάνης Πλούτῳ:   πρὸ τοῦ δ' ὑπὸ τῆς πενίας ἅπαντ' ἐπήσθιεν.  τῶν δὲ μαγείρων διάφοροί τινες ἦσαν οἱ καλούμενοι τραπεζοποιοί. εἰς ὃ δὲ οὗτοι παρελαμβάνοντο σαφῶς παρίστησιν ̓Αντιφάνης ἐν Μετοίκῳ:  προσέλαβον ἐλθὼν τουτονὶ  τραπεζοποιόν, ὃς πλυνεῖ σκεύη, λύχνους</TextUnit>
    <TextUnit id="1002" loc="170e">ἑτοιμάσει, σπονδὰς ποιήσει, τἄλλ' ὅσα τούτῳ προσήκει.  ζητητέον δὲ εἰ καὶ ὁ τραπεζοκόμος ὁ αὐτὸς ἐστι τῷ τραπεζοποιῷ. ̓Ιόβας γὰρ ὁ βασιλεὺς ἐν ταῖς ̔Ομοιότησι τὸν αὐτὸν εἶναί φησι τραπεζοκόμον καὶ τὸν ὑπὸ ̔Ρωμαίων καλούμενον στρούκτωρα, παρατιθέμενος ἐκ δράματος ̓Αλεξάνδρου ᾧ ἐπιγραφὴ Πότος:   εἰς αὔριόν με δεῖ λαβεῖν αὐλητρίδα. τραπεζοποιὸν, δημιουργὸν λήψομαι:  ἐπὶ τοῦτ' ἀπέστειλ' ἐξ ἀγροῦ μ' ὁ δεσπότης.  ἐκάλουν δὲ τραπεζοποιὸν τὸν τραπεζῶν ἐπιμελητὴν καὶ τῆς ἄλλης εὐκοσμίας. Φιλήμων Παρεισιόντι:   περὶ τοὐπτάνιον οὐ γίνεθ' ἡ σκευωρία: τραπεζοποιὸς ἐστ' ἐπὶ τοῦ διακονεῖν.  ἔλεγον δὲ καὶ ἐπιτραπεζώματα τὰ ἐπιτιθέμενα τῇ τραπέζῃ βρώματα. Πλάτων Μενελάῳ:</TextUnit>
    <TextUnit id="1003" loc="171a">ὡς ὀλίγα λοιπὰ τῶν ἐπιτραπεζωμάτων.  ἐκάλουν δὲ καὶ ἀγοραστὴν τὸν τὰ ὄψα ὠνούμενον, νῦν δ' ὀψωνάτωρα, ὡς Ξενοφῶν ἐν δευτέρῳ ̓Απομνημονευμάτων οὑτωσὶ λέγων “ διάκονον δ' ἂν καὶ ἀγοραστὴν τὸν τοιοῦτον ἐθέλοιμεν προῖκα λαβεῖν;” παρὰ δὲ Μενάνδρῳ ἐστὶ κοινότερον ἐν Φανίῳ :   φειδωλὸς ἦν καὶ μέτριος ἀγοραστής.  ὀψώνην δ' εἴρηκεν ̓Αριστοφάνης ἐν Ταγηνισταῖς διὰ τούτων</TextUnit>
    <TextUnit id="1004" loc="171b">ὡς οὑψώνης διατρίβειν  ἡμῖν τἄριστον ἔοικε.  παροψωνεῖν δ' ἔφη Κρατῖνος ἐν Κλεοβουλίναις οὕτως παραγοράζειν δὲ ̓́Αλεξις ἐν Δρωπίδῃ. εἰλέατροι δὲ καλοῦνται, ὥς φησι Πάμφιλος, οἱ ἐπὶ τὴν βασιλικὴν καλοῦντες τράπεζαν παρὰ τὸ ἐλεόν. ̓Αρτεμίδωρος δ' αὐτοὺς δειπνοκλήτορας ὀνομάζει,  ἐκάλουν δέ, φησί, καὶ τοὺς προγεύστας ἐδεάτρους,1 ὅτι προήσθιον τῶν βασιλέων πρὸς ἀσφάλειαν. νῦν δὲ ὁ ἐδέατρος ἐπιστάτης γέγονε τῆς ὅλης διακονίας, ἦν δ' ἐπιφανὴς καὶ ἔντιμος ἡ χρεία. Χάρης γοῦν ἐν τῇ γ τῶν ἱστοριῶν</TextUnit>
    <TextUnit id="1005" loc="171c">Πτολεμαῖόν φησι τὸν Σωτῆρα ἐδέατρον ἀποδειχθῆναι ̓Αλεξάνδρου, μήποτε δὲ καὶ ὃν νῦν καλοῦσι ̔Ρωμαῖοι πρωτογεύστην τότε οἱ ̔́Ελληνες προτένθην ὠνόμαζον, ὡς ̓Αριστοφάνης ἐν προτέραις Νεφέλαις διὰ τούτων  στρ. πῶς οὐ δέχονται δῆτα τῇ νουμηνίᾳ  ἁρχαὶ τὰ πρυτανεῖ', ἀλλ' ἕνῃ τε καὶ νέᾳ; φειδ. ὅπερ οἱ προτένθαι γὰρ δοκοῦσιν μοι παθεῖν ἵν' ὡς τάχιστα τὰ πρυτανεῖ' ὑφελοίατο,</TextUnit>
    <TextUnit id="1006" loc="171d">διὰ τοῦτο προὐτένθευσαν ἡμέρᾳ μιᾷ.  μνημονεύει αὐτῶν καὶ Φερεκράτης ἐν ̓Αγρίοις:  μὴ θαυμάσῃς:  τῶν γὰρ προτενθῶν ἐσμέν, ἀλλ' οὐκ οἶσθα σύ.  καὶ Φιλύλλιος ἐν ̔Ηρακλεῖ:   βούλεσθε δῆτ' ἐγὼ φράσω τίς εἰμ' ἐγώ; ἡ τῶν προτενθῶν Δορπία καλουμένη.  εὑρίσκω δὲ καὶ ψήφισμα ἐπὶ Κηφισοδώρου ἄρχοντος ̓Αθήνησι γενόμενον, ἐν ᾧ ὥσπερ τι σύστημα</TextUnit>
    <TextUnit id="1007" loc="171e">οἱ προτένθαι εἰσί, καθάπερ καὶ οἱ παράσιτοι ὀνομαζόμενοι, ἔχον οὕτως: “ Φῶκος εἶπεν ὅπως ἂν ἡ βουλὴ ἄγῃ τὰ ̓Απατούρια μετὰ τῶν ἄλλων ̓Αθηναίων κατὰ τὰ πάτρια, ἐψηφίσθαι τῇ βουλῇ ἀφεῖσθαι τοὺς βουλευτὰς τὰς ἡμέρας ἅσπερ καὶ  αἱ ἄλλαι ἀρχαὶ αἱ ἀφεταὶ ἀπὸ τῆς ἡμέρας ἧς οἱ προτένθαι ἄγουσι πέντε ἡμέρας.” ὅτι δ' εἶχον οἱ ἀρχαῖοι καὶ τοὺς προγεύστας καλουμένους Ξενοφῶν ἐν τῷ ἐπιγραφομένῳ ̔Ιέρωνι ἢ τυραννικῷ</TextUnit>
    <TextUnit id="1008" loc="171f">φησιν “ὁ τύραννος οὐδὲ σιτίοις καὶ ποτοῖς πιστεύων διάγει, ἀλλὰ καὶ τούτων ἀντὶ τοῦ ἀπάρχεσθαι θεοῖς τοῖς διακονοῦσι πρῶτον κελεύουσιν ἀπογεύεσθαι διὰ τὸ ἀπιστεῖν μὴ καὶ ἐν τούτοις κακόν τι φάγωσιν ἢ πίωσιν.” ̓Αναξίλας δ' ἐν Καλυψοῖ φησιν</TextUnit>
    <TextUnit id="1009" loc="172a">προγεύσεταί σοι πρῶτον ἡ γραῦς τοῦ ποτοῦ.  τοὺς δὲ τὰ πέμματα προσέτι τε τοὺς ποιοῦντας τοὺς πλακοῦντας οἱ πρότερον δημιουργοὺς ἐκάλουν. Μένανδρος Ψευδηρακλεῖ: καταμεμφόμενος δὲ τοὺς μαγείρους ὡς ἐπιχειροῦντας καὶ οἷς μὴ δεῖ φησιν   μάγειρ', ἀηδής μοι δοκεῖς εἶναι σφόδρα,  πόσας τραπέζας μέλλομεν ποιεῖν, τρίτον ἤδη μ' ἐρωτᾷς, χοιρίδιον ἓν θύομεν,  ὀκτὼ ποιήσοντες τραπέζας δ' ἢ μίαν,</TextUnit>
    <TextUnit id="1010" loc="172b">τί σοι διαφέρει τοῦτο; παράθες σήμερον.  οὐκ ἔστι κανδύλους ποεῖν οὐδ' οἷα σὺ εἴωθας εἰς ταὐτὸν καρυκεύειν μέλι,  σεμίδαλιν, ᾠά: πάντα γὰρ τἀναντία νῦν ἐστιν ὁ μάγειρος γὰρ ἐγχύτους ποεῖ, πλακοῦντας ὀπτᾷ, χόνδρον ἕψει καὶ φέρει  μετὰ τὸ τάριχος, εἶτα θρῖον καὶ βότρυς:   ἡ δημιουργὸς δ' ἀντιπαρατεταγμένη κρεᾴδι' ὀπτᾷ καὶ κίχλας τραγήματα.  ἔπειθ' ὁ δειπνῶν μὲν τραγηματίζεται,</TextUnit>
    <TextUnit id="1011" loc="172c">μυρισάμενος δὲ καὶ στεφανωσάμενος πάλιν  δειπνεῖ μελίπηκτα ταῖς κίχλαις. ὅτι δὲ ἐκεχώριστο τὰ τῆς ὑπουργίας, πεμμάτων μὲν προνοουσῶν τῶν δημιουργῶν, ὀψαρτυτικῆς δὲ τῶν μαγείρων, ̓Αντιφάνης διεσάφησεν ἐν Χρυσίδι οὕτως:  τέτταρες δ' αὐλητρίδες  ἔχουσι μισθὸν καὶ μάγειροι δώδεκα καὶ δημιουργοὶ μέλιτος αἰτοῦσαι σκάφας.  Μένανδρος Δημιουργῷ:  τί τοῦτο, παῖ; διακονικῶς γὰρ νὴ Δία,</TextUnit>
    <TextUnit id="1012" loc="172d">προελήλυθας. β. ναί: : πλάττομεν γὰρ πλάσματα, τὴν νύκτα τ' ἠγρυπνήκαμεν καὶ νῦν ἔτι  ἀποίητα πάμπολλ' ἐστὶν ἡμῖν.  πεμμάτων δὲ πρῶτόν φησιν μνημονεῦσαι Πανύασσιν Σέλευκος, ἐν οἷς περὶ τῆς παρ' Αἰγυπτίοις ἀνθρωποθυσίας διηγεῖται, πολλὰ μὲν ἐπιθεῖναι λέγων πέμματα, “ πολλὰς δὲ νοσσάδας ὄρνις,” προτέρου Στησιχόρου ἢ ̓Ιβύκου ἐν τοῖς ̓́Αθλοις ἐπιγραφομένοις εἰρηκότος φέρεσθαι τῇ παρθένῳ δῶρα</TextUnit>
    <TextUnit id="1013" loc="172e">σασαμίδας χόνδρον τε καὶ ἐγκρίδας,  ἄλλα τε πέμματα καὶ μέλι χλωρόν.  ὅτι δὲ τὸ ποίημα τοῦτο Στησιχόρου ἐστὶν ἱκανώτατος μάρτυς Σιμωνίδης ὁ ποιητής, ὃς περὶ τοῦ Μελεάγρου τὸν λόγον ποιούμενός φησιν  ὃς δουρὶ πάντας  νίκασε νέους δινάεντα βαλὼν ̓́Αναυρον ὕπερ πολυβότρυος ἐξ ̓Ιωλκοῦ: οὕτω γὰρ ̔́Ομηρος ἠδὲ Στασίχορος ἄεισε λαοῖς.</TextUnit>
    <TextUnit id="1014" loc="172f">ὁ γὰρ Στησίχορος οὕτως εἴρηκεν ἐν τῷ προκειμένῳ ᾄσματι τοῖς ̓́Αθλοις:  θρῴσκων μὲν γὰρ ̓Αμφιάραος, ἄκοντι δὲ νίκασεν  Μελέαγρος.  οὐκ ἀγνοῶν δὲ καὶ περὶ Δηλίων ἃ ̓Απολλόδωρος ὁ ̓Αθηναῖος εἴρηκεν ὅτι μαγείρων καὶ τραπεζοποιῶν παρείχοντο χρείας τοῖς παραγινομένοις πρὸς τὰς ἱερουργίας, καὶ ὅτι ἦν αὐτοῖς ἀπὸ τῶν</TextUnit>
    <TextUnit id="1015" loc="173a">πράξεων ὀνόματα Μαγίδες καὶ Γογγύλοι, ἐπειδὴ τὰς μάζας, φησὶν ̓Αριστοφάνης,2 ἐν ταῖς θοίναις δι' ἡμέρας τρίβοντες παρεῖχον ὥσπερ γυναιξὶ γογγύλας μεμαγμένας. καλοῦνται δὲ καὶ μέχρι νῦν τινες αὐτῶν Χοίρακοι καὶ ̓Αμνοὶ καὶ ̓Αρτυσίλεῳ καὶ Σήσαμοι καὶ ̓Αρτυσίτραγοι καὶ Κρεωκόροι καὶ ̓Ιχθυβόλοι, τῶν δὲ γυναικῶν Κυμινάνθαι, κοινῇ δὲ πάντες ̓Ελεοδύται διὰ τὸ τοῖς ἐλεοῖς ὑποδύεσθαι διακονοῦντες ἐν ταῖς  θοίναις. ἐλεὸς δ' ἐστὶν ἡ μαγειρικὴ τράπεζα. ̔́Ομηρος:   αὐτὰρ ἐπεὶ ῥ' ὤπτησε καὶ εἰν ἐλεοῖσιν ἔθηκε.</TextUnit>
    <TextUnit id="1016" loc="173b">ὅθεν καὶ Πολυκράτων ὁ Κρίθωνος ̔Ρηναιεὺς δίκην γραφόμενος οὐ Δηλίους αὐτοὺς ὀνομάζει, ἀλλὰ τὸ κοινὸν τῶν ̓Ελεοδυτῶν ἐπῃτιάσατο. καὶ ὁ τῶν ̓Αμφικτυόνων δὲ νόμος κελεύει ὕδωρ παρέχειν ἐλεοδύτας, τοὺς τραπεζοποιοὺς καὶ τοὺς τοιούτους διακόνους σημαίνων. Κρίτων δ' ὁ κωμῳδιοποιὸς ἐν Φιλοπράγμονι παρασίτους τοῦ θεοῦ καλεῖ τοὺς Δηλίους διὰ τούτων   Φοίνικα μεγάλου κύριον βαλλαντίου  ναύκληρον ἐν τῷ λιμένι ποιήσας ἄπλουν</TextUnit>
    <TextUnit id="1017" loc="173c">καὶ φορμιῶσαι ναῦς ἀναγκάσας δύο,1 εἰς Δῆλον ἐλθεῖν ἠθέλης' ἐκ Πειραιῶς,  πάντων ἀκούων διότι παρασίτῳ τόπος οὗτος τρία μόνος ἀγαθὰ κεκτῆσθαι δοκεῖ,  εὔοψον ἀγοράν, παντοδαπὸν ὁρμοῦντ' ὄχλον,  αὐτοὺς παρασίτους τοῦ θεοῦ τοὺς Δηλίους.  ̓Αχαιὸς δ' ὁ ̓Ερετριεὺς ἐν ̓Αλκμαίωνι τῷ σατυρικῷ καρυκκοποιοὺς καλεῖ τοὺς Δελφοὺς διὰ τούτων</TextUnit>
    <TextUnit id="1018" loc="173d">καρυκκοποιοὺς προσβλέπων βδελύττομαι,  παρόσον τὰ ἱερεῖα περιτέμνοντες δῆλον ὡς ἐμαγείρευον αὐτὰ καὶ ἐκαρύκκευον. εἰς ταῦτα δὲ ἀποβλέπων καὶ ̓Αριστοφάνης ἔφη:   ἀλλ' ὦ Δελφῶν πλείστας ἀκονῶν,   Φοῖβε, μαχαίρας καὶ προδιδάσκων τοὺς σοὺς προπόλους.  κἀν τοῖς ἑξῆς δ' ὁ ̓Αχαιός φησιν  τίς ὑποκεκρυμμένος μένει,  σαραβάκων κοπίδων συνομώνυμε;</TextUnit>
    <TextUnit id="1019" loc="173e">ἐπισκώπτουσι γὰρ οἱ Σάτυροι τοὺς Δελφοὺς ὡς περὶ τὰς θυσίας καὶ τὰς θοίνας διατρίβοντας. Σῆμος δ' ἐν δ Δηλιάδος “ Δελφοῖς, φησί, παραγινομένοις εἰς Δῆλον παρεῖχον Δήλιοι ἅλας καὶ ὄξος καὶ ἔλαιον καὶ ξύλα καὶ στρώματα.” ̓Αριστοτέλης δ' ἢ Θεόφραστος ἐν τοῖς ὑπομνήμασι περὶ Μαγνήτων λέγων τῶν ἐπὶ τοῦ Μαιάνδρου ποταμοῦ ὅτι Δελφῶν εἰσιν ἄποικοι τὰς αὐτὰς ἐπιτελοῦντας αὐτοὺς ποιεῖ χρείας τοῖς παραγιγνομένοις τῶν</TextUnit>
    <TextUnit id="1020" loc="173f">ξένων, λέγων οὕτως: “ Μάγνητες οἱ ἐπὶ τῷ Μαιάνδρῳ ποταμῷ κατοικοῦντες ἱεροὶ τοῦ θεοῦ, Δελφῶν ἄποικοι, παρέχουσι τοῖς ἐπιδημοῦσι στέγην, ἅλας, ἔλαιον, ὄξος, ἔτι λύχνον, κλίνας, στρώματα, τραπέζας.” Δημήτριος δ' ὁ Σκήψιος ἐν ἑκκαιδεκάτῳ Τρωικοῦ διακόσμου ἐν τῇ Λακωνικῇ φησιν ἐπὶ τῆς ὁδοῦ τῆς καλουμένης ̔Υακινθίδος ἱδρῦσθαι ἥρωας Μάττωνα καὶ Κεράωνα ὑπὸ τῶν ἐν τοῖς φιδιτίοις ποιούντων τε τὰς μάζας καὶ κεραννύντων τὸν οἶνον</TextUnit>
    <TextUnit id="1021" loc="174a">διακόνων, ὁ δ' αὐτὸς ἱστορεῖ κἀν τῷ τετάρτῳ καὶ εἰκοστῷ τῆς αὐτῆς πραγματείας Δαίτην ἥρωα τιμώμενον παρὰ τοῖς Τρωσίν, οὗ μνημονεύειν  Μίμνερμον. κἀν Κύπρῳ δέ φησι τιμᾶσθαι ̔Ηγήσανδρος ὁ Δελφὸς Δία Εἰλαπιναστήν τε καὶ Σπλαγχνοτόμον. πολλῶν δὲ τοιούτων ἔτι λεγομένων ἐκ τῶν γειτόνων τις ἐξηκούσθη ὑδραύλεως ἦχος πάνυ τι ἡδὺς καὶ τερπνός, ὡς πάντας ἡμᾶς ἐπιστραφῆναι</TextUnit>
    <TextUnit id="1022" loc="174b">θελχθέντας ὑπὸ τῆς ἐμμελείας. καὶ ὁ Οὐλπιανὸς ἀποβλέψας πρὸς τὸν μουσικὸν ̓Αλκείδην “ ἀκούεις, ἔφη, μουσικώτατε ἀνδρῶν, τῆς καλῆς ταύτης συμφωνίας,1 ἥτις ἡμᾶς ἐπέστρεψεν πάντας κατακηληθέντας ὑπὸ τῆς μουσικῆς; καὶ οὐχ ὡς ὁ παρ' ὑμῖν τοῖς ̓Αλεξανδρεῦσι πολὺς ὁ μόναυλος ἀλγηδόνα μᾶλλον τοῖς ἀκούουσι παρέχων ἤ τινα τέρψιν μουσικήν.” καὶ ὁ ̓Αλκείδης ἔφη: ἀλλὰ μὴν καὶ τὸ ὄργανον τοῦτο ἡ ὕδραυλις, εἴτε τῶν ἐντατῶν αὐτὸ θέλεις εἴτε τῶν ἐμπνευστῶν, ̓Αλεξανδρέως ἐστὶν ἡμεδαποῦ εὕρημα, κουρέως τὴν τέχνην Κτησίβιος δ' αὐτῷ τοὔνομα. ἱστορεῖ δὲ τοῦτο</TextUnit>
    <TextUnit id="1023" loc="174c">̓Αριστοκλῆς ἐν τῷ περὶ χορῶν οὑτωσί πως λέγων : ζητεῖται δὲ πότερα τῶν ἐμπνευστῶν ἐστιν ὀργάνων ἡ ὕδραυλις ἢ τῶν ἐντατῶν. ̓Αριστόξενος μὲν οὖν τοῦτο οὐκ οἶδε: λέγεται δὲ Πλάτωνα μικράν τινα ἔννοιαν δοῦναι τοῦ κατασκευάσματος νυκτερινὸν ποιήσαντα ὡρολόγιον ἐοικὸς τῷ ὑδραυλικῷ οἷον κλεψύδραν μεγάλην λίαν. καὶ τὸ ὑδραυλικὸν δὲ</TextUnit>
    <TextUnit id="1024" loc="174d">ὄργανον δοκεῖ κλεψύδρα εἶναι. ἐντατὸν οὖν καὶ καθαπτὸν οὐκ ἂν νομισθείη, ἐμπνευστὸν δὲ ἂν ἴσως ῥηθείη διὰ τὸ ἐμπνεῖσθαι τὸ ὄργανον ὑπὸ τοῦ ὕδατος. κατεστραμμένοι γάρ εἰσιν οἱ αὐλοὶ εἰς τὸ ὕδωρ καὶ ἀρασσομένου τοῦ ὕδατος ὑπό τινος  νεανίσκου, ἔτι δὲ διικνουμένων ἀξινῶν διὰ τοῦ ὀργάνου ἐμπνέονται οἱ αὐλοὶ καὶ ἦχον ἀποτελοῦσι προσηνῆ, ἔοικεν δὲ τὸ ὄργανον βωμῷ στρογγύλῳ, καί φασι τοῦτο εὑρῆσθαι ὑπὸ Κτησιβίου κουρέως ἐνταῦθα οἰκοῦντος ἐν τῇ ̓Ασπενδίᾳ ἐπὶ τοῦ δευτέρου</TextUnit>
    <TextUnit id="1025" loc="174e">εὐεργέτου, διαπρέψαι τέ φασι μεγάλως. τουτονὶ οὖν καὶ τὴν αὑτοῦ διδάξαι γυναῖκα Θαίδα.' Τρύφων δ' ἐν τρίτῳ περὶ ὀνομασιῶν ἐστὶ δὲ τὸ σύγγραμμα περὶ αὐλῶν καὶ ὀργάνων συγγράψαι φησὶ περὶ τῆς ὑδραύλεως Κτησίβιον τὸν μηχανικόν. ἐγὼ δὲ οὐκ οἶδα εἰ περὶ τὸ ὄνομα σφάλλεται. ὁ μέντοι ̓Αριστόξενος προκρίνει τὰ ἐντατὰ καὶ καθαπτὰ τῶν ὀργάνων τῶν ἐμπνευστῶν, ῥᾴδια εἶναι φάσκων τὰ ἐμπνευστά πολλοὺς γὰρ μὴ διδαχθέντας αὐλεῖν τε καὶ συρίζειν, ὥσπερ τοὺς</TextUnit>
    <TextUnit id="1026" loc="174f">ποιμένας, καὶ τοσαῦτα μὲν ἔχω σοι ἐγὼ λέγειν περὶ τοῦ ὑδραυλικοῦ ὀργάνου, Οὐλπιανέ. γιγγραΐνοισι γὰρ οἱ Φοίνικες, ὥς φησιν ὁ Ξενοφῶν,3 ἐχρῶντο αὐλοῖς σπιθαμιαίοις τὸ μέγεθος, ὀξὺ καὶ γοερὸν φθεγγομένοις. τούτοις δὲ καὶ οἱ Κᾶρες χρῶνται ἐν τοῖς θρήνοις, εἰ μὴ ἄρα καὶ ἡ Καρία Φοινίκη ἐκαλεῖτο, ὡς παρὰ Κορίννῃ καὶ Βακχυλίδῃ ἔστιν εὑρεῖν. ὀνομάζονται δὲ οἱ αὐλοὶ γίγγροι ὑπὸ τῶν Φοινίκων ἀπὸ πῶν περὶ ̓́Αδωνιν θρήνων τὸν</TextUnit>
    <TextUnit id="1027" loc="175a">γὰρ ̓́Αδωνιν Γίγγρην καλεῖτε ὑμεῖς οἱ Φοίνικες, ὡς ἱστορεῖ Δημοκλείδης. μνημονεύει τῶν  γίγγρων αὐλῶν ̓Αντιφάνης ἐν ̓Ιατρῷ καὶ Μένανδρος ἐν Καρίνῃ ̓́Αμφις τ' ἐν Διθυράμβῳ λέγων οὕτως   ἐγὼ δὲ τὸν γίγγραν γε τὸν σοφώτατον. β. τίς δ' ἔσθ' ὁ γίγγρας; α. καινὸν ἐξεύρημά τι  ἡμέτερον, ὃ θεάτρῳ μὲν οὐδεπώποτε  ἔδειξ',2 ̓Αθήνησιν δὲ κατακεχρημένον</TextUnit>
    <TextUnit id="1028" loc="175b">ἐν συμποσίοις ἤδη ' στί: Β. διὰ τί δ' οὐκ ἄγεις  εἰς τὸν ὄχλον αὐτό; α. διότι φυλὴν περιμένω  σφόδρα φιλονικοῦσαν λαχεῖν τιν'. οἶδα γὰρ  ὅτι πάντα πράγματ' ἀνατριαινώσει κρότοις.  καὶ ̓Αξιόνικος ἐν Φιλευριπίδῃ:  οὕτω γὰρ ἐπὶ τοῖς μέλεσι τοῖς Εὐριπίδου  ἄμφω νοσοῦσιν, ὥστε τἄλλ' αὐτοῖς δοκεῖν  εἶναι μέλη γιγγραντὰ καὶ κακὸν μέγα.  πόσῳ δὲ κρεῖττον, ὦ Οὐλπιανὲ σοφώτατε, τὸ</TextUnit>
    <TextUnit id="1029" loc="175c">ὑδραυλικὸν τοῦτο ὄργανον τοῦ καλουμένου νάβλα, ὅν φησι Σώπατρος ὁ παρῳδὸς ἐν τῷ ἐπιγραφομένῳ δράματι Πύλαι Φοινίκων εἶναι καὶ τοῦτον εὕρημα. λέγει δ' οὕτως :  οὔτε τοῦ Σιδωνίου νάβλα  λαρυγγόφωνος ἐκκεχόρδωται τύπος.  καὶ ἐν Μυστάκου δὲ θητίῳ φησί:    νάβλας ἐν ἄρθροις γραμμάτων οὐκ εὐμελής, ᾧ λωτὸς ἐν πλευροῖσιν ἄψυχος παγεὶς</TextUnit>
    <TextUnit id="1030" loc="175d">ἔμπνουν ἀνίει μοῦσαν. ἐγρέτου δέ τις  τὸν ἡδονῆς μελῳδὸν εὐάζων χορόν.  Φιλήμων ἐν Μοιχῷ:   ἔδει παρεῖναι, Παρμένων, αὐλητρίδ' ἢ  νάβλαν τιν'. π. ὁ δὲ νάβλας τί ἐστιν; α οὐκ οἶδας, ἐμβρόντητε σύ; π. μὰ Δία. α. τί φής; οὐκ οἶσθα νάβλαν; οὐδὲν οὖν  οἶσθ' ἀγαθόν. οὐδὲ σαμβυκίστριαν;  καὶ τὸ τρίγωνον δὲ καλούμενον ὄργανον ̓Ιόβας ἐν τετάρτῳ θεατρικῆς ἱστορίας Σύρων εὕρημά φησιν εἶναι, ὡς καὶ τὸν καλούμενον λυροφοίνικα σαμβύκην. τοῦτο δὲ τὸ ὄργανον Νεάνθης</TextUnit>
    <TextUnit id="1031" loc="175e">ὁ Κυζικηνὸς ἐν α ̔̀ ̔́Ωρων εὕρημα εἶναι λέγει ̓Ιβύκου τοῦ ̔Ρηγίνου ποιητοῦ, ὡς καὶ ̓Ανακρέοντος τὸ βάρβιτον. ἐπεὶ δὲ ἡμῶν τῶν ̓Αλεξανδρέων κατατρέχεις ὡς ἀμούσων καὶ τὸν μόναυλον συνεχῶς ὀνομάζεις ἐπιχωριάζοντα παρ' ἡμῖν, ἄκουε καὶ περὶ αὐτοῦ ἃ νῦν ἔχω σοι λέγειν ἐν προχείρῳ. ̓Ιόβας μὲν γὰρ ἐν τῷ προειρημένῳ συγγράμματι Αἰγυπτίους φησὶν λέγειν τὸν μόναυλον ̓Οσίριδος εἶναι εὕρημα, καθάπερ καὶ τὸν καλούμενον φώτιγγα πλαγίαυλον, οὗ καὶ αὐτοῦ παραστήσομαι  μνημονεύοντα</TextUnit>
    <TextUnit id="1032" loc="175f">ἐλλόγιμον ἄνδρα. ἐπιχωριάζει γὰρ καὶ ὁ φῶτιγξ αὐλὸς παρ' ἡμῖν. τοῦ δὲ μοναύλου μνημονεύει Σοφοκλῆς μὲν ἐν Θαμύρᾳ οὕτως: :   οἴχωκε γὰρ κροτητὰ πηκτίδων μέλη, λύραι μόναυλοί θ' οἷς ἐχαίρομεν τέως  ναούς τ' ἐρημοῖ πισσοκωνίας ̓́Αρης.  ̓Αραρὼς δ' ἐν Πανὸς γοναῖς:   ἀναρπάσας μόναυλον εὐθὺς πῶς δοκεῖς  κούφως ἀνήλλετο.</TextUnit>
    <TextUnit id="1033" loc="176a">̓Αναξανδρίδης δ' ἐν Θησαυρῷ:   ἀναλαβὼν  μόναυλον ηὔλουν τὸν ὑμέναιον.  καὶ ἐν Φιαληφόρῳ:   τὸν μόναυλον ποῖ τέτροφας; οὗτος Σύρε. β. ποῖον μόναυλον; α. τὸν κάλαμον.  Σώπατρος Βακχίδι:   καὶ τὸ μόναυλον μέλος ἤχησε.  Πρωταγορίδης δ' ὁ Κυζικηνὸς ἐν δευτέρῳ περὶ τῶν ἐπὶ Δάφνῃ πανηγύρεών φησιν “ παντὸς δὲ</TextUnit>
    <TextUnit id="1034" loc="176b">ὀργάνου κατὰ μίτον ἧπται, κροτάλων, ὑπὸ φανοῦ,4 πανδούρου, τῷ τε ἡδεῖ μοναύλῳ τὰς ἡδίστας ' ἁρμονίας ἀναμινυρίζει.” Ποσειδώνιος δ' ὁ ἀπὸ τῆς στοᾶς φιλόσοφος ἐν τῇ τρίτῃ τῶν ἱστοριῶν διηγούμενος περὶ τοῦ ̓Απαμέων πρὸς Λαρισαίους πολέμου γράφει τάδε: “ παραζωνίδια καὶ λογχάρι ἀνειληφότες ἰῷ καὶ ῥύπῳ  κεκρυμμένα, πετάσια δ' ἐπιτεθειμένοι καὶ προσκόπια σκιὰν μὲν ποιοῦντα, καταπνεῖσθαι δ' οὐ κωλύοντα τοὺς τραχήλους, ὄνους ἐφελκόμενοι γέμοντας</TextUnit>
    <TextUnit id="1035" loc="176c">οἴνου καὶ βρωμάτων παντοδαπῶν, οἷς παρέκειτο φωτίγγια καὶ μοναύλια, κώμων οὐ πολέμων ὄργανα.” οὐκ ἀγνοῶ δὲ ὅτι ̓Αμερίας ὁ Μακεδὼν ἐν ταῖς Γλώσσαις τιτύρινόν φησι καλεῖσθαι τὸν μόναυλον.̓ 'ἴδε ἀπέχεις, καλὲ Οὐλπιανέ, καὶ τὸν τῆς φώτιγγος μνημονεύοντα ὅτι δὲ ὁ μόναυλος ἦν ὁ νῦν καλούμενος καλαμαύλης σαφῶς παρίστησιν ̔Ηδύλος ἐν τοῖς ἐπιγράμμασιν οὑτωσὶ λέγων   τοῦτο Θέων ὁ μόναυλος ὑπ' ἠρίον ὁ γλυκὺς οἰκεῖ αὐλητής, μίμων ἡ ̓ν θυμέλῃσι Χάρις,</TextUnit>
    <TextUnit id="1036" loc="176d">τυφλὸς ὑπαὶ γήρως εἶχεν καὶ Σκίρπαλον υἱόν,  νήπιον ὅντ' ἐκάλει Σκίρπαλον Εὐπαλάμου, ἀείδων αὐτοῦ τὰ γενέθλια: τοῦτο γὰρ εἶχεν τὴν παλαμῶν ἀρετὴν τοὔνομα σημανέων.  ηὔλει δὴ Γλαύκης μεμεθυσμένα παίγνια Μουσέων ἢ τὸν ἐν ἀκρήτοις Βάτταλον ἡδυπότην ἢ καὶ Κώταλον ἢ καὶ Πάκαλον, ἀλλὰ Θέωνα  τὸν καλαμαυλήτην εἴπατε χαῖρε Θέων.  ὥσπερ οὖν τοὺς τῷ καλάμῳ αὐλοῦντας καλαμαύλας λέγουσι νῦν, οὕτω καὶ ῥαππαύλας, ὥς φησιν</TextUnit>
    <TextUnit id="1037" loc="176e">̓Αμερίας ὁ Μακεδὼν ἐν ταῖς Γλώσσαις, τοὺς τῇ ῥάππῃ τῇ καλάμῃ αὐλοῦντας.  γινώσκειν δὲ βούλομαί σε, ἀνδρῶν λῷστε Οὐλπιανέ, ὅτι ̓Αλεξανδρέων μουσικώτεροι ἄλλοι γενέσθαι οὐχ ἱστόρηνται, καὶ οὐ λέγω περὶ κιθαρῳδίαν μόνην, ἧς καὶ ὁ εὐτελέστατος παρ' ἡμῖν ἰδιώτης προσέτι τε καὶ ἀναλφάβητος οὕτως ἐστὶ συνήθης ὡς τάχιστα ἐλέγχειν τὰ παρὰ τὰς κρούσεις ἁμαρτήματα γινόμενα, ἀλλὰ καὶ περὶ αὐλούς εἰσι</TextUnit>
    <TextUnit id="1038" loc="176f">μουσικώτατοι οὐ μόνον τοὺς παρθενίους καλουμένους καὶ παιδικούς, ἀλλὰ καὶ τοὺς ἀνδρείους, οἵτινες καλοῦνται τέλειοί τε καὶ ὑπερτέλειοι, καὶ τοὺς κιθαριστηρίους δὲ καὶ τοὺς δακτυλικούς, τοὺς γὰρ ἐλύμους αὐλούς, ὧν μνημονεύει Σοφοκλῆς ἐν Νιόβῃ τε κἀν Τυμπανισταῖς, οὐκ ἄλλους τινὰς εἶναι ἀκούομεν ἢ τοὺς Φρυγίους, ὧν καὶ αὐτῶν ἐμπείρως ἔχουσιν ̓Αλεξανδρεῖς. οἴδασι δὲ καὶ τοὺς διόπους ἔτι τε μεσοκόπους καὶ τοὺς καλουμένους ὑποτρήτους. τῶν δ' ἐλύμων αὐλῶν μνημονεύει</TextUnit>
    <TextUnit id="1039" loc="177a">καὶ Καλλίας ἐν Πεδήταις. ̓Ιόβας δὲ τούτους Φρυγῶν μὲν εἶναι εὕρημα, ὀνομάζεσθαι δὲ καὶ σκυταλείας, κατ' ἐμφέρειαν τοῦ πάχους, χρῆσθαι δ' αὐτοῖς καὶ Κυπρίους φησὶ Κρατῖνος ὁ νεώτερος ἐν Θηραμένει. οἴδαμεν δὲ καὶ τοὺς ἡμιόπους καλουμένους, περὶ ὧν φησιν ̓Ανακρέων  τίς ἐρασμίην  τρέψας θυμὸν ἐς ἥβην τερένων ἡμιόπων ὑπ' αὐλῶν  ὀρχεῖται;  εἰσὶ δ' οἱ αὐλοὶ οὗτοι ἐλάσσονες τῶν τελείων.</TextUnit>
    <TextUnit id="1040" loc="182a">Αἰσχύλος γοῦν κατὰ μεταφορὰν ἐν ̓Ιξίονί φησι:</TextUnit>
    <TextUnit id="1041" loc="182c">τὸν δ' ἡμίοπον καὶ τὸν ἐλάσσονα  ταχέως ὁ μέγας καταπίνει.  εἰσὶν δ' οἱ αὐτοὶ τοῖς παιδικοῖς καλουμένοις, οἷς οὐκ οὖσιν ἐναγωνίοις πρὸς τὰς εὐωχίας χρῶνται. διὸ καὶ τέρενας αὐτοὺς κέκληκεν ὁ ̓Ανακρέων.  οἶδα δὲ καὶ ἄλλα γένη αὐλῶν τραγικῶν τε καὶ λυσιῳδικῶν καὶ κιθαριστηρίων , ὧν μνημονεύουσιν ̓́Εφορός τ' ἐν τοῖς εὑρήμασι καὶ Εὐφράνωρ ὁ Πυθαγορικὸς ἐν τῷ περὶ αὐλῶν, ἔτι δὲ καὶ ̓́Αλεξις</TextUnit>
    <TextUnit id="1042" loc="182d">ὧν καὶ αὐτὸς ἐν τῷ περὶ αὐλῶν. ὁ δὲ καλάμινος αὐλὸς τιτύρινος καλεῖται παρὰ τοῖς ἐν ̓Ιταλίᾳ Δωριεῦσιν, ὡς ̓Αρτεμίδωρος ἱστορεῖ ὁ ̓Αριστοφάνειος ἐν β περὶ Δωρίδος. “ὁ δὲ μάγαδις καλούμενος αὐλός.” καὶ πάλιν: ὁ μάγαδις ὀνομαζόμενος ἐν ταὐτῷ ὀξὺν καὶ βαρὺν φθόγγον ἐπιδείκνυται, ὡς ̓Αναξανδρίδης ἐν ̔Οπλομάχῳ φησί:   μαγάδι λαλήσω μικρὸν ἅμα σοι καὶ μέγα.  οἱ δὲ καλούμενοι λώτινοι αὐλοὶ οὗτοί εἰσιν οἱ ὑπὸ</TextUnit>
    <TextUnit id="1043" loc="182e">̓Αλεξανδρέων καλούμενοι φώτιγγες. κατασκευάζονται δ' ἐκ τοῦ καλουμένου λωτοῦ ξύλον δ' ἐστὶ τοῦτο γινόμενον ἐν Λιβύῃ. Θηβαίων δ'  εὕρημά φησιν εἶναι ̓Ιόβας τὸν ἐκ νεβροῦ κώλων κατασκευαζόμενον αὐλόν. ὁ δὲ Τρύφων φησὶ καὶ τοὺς καλουμένους ἐλεφαντίνους αὐλοὺς παρὰ Φοίνιξιν ἀνατρηθῆναι.  οἶδα δὲ ὅτι καὶ μάγαδις ὄργανόν ἐστιν ἐντατὸν καθάπερ καὶ κιθάρα, λύρα, βάρβιτον. Εὐφορίων δὲ ὁ ἐποποιὸς ἐν τῷ περὶ ̓Ισθμίων “οἱ νῦν, φησίν, καλούμενοι ναβλισταὶ καὶ πανδουρισταὶ καὶ σαμβυκισταὶ καινῷ μὲν οὐδενὶ χρῶνται</TextUnit>
    <TextUnit id="1044" loc="182f">ὀργάνῳ: τὸν γὰρ βάρωμον καὶ βάρβιτον, ὧν Σαπφὼ καὶ ̓Ανακρέων μνημονεύουσι, καὶ τὴν μάγαδιν καὶ τὰ τρίγωνα καὶ τὰς σαμβύκας ἀρχαῖα εἶναι, ἐν γοῦν Μιτυλήνῃ μίαν τῶν Μουσῶν πεποιῆσθαι ὑπὸ Λεσβοθέμιδος ἔχουσαν σαμβύκην.” ̓Αριστόξενος δ' ἔκφυλα ὄργανα καλεῖ φοίνικας καὶ πηκτίδας καὶ μαγάδιδας σαμβύκας τε καὶ τρίγωνα καὶ κλεψιάμβους καὶ σκινδαψοὺς καὶ τὸ ἐννεάχορδον καλούμενον. Πλάτων δ' ἐν τρίτῳ Πολιτείας φησίν: “οὐκ ἄρα, ἦν δ' ἐγώ, πολυχορδίας γε οὐδὲ παναρμονίου ἡμῖν δεήσει ἐν ταῖς ᾠδαῖς τε καὶ μέλεσιν. οὔ μοι, ἔφη, φαίνεται.</TextUnit>
    <TextUnit id="1045" loc="183a">τριγώνων ἄρα καὶ πηκτίδων καὶ πάντων ὀργάνων ὅσα πολύχορδα καὶ παναρμόνια ”  ἐστὶν δ' ὁ σκινδαψὸς τετράχορδον ὄργανον, ὡς ὁ παρῳδός φησι Μάτρων ἐν τούτοις:   οὐδ' ἀπὸ πασσαλόφιν κρέμασαν, ὅθι περ τετάνυστο  σκινδαψὸς τετράχορδος ἀνηλακάτοιο γυναικός.  μνημονεύει αὐτοῦ καὶ Θεόπομπος ὁ Κολοφώνιος ἐποποιὸς ἐν τῷ ἐπιγραφομένῳ ̔Αρματίῳ:   σκινδαψὸν λυρόεντα μέγαν χείρεσσι τινάσσων,</TextUnit>
    <TextUnit id="1046" loc="183b">οἰσύινον προμάλοιο τετυγμένον αἰζήεντος:  καὶ ̓Αναξίλας ἐν Λυροποιῷ:   ἐγὼ δὲ βαρβίτους, τριχόρδους, πηκτίδας,  κιθάρας, λύρας, σκινδαψοὺς ἐξηρτυόμαν.  Σώπατρος δ' ὁ παρῳδὸς ἐν τῷ ἐπιγραφομένῳ Μυστάκου θητίῳ δίχορδον εἶναί φησι τὴν πηκτίδα λέγων οὕτως :   πηκτὶς δὲ Μούσῃ γαυριῶσα βαρβάρῳ</TextUnit>
    <TextUnit id="1047" loc="183c">δίχορδος εἰς σὴν χεῖρά πως κατεστάθη.  τῶν δὲ παριαμβίδων ̓Επίχαρμος ἐν Περιάλλῳ μνημονεύει οὕτως:   Σεμέλα δὲ χορεύει:  καὶ ὑπαυλεῖ σφιν σοφὸς κιθάρᾳ παριαμβίδας: ἃ δὲ γεγάθει  πυκινῶν κρεγμῶν ἀκροαζομένα.  Τὸ δὲ ψαλτήριον, ὥς φησιν ̓Ιόβας, ̓Αλέξανδρος ὁ Κυθήριος συνεπλήρωσε χορδαῖς καὶ ἐγγηράσας τῇ ̓Εφεσίων πόλει ὡς σοφώτατον τῆς ἑαυτοῦ τέχνης τουτὶ τὸ εὕρημα ἀνέθηκε ἐν ̓Αρτέμιδος. μνημονεύει δ' ὁ ̓Ιόβας καὶ τοῦ λυροφοίνικος καὶ</TextUnit>
    <TextUnit id="1048" loc="183d">τοῦ ἐπιγονείου , ὃ νῦν εἰς ψαλτήριον ὄρθιον  μετασχηματισθὲν διασῴζει τὴν τοῦ χρησαμένου προσηγορίαν. ἦν δ' ὁ ̓Επίγονος φύσει μὲν ̓Αμβρακιώτης, δημοποίητος δὲ Σικυώνιος: μουσικώτατος δ' ὢν κατὰ χεῖρα δίχα πλήκτρου ἔψαλλεν. πάντων οὖν τούτων τῶν προειρημένων ὀργάνων καὶ αὐλῶν ἐμπείρως ἔχουσι καὶ τεχνικῶς ̓Αλεξανδρεῖς, καὶ ἐν οἷς ἄν μου θέλῃς ἀποπειραθῆναι ἐπιδείξομαί σοι ἐγὼ αὐτός, πολλῶν ἄλλων μουσικωτέρων μου ἐν</TextUnit>
    <TextUnit id="1049" loc="183e">τῇ πατρίδι ὑπαρχόντων. ̓Αλέξανδρος δὲ ὁ πολίτης μου οὗτος δ' οὐ πρὸ πολλοῦ τετελεύτηκε δημοσίᾳ ἐπιδειξάμενος ἐν τῷ τριγώνῳ ἐπικαλουμένῳ ὀργάνῳ οὕτως ἐποίησε πάντας ̔Ρωμαίους μουσομανεῖν ὡς τοὺς πολλοὺς καὶ ἀπομνημονεύειν αὐτοῦ τὰ κρούσματα, μνημονεύει δὲ τοῦ τριγώνου τούτου καὶ Σοφοκλῆς ἐν μὲν Μυσοῖς οὕτως :   πολὺς δὲ Φρύξ τρίγωνος ἀντίσπαστὰ τε  Λυδῆς ἐφυμνεῖ πηκτίδος συγχορδίᾳ,  καὶ ἐν Θαμύρᾳ. ι ̓Αριστοφάνης δ' ἐν Δαιταλεῦσι</TextUnit>
    <TextUnit id="1050" loc="183f">καὶ Θεόπομπος ἐν Πηνελόπῃ: Εὔπολις δ' ἐν Βάπταις φησὶν  ὃς καλῶς μὲν τυμπανίζει καὶ διαψάλλει τριγώνοις.  τοῦ δὲ καλουμένου πανδούρου Εὐφορίων μὲν, ὡς προείρηται, καὶ Πρωταγορίδης ἐν β περὶ τῶν ἐπὶ Δάφνῃ πανηγύρεων. Πυθαγόρας δὲ ὁ γεγραφὼς περὶ τῆς ̓Ερυθρᾶς θαλάσσης τοὺς Τρωγλοδύτας</TextUnit>
    <TextUnit id="1051" loc="184a">φησὶ κατασκευάζειν τὴν πανδούραν ἐκ τῆς ἐν τῇ θαλάσσῃ φυομένης δάφνης. Τυρρηνῶν δ' ἐστὶν εὕρημα κέρατά τε καὶ σάλπιγγες. Μητρόδωρος δ'  ὁ Χῖος ἐν Τρωικοῖς σύριγγα μέν φησιν εὑρεῖν Μαρσύαν καὶ αὐλεῖν ἐν Κελαιναῖς, τῶν πρότερον ἑνὶ καλάμῳ συριζόντων. Εὐφορίων δ' ὁ ἐποποιὸς ἐν τῷ περὶ μελοποιῶν τὴν μὲν μονοκάλαμον σύριγγα ̔Ερμῆν εὑρεῖν, τινὰς δ' ἱστορεῖν Σεύθην καὶ ̔Ρωνάκην τοὺς Μαιδούς,2 τὴν δὲ πολυκάλαμον Σιληνόν, Μαρσύαν δὲ τὴν κηρόδετον. ταῦτα ἔχεις παρ' ἡμῶν τῶν ̓Αλεξανδρέων,</TextUnit>
    <TextUnit id="1052" loc="184b">Οὐλπιανὲ ὀνοματοθήρα, τῶν περὶ τοὺς μοναύλους ἐσπουδακότων. οὐ γὰρ οἶδας ἱστοροῦντα Μενεκλέα τὸν Βαρκαῖον συγγραφέα ἔτι τε ̓́Ανδρωνα ἐν τοῖς Χρονικοῖς τὸν ̓Αλεξανδρέα, ὅτι ̓Αλεξανδρεῖς εἰσιν οἱ παιδεύσαντες πάντας τοὺς ̔́Ελληνας καὶ τοὺς βαρβάρους, ἐκλειπούσης ἤδη τῆς ἐγκυκλίου παιδείας διὰ τὰς γενομένας συνεχεῖς κινήσεις ἐν τοῖς κατὰ τοὺς ̓Αλεξάνδρου διαδόχους χρόνοις. ἐγένετο οὖν ἀνανέωσις πάλιν παιδείας ἁπάσης κατὰ τὸν</TextUnit>
    <TextUnit id="1053" loc="184c">ἕβδομον βασιλεύσαντα Αἰγύπτου Πτολεμαῖον, τὸν κυρίως ὑπὸ τῶν ̓Αλεξανδρέων καλούμενον Κακεργέτην. οὗτος γὰρ πολλοὺς τῶν ̓Αλεξανδρέων ἀποσφάξας, οὐκ ὀλίγους δὲ καὶ φυγαδεύσας τῶν κατὰ τὸν ἀδελφὸν αὐτοῦ ἐφηβησάντων ἐποίησε πλήρεις τάς τε νήσους καὶ πόλεις ἀνδρῶν γραμματικῶν, φιλοσόφων, γεωμετρῶν, μουσικῶν, ζωγράφων, παιδοτριβῶν τε καὶ ἰατρῶν καὶ ἄλλων πολλῶν τεχνιτῶν οἳ διὰ τὸ πένεσθαι διδάσκοντες ἃ ἠπίσταντο πολλοὺς κατεσκεύασαν ἄνδρας</TextUnit>
    <TextUnit id="1054" loc="184d">ἐλλογίμους. ἔμελεν δὲ τοῖς πάλαι πᾶσιν ̔́Ελλησι μουσικῆς: διόπερ καὶ ἡ αὐλητικὴ περισπούδαστος ἦν. χαμαιλέων γοῦν ὁ ̔Ηρακλεώτης ἐν τῷ ἐπιγραφομένῳ Προτρεπτικῷ Λακεδαιμονίους φησὶ καὶ Θηβαίους πάντας αὐλεῖν μανθάνειν ̔Ηρακλεώτας τε τοὺς ἐν τῷ Πόντῳ καθ' ἑαυτὸν ἔτι ̓Αθηναίων τε τοὺς ἐπιφανεστάτους, Καλλίαν τε τὸν ̔Ιππονίκου καὶ Κριτίαν τὸν Καλλαίσχρου. Δοῦρις δ' ἐν τῷ περὶ Εὐριπίδου καὶ Σοφοκλέους ̓Αλκιβιάδην φησὶ μαθεῖν τὴν αὐλητικὴν οὐ παρὰ τοῦ τυχόντος, ἀλλὰ Προνόμου τοῦ μεγίστην ἐσχηκότος δόξαν. ̓Αριστόξενος</TextUnit>
    <TextUnit id="1055" loc="184e">δὲ καὶ ̓Επαμινώνδαν τὸν Θηβαῖον αὐλεῖν μαθεῖν παρὰ ̓Ολυμπιοδώρῳ καὶ ̓Ορθαγόρᾳ. καὶ τῶν Πυθαγορικῶν δὲ πολλοὶ τὴν αὐλητικὴν ἤσκησαν, ὡς Εὐφράνωρ τε καὶ ̓Αρχύτας Φιλόλαός τε ἄλλοι τε οὐκ.ὀλίγοι, ὁ δ' Εὐφράνωρ καὶ σύγγραμμα περὶ αὐλῶν κατέλιπεν ὁμοίως δὲ καὶ ὁ ̓Αρχύτας. ἐμφανίζει δὲ καὶ ὁ ̓Αριστοφάνης ἐν τοῖς Δαιταλεῦσι τὴν περὶ τὸ πρᾶγμα τοῦτο σπουδὴν ὅταν λέγῃ  ὅστις αὐλοῖς καὶ λύραισι κατατέτριμμαι χρώμενος, εἶτά με σκάπτειν κελεύεις;</TextUnit>
    <TextUnit id="1056" loc="184f">Φρύνιχος ̓Εφιάλτῃ:  οὐ τουτονὶ μέντοι σὺ κιθαρίζειν ποτὲ  αὐλεῖν τ' ἐδίδαξας;  καὶ τὴν ̓Αθηνᾶν δέ φησιν ̓Επίχαρμος ἐν Μούσαις ἐπαυλῆσαι τοῖς Διοσκόροις τὸν ἐνόπλιον. ̓́Ιων δ' ἐν Φοίνικι ἢ Καινεῖ ἀλέκτορα τὸν αὐλὸν καλεῖ ἐν τούτοις:</TextUnit>
    <TextUnit id="1057" loc="185a">ἐπὶ δ' αὐλὸς ἀλέκτωρ Λύδιον ὕμνον ἀχέων.  ἐν δὲ Φρουροῖς τὸν ἀλεκτρυόνα ̓Ιδαῖον εἴρηκε σύριγγα διὰ τούτων   ῥοθεῖ δέ τοι σῦριγξ ̓Ιδαῖος ἀλέκτωρ.  ἐν δὲ τῷ β Φοίνικι ὁ αὐτὸς ̓́Ιων φησίν   ἔκτυπον ἄγων βαρὺν αὐλὸν τρέχοντι ῥυθμῷ,3 οὕτω λέγων τῷ Φρυγίῳ: βαρὺς γὰρ οὗτος: παρ': ὃ καὶ τὸ κέρας αὐτῷ προσάπτουσιν ἀναλογοῦν τῷ τῶν σαλπίγγων κώδωνι. ἐπὶ τούτοις τέλος ἐχέτω καὶ ἥδε ἡ βίβλος, ἑταῖρε Τιμόκρατες, ἱκανὸν εἰληφυῖα μῆκος.  ἀλλ' ἐπεὶ πολὺς ὀντως λόγος συμποσίων πέρι διήντληται,1 ὦ Τιμόκρατες, ἐν τοῖς πρὸ τούτων, παρελίπομεν δὲ αὐτῶν τὰ χρησιμώτατα καὶ οὐ βαροῦντα τὴν ψυχήν, ὠφελοῦντα δὲ καὶ τρέφοντα κατὰ πανδαισίαν, ἅπερ ὁ θεῖος ̔́Ομηρος παρεισήγαγε, μνημονεύσω καὶ τὰ περὶ τούτων λεχθέντα ὑπὸ τοῦ πάντα ἀρίστου Μασουρίου. ἡμεῖς γὰρ κατὰ τὸν καλὸν ̓Αγάθωνα:  τὸ μὲν πάρεργον ἔργον ὣς ποιούμεθα,</TextUnit>
    <TextUnit id="1058" loc="186">τὸ δ' ἔργον ὡς πάρεργον ἐκπονούμεθα.  φησὶ δ' οὖν ὁ ποιητὴς περὶ τοῦ Μενελάου τὸν λόγον ποιούμενος:  ταν δ' εὗρον δαινύντα γάμον πολλοῖσιν ἔτῃσιν  υἱέος ἠδὲ θυγατρὸς ἀμύμονος ᾧ ἐνὶ οἴκῳ,  ὡς νενόμισται ἄγειν συμπόσια περὶ τοὺς γάμους τῶν τε γαμηλίων θεῶν ἕνεκα καὶ τῆς οἱονεὶ μαρτυρίας, τὸ δὲ πρὸς τοὺς ξένους συμπόσιον ὁ τῆς Λυκίας βασιλεὺς διδάσκει οἷον εἶναι δεῖ, τὸν</TextUnit>
    <TextUnit id="1059" loc="187">Βελλεροφόντην μεγαλοπρεπῶς δεξάμενος:    ἐννῆμαρ ξείνισσε καὶ ἐννέα βοῦς ἱέρευσε.  δοκεῖ γὰρ ἔχειν πρὸς φιλίαν τι ὁ οἶνος ἑλκυστικόν, παραθερμαίνων τὴν ψυχὴν καὶ διαχέων. διόπερ οὐδὲ πρότερον ἠρώτων οἵτινες εἶεν ἀλλ' ὕστερον, ὡς τὴν ξενίαν αὐτὴν τιμῶντες, ἀλλ' οὐ τοὺς ἐν μέρει καὶ καθ' ἕκαστον ἡμῶν. τῶν δὲ νῦν δείπνων προνοοῦντες οἱ νομοθέται τά τε φυλετικὰ δεῖπνα καὶ τὰ δημοτικὰ προσέταξαν, ἔτι</TextUnit>
    <TextUnit id="1060" loc="186a">δὲ τοὺς θιάσους καὶ τὰ φρατρικὰ καὶ πάλιν τά ὀργεωνικὰ λεγόμενα, πολλῶν γοῦν εἰσι φιλοσόφων ἐν ἄστει σύνοδοι τῶν μὲν Διογενιστῶν, τῶν δὲ ̓Αντιπατριστῶν λεγομένων, τῶν δὲ Παναιτιαστῶν. κατέλιπε δὲ καὶ Θεόφραστος εἰς τὴν τοιαύτην σύνοδον χρήματα, μὰ Δί' οὐχ ἵνα ἀκολασταίνωσι συνιόντες, ἀλλ' ἵνα τὰ κατὰ τὸν τοῦ συμποσίου λόγον σωφρόνως καὶ πεπαιδευμένως διεξάγωσι. συνεδείπνουν δ' ὁσημέραι οἱ περὶ πρύτανιν σώφρονα καὶ σωτήρια τῶν πόλεων σύνδειπνα. πρὸς γοῦν τοιοῦτο συμπόσιόν φησιν ὁ Δημοσθένης ἀνενηνέχθαι τὴν ̓Ελατείας κατάληψιν “ἑσπέρα</TextUnit>
    <TextUnit id="1061" loc="186b">μὲν γάρ ἦν, ἧκε δὲ ἀγγέλλων τις ὡς τοὺς πρυτάνεις ὡς ̓Ελάτεια κατείληπται.” καὶ τοῖς φιλοσόφοις δὲ ἐπιμελὲς ἦν συνάγουσι τοὺς νέους μετ' αὐτῶν πρός τινα τεταγμένον νόμον εὐωχεῖσθαι. τοῦ γοῦν  Ξενοκράτους ἐν ̓Ακαδημείᾳ καὶ πάλιν ̓Αριστοτέλους συμποτικοί τινες ἦσαν νόμοι, τὰ δ' ἐν Σπάρτῃ φιδίτια καὶ τὰ παρὰ τοῖς Κρησὶν ἀνδρεῖα μετὰ πάσης ἐπιμελείας αἱ πόλεις συνῆγον. διὸ καί τις οὐ κακῶς ἔφη:  οὐ χρὴ συμποσίοιο φίλους ἀπέχεσθαι ἑταίρους</TextUnit>
    <TextUnit id="1062" loc="186c">δηρὸν ἀνάμνησις δὲ πέλει χαριεστάτη αὕτη.  ̓Αντίπατρος δ' ὁ φιλόσοφος συμπόσιόν ποτε συνάγων συνέταξε τοῖς ἐρχομένοις ὡς περὶ σοφισμάτων ἐροῦσιν. ̓Αρκεσίλαον δέ φησιν εἰς συμπόσιον παρακληθέντα καὶ συγκατακλιθέντα ἑνὶ τῶν βορῶς ἐσθιόντων, αὐτὸν δὲ μηδενὸς ἀπολαῦσαι δυνάμενον, ἐπεί τις αὐτῷ τῶν παρόντων ἐξέτεινεν, φάναι  εὖ σοι γένοιτο, Τηλέφῳ δ' ἁγὼ νοῶ:  ἔτυχε δ' ὁ κατοψοφαγῶν Τήλεφος καλούμενος. ὁ δὲ Ζήνων ἐπεί τις τῶν παρόντων ὀψοφάγων</TextUnit>
    <TextUnit id="1063" loc="186d">ἀπέσυρεν ἅμα τῷ παρατεθῆναι τὸ ἐπάνω τοῦ ἰχθύος, στρέψας καὶ αὐτὸς τὸν ἰχθὺν ἀπέσυρεν ἐπιλέγων  ̓Ινὼ δὲ τἀπὶ θάτερ' ἐξειργάζετο.  Σωκράτης δ' ἰδών τινα ἀμέτρως τῇ ἐποψήσει χρώμενον “ὦ παρόντες, ἔφη, τίς ὑμῶν τῷ μὲν ἄρτῳ ὡς ὄψῳ χρῆται, τῷ δ' ὄψῳ ὡς ἄρτῳ;”   ̔Ημεῖς δὲ νῦν περὶ τῶν ̔Ομηρικῶν συμποσίων λέξομεν. ἀφορίζει γὰρ αὐτῶν ὁ ποιητὴς χρόνους,</TextUnit>
    <TextUnit id="1064" loc="186e">πρόσωπα, αἰτίας, τοῦτο δὲ ὀρθῶς ἀπεμάξατο ὁ Ξενοφῶν καὶ Πλάτων, οἳ κατ' ἀρχὰς τῶν ξυγγραμμάτων ἐκτίθενται τὴν αἰτίαν τοῦ συμποσίου καὶ τίνες οἱ παρόντες. ̓Επίκουρος δὲ οὐ τόπον, οὐ χρόνον ἀφορίζει, οὐ προλέγει οὐδέν. δεῖ οὖν μαντεύσασθαι πῶς ποτ' ἄνθρωπος ἐξαπίνης ἔχων κύλικα προβάλλει ζητήματα καθάπερ ἐν διατριβῇ λέγων, ̓Αριστοτέλης δὲ ἄλουτον καὶ κονιορτοῦ ἥκειν πλήρη τινὰ ἐπὶ τὸ συμπόσιόν φησιν ̓ ἔπειθ' ὁ μὲν ̔́Ομηρος ἐκδιδάσκει</TextUnit>
    <TextUnit id="1065" loc="186f">τίνας κλητέον, εἰπὼν ὡς τοὺς ἀρίστους τε καὶ ἐντίμους χρὴ καλεῖν   κίκλησκεν δὲ γέροντας ἀριστῆας Παναχαιῶν.  οὐχ ὃν τρόπον ̔Ησίοδος: οὗτος γὰρ ἀξιοῖ καὶ τοὺς γείτονας:   μάλιστα καλεῖν ὅστις σέθεν ἐγγύθι ναίει.  τοῦτο γὰρ ὡς ἀληθῶς Βοιωτικῆς ἐστιν ἀναισθησίας συμπόσιον καὶ τῇ μισανθρωποτάτῃ τῶν παροιμιῶν ἁρμόττον:</TextUnit>
    <TextUnit id="1066" loc="187a">τηλοῦ φίλοι ναίοντες οὔκ εἰσιν φίλοι.  πῶς γὰρ οὐκ ἄλογον τόπῳ τὴν φιλίαν καὶ οὐ τρόπῳ κρίνεσθαι; τοιγαροῦν παρ' ̔Ομήρῳ μετὰ τὸ πιεῖν  τοῖς δ' ὁ γέρων πάμπρωτος ὑφαίνειν ἤρχετο μῆτιν,  παρὰ δὲ τοῖς οὐ τὰ σώφρονα συμπόσια συνάγουσι :  τοῖς δ' ὁ κόλαξ πάμπρωτος ὑφαίνειν ἤρχετο μῶκον.  ἔτι δὲ ὁ μὲν ̔́Ομηρος ἡλικίαις εἰσάγει διαφέροντας</TextUnit>
    <TextUnit id="1067" loc="187b">καὶ ταῖς προαιρέσεσι τοὺς κεκλημένους, Νέστορα καὶ Αἴαντα καὶ ̓Οδυσσέα, τὸ μὲν καθόλου σύμπαντας τῆς ἀρετῆς ἀντεχομένους, εἴδει δὲ διαφόροις ὁδοῖς ὡρμηκότας ἐπ' αὐτήν. ὁ δ' ̓Επίκουρος ἅπαντας εἰσήγαγε προφήτας ἀτόμων καὶ ταῦτ' ἔχων παραδείγματα τήν τε τοῦ ποιητοῦ τῶν συμποσίων ποικιλίαν καὶ τὴν Πλάτωνός τε καὶ Ξενοφῶντος χάριν. ὧν ὁ μὲν Πλάτων τὸν μὲν ̓Ερυξίμαχον ἰατρόν, τὸν δὲ ̓Αριστοφάνη ποιητήν,</TextUnit>
    <TextUnit id="1068" loc="177a">ἄλλον δ' ἀπ' ἄλλης προαιρέσεως σπουδάζοντας εἰσήγαγεν, Ξενοφῶν δὲ καί τινας ἰδιώτας συνανέμιξε.</TextUnit>
    <TextUnit id="1069" loc="177b">πολλῷ τοίνυν κάλλιον ̔́Ομηρος ἐποίησε καὶ διάφορα παρατιθέμενος συμπόσια: πᾶν γὰρ ἐξ ἀντιπαραβολῆς ὁρᾶται μᾶλλον. ἐστὶν γὰρ αὐτῷ τὸ μὲν τῶν μνηστήρων οἷον ἂν γένοιτο νεανίσκων μέθαις καὶ ἔρωσιν ἀνακειμένων, τὸ δὲ τῶν Φαιάκων εὐσταθέστερον μὲν τούτων, φιλήδονον δέ. τούτοις δ' ἀντέθηκε τὰ μὲν ἐπὶ στρατιᾶς, τὰ δὲ πολιτικώτερον τελούμενα σωφρόνως. καὶ πάλιν αὖ διεῖλεν τὰ μὲν δημοθοινίαν ἔχοντα, τὰ δ' οἰκείων σύνοδον. ̓Επίκουρος δὲ  συμπόσιον φιλοσόφων μόνον πεποίηται.  ἐδίδαξεν</TextUnit>
    <TextUnit id="1070" loc="177c">δ' ̔́Ομηρος καὶ οὓς οὐ δεῖ καλεῖν, ἀλλ' αὐτομάτους ἰέναι, πρεπόντως ἐξ ἑνὸς τῶν ἀναγκαίων δεικνὺς τὴν τῶν ὁμοίων παρουσίαν   αὐτόματος δέ οἱ ἦλθε βοὴν ἀγαθὸς Μενέλαος.  δῆλον γὰρ ὡς οὔτε ἀδελφὸν οὔτε γονέας οὔτε γυναῖκα κλητέον οὔτ' εἴ τις ἰσοτίμως τινὰς τούτοις ἄγει: καὶ γὰρ ἂν ψυχρὸν εἴη καὶ ἄφιλον. καίτοι τινὲς στίχον προσέγραψαν τὴν αἰτίαν προστιθέντες  ᾔδεε γὰρ κατὰ θυμὸν ἀδελφεὸν ὡς ἐπονεῖτο,  ὥσπερ δέον εἰπεῖν αἰτίαν δι' ἣν ἀδελφὸς αὐτόματος</TextUnit>
    <TextUnit id="1071" loc="177d">ἂν ἥκοι πρὸς δεῖπνον, πιθανῆς τῆς αἰτίας ἀποδιδομένης, πότερον γάρ φησιν ὡς οὐκ ᾔδει τὸν ἀδελφὸν ἑστιῶντα; καὶ πῶς οὐ γελοῖον, ὁπότε περιφανὴς ἦν ἡ βουθυσία καὶ πᾶσι γνώριμος; πῶς δ' ἂν ἦλθεν, εἰ μὴ ᾔδει; ἢ νὴ Δία περισπώμενον, φησίν, αὐτὸν εἰδὼς συνεγνωμόνει τῷ μὴ κεκληκέναι καὶ συμπεριφερόμενος ἦλθεν αὐτόματος; ὥσπερ ὁ φήσας ἄκλητον ἥκειν, ἵνα μὴ πρωίας ὑποβλέπωσιν ἀλλήλους, ὁ μὲν αἰδούμενος, ὁ δὲ μεμφόμενος, ἀλλὰ γελοῖον ἦν ἐπιλαθέσθαι</TextUnit>
    <TextUnit id="1072" loc="177e">τὸν ̓Αγαμέμνονα τοῦ ἀδελφοῦ, καὶ ταῦτα δι'  ἐκεῖνον οὐ μόνον εἰς τὸ παρὸν θύοντα, ἀλλὰ καὶ τὸν πόλεμον ἀναδεδεγμένον, καὶ κεκληκότα τοὺς μήτε γένει προσήκοντας μήτε πατρίδι προσῳκειωμένους. ̓Αθηνοκλῆς δ' ὁ Κυζικηνὸς μᾶλλον ̓Αριστάρχου κατακούων τῶν ̔Ομηρικῶν ἐπῶν εὐπαιδευτότερον ἡμῖν φησι τοῦτον ̔́Ομηρον καταλιπεῖν, ὅσῳ τῆς ἀνάγκης ὁ Μενέλεως οἰκειοτέρως εἶχεν. Δημήτριος δ' ὁ Φαληρεὺς ἐπαρίστερον τὴν τοῦ στίχου παράληψιν ἐπειπὼν καὶ τῆς ποιήσεως</TextUnit>
    <TextUnit id="1073" loc="177f">ἀλλότριον,3 τὸν  ᾔδεε γὰρ κατὰ θυμὸν ἀδελφεὸν ὡς ἐπονεῖτο  μικρολογίαν ἐμβάλλειν τοῖς ἤθεσιν. “ οἶμαι γάρ, φησίν, ἕκαστον τῶν χαριέντων ἀνθρώπων ἔχειν</TextUnit>
    <TextUnit id="1074" loc="178a">καὶ οἰκεῖον καὶ φίλον πρὸς ὃν ἂν ἔλθοι θυσίας οὔσης τὸν καλοῦντα μὴ περιμείνας.”  Πλάτων δὲ ἐν τῷ Συμποσίῳ περὶ τῶν αὐτῶν λέγει οὕτως : “ἵνα καὶ τὴν παροιμίαν φησί διαφθείρωμεν μεταβάλλοντες, ὡς ἄρα καὶ ἀγαθῶν ἐπὶ δαῖτας ἴασιν αὐτόματοι ἀγαθοί. ̔́Ομηρος μὲν γὰρ κινδυνεύει οὐ μόνον διαφθεῖραι, ἀλλὰ καὶ ὑβρίσαι εἰς αὐτὴν ποιήσας γὰρ τὸν ̓Αγαμέμνονα ἀγαθὸν τὰ πολεμικά, τὸν Μενέλαον δὲ μαλθακὸν αἰχμητήν, θυσίαν ποιουμένου τοῦ ̓Αγαμέμνονος ἄκλητον</TextUnit>
    <TextUnit id="1075" loc="178b">ἐποίησεν ἐλθόντα τὸν χείρονα ἐπὶ τὴν τοῦ ἀμείνονος δίαιταν.” Βακχυλίδης δὲ περὶ τοῦ ̔Ηρακλέους λέγων ὡς ἦλθεν ἐπὶ τὸν τοῦ Κήυκος οἶκόν φησιν    ἔστα δ' ἐπὶ λάινον οὐδόν, τοὶ δὲ θοίνας ἔντυον, ὧδὲ τ' ἔφα:  αὐτόματοι δ' ἀγαθῶν δαῖτας εὐόχθους ἐπέρχονται  δίκαιοι  φῶτες.  αἱ δὲ παροιμίαι ἡ μέν φησιν  αὐτόματοι δ' ἀγαθοὶ ἀγαθῶν ἐπὶ δαῖτας ἴασιν,  ἡ δέ:  αὐτόματοι ἀγαθοὶ δειλῶν ἐπὶ δαῖτας ἴασιν.  οὐ δεόντως γοῦν Πλάτων τὸν Μενέλεων ἐνόμισεν</TextUnit>
    <TextUnit id="1076" loc="178c">εἶναι δειλόν, ὃν ἀρηίφιλον ̔́Ομηρος λέγει καὶ μόνον ὑπὲρ Πατρόκλου ἀριστεύσαντα καὶ τῷ ̔́Εκτορι πρὸ πάντων πρόθυμον μονομαχεῖν, καίπερ ὄντα τῇ ῥώμῃ καταδεέστερον, ἐφ' οὗ μόνου τῶν στρατευσαμένων εἴρηκεν  ἐν δ' αὐτὸς κίεν ᾗσι προθυμίῃσι πεποιθώς.  εἰ δὲ ὁ ἐχθρὸς ὁ βλασφημῶν: αὐτὸν εἴρηκε μαλθακὸν αἰχμητὴν καὶ διὰ τοῦτο Πλάτων τῷ ὄντι μαλθακὸν αὐτὸν ὑπολαμβάνει, οὐκ ἂν φθάνοι καὶ τὸν : ̓Αγαμέμνονα τιθεὶς ἐν τοῖς φαύλοις, ὃν αὐτός φησιν εἶναι ἀγαθόν, εἴπερ εἰς αὐτὸν εἴρηται</TextUnit>
    <TextUnit id="1077" loc="178d">τοῦτο τὸ ἔπος   οἰνοβαρές, κυνὸς ὄμματ' ἔχων, κραδίην δ' ἐλάφοιο.  οὐ γὰρ εἴ τι λέγεται παρ' ̔Ομήρῳ, τοῦθ' ̔́Ομηρος λέγει, πῶς γὰρ ἂν εἴη μαλθακὸς Μενέλαος ὁ τὸν ̔́Εκτορα μόνος ἀπείρξας τοῦ Πατρόκλου καὶ Εὔφορβον ἀποκτείνας τε καὶ σκυλεύσας ἐν μέσοις</TextUnit>
    <TextUnit id="1078" loc="178e">τοῖς Τρωσί; τὸ δὲ μηδὲ τὸν στίχον ὃν ᾐτιᾶτο τελείως κατανοῆσαι ἄτοπον, δι' οὗ βοὴν ἀγαθὸς Μενέλαος λέγεται, τοῖς γὰρ ἀνδρειοτάτοις ̔́Ομηρος εἴωθεν ἐπιφωνεῖν, καλούντων τῶν παλαιῶν τὸν πόλεμον βοήν. πάντα δ' ὢν ἀκριβὴς ̔́Ομηρος καὶ τὸ μικρὸν τοῦτο οὐ παρέλιπε τὸ δεῖν θεραπεύσαντα τὸ σωμάτιον καὶ λουσάμενον ἰέναι πρὸς τὸ δεῖπνον. ἐπὶ γοῦν τοῦ ̓Οδυσσέως εἶπε πρὸ τῆς παρὰ Φαίαξι θοίνης:   αὐτόδιον δ' ἄρα μιν ταμίη λούσασθαι ἄνωγεν.</TextUnit>
    <TextUnit id="1079" loc="178f">ἐπὶ δὲ τῶν περὶ Τηλέμαχον:  ἒς ῥ' ἀσαμίνθους βάντες ἐυξέστας λούσαντο.  “ ἀπρεπὲς γὰρ ἦν, φησὶν ̓Αριστοτέλης, ἥκειν εἰς τὸ συμπόσιον σὺν ἱδρῶτι πολλῷ καὶ κονιορτῷ.” δεῖ γὰρ τὸν χαρίεντα μήτε ῥυπᾶν μήτε αὐχμεῖν μήτε βορβόρῳ χαίρειν καθ' ̔Ηράκλειτον. δεῖ δὲ καὶ τὸν πρῶτον εἰς ἀλλοτρίαν οἰκίαν ἐρχόμενον ἐπὶ δεῖπνον μὴ γαστρισόμενον εὐθὺς ἐπὶ τὸ συμπόσιον</TextUnit>
    <TextUnit id="1080" loc="179a">χωρεῖν, ἀλλά τι δοῦναι πρότερον τῷ φιλοθεάμονι καὶ κατανοῆσαν τὴν οἰκίαν. οὐδὲ γὰρ τοῦτο παρέλιπεν ὁ ποιητής:   αὐτοὶ δ' εἰσῆλθον θεῖον δόμον οἱ δὲ ἰδόντες θαύμαζον κατὰ δῶμα διοτρεφέος βασιλῆος.  ὥστε γὰρ ἠελίου αἴγλη πέλεν ἠὲ σελήνης  δῶμα καθ' ὑψερεφὲς Μενελάου κυδαλίμοιο.  καὶ ̓Αριστοφάνης ἐν Σφηξὶ ποιεῖ τὸν ἄγριον  γέροντα καὶ φιλοδικαστὴν καταρρυθμιζόμενον εἰς</TextUnit>
    <TextUnit id="1081" loc="179b">βίον ἥμερον ὑπὸ τοῦ παιδός:   παῦ': ἀλλὰ δευρὶ κατακλινεὶς προσμάνθανε  ξυμποτικὸς εἶναι καὶ ξυνουσιαστικός.  διδάξας τε αὐτὸν ὡς δεῖ κατακλίνεσθαί φησιν   ἔπειτ' ἐπαίνεσόν τι τῶν χαλκωμάτων,  ὀροφὴν θέασαι, κρεκάδι' αὐλῆς θαύμασον.  καὶ πρὸ τοῦ θοινᾶσθαι δὲ ἃ δεῖ ποιεῖν ἡμᾶς διδάσκει πάλιν ̔́Ομηρος, ἀπαρχὰς τῶν βρωμάτων νέμειν τοῖς θεοῖς. οἱ γοῦν περὶ τὸν ̓Οδυσσέα</TextUnit>
    <TextUnit id="1082" loc="179c">καίπερ ὄντες ἐν τῷ τοῦ Κύκλωπος σπηλαίῳ:  ἔνθα δὲ πῦρ κείαντες ἐθύσαμεν ἠδὲ καὶ αὐτοὶ  τυρῶν αἰνύμενοι φάγομεν.  καὶ ὁ ̓Αχιλλεὺς καίπερ ἐπειγομένων τῶν πρέσβεων ὡς ἐν μέσαις νυξὶν ἡκόντων ὅμως   θεοῖσι δὲ θῦσαι ἀνώγει  Πάτροκλον ὃν ἑταῖρον ὁ δ' ἐν πυρὶ βάλλε θυηλάς.  καὶ σπονδοποιεῖταί γε τοὺς δαιτυμόνας: .  κοῦροι μὲν κρητῆρας ἐπεστέψαντο ποτοῖο,</TextUnit>
    <TextUnit id="1083" loc="179d">νώμησαν δ' ἄρα πᾶσιν ἐπαρξάμενοι δεπάεσσιν.  αὐτὰρ ἐπεὶ σπεῖσὰν τ'.  ἅπερ καὶ Πλάτων φυλάσσει κατὰ τὸ συμπόσιον. μετὰ γὰρ τὸ δειπνῆσαι σπονδὰς τέ φησιν ποιῆσαι καὶ τὸν θεὸν παιωνίσαντας τοῖς νομιζομένοις γέρασι. παραπλησίως δὲ καὶ Ξενοφῶν. παρὰ δὲ ̓Επικούρῳ  οὐ σπονδή, οὐκ ἀπαρχὴ θεοῖς, ἀλλ' ὥσπερ Σιμωνίδης ἔφη περὶ τῆς ἀκόσμου γυναικός,   ἄθυστα δὲ ἱρὰ πολλάκις κατεσθίει</TextUnit>
    <TextUnit id="1084" loc="179e">τὴν γὰρ σύμμετρον κρᾶσιν τοῦ οἴνου ὑπὸ ̓Αμφικτύονος βασιλεύσαντος διδαχθῆναί φασιν ̓Αθηναίους, καὶ διὰ τοῦτο ἱερὸν Διονύσου ὀρθοῦ ἱδρύσασθαι. τότε γὰρ ὀρθὸς ἐστι τῷ ὄντι καὶ οὐ σφαλερός, ὅταν συμμέτρως καὶ κεκραμένως πίνηται.   οἶνος γὰρ ἀνώγει ἠλεός, ὃς τ' ἐφέηκε πολύφρονά περ μάλ' ἀεῖσαι καὶ θ' ἁπαλὸν γελάσαι καὶ τ' ὀρχήσασθαι ἀνῆκεν</TextUnit>
    <TextUnit id="1085" loc="179f">καὶ τι ἔπος προέηκεν ὅπερ τ' ἄρρητον ἄμεινον:  τὸν γὰρ οἶνον ̔́Ομηρος οὐκ ἠλεὸν ὥσπερ ἠλίθιον καλεῖ καὶ ματαιοποιόν, οὐδὲ κελεύει σκυθρωπὸν εἶναι μήτε ᾄδοντα μήτε γελῶντα μήτ' ἐρρύθμως ποτὲ καὶ πρὸς ὄρχησιν τρεπόμενον. οὐχ οὕτως ἀγροῖκος οὐδ' ἐπαρίστερός ἐστιν, ἀλλ' ᾔδει τούτων ἑκάστου καὶ ποσότητος καὶ ποιότητος διαφοράν. ὅθεν οὐκ εἶπεν ὡς ἄρα τὸν πολύφρονα ὁ οἶνος ποιεῖ</TextUnit>
    <TextUnit id="1086" loc="180a">ᾆσαι, ἀλλὰ μάλ' ἀεῖσαι, τουτέστιν ἀμέτρως καὶ ἐπὶ πλεῖον ὥστε προσοχλεῖν: οὐδέ τι γελάσαι μὰ ι οὐδ' ὀρχήσασθαι:: κοινὸν δ' ἐπ' ἀμφοτέρων λαβὼν τὸ ἁπαλὸν τὴν ἄνανδρον εἰς τοῦτο πρόπτωσιν ἐπιστομίζει:  καὶ θ' ἁπαλὸν γελάσαι καὶ τ' ὀρχήσασθαι ἀνῆκεν.  παρὰ δὲ τῷ Πλάτωνι τούτων οὐδὲν ἔμμετρον, ἀλλὰ πίνουσι μὲν τοσοῦτον ὥστε μηδὲ τοῖς ἰδίοις ποσὶν  ἵστασθαι. ὅρα γὰρ τὸν ἐπίκωμον ̓Αλκιβιάδην ὡς ἀσχημονεῖ: οἱ δ' ἄλλοι τὸν ὀκτακότυλον ψυκτῆρα</TextUnit>
    <TextUnit id="1087" loc="180b">πίνουσι, προφάσεως λαβόμενοι ἐπείπερ αὐτοὺς προείλκυσεν ̓Αλκιβιάδης, οὐχ ὥσπερ οἱ παρ' ̔Ομήρῳ:  αὐτὰρ ἐπεὶ σπεῖσάν τ' ἔπιόν θ' ὅσον ἤθελε θυμός.  τούτων οὖν ἃ μὲν καθάπαξ περιγραπτέον, οἷς δὲ συμμέτρως χρηστέον ὥσπερ ἀναθήμασί τισι μικρὸν προσαποβλέψαντας, καθάπερ ̔́Ομηρος εἴρηκεν  μολπὴ τ' ὀρχηστύς τε: τὰ γάρ τ' ἀναθήματα δαιτός.  τὸ δ' ὅλον τὸ πρὸς τὰ τοιαῦτα νενευκὸς τοῖς μνηστῆρσι καὶ τοῖς Φαίαξιν ἔνειμεν, ἀλλ' οὐχὶ</TextUnit>
    <TextUnit id="1088" loc="180c">Νέστορι οὐδὲ Μενελάῳ: οὗ ἐν τῇ γαμοποιίᾳ, μὴ συνέντες οἱ περὶ ̓Αρίσταρχον ὅτι συνεχοῦς οὔσης τῆς ἑστιάσεως καὶ τῶν ἀκμαίων ἡμερῶν παρεληλυθυιῶν, ἐν αἷς παρείληπτο μὲν ἡ γαμουμένη πρὸς τοῦ νυμφίου, πέρας δ' εἶχεν ὁ τοῦ Μεγαπένθους γάμος, αὐτοὶ δὲ μονάζοντες διῃτῶντο ὅ τε Μενέλαος καὶ ἡ ̔Ελένη, μὴ συνέντες, ἀλλ' ἐξαπατηθέντες ὑπὸ τοῦ πρώτου ἔπους:  τὸν δ' εὗρον δαινύντα γάμον πολλοῖσιν ἔτῃσιν,  προσσυνῆψαν τοιούτους τινὰς στίχους :</TextUnit>
    <TextUnit id="1089" loc="180d">ὣς οἱ μὲν δαίνυντο καθ' ὑψερεφὲς μέγα δῶμα  γείτονες ἠδὲ ἔται Μενελάου κυδαλίμοιο τερπόμενοι μετὰ δέ σφιν ἐμέλπετο θεῖος ἀοιδὸς  φορμίζων δοιὼ δὲ κυβιστητῆρε κατ' αὐτοὺς  μολπῆς ἐξάρχοντες ἐδίνευον κατὰ μέσσους,  μετενεγκόντες ἐκ τῆς ̔Οπλοποιίας σὺν αὐτῷ γε τῷ περὶ τὴν λέξιν ἁμαρτήματι. οὐ γὰρ ἐξάρχοντες οἱ κυβιστητῆρες, ἀλλ' ἐξάρχοντος τοῦ ᾠδοῦ πάντως ὠρχοῦντο. τὸ γὰρ ἐξάρχειν τῆς φόρμιγγος ἴδιον.</TextUnit>
    <TextUnit id="1090" loc="180e">διόπερ ὁ μὲν ̔Ησίοδός φησιν ἐν τῇ ̓Ασπίδι:   θεαὶ δ' ἐξῆρχον ἀοιδῆς  Μοῦσαι Πιερίδες,  καὶ ὁ ̓Αρχίλοχος:   αὐτὸς ἐξάρχων πρὸς αὐλὸν Λέσβιον παιήονα.  καλεῖ δὲ Στησίχορος μὲν τὴν Μοῦσαν ἀρχεσίμολπον, Πίνδαρος δ' ἀγησίχορα τὰ προοίμια: Διόδωρος δ' ὁ ̓Αριστοφάνειος ὅλον τὸν γάμον περιέγραψε τοπάζων πρώτας ἡμέρας εἶναι, καὶ τὸ λῆγον αὐτῶν, ἔτι δὲ καὶ τὸ ἕωλον τῆς συμποσίας οὐκ ἐπιλογιζόμενος. ἔπειτα κελεύει γράφειν “ δοιὼ δὲ κυβιστητῆρε καθ' αὑτοὺς” ἐν τῷ δασεῖ γράμματι, σολοικίζειν ἀναγκάζων. τὸ μὲν γὰρ κατ' αὐτοὺς κατὰ σφᾶς ἐστιν αὐτούς, τὸ δὲ λέγειν ἑαυτοὺς σόλοικον. ἀλλ' ὅπερ εἶπον, ἡ τῶν ἀκροαμάτων εἰς τὸ σῶφρον τοῦτο συμπόσιον εἰσαγωγὴ παρέγγραφός ἐστιν ἐκ τοῦ Κρητικοῦ χοροῦ μετενηνεγμένη, περὶ</TextUnit>
    <TextUnit id="1091" loc="181a">οὗ φησιν ἐν ̔Οπλοποιίᾳ:    ἐν δὲ χορὸν ποίκιλλε περικλυτὸς ̓Αμφιγυήεις, τῷ ἴκελον οἷὸν ποτ' ἐνὶ Κνωσσῷ εὐρείῃ  Δαίδαλος ἤσκησεν καλλιπλοκάμῳ ̓Αριάδνῃ.  ἔνθα μὲν ἠίθεοι καὶ παρθένοι ἀλφεσίβοιαι ὠρχεῦντ', ἀλλήλων ἐπὶ καρπῷ χεῖρας ἔχουσαι,  τούτοις γὰρ ἐπιβάλλει:   πολλὸς δ' ἱμερόεντα χορὸν περιίσταθ' ὅμιλος</TextUnit>
    <TextUnit id="1092" loc="181b">τερπόμενος: μετὰ δέ σφιν ἐμέλπετο θεῖος ἀοιδὸς  φορμίζων δοιὼ δὲ κυβιστητῆρε κατ' αὐτοὺς  μολπῆς ἐξάρχοντες ἐδίνευον κατὰ μέσσους.  τοῖς μὲν οὖν Κρησὶν ἥ τε ὄρχησις ἐπιχώριος καὶ τὸ κυβιστᾶν. διό φησι πρὸς τὸν Κρῆτα Μηριόνην   Μηριόνη, τάχα κέν σε καὶ ὀρχηστήν περ ἐόντα  ἔγχος ἐμὸν κατέπαυσε διαμπερές, εἲ ς' ἔβαλόν περ.  ὅθεν καὶ Κρητικὰ καλοῦσι τὰ ὑπορχήματα:   Κρῆτα μὲν καλέουσι τρόπον, τὸ δ' ὄργανον Μολοσσόν.</TextUnit>
    <TextUnit id="1093" loc="181c">“οἱ δὲ λεγόμενοι Λακωνισταί,” φησὶν ὁ Τίμαιος, “ἐν τετραγώνοις χοροῖς ᾖδον.” καθόλου δὲ διάφορος ἦν ἡ μουσικὴ παρὰ τοῖς ̔́Ελλησι, τῶν μὲν ̓Αθηναίων τοὺς Διονυσιακοὺς χοροὺς καὶ τοὺς κυκλίους προτιμώντων, Συρακοσίων δὲ τοὺς ἰαμβιστάς, ἄλλων δ' ἄλλο τι. ὁ δ' ̓Αρίσταρχος οὐ μόνον εἰς τὸ τοῦ Μενελάου συμπόσιον ἐμβαλὼν οὓς οὐ προσῆκε στίχους καὶ τῆς Λακώνων παιδείας ἀλλότριον ἐποίησε καὶ τῆς τοῦ βασιλέως σωφροσύνης</TextUnit>
    <TextUnit id="1094" loc="181d">, ἀλλὰ καὶ τοῦ Κρητικοῦ χοροῦ τὸν ᾠδὸν ἐξεῖλεν, ἐπιτεμὼν τὰ ποιήματα τὸν τρόπον τοῦτον    πολλὸς δ' ἱμερόεντα χορὸν περιίσταθ' ὅμιλος  τερπόμενος: δοιὼ δὲ κυβιστητῆρε κατ' αὐτοὺς  μολπῆς ἐξάρχοντες ἐδίνευον κατὰ μέσσους.  ὥστ' ἀνίατον γίνεσθαι παντάπασι τὸ ἐξάρχοντες, μηκέτι δυναμένης τῆς ἐπὶ τὸν ᾠδὸν ἀναφορᾶς σῴζεσθαι. διότι δὲ οὐ πιθανὸν ἀκρόαμα παρὰ τῷ Μενελάῳ τυγχάνειν δῆλον ἐκ τοῦ δι' ὁμιλίας ὅλον τὸ συμπόσιον</TextUnit>
    <TextUnit id="1095" loc="181e">περαίνεσθαι τῆς πρὸς ἀλλήλους, ὄνομα δὲ μηδὲν εἰρῆσθαι τοῦ ᾠδοῦ μηδὲ ᾠδὴν ἣν ᾖδε μηδὲ προσέχειν τοὺς περὶ Τηλέμαχον αὐτῷ, καθάπερ δὲ ἐν σιωπῇ τινι καὶ ἠρεμίᾳ κατανοεῖν μᾶλλον τὸν οἶκον καίτοι γε πῶς οὐκ ἀπίθανον τοὺς τῶν φρονιμωτάτων υἱέας ' ̓Οδυσσέως καὶ Νέστορος ἐπαριστέρους εἰσάγεσθαι, ὥστε τρόπον ἀγροίκων τινῶν μὴ προσέχειν τοῖς παρεσκευασμένοις ἀκροάμασιν; ὁ γοῦν ̓Οδυσσεὺς προσέχει τοῖς τῶν Φαιάκων ᾀσματοποιοῖς::  αὐτὰρ ̓Οδυσσεὺς</TextUnit>
    <TextUnit id="1096" loc="181f">μαρμαρυγὰς θηεῖτο ποδῶν, θαύμαζε δὲ θυμῷ,  καίπερ ἔχων πολλὰ τὰ περιέλκοντα καὶ δυνάμενος εἰπεῖν  κήδεά μοι καὶ μᾶλλον ἐνὶ φρεσὶν ἤπερ ἀοιδαί.  πῶς οὖν οὐκ ἂν ἀβέλτερος εἴη ὁ Τηλέμαχος ᾠδοῦ παρόντος καὶ κυβιστητῆρος προσκύπτων πρὸς τὸν Πεισίστρατον καὶ περὶ τῶν σκευῶν διαλεγόμενος;</TextUnit>
    <TextUnit id="1097" loc="182a">ἀλλ' ̔́Ομηρος ὥσπερ ἀγαθὸς ζωγράφος πάντα ὅμοιον  τῷ πατρὶ τὸν Τηλέμαχον παρίστησι. πεποίηκεν γοῦν ἀμφοτέρους τὸν μὲν τῷ ̓Αλκινόῳ, τὸν δὲ τῷ Μενελάῳ διὰ δακρύων γνωριζομένους. ἐν δὲ τῷ ̓Επικουρείῳ συμποσίῳ κολάκων ἐστὶν ἄγυρις ἀλλήλους ἐπαινούντων, τὸ δὲ Πλάτωνος πλῆρές ἐστιν μυκτηριστῶν ἀλλήλους τωθαζόντων τὸν γὰρ περὶ ̓Αλκιβιάδου λόγον σιωπῶ, παρὰ δ' ̔Ομήρῳ συγκεκρότηται τὰ σώφρονα συμπόσια, καὶ ποτε μὲν ἐπῄνεσέ τις φήσας πρὸς τὸν Μενέλαον ὡς οὐ τολμᾷ λέγειν</TextUnit>
    <TextUnit id="1098" loc="182b">ἄντα σέθεν, τοῦ νῶι θεοῦ ὣς τερπόμεθ' αὐδῇ.  ὁ δ' ἐπελάβετό τινος τῶν οὐκ ὀρθῶς λεγομένων ἢ γιγνομένων   καὶ νῦν, εἲ τί που ἔστι, πίθοιό μοι: οὐ γὰρ ἔγωγε  τέρπομ' ὀδυρόμενος μεταδόρπιος.  ὁ δὲ πάλιν   Τηλέμαχε, ποῖόν σε ἔπος φύγεν ἕρκος ὀδόντων.</TextUnit>
    <TextUnit id="1099" loc="187c">οὔτε γὰρ κόλακα πρέπον ἐστὶν εἶναι οὔτε μυκτηριστήν. πάλιν ̓Επίκουρος ἐν τῷ Συμποσίῳ ζητεῖ περὶ δυσπεψίας ὥστ' οἰωνίσασθαι, εἶθ' ἑξῆς περὶ πυρετῶν, τὴν μὲν γὰρ ἐπιτρέχουσαν τῇ λέξει ἀρρυθμίαν τί δεῖ καὶ λέγειν; Πλάτων δὲ τὸν μὲν ὑπὸ τῆς λυγγὸς ὀχλούμενον καὶ θεραπευόμενον ἀνακογχυλιασμοῖς ὕδατος, ἔτι δὲ ταῖς  ὑποθήκαις τοῦ κάρφους ἵνα τὴν ῥῖνα κνήσας πτάρῃ, παρίημι: κωμῳδεῖν γὰρ ἤθελε καὶ διασύρειν χλευάζει τε τὰ ἰσόκωλα τὰ ̓Αγάθωνος καὶ τὰ ἀντίθετα, καὶ τὸν ̓Αλκιβιάδην δὲ παράγει λέγοντα ὅτι πασχητιᾷ. ἀλλ' ὅμως τοιαῦτα</TextUnit>
    <TextUnit id="1100" loc="187d">γράφοντες τὸν ̔́Ομηρον ἐκβάλλουσι τῶν πόλεων ἀλλ' οὔτε ἐκ θύμβρας, ἔφη Δημοχάρης, λόγχη οὔτ' ἐκ τοιούτων λόγων ἀνὴρ ἀγαθὸς γίνεται. οὐ μόνον δ' ̓Αλκιβιάδην διασύρει, ἀλλὰ καὶ Χαρμίδην καὶ Εὐθύδημον καὶ ἄλλους πολλοὺς τῶν νέων. τοῦτο δὲ κωμῳδοῦντός ἐστι τὴν ̓Αθηναίων πόλιν, τὸ τῆς ̔Ελλάδος μουσεῖον, ἣν ὁ μὲν Πίνδαρος “̔Ελλάδος ἔρεισμα” ἔφη, Θουκυδίδης δ' ἐν τῷ εἰς Εὐριπίδην ἐπιγράμματι “ ̔Ελλάδος ̔Ελλάδα,” ὁ δὲ Πύθιος ἑστίαν καὶ</TextUnit>
    <TextUnit id="1101" loc="187e">πρυτανεῖον τῶν ̔Ελλήνων. διότι τοίνυν κατέψευσται τῶν νεανίσκων πάρεστι σκοπεῖν ἐξ αὐτοῦ τοῦ Πλάτωνος, τὸν μὲν γὰρ ̓Αλκιβιάδην φησὶν ἐν τῷ ὁμωνύμῳ διαλόγῳ παρακμάσαντα τότε πρῶτον ἄρξασθαι Σωκράτει λαλεῖν ὅτε πάντες αὐτὸν κατέλιπον οἱ τοῦ σώματος ἐπιθυμηταί. λέγει γὰρ ταῦτα κατ' ἀρχὰς τοῦ διαλόγου, τὰ δ' ἐν τῷ Χαρμίδῃ ἐναντιώματα ἐξ αὐτοῦ τοῦ διαλόγου ὁ βουλόμενος εἴσεται. ποιεῖ γὰρ αὐτὸν ἀσυμφώνως</TextUnit>
    <TextUnit id="1102" loc="187f">ποτὲ μὲν σκοτοδινιῶντα καὶ μεθυσκόμενον τῷ τοῦ παιδὸς ἔρωτι καὶ γινόμενον ἔξεδρον καὶ  καθάπερ νεβρὸν ὑποπεπτωκότα λέοντος ἀλκῇ, ἅμα δὲ καταφρονεῖν φησι τῆς ὥρας αὐτοῦ. ἀλλὰ μὴν καὶ τὸ Ξενοφῶντος Συμπόσιον καίπερ ἐπαινούμενον οὐκ ἐλάττους ἔχει τούτων ἐπιλήψεις. Καλλίας μὲν γὰρ συνάγει τὸ συμπόσιον, ἐπειδήπερ τὰ παιδικὰ αὐτοῦ Αὐτόλυκος Παναθήναια παγκράτιον ἐστεφανώθη. καὶ εὐθὺς</TextUnit>
    <TextUnit id="1103" loc="188a">οἱ κατακλιθέντες τῷ παιδὶ προσέχουσι τὸν νοῦν καὶ ταῦτα τοῦ πατρὸς παρακαθημένου. “ὥσπερ γὰρ ὅταν φέγγος ἐν νυκτὶ παρῇ πάντων προσάγεται τὰ ὄμματα, οὕτω καὶ τὸ Αὐτολύκου κάλλος πάντων ἐφέλκεται τὰς ὄψεις ἐφ' ἑαυτό, ἔπειτα τῶν παρόντων οὐδεὶς ἦν ὃς οὐκ ἔπασχέ τι τὴν ψυχὴν ὑπ' ἐκείνου: οἱ μέν γε σιωπηλότεροι ἐγίγνοντο, οἱ δὲ καὶ ἐσχηματίζοντό πως.” ἀλλ' οὐχ ̔́Ομηρος τοιοῦτόν τι εἰπεῖν ἐπεχείρησε καίπερ τῆς ̔Ελένης παρούσης, περὶ ἧς τοῦ κάλλους τις τῶν ἐναντίων αὐτῇ τοιαῦτ' εἶπεν ὑπὸ τῆς ἀληθείας ἐκνικώμενος :</TextUnit>
    <TextUnit id="1104" loc="188b">οὐ νέμεσις Τρῶας καὶ ἐυκνήμιδας ̓Αχαιοὺς  τοιῇδ' ἀμφὶ γυναικὶ πολὺν χρόνον ἄλγεα πάσχειν  αἰνῶς ἀθανάτῃσι θεῇς' εἰς ὦπα ἔοικεν.  εἶτά φησιν ι   ἀλλὰ καὶ ὣς τοίηπερ ἐοῦς' ἐν νηυσὶ νεέσθω.  τὰ δὲ μειράκια τὰ ὡς τὸν Μενέλαον παραγενόμενα, ὁ Νέστορος υἱὸς καὶ ὁ Τηλέμαχος, ἐν οἴνῳ ὄντες καὶ ἐν γαμικῷ συμποσίῳ διατρίβοντες καὶ τῆς</TextUnit>
    <TextUnit id="1105" loc="188c">̔Ελένης παρακαθημένης, ὡς πρέπον ἐστίν, ἡσυχίαν  ἄγοντες πρὸς τὸ περιβόητον ἐκκεκωφωμένοι κάλλος, ὁ δὲ Σωκράτης τίνος χάριν τῶν αὐλητρίδων ἀνεχόμενος καὶ τοῦ ὀρχουμένου παιδὸς καὶ κιθαρίζοντος, ἔτι δὲ καὶ τῆς κυβιστώσης γυναικὸς ἀπρεπῶς τὸ μύρον ἀπείπατο; οὐδεὶς γὰρ ἂν αὐτοῦ ἀγελαστὶ ἠνέσχετο κατὰ νοῦν ἔχων ταῦτα τὰ ἔπη:   τοὺς ὠχριῶντας,2 τοὺς ἀνυποδήτους λέγεις, ὧν ὁ κακοδαίμων Σωκράτης καὶ Χαιρεφῶν.  καὶ μὴν ἀσύμφωνα καὶ τὰ μετὰ ταῦτα τῇ αὐστηρότητι.</TextUnit>
    <TextUnit id="1106" loc="188d">ὁ γὰρ δὴ Κριτόβουλος, μειράκιον ἀστεῖον, γέροντα καὶ διδάσκαλον αὑτοῦ τὸν Σωκράτη σκώπτει πολὺ τῶν Σιληνῶν αἰσχίονα λέγων εἶναι. ὁ δὲ αὐτῷ διαμορφοσκοπεῖται καὶ κριτὰς ἑλόμενος τόν τε παῖδα καὶ τὴν ὀρχηστρίδα προτίθησι νικητήρια φιλήματα τῶν κριτῶν, τίς οὖν τῶν νέων ἐντυχὼν τούτοις οὐκ ἐπιτριβήσεται μᾶλλον ἤπερ εἰς ἀρετὴν ἂν προαχθείη; παρὰ δ' ̔Ομήρῳ ἐν τῷ τοῦ Μενελάου συμποσίῳ προβάλλουσιν ἀλλήλοις ὥσπερ ἐν διατριβῇ ζητήματα καὶ πολιτικῶς ὁμιλοῦντες τέρπουσιν ἀλλήλους</TextUnit>
    <TextUnit id="1107" loc="188e">καὶ ἡμᾶς. ὁ γοῦν Μενέλαος παραγενομένων ἐκ τοῦ λουτρῶνος τῶν περὶ τὸν Τηλέμαχον καὶ τῶν περὶ τὴν ἐδωδὴν παρατεθέντων παρακαλεῖ μεταλαμβάνειν λέγων τάδε:    σίτου δ' ἅπτεσθον καὶ χαίρετον, αὐτὰρ ἔπειτα  δείπνου παυσαμένω εἰρησόμεθ' οἵτινες ἐστόν.  ἔπειτα προσεπιδίδωσι τῶν παρακειμένων αὐτῷ φιλανθρωπευόμενος :  ὣς φάτο καί σφιν νῶτα βοὸς παρὰ πίονα θῆκεν</TextUnit>
    <TextUnit id="1108" loc="188f">ὄπτ' ἐν χερσὶν ἑλών, τὰ ῥὰ οἱ γέρα πάρθεσαν αὐτῷ.  φαγόντες δ' ἐκεῖνοι μετὰ σιωπῆς, ὡς πρέπει νέοις, ἀλλήλοις ὁμιλοῦσιν ἠρέμα προσκύψαντες οὐ περὶ ἐδεσμάτων, φησίν, οὐδὲ τῶν θεραπαινῶν τοῦ κεκληκότος ὑφ' ὧν ἐλούσαντο, περὶ δὲ τῶν κτημάτων τοῦ ὑποδεξαμένου:  Ζηνός που τοιαῦτα δόμοις ἐν κτήματα κεῖται.  βέλτιον γὰρ οὕτως φησὶν ὁ Σέλευκος γράφεσθαι. ̓Αρίσταρχος δὲ οὐ δεόντως γράφει:</TextUnit>
    <TextUnit id="1109" loc="189a">Ζηνός που τοιήδε γ' ̓Ολυμπίου ἔνδοθεν αὐλή.  οὐ γὰρ τῆς οἰκίας τὸ κάλλος μόνον ἀποθαυμάζουσι. πῶς γὰρ ἤλεκτρον καὶ ἄργυρος καὶ ἐλέφας ἐν τοῖς τοίχοις ἦν; ἀλλὰ τὰ μὲν περὶ τοῦ οἴκου εἰρήκασιν ὥς ἐστι “ δώματα ἠχήεντα:” τοιαῦτα γὰρ δὴ τὰ ὑψόροφα καὶ μεγάλα: περὶ δὲ τῶν σκευῶν τὸ  χρυσοῦ τ' ἠλέκτρου τε καὶ ἀργύρου ἠδ' ἐλέφαντος.  οἷς εἰκότως ἐπιφέρεται:</TextUnit>
    <TextUnit id="1110" loc="189b">Ζηνός που τοιαῦτα δόμοις ἐν κτήματα κεῖται,  ὅσσα τάδ' ἄσπετα πολλά: σέβας μ' ἔχει εἰσορόωντα.  οὐκ ἐστὶν δ' ἀκόλουθον τῷ  Ζηνός που τοιήδε γ' ̓Ολυμπίου ἔνδοθεν αὐλὴ  ἐπιφέρειν   ὅσσατάδ' ἄσπετα πολλά,  σόλοικον ὂν τῷ ἀσυνήθει τῆς ἀναγνώσεως,  ἔτι τοίνυν οὐδ' ἡ αὐλὴ ἁρμόττει ἐπὶ τοῦ οἴκου. ὁ γὰρ διαπνεόμενος τόπος αὐλὴ λέγεται, καὶ διαυλωνίζειν φαμὲν τὸ δεχόμενον ἐξ ἑκατέρου πνεῦμα χωρίον,</TextUnit>
    <TextUnit id="1111" loc="189c">ἔτι δὲ αὐλὸς μὲν τὸ ὄργανον, ὅτι διέρχεται τὸ πνεῦμα, καὶ πᾶν τὸ διατεταμένον εἰς εὐθύτητα σχῆμα αὐλὸν καλοῦμεν ὥσπερ τὸ στάδιον καὶ τὸν κρουνὸν τοῦ αἵματος:   αὐτίκα δ' αὐλὸς ἀνὰ ῥῖνας παχὺς ἦλθε,  καὶ τὴν περικεφαλαίαν ὅταν ἐκ τοῦ μέσου πρὸς ὀρθὸν ἀνατείνῃ αὐλῶπιν. λέγονται δὲ ' ̓Αθήνησι καὶ ἱεροί τινες αὐλῶνες, ὧν μέμνηται Φιλόχορος ἐν τῇ ἐνάτῃ. καλοῦσι δ' ἀρσενικῶς τοὺς αὐλῶνας, ὥσπερ Θουκυδίδης ἐν τῇ δ' καὶ πάντες οἱ καταλογάδην</TextUnit>
    <TextUnit id="1112" loc="189d">συγγραφεῖς, οἱ δὲ ποιηταὶ θηλυκῶς. Καρκίνος μὲν ̓Αχιλλεῖ:   βαθεῖαν εἰς αὐλῶνα περίδρομον στρατοῦ.  καὶ Σοφοκλῆς Σκύθαις:  κρημνούς τε καὶ σήραγγας ἠδ' ἐπακτίας αὐλῶνας.  ἐκδεκτέον οὖν καὶ τὸ παρὰ ̓Ερατοσθένει ἐν τῷ  ̔Ερμῇ θηλυκῶς εἰρῆσθαι “ βαθὺς διαφύεται αὐλών” ἀντὶ τοῦ βαθεῖα, καθάπερ λέγεται “θῆλυς ἐέρση.” πᾶν οὖν τὸ τοιοῦτον αὐλή τε καὶ αὐλὼν λέγεται,</TextUnit>
    <TextUnit id="1113" loc="189e">νῦν δὲ τὰ βασίλεια λέγουσιν αὐλάς, ὥσπερ Μένανδρος:   αὐλὰς θεραπεύειν καὶ σατράπας,  καὶ Δίφιλος:   αὐλὰς θεραπεύειν δ' ἐστίν, ὡς ἐμοὶ δοκεῖ, ἢ φυγάδος ἢ πεινῶντος ἢ μαστιγίου,  ἤτοι διὰ τὸ μεγάλους ἔχειν τοὺς πρὸ τῶν οἴκων ὑπαιθρίους τόπους ἢ τῷ παραυλίζεσθαι καὶ παρακοιμᾶσθαι τοὺς δορυφόρους τοῖς βασιλείοις. ̔́Ομηρος δὲ τὴν αὐλὴν ἀεὶ τάττει ἐπὶ τῶν ὑπαίθρων τόπων, ἔνθα ἦν ὁ τοῦ ἑρκείου Ζηνὸς βωμός, ὁ</TextUnit>
    <TextUnit id="1114" loc="189f">μέντοι γε Πηλεὺς καταλαμβάνεται   αὐλῆς ἐν χόρτῳ ἔχε δὲ χρύσειον ἄλεισον,  σπένδων αἴθοπα οἶνον ἐπ' αἰθομένοις' ἱεροῖσι.  ὁ δὲ Πρίαμος   αὐλῆς ἐν χόρτοισι κυλινδόμενος κατὰ κόπρον.  καὶ ὁ ̓Οδυσσεὺς προστάττει τοῖς περὶ τὸν Φήμιον   ἀλλ' ἐξελθόντες μεγάρων εὖ ναιεταόντων</TextUnit>
    <TextUnit id="1115" loc="190a">ἐκ φόνου εἰς αὐλήν.  ὅτι δὲ ὁμοῦ τόν τε οἶκον καὶ τὰ κτήματα ἐπῄνεσεν ὁ Τηλέμαχος ἐμφανίζει ὁ Μενέλαος:   τέκνα φίλ', ἦ τοι Ζηνὶ βροτῶν οὐκ ἄν τις ἐρίζοι:  ἀθάνατοι γὰρ τοῦ γε δόμοι καὶ κτήματ' ἔασιν.   ἀλλὰ γὰρ ἐπανιτέον ἐπὶ τὸ συμπόσιον, ἐν ᾧ ' ̔́Ομηρος ἐπιδεξίως ἀφορμὴν εὗρεν λόγων, ὥστε κτῆσιν συγκρῖναι φίλου, οὐ γὰρ ὡς πρόβλημα προτείνει, ἀλλ' ἐπιχαρίτως παρείρας ὁ Μενέλαος, ἐπειδὴ ἤκουσε τῶν ἐπαίνων, τὸ μὲν εἶναι πλούσιος οὐκ ἀρνεῖται: κἀνταῦθα δὲ περιελὼν τὸν φθόνον</TextUnit>
    <TextUnit id="1116" loc="190b">“ πολλὰ γάρ φησιν παθών” ἔχειν αὐτά. οὐ μέντοι γε ἀξιοῖ ἑαυτὸν θεοῖς συγκρίνειν   ἀθάνατοι γὰρ τοῦ γε δόμοι καὶ κτήματ' ἔασιν.  ἐνδειξάμενος δὲ φιλάδελφον ἦθος καὶ μετ' ἀνάγκης φήσας ζῆν τε καὶ πλουτεῖν ἀντιπαρέθηκε τὸν τῆς φιλίας λόγον  ὧν ὄφελον τριτάτην περ ἔχων ἐν δώμασι μοῖραν</TextUnit>
    <TextUnit id="1117" loc="190c">ναίειν, οἱ δ' ἄνδρες σόοι ἔμμεναι οἳ τότ' ὄλοντο Τροίῃ ἐν εὐρείῃ ἑκὰς ̓́Αργεος ἱπποβότοιο.  τίς ἂν οὖν τῶν ἐκγόνων ἐκείνων τῶν ὑπὲρ τοῦ τοιούτου τεθνηκότων οὐκ ἂν κατ' ἀξίαν δόξειεν τὴν ἐπὶ τῇ στερήσει τοῦ πατρὸς λύπην τῇ τοῦ πατρὸς εὐχαρίστῳ μνήμῃ διορθουμένην; ὅπως δὲ μὴ δόξῃ κοινὸς εἶναι πρὸς πάντας τοὺς παραπλησίως αὐτῷ τὴν εὔνοιαν ἐνδεδειγμένους, ἐπήνεγκεν   τῶν πάντων οὐ τόσσον ὀδύρομαι ἀχνύμενός περ,</TextUnit>
    <TextUnit id="1118" loc="190d">ὡς ἑνὸς ὅστε μοι ὕπνον ἀπεχθαίρει καὶ ἐδωδήν.  ἵνα δὲ μὴ φαίνηται μηδενὸς τῶν ἐκείνου παραμελῶν ἐμνήσθη κατ' ὄνομα:   ὀδύρονται νύ που αὐτὸν  Λαέρτης θ' ὁ γέρων καὶ ἐχέφρων Πηνελόπεια Τηλέμαχός θ', ὃν ἔλειπε νέον γεγαῶτ' ἐνὶ οἴκῳ.  τοῦ δὲ δακρύσαντος πρὸς τὴν μνήμην ὁ μὲν ἐφίστησι κἀν τοσούτῳ,.. τῇ τῆς ̔Ελένης ἐπεισόδῳ</TextUnit>
    <TextUnit id="1119" loc="190e">κἀκείνης ἐκ τῆς ὁμοιότητος τεκμηραμένης—πάνυ γὰρ αἱ γυναῖκες διὰ τὸ παρατηρεῖσθαι τὴν ἀλλήλων σωφροσύνην δειναὶ τὰς ὁμοιότητας τῶν παίδων πρὸς τοὺς γονέας ἐλέγξαι—παρεμβάλλοντός τινα λόγον καὶ τοῦ Πεισιστράτου—χρὴ γὰρ καὶ τοῦτον μὴ παρεῖναι δορυφορήματος τρόπον—καὶ διαλεχθέντος εὐσχημόνως περὶ τῆς αἰδοῦς τοῦ Τηλεμάχου, πάλιν ἐπιβάλλει ὁ Μενέλαος περὶ τῆς τοῦ ' ̓Οδυσσέως φιλίας ὅτι μετὰ μόνου καταγηράναι</TextUnit>
    <TextUnit id="1120" loc="190f">μάλιστ' ἂν ἤθελεν ἐκείνου. κατὰ δὲ τὸ εἰκὸς οἱ μὲν δακρύουσιν, ἡ δ' ̔Ελένη Διὸς οὖσα : θυγάτηρ καὶ παρὰ τῶν ἐν Αἰγύπτῳ σοφῶν μεμαθηκυῖα πολλοὺς λόγους εἰς τὸν οἶνον ἐμβάλλει πανακὲς τῷ ὄντι φάρμακον καὶ ἄρχεται διηγεῖσθαι τὰ περὶ τοῦ ̓Οδυσσέως μεταξὺ ταλασιουργίας ἁπτομένη, οὐ δι' ἀρέσκειαν τοῦτο πράττουσα, ἀλλ' οἴκοθεν</TextUnit>
    <TextUnit id="1121" loc="191a">ἔχουσα τὴν τοιαύτην αἵρεσιν. ἡ γοῦν ̓Αφροδίτη ἐρχομένη πρὸς αὐτὴν μετὰ τὸ μονομάχιον εἰκάζεται:   γρηὶ δέ μιν εἰκυῖα παλαιγενέι προσέειπεν  εἰροκόμῳ, ἣ οἱ Λακεδαίμονι ναιεταούσῃ  ἤσκειν εἴρια καλά.  ἐμφανίζεται δ' αὐτῆς οὐ παρέργως τὸ φίλεργον κἀκ τούτων  τῇ δ' ἄρ' ἅμ' ̓Αδρήστη κλισίην εὔτυκτον ἔθηκεν '  ̓Αλκίππη δὲ τάπητα φέρεν μαλακοῦ ἐρίοιο,</TextUnit>
    <TextUnit id="1122" loc="191b">Φυλὼ δ' ἀργύρεον τάλαρον φέρε, τόν οἱ ἔδωκεν ̓Αλκάνδρη, Πολύβοιο δάμαρ. τόν ῥὰ οἱ ἀμφίπολος Φυλὼ παρέθηκε φέρουσα  νήματος ἀσκητοῖο βεβυσμένον αὐτὰρ ἐν αὐτῷ ἠλακάτη τετάνυστο ἰοδνεφὲς εἶρος ἔχουσα.  ἔοικε δὲ καὶ αὐτὴ τὴν ἑαυτῆς καλλιτεχνίαν συνορᾶν. τῷ γοῦν Τηλεμάχῳ πέπλον τινὰ δωρουμένη φησί:</TextUnit>
    <TextUnit id="1123" loc="191c">δῶρόν τοι καὶ ἐγώ, τέκνον φίλε, τοῦτο δίδωμι,  μνῆμ' ̔Ελένης χειρῶν, πολυηράτου ἐς γάμου ὥρην,  σῇ δ' ἀλόχῳ φορέειν.  αὕτη δ' ἡ φιλεργία τὴν σωφροσύνην αὐτῆς καταμηνύει: οὐ χλιδῶσα γὰρ οὐδὲ θρυπτομένη διὰ τὸ κάλλος εἰσάγεται, εὑρίσκεται γοῦν περὶ ἱστὸν ὑφαίνουσα καὶ ποικίλλουσα:   τὴν δ' εὗρ' ἐν μεγάρῳ: ἡ δὲ μέγαν ἱστὸν ὕφαινε,</TextUnit>
    <TextUnit id="1124" loc="191d">δίπλακα μαρμαρέην πολέας δ' ἐνέπασσεν ἀέθλους  Τρώων θ' ἱπποδάμων καὶ ̓Αχαιῶν χαλκοχιτώνων, οὓς ἕθεν εἵνεκ' ἔπασχον ὑπ' ̓́Αρηος παλαμάων.  διδάσκει δ' ἡμᾶς ̔́Ομηρος ὅτι δεῖ καὶ τοὺς κεκλημένους ἐφ' ἑστίασιν παρακαλεῖν ἀπανίστασθαι τοὺς κεκληκότας, ὁ μὲν Τηλέμαχος τὸν Μενέλαον</TextUnit>
    <TextUnit id="1125" loc="191e">ἀλλ' ἄγετ' εἰς εὐνὴν τράπεθ' ἡμέας, ὄφρα καὶ ἤδη  ὕπνῳ ὑπὸ γλυκερῷ ταρπώμεθα κοιμηθέντες.  ἡ δὲ προσποιουμένη Μέντωρ εἶναι ̓Αθηνᾶ πρὸς τὸν Νέστορα   ἀλλ' ἄγε τάμνετε μὲν γλώσσας, κεράσασθε δὲ οἶνον,  ὄφρα Ποσειδάωνι καὶ ἄλλοις ἀθανάτοισιν  σπείσαντες κοίτοιο μεδώμεθα:: τοῖο γὰρ ὥρη.  ἐν δὲ ταῖς τῶν θεῶν ἑορταῖς οὐδ' ὅσιον εἶναι δοκεῖ πλείω χρόνον παραμένειν. γνωμικῶς γοῦν φησιν παρὰ τῷ ̔Ομήρῳ ἡ ̓Αθηνᾶ:  ἤδη γὰρ φάος οἴχεθ' ὑπὸ ζόφον, οὐδὲ ἔοικε δηθὰ θεῶν ἐν δαιτὶ θαασσέμεν, ἀλλὰ νέεσθαι.  καὶ νῦν δὴ νόμος ἐκ θυσιῶν τινων πρὸ ἡλίου</TextUnit>
    <TextUnit id="1126" loc="191f">δύνοντος ἀπιέναι. καὶ παρ' Αἰγυπτίοις δὲ τὸ παλαιὸν σωφρονικῶς διεξήγετο τὸ τῶν συμποσίων γένος, καθάπερ εἴρηκεν ̓Απολλώνιος ὁ περὶ τούτων γεγραφώς. καθήμενοι μὲν γὰρ ἐδείπνουν, τροφῇ τῇ λιτοτάτῃ καὶ ὑγιεινοτάτῃ χρώμενοι καὶ οἴνῳ τοσούτῳ ὅσος ἱκανὸς ἂν γένοιτο πρὸς εὐθυμίαν, ἣν ὁ Πίνδαρος αἰτεῖται παρὰ τοῦ Διός:  τί ἔρδων φίλος σοί τε, καρτερόβροντα Κρονίδα, φίλος δὲ Μοίσαις  Εὐθυμίᾳ τε μέλων εἴην,  τοῦτ' αἴτημί σε.</TextUnit>
    <TextUnit id="1127" loc="192a">τὸ δὲ Πλάτωνος συμπόσιον οὐ συνέδριόν ἐστιν, οὐ βουλευτήριον, οὐ λέσχη φιλοσόφων. Σωκράτης γὰρ οὐδὲ τοῦ συμποσίου ἀποστῆναι θέλει καίτοι ̓Ερυξιμάχου καὶ Φαίδρου καὶ ἄλλων τινῶν ἀποστάντων, ἀλλ' ἐγρήγορε μετ' ̓Αγάθωνος καὶ ̓Αριστοφάνους καὶ πίνει ἐξ ἀργυροῦ φρέατος—καλῶς γάρ τις τὰ μεγάλα ποτήρια οὕτως ὠνόμασε  πίνει τ' ἐκ τῆς φιάλης ἐπιδέξια. φησὶ δὲ καὶ μετὰ τοῦτο τοὺς μὲν δύο νυστάζειν, καταδαρθεῖν δὲ πρότερον τὸν ̓Αριστοφάνη, ἤδη δὲ ἡμέρας</TextUnit>
    <TextUnit id="1128" loc="192b">ὑποφαινούσης τὸν ̓Αγάθωνα: καὶ τὸν Σωκράτη κατακοιμήσαντα ἐκείνους ἀναστάντα ἀπιέναι εἰς τὸ Λύκειον, ἐξόν, φησὶν ὁ ̔Ηρόδικος, εἰς τοὺς ̔Ομήρου Λαιστρυγόνας,   ἔνθα κ' ἄυπνος ἀνὴρ δοιοὺς ἐξήρατο μισθούς.  πᾶσα δὲ συμποσίου συναγωγὴ παρὰ τοῖς ἀρχαίοις τὴν αἰτίαν εἰς θεὸν ἀνέφερε, καὶ στεφάνοις ἐχρῶντο τοῖς οἰκείοις τῶν θεῶν καὶ ὕμνοις καὶ ᾠδαῖς. καὶ δοῦλος οὐδεὶς ἦν ὁ διακονήσων, ἀλλ' οἱ νέοι τῶν ἐλευθέρων ᾠνοχόουν, ὡς ὁ τοῦ Μενελάου υἱὸς καίτοι νυμφίος ὑπάρχων καὶ ἐν αὐτοῖς τοῖς</TextUnit>
    <TextUnit id="1129" loc="192c">γάμοις. παρὰ δὲ τῇ καλῇ Σαπφοῖ καὶ ὁ ̔Ερμῆς οἰνοχοεῖ τοῖς θεοῖς. καὶ τἄλλα δὲ πάντα παρεσκεύαζον τοῖς δειπνοῦσιν ἐλεύθεροι, καὶ οἱ δειπνήσαντες ἀπελύοντο φωτὸς ὄντος. ἐν ἐνίοις δὲ καὶ τῶν Περσικῶν συμποσίων ἐγίνοντό τινες καὶ βουλαί, καθάπερ ἐν τῷ τοῦ ̓Αγαμέμνονος κατὰ τὴν στρατείαν. τὸ δὲ τοῦ ̓Αλκινόου συμπόσιον, πρὸς ὃ ἀποτέταται ὁ τοῦ ' ̓Οδυσσέως λόγος:  οὐ γὰρ ἔγωγὲ τί φημι τέλος χαριέστερον εἶναι</TextUnit>
    <TextUnit id="1130" loc="192d">ἢ ὅταν εὐφροσύνη μὲν ἔχῃ κατὰ δῆμον ἅπαντα,  δαιτυμόνες δ' ἀνὰ δώματ' ἀκουάζωνται ἀοιδοῦ,  ξένου ὑποδοχὴν ἔχει, ὄντων καὶ αὐτῶν τῶν Φαιάκων τρυφερῶν, ὅπερ συμβάλλων τις πρὸς  τὰ τῶν φιλοσόφων συμπόσια κοσμιώτερον ἂν εὕροι, καίτοι τοῦτο περιέχον καὶ ἱλαρότητα καὶ παιδιὰν εὐσχήμονα. μετὰ γὰρ τὸν ἀγῶνα τὸν γυμνικὸν ᾄδει ὁ ᾠδὸς “ ἀμφ' ̓́Αρεος φιλότητα” μῦθόν τινα χλεύῃ κεκραμένον, καίτοι εἰς τὴν μνηστηροφονίαν ὑποθηκῶν ὑποτιθεμένων τῷ</TextUnit>
    <TextUnit id="1131" loc="192e">̓Οδυσσεῖ, ὡς καὶ τοῦ Κυλλοποδίωνος τὸν ἀνδρειότατον “̓́Αρη καταγωνισαμένου. ἐκαθέζοντο δὲ καὶ δειπνοῦντες οἱ τότε. πολλαχοῦ γοῦν ὁ ̔́Ομηρός φησιν   ἑξείης ἕζοντο κατὰ κλισμούς τε θρόνους τε.  ὁ γὰρ θρόνος αὐτὸ μόνον ἐλευθέριός ἐστιν καθέδρα σὺν ὑποποδίῳ, ὅπερ θρῆνυν καλοῦντες ἐντεῦθεν αὐτὸν ὠνόμασαν θρόνον τοῦ θρήσασθαι χάριν, ὅπερ ἐπὶ τοῦ καθέζεσθαι τάσσουσιν, ὡς Φιλίτας::   θρήσασθαι πλατάνῳ λασίῃ ὕπο.</TextUnit>
    <TextUnit id="1132" loc="192f">ὁ δὲ κλισμὸς περιττοτέρως κεκόσμηται ἀνακλίσει. τούτων δ' εὐτελέστερος ἦν ὁ δίφρος: τῷ γοῦν ̓Οδυσσεῖ ἐπαίτῃ εἶναι δοκοῦντι “ δίφρον ἀεικέλιον, φησί, καταθεὶς ὀλίγην τε τράπεζαν.” Οἱ δὲ κρατῆρες αὐτοῖς, ὥσπερ ἔχει καὶ τοὔνομα, κεκραμένοι παρεστήκεσαν, ἐξ ὧν οἱ κοῦροι διακονούμενοι τοῖς μὲν ἐντιμοτάτοις ἀεὶ πλῆρες παρεῖχον τὸ ποτήριον, τοῖς δ' ἄλλοις ἐξ ἴσου διένεμον. ὁ γοῦν ̓Αγαμέμνων πρὸς τὸν ̓Ιδομενέα φησί</TextUnit>
    <TextUnit id="1133" loc="193a">σὸν δὲ πλεῖον δέπας αἰεὶ  ἕστηχ' ὥσπερ ἐμοί, πιέειν ὅτε θυμὸς ἀνώγοι.  προέπινον δ' ἀλλήλοις οὐχ ὥσπερ ἡμεῖς τοῦτο γὰρ προεκπιεῖν ἐστιν, ἀλλὰ μεστὸν τὸν σκύφον   πλησάμενος δ' οἴνοιο δέπας δείδεκτ' ̓Αχιλῆα.  ὁσάκις δὲ καὶ τροφὰς ἐλάμβανον, προειρήκαμεν ἤδη ὅτι δὴ τρεῖς ἦσαν διὰ τὸ τὸ αὐτό ποτε μὲν ἄριστον, ποτὲ δὲ δεῖπνον ὀνομάζεσθαι. γελοῖοι γάρ εἰσιν οἱ φάσκοντες ὅτι καὶ τέσσαρας ἐλάμβανον ἐπεὶ ὁ ποιητὴς ἔφη “σὺ δ' ἔρχεο δειελιήσας,” οὐ νοοῦντες ὅτι λέγει τὸν δειλινὸν διατρίψας</TextUnit>
    <TextUnit id="1134" loc="193b">χρόνον. ὅμως δὲ οὐδεὶς δείξει παρὰ τῷ ποιητῇ τρίς τινα λαμβάνοντα τροφάς, διαμαρτάνουσι δὲ πολλοὶ παρὰ τῷ ποιητῇ ἐφεξῆς τιθέντες τούτους τοὺς στίχους:  σιτονδ' αἰδοίη ταμίη παρέθηκε φέρουσα, εἴδατα πόλλ' ἐπιθεῖσα, χαριζομένη παρεόντων  δαιτρὸς δὲ κρειῶν πίνακας παρέθηκεν ἀείρας.  εἰ γὰρ εἴδατα παρέθηκεν ἡ ταμίη, δῆλον ὡς κρεάτων λείψανα τυγχάνοντα, τὸν δαιτρὸν οὐκ ἔδει παρεισφέρειν. διόπερ τὸ δίστιχον ἀπαρκεῖ. ἀπαλλαγέντων δὲ τῶν δειπνούντων αἱ τράπεζαι ἐβαστάζοντο, ὥσπερ παρὰ τοῖς μνηστῆρσι καὶ τοῖς Φαίαξιν, ἐφ' ὧν καὶ λέγει:</TextUnit>
    <TextUnit id="1135" loc="193c">ἀμφίπολοι δ' ἀπεκόσμεον ἔντεα δαιτός,  δῆλον ὡς τὰ ἀγγεῖα. καὶ γὰρ τῶν ὅπλων τὰ σκεπαστικά, θώρακα καὶ κνημῖδας καὶ τὰ τούτοις ἐμφερῆ λέγουσιν ἔντη, καθάπερ ἀγγεῖα τῶν τοῦ  σώματος μερῶν ὄντα. τῶν δὲ ἡρωικῶν οἴκων τοὺς μείζονας ̔́Ομηρος μέγαρα καλεῖ καὶ δώματα καὶ κλισίας, οἱ δὲ νῦν ξενῶνας καὶ ἀνδρῶνας ὀνομάζουσι. τί οὖν ὀνομάσομεν, ἄνδρες φίλοι, τὸ συμπόσιον</TextUnit>
    <TextUnit id="1136" loc="193d">ὅπερ ̓Αντίοχος ὁ ̓Επιφανὴς μὲν κληθείς, ̓Επιμανὴς δ' ἐκ τῶν πράξεων ὀνομασθείς; βασιλεὺς δ' ἦν οὗτος τῶν Συριακῶν τῶν ἀπὸ Σελεύκου εἷς: περὶ οὗ φησι Πολύβιος τάδε, ὡς “ ἀποδιδράσκων ἐκ τῆς αὐλῆς ἐνίοτε τοὺς θεραπεύοντας οὗ τύχοι τῆς πόλεως ἀλύων ἐφαίνετο δεύτερος καὶ τρίτος: μάλιστα δὲ πρὸς τοῖς ἀργυροκοπείοις εὑρίσκετο καὶ χρυσοχοείοις εὑρησιλογῶν καὶ φιλοτεχνῶν πρὸς τοὺς τορευτὰς καὶ τοὺς ἄλλους τεχνίτας. ἔπειτα καὶ μετὰ δημοτῶν ἀνθρώπων συγκαταβαίνων ὡμίλει ᾧ τύχοι καὶ μετὰ τῶν</TextUnit>
    <TextUnit id="1137" loc="193e">παρεπιδημούντων συνέπινε τῶν εὐτελεστάτων, ὅτε δὲ τῶν νεωτέρων αἴσθοιτό τινας συνευωχουμένους, οὐδεμίαν ἔμφασιν ποιήσας παρῆν ἐπικωμάζων μετὰ κερατίου: καὶ συμφωνίας, ὥστε τοὺς πολλοὺς διὰ τὸ παράδοξον ἀφισταμένους φεύγειν. πολλάκις δὲ καὶ τὴν βασιλικὴν ἀποθέμενος ἐσθῆτα τήβενναν ἀναλαβὼν περιῄει κατὰ τὴν ἀγορὰν ἀρχαιρεσιάζων καὶ τοὺς μὲν δεξιούμενος, τοὺς  δὲ καὶ περιπτύσσων παρεκάλει φέρειν αὑτῷ τὴν ψῆφον, ποτὲ μὲν ὡς ἀγορανόμος γένηται, ποτὲ δὲ</TextUnit>
    <TextUnit id="1138" loc="193f">καὶ ὡς δήμαρχος, τυχὼν δὲ τῆς ἀρχῆς καὶ καθίσας ἐπὶ τὸν ἐλεφάντινον δίφρον κατὰ τὸ παρὰ ̔Ρωμαίοις ἔθος διήκουε τῶν κατὰ τὴν ἀγορὰν γινομένων συναλλαγμάτων καὶ διέκρινε μετὰ πολλῆς σπουδῆς καὶ προθυμίας, ἐξ ὧν εἰς ἀπορίαν ἦγε τῶν ἀνθρώπων τοὺς ἐπιεικεῖς: οἱ μὲν γὰρ ἀφελῆ τινα αὐτὸν εἶναι ὑπελάμβανον, οἱ δὲ μαινόμενον. καὶ γὰρ περὶ τὰς δωρεὰς ἦν</TextUnit>
    <TextUnit id="1139" loc="194a">παραπλήσιος: ἐδίδου γὰρ τοῖς μὲν ἀστραγάλους δορκαδείους, τοῖς δὲ φοινικοβαλάνους, ἄλλοις δὲ χρυσίον. καὶ ἐξ ἀπαντήσεως δέ τισι συντυγχάνων οὓς μὴ ἑωράκει ποτὲ ἐδίδου δωρεὰς ἀπροσδοκήτους, ἐν δὲ ταῖς πρὸς τὰς πόλεις εὐνοίαις καὶ ταῖς πρὸς τοὺς θεοὺς τιμαῖς πάντας ὑπερέβαλλε τοὺς βεβασιλευκότας, τοῦτο δ' ἄν τις τεκμήραιτο ἔκ τε τοῦ παρ' ̓Αθηναίοις ̓Ολυμπιείου καὶ τῶν περὶ τὸν ἐν Δήλῳ βωμὸν ἀνδριάντων, ἐλούετο δὲ κἀν τοῖς δημοσίοις βαλανείοις ὅτε</TextUnit>
    <TextUnit id="1140" loc="194b">δημοτῶν ἦν τὰ βαλανεῖα πεπληρωμένα, κεραμίων εἰσφερομένων αὐτῷ μύρων τῶν πολυτελεστάτων, ὅτε καί τινος εἰπόντος “μακάριοί ἐστε ὑμεῖς οἱ βασιλεῖς οἱ καὶ τούτοις χρώμενοι καὶ ὀδωδότες ἡδύ,” μηδὲν τὸν ἄνθρωπον προσειπὼν ὅπου : κεῖνος τῇ ἑξῆς ἐλούετο ἐπεισελθὼν ἐποίησεν αὐτοῦ καταχυθῆναι τῆς κεφαλῆς μέγιστον κεράμιον πολυτελεστάτου μύρου τῆς στακτῆς καλουμένης, ὡς πάντας ἀναστάντας κυλίεσθαι λουομένους τῷ  μύρῳ καὶ διὰ τὴν γλισχρότητα καταπίπτοντας</TextUnit>
    <TextUnit id="1141" loc="194c">γέλωτα παρέχειν, καθάπερ καὶ αὐτὸν τὸν βασιλέα.”  ὁ δ' αὐτὸς οὗτος βασιλεὺς ἀκούσας τοὺς ἐν τῇ Μακεδονίᾳ συντετελεσμένους ἀγῶνας ὑπὸ Αἰμιλίου Παύλου τοῦ ̔Ρωμαίων στρατηγοῦ, βουλόμενος τῇ μεγαλοεργίᾳ ὑπερᾶραι τὸν Παῦλον ἐξέπεμψε πρέσβεις καὶ θεωροὺς εἰς τὰς πόλεις καταγγελοῦντας τοὺς ἐσομένους ἀγῶνας ὑπὸ αὐτοῦ ἐπὶ Δάφνης: ὡς πολλὴν γενέσθαι τῶν ̔Ελλήνων σπουδὴν εἰς τὴν ὡς αὐτὸν ἄφιξιν. ἀρχὴν δ' ἐποιήσατο τῆς πανηγύρεως τὴν πομπείαν οὕτως ἐπιτελεσθεῖσαν.</TextUnit>
    <TextUnit id="1142" loc="194d">καθηγοῦντό τινες ̔ ̔Ρωμαικὸν ἔχοντες καθοπλισμὸν ἐν θώραξιν ἀλυσιδωτοῖς, ἄνδρες ἀκμάζοντες ταας ἡλικίαις πεντακισχίλιοι: μεθ' οὓς Μυσοὶ πεντακισχίλιοι. συνεχεῖς δ' ἦσαν Κίλικες εἰς τὸν τῶν εὐζώνων τρόπον καθωπλισμένοι τρισχίλιοι, χρυσοῦς ἔχοντες στεφάνους, ἐπὶ δὲ τούτοις Θρᾷκες τρισχίλιοι καὶ Γαλάται πεντακισχίλιοι. τούτοις ἐπέβαλλον Μακεδόνες δισμύριοι, χρυσάσπιδες μὲν μύριοι καὶ χαλκάσπιδες πεντακισχίλιοι, οἱ δὲ ἄλλοι ἀργυράσπιδες: οἷς ἐπηκολούθει μονομάχων</TextUnit>
    <TextUnit id="1143" loc="194e">ζεύγη διακόσια τεσσαράκοντα. τούτων κατόπιν ἦσαν ἱππεῖς Νισαῖοι μὲν χίλιοι, πολιτικοὶ δὲ τρισχίλιοι, ὧν οἱ μὲν πλείους ἦσαν χρυσοφάλαροι καὶ χρυσοστέφανοι, οἱ δ' ἄλλοι ἀργυροφάλαροι. μετὰ δὲ τούτους ἦσαν οἱ λεγόμενοι ἑταῖροι ἱππεῖς: οὗτοι δὲ ἦσαν εἰς χιλίους, πάντες χρυσοφάλαροι. τούτοις συνεχὲς ἦν τὸ τῶν φίλων σύνταγμα, ἴσον καὶ κατὰ τὸ πλῆθος καὶ κατὰ τὸν κόσμον.  ἐπὶ δὲ τούτοις ἐπίλεκτοι χίλιοι, οἷς ἐπηκολούθει τὸ καλούμενον ἄγημα, κράτιστον εἶναι δοκοῦν σύστημα</TextUnit>
    <TextUnit id="1144" loc="194f">τῶν ἱππέων, περὶ χιλίους, τελευταία δ' ἦν ἡ κατάφρακτος ἵππος, οἰκείως τῇ προσηγορία τῶν ἵππων καὶ τῶν ἀνδρῶν ἐσκεπασμένων τοῖς ὅπλοις: ἦσαν δὲ καὶ αὐτοὶ χίλιοι καὶ πεντακόσιοι, πάντες δ' οἱ προειρημένοι εἶχον πορφυρᾶς ἐφαπτίδας, πολλοὶ δὲ καὶ διαχρύσους καὶ ζῳωτάς. ἐπὶ δὲ τούτοις ἕξιππα μὲν ἦν ἑκατόν, τέθριππα δὲ τεσσαράκοντα ἔπειτα ἐλεφάντων ἅρμα καὶ συνωρίς::</TextUnit>
    <TextUnit id="1145" loc="195a">καθ' ἕνα δ' εἵποντο ἐλέφαντες διεσκευασμένοι τριάκοντα καὶ ἕξ. τὴν δ' ἄλλην πομπὴν λέγειν ἐστὶ δυσέφικτον, ὡς ἐν κεφαλαίῳ δὲ λεκτέον. ἔφηβοι μὲν γὰρ ἐπόμπευσαν εἰς ὀκτακοσίους, χρυσοῦς ἔχοντες στεφάνους, βόες δ' εὐτραφεῖς περὶ χιλίους, θεωρίδες δὲ βραχὺ λείπουσαι τριακοσίων, ἐλεφάντων δὲ ὀδόντες ὀκτακόσιοι, τὸ δὲ τῶν ἀγαλμάτων πλῆθος οὐ δυνατὸν ἐξηγήσασθαι: πάντων γὰρ τῶν παρ' ἀνθρώποις λεγομένων ἢ νομιζομένων θεῶν ἢ δαιμόνων, προσέτι δὲ ἡρώων εἴδωλα διήγετο, τὰ μὲν κεχρυσωμένα, τὰ δ' ἠμφιεσμένα στολαῖς διαχρύσοις. καὶ πᾶσι τούτοις οἱ προσήκοντες μῦθοι κατὰ τὰς παραδεδομένας ἱστορίας ἐν διασκευαῖς</TextUnit>
    <TextUnit id="1146" loc="195b">πολυτελέσι παρέκειντο. εἵπετο δ' αὐτοῖς καὶ Νυκτὸς εἴδωλον καὶ ̔ ̔Ημέρας, Γῆς τε καὶ Οὐρανοῦ, καὶ ̓Ηοῦς καὶ Μεσημβρίας, τε δὲ τῶν χρυσωμάτων καὶ ἀργυρωμάτων πλῆθος οὕτως ἄν τις  ὑπονοήσειεν ὅσον ἦν ἑνὸς γὰρ τῶν φίλων Διονυσίου τοῦ ἐπιστολιαγράφου χίλιοι παῖδες ἐπόμπευσαν ἀργυρώματα ἔχοντες, ὧν οὐδὲν ἐλάττον' ὁλκὴν εἶχεν δραχμῶν χιλίων, βασιλικοὶ δὲ παῖδες παρῆλθον ἑξακόσιοι χρυσώματα ἔχοντες, ἔπειτα γυναῖκες ἐκ χρυσῶν καλπίδων μύροις ἔρραινον εἰς</TextUnit>
    <TextUnit id="1147" loc="195c">διακοσίας. ταύταις δ' ἑξῆς ἐπόμπευον ἐν χρυσόποσι μὲν φορείοις ὀγδοήκοντα γυναῖκες, ἐν ἀργυρόποσι δὲ πεντακόσιαι καθήμεναι, πολυτελῶς διεσκευασμέναι. καὶ τῆς μὲν πομπῆς τὰ ἐπιφανέστατα ταῦτα ἦν. ἐπιτελεσθέντων δὲ τῶν ἀγώνων καὶ μονομαχιῶν καὶ κυνηγεσίων κατὰ τριάκονθ' ἡμέρας:: ἐν αἷς τὰς θέας συνετέλει, πέντε μὲν τὰς πρώτας ἐν τῷ γυμνασίῳ πάντες ἐκ χρυσῶν ὁλκείων</TextUnit>
    <TextUnit id="1148" loc="195d">ἠλείφοντο κροκίνῳ μύρῳ: ἦν δὲ ταῦτα πεντεκαίδεκα, καὶ κινναμωμίνου τὰ ἴσα καὶ ναρδίνου. παραπλησίως δὲ καὶ ταῖς ἑξῆς εἰσεφέρετο τήλινον, ἀμαράκινον, ἴρινον, πάντα διαφέροντα ταῖς εὐωδίαις. ἔστρωτο δὲ εἰς εὐωχίαν ποτὲ μὲν χίλια τρίκλινα, ποτὲ δὲ χίλια πεντακόσια μετὰ τῆς πολυτελεστάτης διασκευῆς, ὁ δὲ χειρισμὸς ἐγίνετο τῶν πραγμάτων δι' αὐτοῦ τοῦ βασιλέως, ἵππον γὰρ ἔχων εὐτελῆ παρέτρεχε παρὰ τὴν πομπήν, τοὺς μὲν προάγειν κελεύων, τοὺς δὲ</TextUnit>
    <TextUnit id="1149" loc="195e">ἐπέχειν. κατὰ δὲ τοὺς πότους αὐτὸς ἐπὶ τὰς εἰσόδους ἐφιστάμενος οὓς μὲν εἰσῆγεν,3 οὓς δ' ἀνέκλινε, καὶ τοὺς διακόνους δὲ τοὺς τὰς παραθέσεις φέροντας αὐτὸς εἰσῆγε, καὶ περιπορευόμενος οὗ μὲν προσεκάθιζεν, οὗ δὲ προσανέπιπτε καὶ  ποτε μὲν ἀποθέμενος μεταξὺ τὸν ψωμόν, ποτὲ δὲ τὸ ποτήριον, ἀνεπήδα καὶ μετανίστατο καὶ περιῄει τὸν πότον προπόσεις λαμβάνων ὀρθὸς ἄλλοτε παρ' ἄλλοις, ἅμα δὲ καὶ τοῖς ἀκροάμασι προσπαίζων.</TextUnit>
    <TextUnit id="1150" loc="195f">προιούσης δὲ ἐπὶ πολὺ τῆς συνουσίας καὶ πολλῶν ἤδη κεχωρισμένων ὑπὸ τῶν μίμων ὁ βασιλεὺς εἰσεφέρετο ὅλος συγκεκαλυμμένος καὶ εἰς τὴν γῆν ἐτίθετο ὡς εἷς ὢν δῆτα τῶν μίμων καὶ τῆς συμφωνίας προκαλουμένης ἀναπηδήσας γυμνὸς ὠρχεῖτο καὶ ὑπεκρίνετο μετὰ τῶν γελωτοποιῶν, ὥστε πάντας αἰσχυνομένους φεύγειν. ταῦτα δὲ πάντα συνετελέσθη ἐξ ὧν τὰ μὲν ἐκ τῆς Αἰγύπτου ἐνοσφίσατο παρασπονδήσας τὸν Φιλομήτορα βασιλέα παιδίσκον ὄντα, τὰ δὲ καὶ τῶν φίλων συμβαλλομένων. ἱεροσυλήκει δὲ καὶ τὰ πλεῖστα τῶν ἱερῶν. θαυμασάντων δὲ τῶν δαιτυμόνων τήν τε τοῦ</TextUnit>
    <TextUnit id="1151" loc="196a">βασιλέως διάνοιαν ὡς οὐκ ἐπιφανής, ἀλλ' ὄντως ἐπιμανὴς ὑπῆρχε προσέθηκεν ὁ Μασούριος περὶ τῆς ἐν ̓Αλεξανδρείᾳ γεγενημένης ὑπὸ τοῦ πάντα ἀρίστου Πτολεμαίου τοῦ Φιλαδέλφου βασιλέως πομπῆς Καλλίξεινον τὸν ̔Ρόδιον ἱστοροῦντα ἐν τῷ τετάρτῳ περὶ ̓Αλεξανδρείας, ὅς φησι: “ πρὸ δὲ τοῦ ἄρξασθαι τὴν κατασκευασθεῖσαν σκηνὴν ἐν τῷ τῆς ἄκρας περιβόλῳ χωρὶς τῆς τῶν στρατιωτῶν καὶ τεχνιτῶν καὶ παρεπιδήμων ὑποδοχῆς  ἐξηγήσομαι: καλὴ γὰρ εἰς ὑπερβολὴν ἀξία τε</TextUnit>
    <TextUnit id="1152" loc="196b">ἀκοῆς ἐγενήθη. τὸ μὲν οὖν μέγεθος αὐτῆς ἑκατὸν τριάκοντα κλίνας ἐπιδεχόμενον κύκλῳ, διασκευὴν δ' εἶχε τοιαύτην. κίονες διεστάθησαν ξύλινοι πέντε μὲν κατὰ πλευρὰν ἑκάστην τοῦ μήκους πεντηκονταπήχεις πρὸς ὕψος, ἑνὶ δὲ ἐλάττους κατὰ πλάτος: ἐφ' ὧν ἐπιστύλιον καθηρμόσθη τετράγωνον, ὑπερεῖδον τὴν σύμπασαν τοῦ συμποσίου στέγην. αὕτη δ' ἐνεπετάσθη κατὰ μέσον οὐρανίσκῳ κοκκινοβαφεῖ περιλεύκῳ, καθ' ἑκάτερον δὲ μέρος εἶχε δοκοὺς μεσολεύκοις ἐμπετάσμασι πυργωτοῖς κατειλημένας,3</TextUnit>
    <TextUnit id="1153" loc="196c">ἐν αἷς φατνώματα γραπτὰ κατὰ μέσον ἐτέτακτο. τῶν δὲ κιόνων οἱ μὲν τέσσαρες ὡμοίωντο φοίνιξιν, οἱ δ' ἀνὰ μέσον θύρσων εἶχον φαντασίαν. τούτων δ' ἐκτὸς περίστυλος ἐπεποίητο σῦριγξ ταῖς τρισὶ πλευραῖς καμαρωτὴν ἔχουσα στέγην, ἐν ᾗ τὴν τῶν κατακειμένων ἀκολουθίαν ἑστάναι συνέβαινεν. ἧς τὸ μὲν ἐντὸς αὐλαίαις περιείχετο φοινικίναις, ἐπὶ δὲ τῶν ἀνὰ μέσον</TextUnit>
    <TextUnit id="1154" loc="196d">χωρῶν δοραὶ θηρίων παράδοξοι καὶ τῇ ποικιλίᾳ καὶ τοῖς μεγέθεσιν ἐκρέμαντο. τὸ δὲ περιέχον αὐτὴν ὕπαιθρον μυρρίναις καὶ δάφναις ἄλλοις τε ἐπιτηδείοις ἔρνεσιν ἐγεγόνει συνηρεφές. τὸ δὲ ἔδαφος πᾶν ἄνθεσι κατεπέπαστο παντοίοις. ἡ γὰρ Αἴγυπτος καὶ διὰ τὴν τοῦ περιέχοντος ἀέρος εὐκρασίαν καὶ διὰ τοὺς κηπεύοντας τὰ σπανίως καὶ καθ' ὥραν ἐνεστηκυῖαν ἐν ἑτέροις φυόμενα τόποις ἄφθονα γεννᾷ καὶ διὰ παντός, καὶ οὔτε  ῥόδον οὔτε λευκόιον οὔτε ἄλλο ῥᾳδίως ἄνθος ἐκλιπεῖν οὐθὲν οὐδέποτ' εἴωθεν. διὸ δὴ καὶ κατὰ μέσον χειμῶνα τῆς ὑποδοχῆς τότε γενηθείσης</TextUnit>
    <TextUnit id="1155" loc="196e">παράδοξος ἡ φαντασία τοῖς ξένοις κατέστη, τὰ γὰρ εἰς μίαν εὑρεθῆναι στεφάνωσιν οὐκ ἂν δυνηθέντα ἐν ἄλλῃ πόλει ῥᾳδίως, ταῦτα καὶ τῷ πλήθει τῶν κατακειμένων ἐχορηγεῖτο εἰς τοὺς στεφάνους ἀφθόνως καὶ εἰς τὸ τῆς σκηνῆς ἔδαφος κατεπέπαστο χύδην, θείου τινὸς ὡς ἀληθῶς ἀποτελοῦντα λειμῶνος πρόσοψιν.  διέκειτο δὲ ἐπὶ μὲν τῶν τῆς σκηνῆς παραστάδων ζῷα μαρμάρινα τῶν πρώτων τεχνιτῶν ἑκατόν, ἐν δὲ ταῖς ἀνὰ μέσον χώραις πίνακες τῶν Σικυωνικῶν ζωγράφων, ἐναλλὰξ δ' ἐπίλεκτοι εἰκασίαι παντοῖαι καὶ χιτῶνες χρυσουφεῖς</TextUnit>
    <TextUnit id="1156" loc="196f">ἐφαπτίδες τε κάλλισται, τινὲς μὲν εἰκόνας ἔχουσαι τῶν βασιλέων ἐνυφασμένας, αἱ δὲ μυθικὰς διαθέσεις, ὑπεράνω δὲ τούτων θυρεοὶ περιέκειντο ἐναλλάξ ἀργυροῖ τε καὶ χρυσοῖ.” ἐν δὲ ταῖς ἐπάνω τούτων χώραις οὔσαις ὀκταπήχεσιν ἄντρα κατεσκεύαστο κατὰ μὲν τὸ μῆκος τῆς σκηνῆς ἓξ ἐν ἑκατέρᾳ πλευρᾷ, κατὰ πλάτος δέ τέτταρα: συμπόσιά τε ἀντία ἀλλήλων ἐν αὐτοῖς τραγικῶν τε καὶ</TextUnit>
    <TextUnit id="1157" loc="197a">κωμικῶν καὶ σατυρικῶν ζῴων ἀληθινὸν ἐχόντων ἱματισμόν, οἷς παρέκειτο καὶ ποτήρια χρυσᾶ, κατὰ μέσον δὲ τῶν ἄντρων νύμφαι ἐλείφθησαν, ἐν  αἷς ἔκειντο Δελφικοὶ χρυσοῖ τρίποδες ὑποστήματ' ἔχοντες, κατὰ δὲ τὸν ὑψηλότατον τόπον τῆς ὀροφῆς ἀετοὶ κατὰ πρόσωπον ἦσαν ἀλλήλων χρυσοῖ, πεντεκαιδεκαπήχεις τὸ μέγεθος, ἔκειντο δὲ κλῖναι χρυσαῖ σφιγγόποδες ἐν ταῖς δυσὶ πλευραῖς ἑκατόν ἡ γὰρ κατὰ πρόσωπον ἁψὶς ἀφεῖτ' ἀναπεπταμένη.</TextUnit>
    <TextUnit id="1158" loc="197b">ταύταις δ' ἀμφίταποι ἁλουργεῖς ὑπέστρωντο τῆς πρώτης ἐρέας, καὶ περιστρώματα ποικίλα διαπρεπῆ ταῖς τέχναις ἐπῆν. ψιλαὶ δὲ Περσικαὶ τὴν ἀνὰ μέσον τῶν ποδῶν χώραν ἐκάλυπτον, ἀκριβῆ τὴν εὐγραμμίαν τῶν ἐνυφασμένων ἔχουσαι ζῳδίων. παρετέθησαν δὲ καὶ τρίποδες τοῖς κατακειμένοις χρυσοῖ διακόσιοι τὸν ἀριθμόν, ὥστ' εἶναι δύο κατὰ κλίνην, ἐπ' ἀργυρῶν διέδρων. ἐκ δὲ τῶν ὄπισθεν πρὸς τὴν ἀπόνιψιν ἑκατὸν ἀργυραῖ λεκάναι καὶ</TextUnit>
    <TextUnit id="1159" loc="197c">καταχύσεις ἴσαι παρέκειντο. ἐπεπήγει δὲ τοῦ συμποσίου καταντικρὺ καὶ ἑτέρα κλίνη πρὸς τὴν τῶν κυλίκων καὶ ποτηρίων τῶν τε λοιπῶν τῶν πρὸς τὴν χρῆσιν ἀνηκόντων κατασκευασμάτων ἔκθεσιν ἃ δὴ πάντα χρυσᾶ τε ἦν καὶ διάλιθα, θαυμαστὰ ταῖς τέχναις. τούτων δὲ τὴν μὲν κατά μέρος κατασκευὴν καὶ τὰ γένη μακρὸν ἐπεφαίνετό μοι δηλοῦν τὸ δὲ τοῦ σταθμοῦ πλῆθος εἰς μύρια τάλαντα ἀργυρίου τὴν σύμπασαν εἶχε κατασκευήν. ἡμεῖς δὲ ἐπειδὴ τὰ κατὰ τὴν σκηνὴν διεληλύθαμεν, ποιησόμεθα καὶ τὴν τῆς πομπῆς ἐξήγησιν. ἤγετο γὰρ διὰ τοῦ κατὰ τὴν πόλιν σταδίου.</TextUnit>
    <TextUnit id="1160" loc="197d">πρώτη δ' ἐβάδιζεν ἡ ̔Εωσφόρου: καὶ γὰρ ἀρχὴν εἶχεν ἡ πομπὴ καθ' ὃν ὁ προειρημένος ἀστήρ φαίνεται χρόνον. ἔπειθ' ἡ τοῖς τῶν βασιλέων γονεῦσι κατωνομασμένη. μετὰ δὲ ταύτας αἱ τῶν θεῶν ἁπάντων, οἰκείαν ἔχουσαι τῆς περὶ ἕκαστον αὐτῶν ἱστορίας διασκευήν. τὴν δὲ τελευταίαν ̔Εσπέρου συνέβαινεν εἶναι, τῆς ὥρας εἰς τοῦτο συναγούσης τὸν καιρόν, τὰ δὲ κατά μέρος αὐτῶν εἴ τις εἰδέναι βούλεται, τὰς τῶν πεντετηρίδων</TextUnit>
    <TextUnit id="1161" loc="197e">γραφὰς λαμβάνων ἐπισκοπείτω. τῆς δὲ Διονυσιακῆς πομπῆς πρῶτοι μὲν προῄεσαν οἱ τὸν ὄχλον ἀνείργοντες Σιληνοί, πορφυρᾶς χλαμύδας, οἱ δὲ φοινικίδας ἠμφιεσμένοι. τούτοις δ' ἐπηκολούθουν Σάτυροι καθ' ἕκαστον τοῦ σταδίου μέρος εἴκοσι, λαμπάδας φέροντες κισσίνας διαχρύσους. μεθ' οὓς Νῖκαι χρυσᾶς ἔχουσαι πτέρυγας, ἔφερον δ' αὗται θυμιατήρια ἑξαπήχη κισσίνοις διαχρύσοις κλωσὶ διακεκοσμημένα, ζῳωτοὺς ἐνδεδυκυῖαι χιτῶνας, αὐταὶ δὲ πολὺν κόσμον χρυσοῦν περικείμεναι..</TextUnit>
    <TextUnit id="1162" loc="197f">μετὰ δὲ ταύτας εἵπετο βωμὸς ἑξάπηχυς διπλοῦς κισσίνῃ φυλλάδι διαχρύσῳ πεπυκασμένος, ἔχων ἀμπέλινον χρυσοῦν στέφανον μεσολεύκοις μίτραις διειλημμένον. ἐπηκολούθουν δ' αὐτῷ παῖδες ἐν χιτῶσι πορφυροῖς, λιβανωτὸν καὶ σμύρναν, ἔτι δὲ κρόκον ἐπὶ χρυσῶν μαζονόμων φέροντες ἑκατὸν εἴκοσι, μεθ' οὓς Σάτυροι τεσσαράκοντα ἐστεφανωμένοι κισσίνοις χρυσοῖς  στεφάνοις: τὰ δὲ σώματα οἱ μὲν ἐκέχριντο ὀστρείῳ,</TextUnit>
    <TextUnit id="1163" loc="198a">τινὲς δὲ μίλτῳ καὶ χρώμασιν ἑτέροις. ἔφερον δὲ καὶ οὗτοι στέφανον χρυσοῦν ἐξ ἀμπέλου καὶ κισσοῦ εἰργασμένον. μεθ' οὓς Σιληνοὶ δύο ἐν πορφυραῖς χλαμύσι καὶ κρηπῖσι λευκαῖς, εἶχε δ' αὐτῶν ὁ μὲν πέτασον καὶ κηρύκειον χρυσοῦν, ὁ δὲ σάλπιγγα. μέσος δὲ τούτων ἐβάδιζεν ἀνὴρ μείζων ἢ τετράπηχυς ἐν τραγικῇ διαθέσει καὶ προσώπῳ, φέρων χρυσοῦν ̓Αμαλθείας κέρας: ὃς προσηγορεύετο ̓Ενιαυτός. ᾧ γυνὴ περικαλλεστάτη καὶ ἴση κατὰ τὸ μέγεθος εἵπετο πολλῷ</TextUnit>
    <TextUnit id="1164" loc="198b">χρυσῷ καὶ διαπρεπεῖ χιτῶνι κεκοσμημένη, φέρουσα τῇ μὲν μιᾷ τῶν χειρῶν στέφανον περσέας,4 τῇ δ' ἑτέρᾳ ῥάβδον φοίνικος: ἐκαλεῖτο δὲ αὕτη Πεντετηρίς. ταύτῃ δ' ἐπηκολούθουν ̔͂Ωραι αἱ τέσσαρες διεσκευασμέναι καὶ ἑκάστη φέρουσα τοὺς ἰδίους καρπούς, ἐχόμενα τούτων θυμιατήρια δύο κίσσινα ἐκ χρυσοῦ ἑξαπήχη καὶ βωμὸς ἀνὰ μέσον τούτων τετράγωνος χρυσοῦ. καὶ πάλιν Σάτυροι στεφάνους ἔχοντες κισσίνους χρυσοῦς, φοινικίδας περιβεβλημένοι: ἔφερον δ' οἱ μὲν οἰνοχόην χρυσῆν, οἱ δὲ καρχήσιον. μεθ' οὓς ἐπορεύετο Φιλίσκος ὁ ποιητὴς ἱερεὺς ὢν</TextUnit>
    <TextUnit id="1165" loc="198c">Διονύσου καὶ πάντες οἱ περὶ τὸν Διόνυσον τεχνῖται. τούτων δ' ἐφεξῆς ἐφέροντο Δελφικοὶ τρίποδες, ἆθλα τοῖς τῶν ἀθλητῶν χορηγοῖς, ὁ μὲν παιδικὸς ἐννέα πηχῶν τὸ ὕψος, ὁ δὲ πηχῶν δώδεκα ὁ τῶν  ἀνδρῶν.  μετὰ τούτους τετράκυκλος πηχῶν τεσσαρεσκαίδεκα, ὀκτὼ δὲ τὸ πλάτος, ἤγετο ὑπὸ ἀνδρῶν ὀγδοήκοντα καὶ ἑκατόν, ἐπὶ δὲ ταύτης ἐπῆν ἄγαλμα Διονύσου δεκάπηχυ σπένδον ἐκ καρχησίου χρυσοῦ, χιτῶνα πορφυροῦν ἔχον διάπεζον καὶ ἐπ' αὐτοῦ κροκωτὸν διαφανῆ: περιεβέβλητο δὲ ἱμάτιον πορφυροῦν χρυσοποίκιλον.</TextUnit>
    <TextUnit id="1166" loc="198d">προέκειτο δὲ αὐτοῦ κρατὴρ Λακωνικὸς χρυσοῦς μετρητῶν δεκαπέντε καὶ τρίπους χρυσοῦς, ἐφ' οὗ θυμιατήριον χρυσοῦν καὶ φιάλαι δύο χρυσαῖ , κασίας μεσταὶ καὶ κρόκου, περιέκειτο δ' αὐτῷ καὶ σκιὰς ἐκ κισσοῦ καὶ ἀμπέλου καὶ τῆς λοιπῆς ὀπώρας κεκοσμημένη, προσήρτηντο δὲ καὶ στέφανοι καὶ ταινίαι καὶ θύρσοι καὶ τύμπανα καὶ μίτραι πρόσωπά τε σατυρικὰ καὶ κωμικὰ καὶ</TextUnit>
    <TextUnit id="1167" loc="198e">τραγικά. τῇ δὲ τετρακύκλῳ ἱερεῖς καὶ ἱέρειαι καὶ ἱεροστολισταὶ καὶ θίασοι παντοδαποὶ καὶ τὰ λῖκνα φέρουσαι. μετὰ δὲ ταῦτα Μακέται αἱ καλούμεναι Μιμαλλόνες καὶ Βασσάραι καὶ Λυδαί, κατακεχυμέναι τὰς τρίχας καὶ ἐστεφανωμέναι τινὲς μὲν ὄφεσιν, αἱ δὲ μίλακι καὶ ἀμπέλῳ καὶ κισσῷ κατεῖχον δὲ ταῖς χερσὶν αἱ μὲν ἐγχειρίδια, αἱ δὲ ὄφεις. μετὰ δὲ ταύτας ἤγετο</TextUnit>
    <TextUnit id="1168" loc="198f">τετράκυκλος πηχῶν ὀκτὼ πλάτος ὑπὸ ἀνδρῶν ἑξήκοντα, ἐφ' ἧς ἄγαλμα Νύσης ὀκτάπηχυ καθήμενον, ἐνδεδυκὸς μὲν θάψινον χιτῶνα χρυσοποίκιλον,  ἱμάτιον δὲ ἠμφίεστο Λακωνικόν. ἀνίστατο δὲ τοῦτο μηχανικῶς οὐδενὸς τὰς χεῖρας προσάγοντος καὶ σπεῖσαν ἐκ χρυσῆς φιάλης γάλα πάλιν ἐκάθητο. εἶχε δὲ ἐν τῇ ἀριστερᾷ θύρσον ἐστεμμένον μίτραις. αὕτη δ' ἐστεφάνωτο κισσίνῳ χρυσῷ καὶ βότρυσι διαλίθοις πολυτελέσιν. εἶχε δὲ σκιάδα καὶ ἐπὶ τῶν γωνιῶν τῆς τετρακύκλου κατεπεπήγεσαν</TextUnit>
    <TextUnit id="1169" loc="199a">λαμπάδες διάχρυσοι τέτταρες. ἑξῆς εἵλκετο ἄλλη τετράκυκλος μῆκος πηχῶν εἴκοσι,2 πλάτος ἑκκαίδεκα, ὑπὸ ἀνδρῶν τριακοσίων ἐφ' ἧς κατεσκεύαστο ληνὸς πηχῶν εἴκοσι τεσσάρων, πλάτος πεντεκαίδεκα, πλήρης σταφυλῆς, ἐπάτουν δὲ ἑξήκοντα Σάτυροι πρὸς αὐλὸν ᾄδοντες μέλος ἐπιλήνιον, ἐφειστήκει δ' αὐταῖς Σιληνός. καὶ δι' ὅλης τῆς ὁδοῦ τὸ γλεῦκος ἔρρει. ἑξῆς ἐφέρετο τετράκυκλος μῆκος πηχῶν εἴκοσι πέντε, πλάτος τεσσαρεσκαίδεκα, ἤγετο δὲ ὑπὸ ἀνδρῶν ἑξακοσίων ἐφ' ἧς ἦν ἀσκὸς τρισχιλίους ἔχων μετρητάς, ἐκ</TextUnit>
    <TextUnit id="1170" loc="199b">παρδαλῶν ἐρραμμένος: ἔρρει δὲ καὶ οὗτος κατὰ μικρὸν ἀνιέμενος κατὰ πᾶσαν τὴν ὁδόν. ἠκολούθουν δ' αὐτῷ Σάτυροι καὶ Σιληνοὶ ἑκατὸν εἴκοσι ἐστεφανωμένοι, φέροντες οἱ μὲν οἰνοχόας, οἱ δὲ φιάλας, οἱ δὲ θηρικλείους μεγάλας, πάντα χρυσᾶ, ἐχόμενος ἤγετο κρατὴρ ἀργυροῦς ἑξακοσίους χωρῶν μετρητὰς ἐπὶ τετρακύκλου ἑλκομένης ὑπὸ ἀνδρῶν ἑξακοσίων, εἶχε δὲ ὑπὸ τὰ χείλη καὶ τὰ ὦτα καὶ ὑπὸ τὴν βάσιν ζῷα τετορευμένα</TextUnit>
    <TextUnit id="1171" loc="199c">καὶ διὰ μέσου ἐστεφάνωτο στεφάνῳ χρυσῷ  διαλίθῳ. ἑξῆς ἐφέρετο κυλικεῖα ἀργυρᾶ δωδεκαπήχη δύο, ὕψος πηχῶν ἕξ: ταῦτα δ' εἶχεν ἄνω τε ἀκρωτήρια καὶ ἐν ταῖς γάστραις κύκλῳ καὶ ἐπὶ τῶν ποδῶν ζῷα τριημιπήχη καὶ πηχυαῖα πλήθει πολλά, καὶ λουτῆρες μεγάλοι δέκα καὶ κρατῆρες ἑκκαίδεκα, ὧν οἱ μείζους ἐχώρουν μετρητὰς τριάκοντα, οἱ δ' ἐλάχιστοι πέντε, εἶτα λέβητες βαλανωτοὶ εἴκοσι τέσσαρες ἐπ' ἐγγυθήκαις πάντες καὶ ληνοὶ ἀργυραῖ δύο, ἐφ' ὧν ἦσαν βῖκοι</TextUnit>
    <TextUnit id="1172" loc="199d">εἴκοσι τέσσαρες, τράπεζά τε ὁλάργυρος δωδεκάπηχυς καὶ ἄλλαι ἑξαπήχεις τριάκοντα, πρὸς δὲ τούτοις τρίποδες τέσσαρες, ὧν εἷς μὲν εἶχε τὴν περίμετρον πηχῶν ἑκκαίδεκα, κατάργυρος ὢν ὅλος, οἱ δὲ τρεῖς ἐλάττονες ὄντες διάλιθοι κατὰ μέσον ὑπῆρχον. μετὰ τούτους ἐφέροντο Δελφικοὶ τρίποδες ἀργυροῖ ὀγδοήκοντα τὸν ἀριθμόν, ἐλάττους τῶν προειρημένων, ὧν αἱ γωνίαι , τετραμέτρητοι: ὑδρίαι εἴκοσι καὶ ἕξ, ἀμφορεῖς Παναθηναικοὶ δεκαέξ, ψυκτῆρες ἑκατὸν ἑξήκοντα:</TextUnit>
    <TextUnit id="1173" loc="199e">τούτων ὁ μέγιστος ἦν μετρητῶν ἕξ, ὁ δὲ ἐλάχιστος δύο. ταῦτα μὲν οὖν ἦν ἅπαντα ἀργυρᾶ. ἐχόμενοι δὲ τούτων ἐπόμπευον οἱ τὰ χρυσώματα φέροντες, κρατῆρας Λακωνικοὺς τέτταρας ἔχοντας στεφάνους ἀμπελίνους τετραμέτρητοι ἕτεροι, Κορινθιουργεῖς δύο—οὗτοι δ' εἶχον  ἄνωθεν καθήμενα περιφανῆ τετορευμένα ζῷα καὶ ἐν τῷ τραχήλῳ καὶ ἐν ταῖς γάστραις πρόστυπα ἐπιμελῶς πεποιημένα ἐχώρει δὲ ἕκαστος μετρητὰς ὀκτὼ ἐπ' ἐγγυθήκαις. καὶ ληνός, ἐν</TextUnit>
    <TextUnit id="1174" loc="199f">ᾗ ἦσαν βῖκοι δέκα, ὁλκεῖα δύο, ἑκάτερον χωροῦν μετρητὰς πέντε, κώθωνες διμέτρητοι δύο, ψυκτῆρες εἴκοσι δύο, ὧν ὁ μέγιστος ἐχώρει μετρητὰς τριάκοντα, ὁ δὲ ἐλάχιστος μετρητήν. ἐπόμπευσαν δὲ τρίποδες χρυσοῖ μεγάλοι τέτταρες: καὶ χρυσωματοθήκη χρυσῆ διάλιθος πηχῶν δέκα ὕψος, ἔχουσα βασμοὺς ἕξ, ἐν οἷς καὶ ζῷα τετραπάλαιστα ἐπιμελῶς πεποιημένα, πολλὰ τὸν ἀριθμὸν καὶ κυλικεῖα δύο καὶ ὑάλινα διάχρυσα δύο: ἐγγυθῆκαι</TextUnit>
    <TextUnit id="1175" loc="200a">χρυσαῖ τετραπήχεις δύο, ἄλλαι ἐλάττους τρεῖς, ὑδρίαι δέκα, βωμὸς τρίπηχυς, μαζονόμια εἴκοσι πέντε, μετὰ δὲ ταῦτα ἐπορεύοντο παῖδες χίλιοι καὶ ἑξακόσιοι ἐνδεδυκότες χιτῶνας λευκούς, ἐστεφανωμένοι οἱ μὲν κισσῷ, οἱ δὲ πίτυι ὧν διακόσιοι μὲν καὶ πεντήκοντα χοεῖς εἶχον χρυσοῦς, τετρακόσιοι δὲ ἀργυροῦς, ἕτεροι δὲ τριακόσιοι καὶ εἴκοσι ψυκτήρια ἔφερον χρυσᾶ, οἱ δὲ ἀργυρᾶ. μεθ' οὓς ἄλλοι παῖδες ἔφερον κεράμια πρὸς τὴν τοῦ γλυκισμοῦ χρείαν, ὧν εἴκοσι μὲν ἦν χρυσᾶ, πεντήκοντα δὲ ἀργυρᾶ, τριακόσια δὲ κεκηρογραφημένα</TextUnit>
    <TextUnit id="1176" loc="200b">χρώμασι παντοίοις. καὶ κερασθέντων ἐν ταῖς ὑδρίαις καὶ πίθοις πάντες κοσμίως ἐγλυκάνθησαν οἱ ἐν τῷ σταδίῳ.”  ἑξῆς τούτοις καταλέγει τετραπήχεις τραπέζας ἐφ' ὧν πολλὰ θέας ἄξια πολυτελῶς κατεσκευασμένα  περιήγετο θεάματα, ἐν οἷς καὶ ὁ τῆς Σεμέλης θάλαμος, ἐν ᾧ ἔχουσι χιτῶνας τινὲς διαχρύσους καὶ λιθοκολλήτους τῶν πολυτιμήτων, οὐκ ἄξιον δ' ἦν παραλιπεῖν τήνδε “ τὴν τετράκυκλον, μῆκος οὖσαν πηχῶν εἴκοσι δύο, πλάτος δεκατεσσάρων,</TextUnit>
    <TextUnit id="1177" loc="200c">ὑπὸ ἀνδρῶν ἑλκομένην πεντακοσίων ἐφ' ἧς ἄντρον ἦν βαθὺ καθ' ὑπερβολὴν κισσῷ καὶ μίλῳ. ἐκ τούτου περιστεραὶ καὶ φάσσαι καὶ τρυγόνες καθ' ὅλην ἐξίπταντο τὴν ὁδόν, λημνίσκοις τοὺς πόδας δεδεμέναι πρὸς τὸ ῥᾳδίως ὑπὸ τῶν θεωμένων ἁρπάζεσθαι. ἀνέβλυζον δὲ ἐξ αὐτοῦ καὶ κρουνοὶ δύο, ὁ μὲν γάλακτος, ὁ δὲ οἴνου, πᾶσαι δ' αἱ περὶ αὐτὸν Νύμφαι στεφάνους εἶχον χρυσοῦς, ὁ δὲ ̔Ερμῆς καὶ κηρύκειον χρυσοῦν, ἐσθῆτας δὲ πολυτελεῖς, ἐπὶ δὲ ἄλλης τετρακύκλου, ἣ περιεῖχε</TextUnit>
    <TextUnit id="1178" loc="200d">τὴν ἐξ ̓Ινδῶν κάθοδον Διονύσου, Διόνυσος ἦν δωδεκάπηχυς ἐπ' ἐλέφαντος κατακείμενος, ἠμφιεσμένος πορφυρίδα καὶ στέφανον κισσοῦ καὶ ἀμπέλου χρυσοῦν ἔχων εἶχε δ' ἐν ταῖς χερσὶ θυρσόλογχον χρυσοῦν, ὑπεδέδετο δ' ἐμβάδας χρυσορραφεῖς. προεκάθητο δ' αὐτοῦ ἐπὶ τῷ τραχήλῳ τοῦ ἐλέφαντος Σατυρίσκος πεντάπηχυς ἐστεφανωμένος πίτυος στεφάνῳ χρυσῷ, τῇ δεξιᾷ χειρὶ αἰγείῳ κέρατι χρυσῷ σημαίνων, ὁ δὲ ἐλέφας σκευὴν εἶχε χρυσῆν καὶ περὶ τῷ τραχήλῳ</TextUnit>
    <TextUnit id="1179" loc="200e">κίσσινον χρυσοῦν στέφανον. ἠκολούθουν δὲ τούτῳ παιδίσκαι πεντακόσιαι κεκοσμημέναι χιτῶσι πορφυροῖς, χρυσῷ διεζωσμέναι. ἐστεφάνωντο δὲ αἱ μὲν ἡγούμεναι ἑκατὸν εἴκοσι χρυσοῖς πιτυίνοις στεφάνοις, ἠκολούθουν δ' αὐταῖς Σάτυροι ἑκατὸν  εἴκοσι, πανοπλίας οἱ μὲν χρυσᾶς, οἱ δὲ ἀργυρᾶς, οἱ δὲ χαλκᾶς ἔχοντες, μετὰ δὲ τούτους ἐπορεύοντο ὄνων ἶλαι πέντε, ἐφ' ὧν ἦσαν Σιληνοὶ καὶ Σάτυροι ἐστεφανωμένοι. τῶν δὲ ὄνων οἱ μὲν χρυσᾶς, οἱ δὲ ἀργυρᾶς προμετωπίδας καὶ σκευασίας εἶχον.</TextUnit>
    <TextUnit id="1180" loc="200f">μετὰ δὲ τούτους ἐλεφάντων ἅρματα ἀφείθη εἴκοσι τέτταρα καὶ συνωρίδες τράγων ἑξήκοντα, κόλων δεκαδύο, ὀρύγων ἑπτά, βουβάλων δεκαπέντε, στρουθῶν συνωρίδες ὀκτώ, ὀνελάφων ἑπτά, καὶ συνωρίδες δ' ὄνων ἀγρίων, ἅρματα τέσσαρα, ἐπὶ δὲ πάντων τούτων ἀνεβεβήκει παιδάρια χιτῶνας ἔχοντα ἡνιοχικοὺς καὶ πετάσους, παρανεβεβήκει δὲ παιδισκάρια διεσκευασμένα πελταρίοις καὶ θυρσολόγχοις, κεκοσμημένα ἱματίοις καὶ χρυσίοις. ἐστεφάνωτο δὲ τὰ μὲν ἡνιοχοῦντα παιδάρια πίτυι, τὰ δὲ παιδισκάρια κισσῷ. ἐπῇσαν δὲ καὶ συνωρίδες καμήλων ἕξ,4 ἐξ ἑκατέρου μέρους τρεῖς : αἷς ἐπηκολούθουν ἀπῆναι ὑφ' ἡμιόνων ἀγόμεναι. αὗται δ' εἶχον σκηνὰς βαρβαρικάς,</TextUnit>
    <TextUnit id="1181" loc="201a">ὑφ' ὧν ἐκάθηντο γυναῖκες ̓Ινδαὶ καὶ ἕτεραι κεκοσμημέναι ὡς αἰχμάλωτοι, κάμηλοι δ' αἱ μὲν ἔφερον λιβανωτοῦ μνᾶς τριακοσίας, σμύρνης τριακοσίας, κρόκου καὶ κασίας καὶ κινναμώμου καὶ ἴριδος καὶ τῶν λοιπῶν ἀρωμάτων διακοσίας. ἐχόμενοι τούτων ἦσαν Αἰθίοπες δωροφόροι, ὧν οἱ μὲν ἔφερον ὀδόντας ἑξακοσίους, ἕτεροι δὲ ἐβένου κορμοὺς δισχιλίους, ἄλλοι χρυσίου καὶ ἀργυρίου κρατῆρας ἑξήκοντα καὶ ψήγματα</TextUnit>
    <TextUnit id="1182" loc="201b">χρυσοῦ. μεθ' οὓς ἐπόμπευσαν κυνηγοὶ β' ἔχοντες σιβύνας ἐπιχρύσους, ἤγοντο δὲ καὶ κύνες δισχίλιοι τετρακόσιοι, οἱ μὲν ̓Ινδοί, οἱ λοιποὶ δὲ ̔Υρκανοὶ καὶ Μολοσσοὶ καὶ ἑτέρων γενῶν. ἑξῆς ἄνδρες ἑκατὸν πεντήκοντα φέροντες δένδρα, ἐξ ὧν ἀνήρτητο θηρία παντοδαπὰ καὶ ὄρνεα. εἶτ' ἐφέροντο ἐν ἀγγείοις ψιττακοὶ καὶ ταῲ καὶ μελεαγρίδες καὶ φασιανοὶ ὄρνιθες καὶ ἄλλοι Αἰθιοπικοί: πλήθει πολλοί.” εἰπὼν δὲ καὶ ἄλλα πλεῖστα καὶ καταλέξας ζῴων ἀγέλας ἐπιφέρει: “πρόβατα Αἰθιοπικὰ ἑκατὸν</TextUnit>
    <TextUnit id="1183" loc="201c">τριάκοντα, ̓Αράβια τριακόσια, Εὐβοικὰ εἴκοσι, καὶ ὁλόλευκοι βόες ̓Ινδικοὶ εἴκοσι ἕξ, Αἰθιοπικοὶ ὀκτώ, ἄρκτος λευκὴ μεγάλη μία, παρδάλεις ιδ', πάνθηροι ις' ', λυγκία δ', ἄρκηλοι γ', καμηλοπάρδαλις μία, ῥινόκερως Αἰθιοπικὸς α', ἑξῆς ἐπὶ τετρακύκλου Διόνυσος ἐπὶ τὸν τῆς ̔Ρέας βωμὸν καταπεφευγὼς ὅτε ὑπὸ ̔́Ηρας ἐδιώκετο, στέφανον ἔχων χρυσοῦν, Πριάπου αὐτῷ παρεστῶτος ἐστεφανωμένου χρυσῷ κισσίνῳ. τὸ δὲ τῆς ̔́Ηρας ἄγαλμα</TextUnit>
    <TextUnit id="1184" loc="201d">στεφάνην εἶχε χρυσῆν. ̓Αλεξάνδρου δὲ καὶ Πτολεμαίου ἀγάλματα ἐστεφανωμένα στεφάνοις κισσίνοις ἐκ χρυσοῦ, τὸ δὲ τῆς ̓Αρετῆς ἄγαλμα τὸ παρεστὸς τῷ Πτολεμαίῳ στέφανον εἶχεν ἐλαίας χρυσοῦν. καὶ Πρίαπος δ' αὐτοῖς συμπαρῆν ἔχων στέφανον κίσσινον ἐκ χρυσοῦ. Κόρινθος δ' ἡ πόλις παρεστῶσα τῷ Πτολεμαίῳ ἐστεφάνωτο διαδήματι  χρυσῷ. παρέκειντο δὲ πᾶσι τούτοις κυλικεῖον μεστὸν χρυσωμάτων κρατήρ τε χρυσοῦς μετρητῶν πέντε. τῇ δὲ τετρακύκλῳ ταύτῃ ἠκολούθουν</TextUnit>
    <TextUnit id="1185" loc="201e">γυναῖκες ἔχουσαι ἱμάτια πολυτελῆ καὶ κόσμον προσηγορεύοντο δὲ πόλεις, αἵ τε ἀπ' ̓Ιωνίας καὶ αἱ λοιπαὶ ̔Ελληνίδες ὅσαι τὴν ̓Ασίαν καὶ τὰς νήσους κατοικοῦσαι ὑπὸ τοὺς Πέρσας ἐτάχθησαν ἐφόρουν δὲ πᾶσαι στεφάνους χρυσοῦς, ἐφέρετο καὶ ἐπ' ἄλλων τετρακύκλων θύρσος ἐνενηκοντάπηχυς χρυσοῦς καὶ λόγχη ἀργυρᾶ ἑξηκοντάπηχυς καὶ ἐν ἄλλῃ φαλλὸς χρυσοῦς πηχῶν ρκ' διαγεγραμμένος καὶ διαδεδεμένος στέμμασι διαχρύσοις, ἔχων ἐπ' ἄκρου ἀστέρα χρυσοῦν, οὗ ἦν ἡ περίμετρος πηχῶν ς'.”  πολλῶν οὖν καὶ ποικίλων εἰρημένων ἐν ταῖς</TextUnit>
    <TextUnit id="1186" loc="201f">πομπαῖς ταύταις μόνα ἐξελεξάμεθα ἐν οἷς ἦν χρυσὸς καὶ ἄργυρος, καὶ γὰρ διαθέσεις πολλαὶ ἀκοῆς ἦσαν ἄξιαι καὶ θηρίων πλήθη καὶ ἵππων καὶ λέοντες παμμεγέθεις εἴκοσι καὶ τέσσαρες. “ ἦσαν δὲ καὶ ἄλλαι τετράκυκλοι οὐ μόνον εἰκόνας βασιλέων φέρουσαι, ἀλλὰ καὶ θεῶν πολλαί. μεθ' ἃς χορὸς ἐπόμπευσεν ἀνδρῶν ἑξακοσίων ἐν οἷς κιθαρισταὶ συνεφώνουν τριακόσιοι, ἐπιχρύσους ἔχοντες</TextUnit>
    <TextUnit id="1187" loc="202a">ὅλας κιθάρας καὶ στεφάνους χρυσοῦς, μεθ' οὓς ταῦροι διῆλθον δισχίλιοι ὁμοιοχρώματοι χρυσόκερῳ, προμετωπίδας χρυσᾶς καὶ ἀνὰ μέσον στεφάνους ὅρμους τε καὶ αἰγίδας πρὸ τῶν στηθῶν ἔχοντες: ἦν δ' ἅπαντα ταῦτα χρυσᾶ, καὶ μετὰ  ταῦτα Διὸς ἤγετο πομπὴ καὶ ἄλλων παμπόλλων θεῶν καὶ ἐπὶ πᾶσιν ̓Αλεξάνδρου, ὃς ἐφ' ἅρματος ἐλεφάντων ἀληθινῶν ἐφέρετο χρυσοῦς, Νίκην καὶ ̓Αθηνᾶν ἐξ ἑκατέρου μέρους ἔχων. ἐπόμπευσαν δὲ καὶ θρόνοι πολλοὶ ἐξ ἐλέφαντος καὶ χρυσοῦ</TextUnit>
    <TextUnit id="1188" loc="202b">κατεσκευασμένοι: ὧν ἐφ' ἑνὸς μὲν ἔκειτο στεφάνη χρυσῆ, ἐπ' ἄλλου δὲ κέρας χρυσοῦν, ἐπ' ἄλλου δὲ ἦν στέφανος χρυσοῦς, καὶ ἐπ' ἄλλου δὲ κέρας ὁλόχρυσον. ἐπὶ δὲ τὸν Πτολεμαίου τοῦ Σωτῆρος θρόνον στέφανος ἐπέκειτο ἐκ μυρίων κατεσκευασμένος χρυσῶν, ἐπόμπευσε δὲ καὶ θυμιατήρια χρυσᾶ τριακόσια καὶ πεντήκοντα, καὶ βωμοὶ δὲ ἐπίχρυσοι ἐστεφανωμένοι χρυσοῖς στεφάνοις: ὧν ἑνὶ παρεπεπήγεσαν δᾷδες χρυσοῖ δεκαπήχεις τέσσαρες, ἐπόμπευσαν δὲ καὶ ἐσχάραι ἐπίχρυσοι β', ὧν ἡ μὲν δωδεκάπηχυς τῇ περιμέτρῳ, τεσσαρακοντάπηχυς ὕψει, ἡ δὲ πηχῶν πεντεκαίδεκα.</TextUnit>
    <TextUnit id="1189" loc="202c">ἐπόμπευσαν δὲ καὶ Δελφικοὶ τρίποδες χρυσοῖ ἐννέα ἐκ πηχῶν τεσσάρων, ἄλλοι ὀκτὼ πηχῶν ἕξ, ἄλλος πηχῶν τριάκοντα, ἐφ' οὗ ἦν ζῷα χρυσᾶ πενταπήχη καὶ στέφανος κύκλῳ χρυσοῦς ἀμπέλινος. παρῆλθαν δὲ καὶ φοίνικες ἐπίχρυσοι ὀκταπήχεις ἑπτὰ καὶ κηρύκειον ἐπίχρυσον πηχῶν τεσσαράκοντα πέντε καὶ κεραυνὸς ἐπίχρυσος πηχῶν τεσσαράκοντα ναός τε ἐπίχρυσος, οὗ ἡ περίμετρος πηχῶν μ': δίκερας πρὸς τούτοις ὀκτάπηχυ. πολὺ δὲ καὶ ζῴων πλῆθος ἐπιχρύσων συνεπόμπευεν, ὧν ἦν τὰ</TextUnit>
    <TextUnit id="1190" loc="202d">πολλὰ δωδεκαπήχη: καὶ θηρία ὑπεράγοντα τοῖς μεγέθεσι καὶ ἀετοὶ πηχῶν εἴκοσι, στέφανοί τε  χρυσοῖ ἐπόμπευσαν τρισχίλιοι διακόσιοι, ἕτερός τε μυστικὸς χρυσοῦς λίθοις πολυτελέσι κεκοσμημένος ὀγδοηκοντάπηχυς:: οὗτος δὲ περιετίθετο τῷ τοῦ Βερενικείου θυρώματι: αἰγίς τε ὁμοίως χρυσῆ. ἐπόμπευσαν δὲ καὶ στεφάναι χρυσοῖ πάνυ πολλαί, ἃς ἔφερον παιδίσκαι πολυτελῶς κεκοσμημέναι: ὧν μία δίπηχυς εἰς ὕψος, τὴν δὲ περίμετρον ἔχουσα ἑκκαίδεκα πηχῶν, ἐπόμπευσε δὲ καὶ θώραξ</TextUnit>
    <TextUnit id="1191" loc="202e">χρυσοῦς πηχῶν δώδεκα καὶ ἕτερος ἀργυροῦς πηχῶν ιη',2 ἔχων ἐφ' ἑαυτοῦ κεραυνοὺς χρυσοῦς δεκαπήχεις δύο καὶ στέφανον δρυὸς διάλιθον. ἀσπίδες χρυσοῖ εἴκοσι, πανοπλίαι χρυσοῖ ξδ', κνημῖδες χρυσοῖ τριπήχεις β', λεκάναι χρυσοῖ δεκαδύο, φιάλαι πολλαὶ πάνυ τὸν ἀριθμόν, οἰνοχόοι τριάκοντα, ἐξάλειπτρα μεγάλα δέκα, ὑδρίαι δεκαδύο, μαζονόμια πεντήκοντα, τράπεζαι διάφοροι, κυλικεῖα</TextUnit>
    <TextUnit id="1192" loc="202f">χρυσωμάτων πέντε, κέρας ὁλόχρυσον πηχῶν λ'. ταῦτα δὲ τὰ χρυσώματα ἐκτὸς ἦν τῶν ἐν τῇ τοῦ Διονύσου πομπῇ διενεχθέντων. εἶτ' ἀργυρωμάτων ἅμαξαι τετρακόσιοι καὶ χρυσωμάτων εἴκοσι, ἀρωμάτων δὲ ὀκτακόσιαι.  ἐπὶ δὲ πᾶσιν ἐπόμπευσαν αἱ δυνάμεις αἱ ἱππικοὶ καὶ πεζικαί, πᾶσαι καθωπλισμέναι θαυμασίως. πεζοὶ μὲν εἰς πέντε</TextUnit>
    <TextUnit id="1193" loc="203a">μυριάδας καὶ ἑπτακισχιλίους καὶ ἑξακοσίους, ἱππεῖς δὲ δισμύριοι τρισχίλιοι διακόσιοι, πάντες δ' οὗτοι ἐπόμπευσαν τὴν ἁρμόζουσαν ἑκάστῳ ἠμφιεσμένοι στολὴν καὶ τὰς προσηκούσας ἔχοντες πανοπλίας, ἐκτὸς δ' ὧν πάντες οὗτοι εἶχον πανοπλιῶν καὶ ἄλλαι πλεῖστοι ἦσαν ἀποκείμενοι, ὧν οὐδὲ τὸν ἀριθμὸν ἀναγράψαι ῥᾴδιον.”  κατέλεξε δ' αὐτὸν ὁ Καλλίξεινος. “ἐστεφανώθησαν δ' ἐν τῷ ἀγῶνι καὶ στεφάνοις χρυσοῖς εἰκόσι, Πτολεμαῖος δὲ ὁ πρῶτος καὶ Βερενίκη εἰκόσι τρισὶν ἐφ' ἁρμάτων χρυσῶν καὶ τεμένεσιν ἐν Δωδώνῃ, καὶ ἐγένετο τὸ δαπάνημα τοῦ νομίσματος</TextUnit>
    <TextUnit id="1194" loc="203b">τάλαντα δισχίλια διακόσια τριάκοντα ἐννέα, μναῖ πεντήκοντα: καὶ ταῦτ' ἠριθμήθη πάντα τοῖς οἰκονόμοις διὰ τὴν τῶν στεφανούντων προθυμίαν πρὸ τοῦ τὰς θέας παρελθεῖν. ὁ δὲ Φιλάδελφος Πτολεμαῖος υἱὸς αὐτῶν εἰκόσι χρυσαῖς δυσὶ μὲν ἐφ' ἁρμάτων χρυσῶν, ἐπὶ δὲ κιόνων ἑξαπήχει μιᾷ, πενταπήχεσι πέντε, τετραπήχεσι ἕξ.”  ποία,4 ἄνδρες δαιτυμόνες, βασιλεία οὕτως γέγονε πολύχρυσος; οὐ γὰρ τὰ ἐκ Περσῶν καὶ</TextUnit>
    <TextUnit id="1195" loc="203c">Βαβυλῶνος λαβοῦσα χρήματα ἢ μέταλλα ἐργασαμένη ἢ Πακτωλὸν ἔχουσα χρυσοῦ ψῆγμα καταφέροντα. μόνος γὰρ ὡς ἀληθῶς ὁ χρυσορόας καλούμενος Νεῖλος μετὰ τροφῶν ἀφθόνων καὶ χρυσὸν ἀκίβδηλον καταφέρει ἀκινδύνως γεωργούμενον, ὡς πᾶσιν ἐξαρκεῖν ἀνθρώποις, δίκην Τριπτολέμου πεμπόμενον εἰς πᾶσαν γῆν. διόπερ αὐτὸν καὶ ὁ Βυζάντιος ποιητὴς Παρμένων ἐπικαλούμενος “ Αἰγύπτιε Ζεῦ, φησί, Νεῖλε.”  πολλῶν δὲ ὁ Φιλάδελφος βασιλέων πλούτῳ διέφερε καὶ περὶ πάντα ἐσπουδάκει τὰ κατασκευάσματα</TextUnit>
    <TextUnit id="1196" loc="203d">φιλοτίμως, ὥστε καὶ πλοίων πλήθει πάντας ὑπερέβαλλεν. τὰ γοῦν μέγιστα τῶν πλοίων ἦν παρ' αὐτῷ τριακοντήρεις δύο, εἰκοσήρης μία, τέσσαρες δὲ τρισκαιδεκήρεις, δωδεκήρεις δύο, ἑνδεκήρεις δεκατέσσαρες, ἐννήρεις λ', ἑπτήρεις λζ', ἑξήρεις ε', πεντήρεις δεκαεπτά: τὰ δ' ἀπὸ τετρήρους μέχρι τριηρημιολίας διπλάσια τούτων, τὰ δ'. εἰς τὰς νήσους πεμπόμενα καὶ τὰς ἄλλας πόλεις ὧν ἦρχε καὶ τὴν Λιβύην πλείονα ἦν τῶν τετρακισχιλίων</TextUnit>
    <TextUnit id="1197" loc="203e">, περὶ δὲ βιβλίων πλήθους καὶ βιβλιοθηκῶν κατασκευῆς καὶ τῆς εἰς τὸ Μουσεῖον συναγωγῆς τί δεῖ καὶ λέγειν, πᾶσι τούτων ὄντων κατὰ μνήμην; ἐπεὶ δὲ περὶ νεῶν κατασκευῆς εἰρήκαμεν, φέρ' εἴπωμεν ἀκοῆς γάρ ἐστιν ἄξια καὶ τὰ ὑπὸ τοῦ Φιλοπάτορος βασιλέως κατεσκευασμένα σκάφη. περὶ ὧν ὁ αὐτὸς Καλλίξεινος ἱστορεῖ ἐν τῷ πρώτῳ περὶ ̓Αλεξανδρείας οὑτωσὶ λέγων “ τὴν τεσσαρακοντήρη ναῦν κατεσκεύασεν ὁ Φιλοπάτωρ τὸ μῆκος ἔχουσαν διακοσίων ὀγδοήκοντα πηχῶν, ὀκτὼ δὲ καὶ τριάκοντα ἀπὸ παρόδου ἐπὶ πάροδον,</TextUnit>
    <TextUnit id="1198" loc="203f">ὕψος δὲ ἕως ἀκροστολίου τεσσαράκοντα ὀκτὼ πηχῶν, ἀπὸ δὲ τῶν πρυμνητικῶν ἀφλάστων ἐπὶ τὸ πρὸς τῇ θαλάσσῃ μέρος αὐτῆς τρεῖς πρὸς τοῖς πεντήκοντα πήχεις, πηδάλια δ' εἶχε τέτταρα</TextUnit>
    <TextUnit id="1199" loc="204a">τριακονταπήχη, κώπας δὲ θρανιτικὰς ὀκτὼ καὶ τριάκοντα πηχῶν τὰς μεγίστας, αἳ διὰ τὸ μόλυβδον ἔχειν ἐν τοῖς ἐγχειριδίοις καὶ γεγονέναι λίαν εἴσω βαρεῖαι κατὰ τὴν ζύγωσιν εὐήρεις ὑπῆρχον ἐπὶ τῆς χρείας, δίπρῳρος δ' ἐγεγόνει καὶ δίπρυμνος καὶ ἔμβολα εἶχεν ἑπτά: τούτων ἓν μὲν ἡγούμενον, τὰ δ' ὑποστέλλοντα, τινὰ δὲ κατὰ τὰς ἐπωτίδας. ὑποζώματα δὲ ἐλάμβανε δώδεκα: ἑξακοσίων δ' ἦν ἕκαστον πηχῶν, εὔρυθμος δ' ἦν καθ' ὑπερβολήν. θαυμαστὸς δ' ἦν καὶ ὁ ἄλλος κόσμος τῆς νεώς: ζῷα μὲν γὰρ εἶχεν οὐκ ἐλάττω</TextUnit>
    <TextUnit id="1200" loc="204b">δώδεκα πηχῶν κατὰ πρύμναν τε καὶ κατὰ πρῷραν, καὶ πᾶς τόπος αὐτῆς κηρογραφίᾳ κατεπεποίκιλτο, τὸ δ' ἔγκωπον ἅπαν μέχρι τῆς τρόπεως κισσίνην φυλλάδα καὶ θύρσους εἶχε πέριξ, πολὺς δ' ἦν καὶ ὁ τῶν ὅπλων κόσμος, ἀνεπλήρου δὲ πάντα τὰ προσδεόμενα τῆς νεὼς μέρη. γενομένης δὲ ἀναπείρας ἐδέξατο ἐρέτας πλείους τῶν τετρακισχιλίων, εἰς δὲ τὰς ὑπηρεσίας τετρακοσίους : εἰς δὲ τὸ κατάστρωμα ἐπιβάτας τρισχιλίους ἀποδέοντας ἑκατὸν καὶ πεντήκοντα: καὶ χωρὶς ὑπὸ τὰ ζύγια πλῆθος ἀνθρώπων ἕτερον ἐπισιτισμοῦ,</TextUnit>
    <TextUnit id="1201" loc="204c">τε οὐκ ὀλίγον. καθειλκύσθη δὲ τὴν μὲν ἀρχὴν ἀπὸ ἐσχαρίου τινός, ὅ φασι παγῆναι πεντήκοντα πλοίων πεντηρικῶν ξυλείᾳ, ὑπὸ δὲ ὄχλου μετὰ βοῆς καὶ σαλπίγγων κατήγετο. ὕστερον δὲ τῶν ἀπὸ Φοινίκης τις ἐπενόησε τὴν καθολκήν, τάφρον  ὑποστησάμενος ἴσην τῇ νηὶ κατὰ μῆκος, ἣν πλησίον τοῦ λιμένος ὤρυξε. ταύτῃ δὲ τοὺς θεμελίους κατῳκοδόμησε λίθῳ στερεῷ πρὸς πέντε πήχεις τὸ βάθος, καὶ διὰ τούτων φάλαγγας ἐπικαρσίας κατὰ πλάτος τῆς τάφρου διώσας συνεχεῖς τετράπηχυν εἰς βάθος τόπον ἀπολειπούσας.</TextUnit>
    <TextUnit id="1202" loc="204d">καὶ ποιήσας εἴσρουν ἀπὸ τῆς θαλάσσης ἐνέπλησεν αὐτῆς πάντα τὸν ὀρυχθέντα τόπον, εἰς ὃν ῥᾳδίως ὑπὸ τῶν τυχόντων ἀνδρῶν εἰσήγαγε τὴν ναῦν..,1 τὸ ἀνοιχθὲν κατ' ἀρχὰς ἐμφράξαντας μετεξαντλῆσαι πάλιν τὴν θάλασσαν ὀργάνοις. τούτου δὲ γενομένου ἑδρασθῆναι τὸ πλοῖον ἀσφαλῶς ἐπὶ τῶν προειρημένων φαλάγγων.   κατεσκεύασεν δ' ὁ Φιλοπάτωρ καὶ ποτάμιον  πλοῖον, τὴν θαλαμηγὸν καλουμένην, τὸ μῆκος ἔχουσαν ἡμισταδίου, τὸ δὲ εὖρος ᾗ πλατύτατον</TextUnit>
    <TextUnit id="1203" loc="204e">λ' πηχῶν τὸ δὲ ὕψος σὺν τῷ τῆς σκηνῆς ἀναστήματι μικρὸν ἀπέδει τεσσαράκοντα πηχῶν, τὸ δὲ σχῆμα αὐτῆς οὔτε ταῖς μακραῖς ναυσὶν οὔτε ταῖς στρογγύλαις ἐοικός, ἀλλὰ παρηλλαγμένον τι καὶ πρὸς τὴν χρείαν τοῦ ποταμοῦ τὸ βάθος, κάτωθεν μὲν γὰρ ἁλιτενὴς καὶ πλατεῖα, τῷ δ' ὄγκῳ μετέωρος τὰ δ' ἐπὶ τῶν ἄκρων αὐτῆς μέρη καὶ μάλιστα τὰ κατὰ πρῷραν παρέτεινεν ἐφ' ἱκανόν, τῆς ἀνακλάσεως εὐγράμμου φαινομένης, δίπρῳρος δ' ἐγεγόνει καὶ δίπρυμνος καὶ πρὸς ὕψος ἀνέτεινε διὰ τὸ μετέωρον ἄγαν ἵστασθαι</TextUnit>
    <TextUnit id="1204" loc="204f">πολλάκις ἐν τῷ ποταμῷ τὸ κῦμα. κατεσκεύαστο δ' αὐτῆς κατὰ μὲν μέσον τὸ κύτος τὰ συμπόσια  καὶ οἱ κοιτῶνες καὶ τὰ λοιπὰ τὰ πρὸς τὴν διαγωγὴν χρηστήρια. πέριξ δὲ τῆς νεὼς περίπατοι κατὰ τὰς τρεῖς πλευρὰς ἐγεγόνεσαν διπλοῖ. ὧν ἡ μὲν περίμετρος ἦν πέντε πλέθρων οὐκ ἐλάττων,</TextUnit>
    <TextUnit id="1205" loc="205a">ἡ δὲ διάθεσις τοῦ μὲν καταγείου περιστύλῳ παραπλήσιος, τοῦ δ' ὑπερῴου κρύπτῃ φραγμοῖς καὶ θυρίσι περιεχομένῃ πάντοθεν. πρῶτον δ' εἰσιόντι κατὰ πρύμναν ἐτέτακτο προστὰς ἐξ ἐναντίου μὲν ἀναπεπταμένη, κύκλῳ δὲ περίπτερος: ἧς ἐν τῷ καταντικρὺ τῆς πρῴρας μέρει προπύλαιον κατεσκεύαστο δι' ἐλέφαντος καὶ τῆς πολυτελεστάτης ὕλης γεγονός, τοῦτο δὲ διελθοῦσιν ὡσανεὶ προσκήνιον ἐπεποίητο τῇ διαθέσει κατάστεγον ὄν. ᾧ πάλιν ὁμοίως κατὰ μὲν τὴν μέσην πλευρὰν προστὰς ἑτέρα παρέκειτο ὄπισθεν,</TextUnit>
    <TextUnit id="1206" loc="205b">καὶ τετράθυρος ἔφερεν εἰς αὐτὴν πυλών, ἐξ ἀριστερῶν δὲ καὶ δεξιῶν θυρίδες ὑπέκειντο εὐάειαν παρέχουσαι. συνῆπτο δὲ τούτοις ὁ μέγιστος οἶκος: περίπτερος δ' ἦν εἴκοσι κλίνας ἐπιδεχόμενος, κατεσκεύαστο δ' αὐτοῦ τὰ μὲν πλεῖστα ἀπὸ κέδρου σχιστῆς καὶ κυπαρίσσου Μιλησίας: αἱ δὲ τῆς περιστάσεως θύραι τὸν ἀριθμὸν εἴκοσι οὖσαι θυίναις κατεκεκόλληντο σανίσιν, ἐλεφαντίνους ἔχουσαι τοὺς κόσμους, ἡ δ' ἐνήλωσις ἡ κατὰ πρόσωπον αὐτῶν καὶ τὰ ῥόπτρα ἐξ ἐρυθροῦ γεγονότα χαλκοῦ τὴν χρύσωσιν ἐκ πυρὸς εἰλήφει.</TextUnit>
    <TextUnit id="1207" loc="205c">τῶν δὲ κιόνων τὰ μὲν σώματα ἦν κυπαρίσσινα,  αἱ δὲ κεφαλαὶ Κορινθιουργεῖς, ἐλέφαντι καὶ χρυσῷ διακεκοσμημέναι, τὸ δὲ ἐπιστύλιον ἐκ χρυσοῦ τὸ ὅλον ἐφ' οὗ διάζωσμα ἐφήρμοστο περιφανῆ ζῴδια ἔχον ἐλεφάντινα μείζω πηχυαίων, τῇ μὲν τέχνῃ μέτρια, τῇ χορηγίᾳ δὲ ἀξιοθαύμαστα, ἐπέκειτο δὲ καὶ στέγη καλὴ τῷ συμποσίῳ τετράγωνος κυπαρισσίνη: γλυπτοὶ δ' αὐτῆς ἦσαν οἱ κόσμοι, χρυσῆν ἔχοντες τὴν ἐπιφάνειαν. παρέκειτο δὲ τῷ συμποσίῳ τούτῳ καὶ κοιτὼν ἑπτάκλινος</TextUnit>
    <TextUnit id="1208" loc="205d">ᾧ συνῆπτο στενὴ σῦριγξ, κατὰ πλάτος τοῦ κύτους χωρίζουσα τὴν γυναικωνῖτιν. ἐν δὲ ταύτῃ συμπόσιον ἐννεάκλινον ἦν, παραπλήσιον τῇ πολυτελείᾳ τῷ μεγάλῳ, καὶ κοιτὼν πεντάκλινος. καὶ τὰ μὲν ἄχρι τῆς πρώτης στέγης κατεσκευασμένα τοιαῦτ' ἦν,  ἀναβάντων δὲ τὰς παρακειμένας πλησίον τῷ προειρημένῳ κοιτῶνι κλίμακας οἶκος ἦν ἄλλος πεντάκλινος ὀρόφωμα ῥομβωτὸν ἔχων καὶ πλησίον αὐτοῦ ναὸς ̓Αφροδίτης θολοειδής,</TextUnit>
    <TextUnit id="1209" loc="205e">ἐν ᾧ μαρμάρινον ἄγαλμα τῆς θεοῦ. κατεναντίον δὲ τούτου ἄλλο συμπόσιον πολυτελὲς περίπτερον οἱ γὰρ κίονες αὐτοῦ ἐκ λίθων ̓Ινδικῶν συνέκειντο. παρὰ δὲ καὶ τούτῳ τῷ συμποσίῳ κοιτῶνες, ἀκόλουθον τὴν κατασκευὴν τοῖς προδεδηλωμένοις ἔχοντες, προάγοντι δὲ ἐπὶ τὴν πρῷραν οἶκος ὑπέκειτο Βακχικὸς τρισκαιδεκάκλινος περίπτερος, ἐπίχρυσον ἔχων τὸ γεῖσον ἕως τοῦ περιτρέχοντας ἐπιστυλίου: στέγη δὲ τῆς τοῦ θεοῦ διαθέσεως</TextUnit>
    <TextUnit id="1210" loc="205f">οἰκεία, ἐν δὲ τούτῳ κατὰ μὲν τὴν δεξιὰν πλευρὰν ἄντρον κατεσκεύαστο, οὗ χρῶμα μὲν ἦν ἔχον τὴν  πετροποιίαν ἐκ λίθων ἀληθινῶν καὶ χρυσοῦ δεδημιουργημένην ἵδρυτο δ' ἐν αὐτῷ τῆς τῶν βασιλέων συγγενείας ἀγάλματα εἰκονικὰ λίθου λυχνέως. ἐπιτερπὲς δ' ἱκανῶς καὶ ἄλλο συμπόσιον ἦν ἐπὶ</TextUnit>
    <TextUnit id="1211" loc="206a">τῇ τοῦ μεγίστου οἴκου στέγῃ κείμενον, σκηνῆς ἔχον τάξιν ᾧ στέγη μὲν οὐκ ἐπῆν, διατόναια δὲ τοξοειδῆ διὰ ποσοῦ τινος ἐνετέτατο διαστήματος, ἐφ' ὧν αὐλαῖαι κατὰ τὸν ἀνάπλουν ἁλουργεῖς ἐνεπετάννυντο. μετὰ δὲ τοῦτο αἴθριον ἐξεδέχετο τὴν ἐπάνω τῆς ὑποκειμένης προστάδος τάξιν κατέχον ᾧ κλῖμάξ τε ἑλικτὴ φέρουσα πρὸς τὸν κρυπτὸν περίπατον παρέκειτο καὶ συμπόσιον ἐννεάκλινον, τῇ διαθέσει τῆς κατασκευῆς Αἰγύπτιον. οἱ γὰρ γεγονότες αὐτόθι κίονες ἀνήγοντο στρογγύλοι, διαλλάττοντες τοῖς σπονδύλοις, τοῦ</TextUnit>
    <TextUnit id="1212" loc="206b">μὲν μέλανος, τοῦ δὲ λευκοῦ παράλληλα τιθεμένων. εἰσὶ δ' αὐτῶν καὶ αἱ κεφαλαὶ τῷ σχήματι περιφερεῖς, ὧν ἡ μὲν ὅλη περιγραφὴ παραπλησία ῥόδοις ἐπὶ μικρὸν ἀναπεπταμένοις ἐστίν, περὶ δὲ τὸν προσαγορευόμενον κάλαθον οὐχ ἕλικες, καθάπερ ἐπὶ τῶν ̔Ελληνικῶν, καὶ φύλλα τραχέα περίκειται, λωτῶν δὲ ποταμίων κάλυκες καὶ φοινίκων ἀρτιβλάστων καρπὸς : ἔστι δ' ὅτε καὶ πλειόνων ἄλλων ἀνθέων γέγλυπται γένη. τὸ δ' ὑπὸ τὴν ῥίζαν, ὃ δὴ τῷ συνάπτοντι πρὸς τὴν κεφαλὴν ἐπίκειται σπονδύλῳ, κιβωρίων ἄνθεσι καὶ φύλλοις ὡσανεὶ καταπεπλεγμένοις ὁμοίαν</TextUnit>
    <TextUnit id="1213" loc="206c">εἶχε τὴν διάθεσιν. τοὺς μὲν οὖν κίονας οὕτως  Αἰγύπτιοι κατασκευάζουσι: καὶ τοὺς τοίχους δὲ λευκαῖς καὶ μελαίναις διαποικίλλουσι πλινθίσιν, ἐνίοτε δὲ καὶ τοῖς ἀπὸ τῆς ἀλαβαστίτιδος προσαγορευομένης πέτρας, πολλὰ δὲ καὶ ἕτερα κατὰ μέσον τῆς νεὼς τὸ κύτος ἐν κοίλῃ καὶ κατὰ πᾶν αὐτῆς μέρος οἰκήματα ἦν. ὁ δὲ ἱστὸς ἦν αὐτῆς ἑβδομήκοντα πηχῶν, βύσσινον ἔχων ἱστίον ἁλουργεῖ παρασείῳ κεκοσμημένον.” πᾶς δ' ὁ τοῦ βασιλέως τοῦ Φιλαδέλφου πλοῦτος</TextUnit>
    <TextUnit id="1214" loc="206d">τοσοῦτον χρόνον φυλαχθεὶς κατελύθη ὑπὸ τοῦ τελευταίου Πτολεμαίου τοῦ καὶ τὸν Γαβινιακὸν συστησαμένου πόλεμον, οὐκ ἀνδρὸς γενομένου ἀλλ' αὐλητοῦ καὶ μάγου. περὶ δὲ τῆς ὑπὸ ̔Ιέρωνος τοῦ Συρακοσίου κατασκευασθείσης νεώς, ἧς καὶ ̓Αρχιμήδης ἦν ὁ γεωμέτρης ἐπόπτης, οὐκ ἄξιον εἶναι κρίνω σιωπῆσαν, σύγγραμμα ἐκδόντος Μοσχίωνός τινος, ᾧ οὐ παρέργως ἐνέτυχον ὑπογυίως. γράφει οὖν ὁ Μοσχίων οὕτως:  Διοκλείδης μὲν ὁ ̓Αβδηρίτης θαυμάζεται ἐπὶ τῇ πρὸς τὴν ̔Ροδίων πόλιν ὑπὸ Δημητρίου προσαχθείσῃ τοῖς τείχεσιν ἑλεπόλει,</TextUnit>
    <TextUnit id="1215" loc="206e">Τίμαιος δ' ἐπὶ τῇ πυρᾷ τῇ κατασκευασθείσῃ Διονυσίῳ τῷ Σικελίας τυράννῳ, καὶ ̔Ιερώνυμος ἐπὶ τῇ κατασκευῇ τῆς ἁρμαμάξης ᾗ συνέβαινε κατακομισθῆναι τὸ ̓Αλεξάνδρου σῶμα, Πολύκλειτος δ' ἐπὶ τῷ λυχνίῳ τῷ κατασκευασθέντι  τῷ Πέρσῃ. ̔Ιέρων δὲ ὁ Συρακοσίων βασιλεύς, ὁ πάντα ̔Ρωμαίοις φίλος, ἐσπουδάκει μὲν καὶ περὶ ἱερῶν καὶ γυμνασίων κατασκευάς, ἦν δὲ καὶ περὶ ναυπηγίας φιλότιμος, πλοῖα σιτηγὰ κατασκευαζόμενος, ὧν ἑνὸς τῆς κατασκευῆς μνησθήσομαι.</TextUnit>
    <TextUnit id="1216" loc="206f">εἰς ὕλην μὲν ξύλωσιν ἐκ τῆς Αἴτνης παρεσκεύαστο ἑξήκοντα τετρηρικῶν σκαφῶν πλῆθος ἐξεργάσασθαι δυναμένην. ὡς δὲ ταῦτα ἡτοιμάσατο γόμφους τε καὶ ἐγκοίλια καὶ σταμῖνας καὶ τὴν εἰς τὴν ἄλλην χρείαν ὕλην τὴν μὲν ἐξ ̓Ιταλίας, τὴν δ' ἐκ Σικελίας, εἰς δὲ σχοινία λευκέαν μὲν ἐξ ̓Ιβηρίας, κάνναβιν δὲ καὶ πίτταν ἐκ τοῦ ̔Ροδανοῦ ποταμοῦ καὶ τἄλλα πάντα τὰ χρειώδη πολλαχόθεν. συνήγαγε δὲ καὶ ναυπηγοὺς καὶ τοὺς ἄλλους τεχνίτας καὶ καταστήσας ἐκ πάντων ̓Αρχίαν τὸν Κορίνθιον ἀρχιτέκτονα παρεκάλεσε</TextUnit>
    <TextUnit id="1217" loc="207a">προθύμως ἐπιλαβέσθαι τῆς κατασκευῆς, προσκαρτερῶν καὶ αὐτὸς τὰς ἡμέρας, τὸ μὲν οὖν ἥμισυ τοῦ παντὸς τῆς νεὼς ἐν μησὶν ἓξ ἐξειργάσατο καὶ ταῖς ἐκ μολίβου ποιηθείσαις κεραμίσιν ἀεὶ καθ' ὃ ναυπηγηθείη μέρος περιελαμβάνετο, ὡς ἂν τριακοσίων ὄντων τῶν τὴν ὕλην ἐργαζομένων τεχνιτῶν χωρὶς τῶν ὑπηρετούντων, τοῦτο μὲν οὖν τὸ μέρος εἰς τὴν θάλασσαν</TextUnit>
    <TextUnit id="1218" loc="207b">καθέλκειν προσετέτακτο, τὴν λοιπὴν κατασκευὴν ἵν' ἐκεῖ λαμβάνῃ. ὡς δὲ περὶ τὸν καθελκυσμὸν αὐτοῦ τὸν εἰς τὴν θάλασσαν πολλὴ ζήτησις ἦν, ̓Αρχιμήδης ὁ μηχανικὸς μόνος αὐτὸ κατήγαγε δι'  ὀλίγων σωμάτων, κατασκευάσας γὰρ ἕλικα τὸ τηλικοῦτον σκάφος εἰς τὴν θάλασσαν κατήγαγε. πρῶτος δ' ̓Αρχιμήδης εὗρε τὴν τῆς ἕλικος κατασκευήν, ὡς δὲ καὶ τὰ λοιπὰ μέρη τῆς νεὼς ἐν ἄλλοις ἓξ μησὶ κατεσκευάσθη καὶ τοῖς χαλκοῖς ἥλοις πᾶσα περιελήφθη, ὧν οἱ πολλοὶ δεκάμνοοι ἦσαν, οἱ δ' ἄλλοι τούτων ἡμιόλιοι—διὰ τρυπάνων δ' ἦσαν οὗτοι ἡρμοσμένοι τοὺς σταμῖνας συνέχοντες: μολυβδίναις δὲ κεραμίσιν ἐπεστεγνοῦντο πρὸς τὸ ξύλον, ὑποτιθεμένων ὀθονίων μετὰ πίττης—ὡς οὖν τὴν ἐκτὸς ἐπιφάνειαν ἐξειργάσατο, τὴν ἐντὸς διασκευὴν ἐξεπονεῖτο.</TextUnit>
    <TextUnit id="1219" loc="207c">ἦν δὲ ἡ ναῦς τῇ μὲν κατασκευῇ εἰκόσορος, τριπάροδος δέ: τὴν μὲν κατωτάτω ἔχων ἐπὶ τὸν γόμον, ἐφ' ἣν διὰ κλιμάκων πυκνῶν ἡ κατάβασις ἐγίνετο: ἡ δ' ἑτέρα τοῖς εἰς τὰς διαίτας βουλομένοις εἰσιέναι ἐμεμηχάνητο: μεθ' ἣν ἡ τελευταία τοῖς ἐν τοῖς ὅπλοις τεταγμένοις. ἦσαν δὲ τῆς μέσης παρόδου παρ' ἑκάτερον τῶν τοίχων δίαιται τετράκλινοι τοῖς ἀνδράσι, τριάκοντα τὸ πλῆθος, ἡ δὲ ναυκληρικὴ δίαιτα κλινῶν μὲν ἦν πεντεκαίδεκα, θαλάμους δὲ τρεῖς εἶχε τρικλίνους, ὧν ἦν τὸ κατὰ τὴν πρύμναν ὀπτανεῖον. ταῦτα δὲ πάντα δάπεδον εἶχεν ἐν ἀβακίσκοις συγκείμενον ἐκ παντοίων λίθων, ἐν οἷς ἦν κατεσκευασμένος πᾶς ὁ περὶ τὴν</TextUnit>
    <TextUnit id="1220" loc="207d">̓Ιλιάδα μῦθος θαυμασίως ταῖς τε κατασκευαῖς καὶ ταῖς ὀροφαῖς, καὶ θυρώμασι δὲ πάντα ἦν  ταῦτα πεπονημένα. κατὰ δὲ τὴν ἀνωτάτω πάροδον γυμνάσιον ἦν καὶ περίπατοι σύμμετρον ἔχοντες τὴν κατασκευὴν τῷ τοῦ πλοίου μεγέθει, ἐν οἷς κῆποι παντοῖοι θαυμασίως ἦσαν ὑπερβάλλοντες ταῖς φυτείαις, διὰ κεραμίδων μολυβδινῶν κατεστεγνωμένων ἀρδευόμενοι,2 ἔτι δὲ σκηναὶ κιττοῦ λευκοῦ καὶ ἀμπέλων, ὧν αἱ ῥίζαι τὴν τροφὴν ἐν πίθοις εἶχον γῆς πεπληρωμένοις, τὴν αὐτὴν ἄρδευσιν λαμβάνουσαι καθάπερ καὶ</TextUnit>
    <TextUnit id="1221" loc="207e">οἱ κῆποι, αὗται δὲ αἱ σκηναὶ συνεσκίαζον τοὺς περιπάτους, ἑξῆς δὲ τούτων ̓Αφροδίσιον κατεσκεύαστο τρίκλινον, δάπεδον ἔχον ἐκ λίθων ἀχατῶν τε καὶ ἄλλων χαριεστάτων ὅσοι κατὰ τὴν νῆσον ἦσαν ` τοὺς τοίχους δ' εἶχε καὶ τὴν ὀροφὴν κυπαρίττου, τὰς δὲ θύρας ἐλέφαντος καὶ θύου γραφαῖς δὲ καὶ ἀγάλμασιν, ἔτι δὲ ποτηρίων κατασκευαῖς ὑπερβαλλόντως κατεσκεύαστο. τούτου δ' ἐφεξῆς σχολαστήριον ὑπῆρχε πεντάκλινον, ἐκ πύξου τοὺς τοίχους καὶ τὰ θυρώματα κατεσκευασμένον, βιβλιοθήκην ἔχον ἐν αὑτῷ, κατὰ δὲ τὴν ὀροφὴν πόλον ἐκ τοῦ κατὰ τὴν</TextUnit>
    <TextUnit id="1222" loc="207f">̓Αχραδίνην ἀπομεμιμημένον ἡλιοτροπίου, ἦν δὲ καὶ βαλανεῖον τρίκλινον πυρίας χαλκᾶς ἔχον τρεῖς καὶ λουτῆρα πέντε μετρητὰς δεχόμενον ποικίλον τοῦ Ταυρομενίτου λίθου, κατεσκεύαστο δὲ καὶ οἰκήματα πλείω τοῖς ἐπιβάταις καὶ τοῖς τὰς ἀντλίας φυλάττουσι. χωρὶς δὲ τούτων ἱππῶνες  ἦσαν ἑκατέρου τῶν τοίχων δέκα: κατὰ δὲ τούτους ἡ τροφὴ τοῖς ἵπποις ἔκειτο καὶ τῶν ἀναβατῶν</TextUnit>
    <TextUnit id="1223" loc="208a">καὶ τῶν παίδων τὰ σκεύη, ἦν δὲ καὶ ὑδροθήκη κατὰ τὴν πρῷραν κλειστή, δισχιλίους μετρητὰς δεχομένη, ἐκ σανίδων καὶ πίττης καὶ ὀθονίων κατεσκευασμένη. παρὰ δὲ ταύτην κατεσκεύαστο διὰ μολιβδώματος καὶ σανίδων κλειστὸν ἰχθυοτροφεῖον: τοῦτο δ' ἦν πλῆρες θαλάττης, ἐν ᾧ πολλοὶ ἰχθύες ἐνετρέφοντο. ὑπῆρχον δὲ καὶ τῶν τοίχων ἑκατέρωθεν τρόποι προεωσμένοι, διάστημα σύμμετρον ἔχοντες: ἐφ' ὧν κατεσκευασμέναι ἦσαν ξυλοθῆκαι καὶ κρίβανοι καὶ ὀπτανεῖα</TextUnit>
    <TextUnit id="1224" loc="208b">καὶ μύλοι καὶ πλείους ἕτεραι διακονίαι. ἄτλαντές τε περιέτρεχον τὴν ναῦν ἐκτὸς ἑξαπήχεις, οἳ τοὺς ὄγκους ὑπειλήφεσαν τοὺς ἀνωτάτω καὶ τὸ τρίγλυφον, πάντες ἐν διαστήματι συμμέτρῳ βεβῶτες. ἡ δὲ ναῦς πᾶσα οἰκείαις γραφαῖς ἐπεπόνητο.  πύργοι τε ἦσαν ἐν αὐτῇ ὀκτὼ σύμμετροι τὸ μέγεθος τοῖς τῆς νεὼς ὄγκοις: δύο μὲν κατὰ πρύμναν, οἱ δ' ἴσοι κατὰ πρῷραν, οἱ λοιποὶ δὲ κατὰ μέσην ναῦν. τούτων δὲ ἑκάστῳ παρεδέδεντο κεραῖαι β', ἐφ' ὧν κατεσκεύαστο φατνώματα, δι' ὧν ἠφίεντο λίθοι πρὸς τοὺς ὑποπλέοντας τῶν</TextUnit>
    <TextUnit id="1225" loc="208c">πολεμίων, ἐπὶ δὲ τῶν πύργων ἕκαστον ἀνέβαινον τέτταρες μὲν καθωπλισμένοι νεανίσκοι, δύο δὲ τοξόται. πᾶν δὲ τὸ ἐντὸς τῶν πύργων λίθων καὶ βελῶν πλῆρες ἦν. τεῖχος δὲ ἐπάλξεις ἔχον καὶ καταστρώματα διὰ νεὼς ἐπὶ κιλλιβάντων κατεσκεύαστο: ἐφ' οὗ λιθοβόλος ἐφειστήκει, τριτάλαντον λίθον ἀφ' αὑτοῦ ἀφιεὶς καὶ δωδεκάπηχυ  βέλος, τοῦτο δὲ τὸ μηχάνημα κατεσκεύασεν ̓Αρχιμήδης, ἑκάτερον δὲ τῶν βελῶν ἔβαλλεν ἐπὶ στάδιον. μετὰ δὲ ταῦτα παραρρύματα ἐκ τροπῶν παχέων συγκείμενα διὰ ἁλύσεων χαλκῶν</TextUnit>
    <TextUnit id="1226" loc="208d">κρεμάμενα, τριῶν δὲ ἱστῶν ὑπαρχόντων ἐξ ἑκάστου κεραῖαι λιθοφόροι ἐξήρτηντο β', ἐξ ὧν ἅρπαγές τε καὶ πλίνθοι μολίβου πρὸς τοὺς ἐπιτιθεμένους ἠφίεντο. ἦν δὲ καὶ χάραξ κύκλῳ τῆς νεὼς σιδηροῦς πρὸς τοὺς ἐπιχειροῦντας ἀναβαίνειν κόρακές τε σιδηροῖ κύκλῳ τῆς νεὼς, οἳ δι' ὀργάνων ἀφιέμενοι τὰ τῶν ἐναντίων ἐκράτουν σκάφη καὶ παρέβαλλον εἰς πληγήν. ἑκατέρῳ δὲ τῶν τοίχων ἑξήκοντα νεανίσκοι πανοπλίας ἔχοντες ἐφειστήκεσαν</TextUnit>
    <TextUnit id="1227" loc="208e">καὶ τούτοις ἴσοι περί τε τοὺς ἱστοὺς καὶ τὰς λιθοφόρους κεραίας, ἦσαν δὲ καὶ κατὰ τοὺς ἱστοὺς ἐν τοῖς καρχησίοις οὖσι χαλκοῖς ἐπὶ μὲν τοῦ πρώτου τρεῖς ἄνδρες, εἶθ' ἑξῆς καθ' ἕνα λειπόμενοι τούτοις δ' ἐν πλεκτοῖς γυργάθοις διὰ τροχιλίων εἰς τὰ θωράκια λίθοι παρεβάλλοντο καὶ βέλη διὰ τῶν παίδων, ἄγκυραι δὲ ἦσαν ξύλιναι μέν τέτταρες, σιδηραῖ δ' ὀκτώ. τῶν δὲ ἱστῶν ὁ μὲν δεύτερος καὶ τρίτος εὑρέθησαν εὐχερῶς,5 δυσχερῶς δὲ ὁ πρῶτος εὑρέθη ἐν τοῖς</TextUnit>
    <TextUnit id="1228" loc="208f">ὄρεσι τῆς Βρεττίας ὑπὸ συβώτου ἀνδρὸς : κατήγαγε δ' αὐτὸν ἐπὶ θάλατταν Φιλέας ὁ Ταυρομενίτης μηχανικός, ἡ δὲ ἀντλία καίπερ βάθος ὑπερβάλλον ἔχουσα δι' ἑνὸς ἀνδρὸς ἐξηντλεῖτο διὰ κοχλίου,  ̓Αρχιμήδους ἐξευρόντος. ὄνομα δ' ἦν τῇ νηὶ Συρακοσία: ὅτε δ' αὐτὴν ἐξέπεμπεν ̔Ιέρων, ̓Αλεξανδρίδα αὐτὴν μετωνόμασεν. ἐφόλκια δ' ἦσαν αὐτῇ τὸ μὲν πρῶτον κέρκουρος τρισχίλια τάλαντα δέχεσθαι δυνάμενος: πᾶς δ' ἦν οὗτος ἐπίκωπος. μεθ' ὃν χίλια πεντακόσια βαστάζουσαι ἁλιάδες τε καὶ σκάφαι πλείους. ὄχλος δ' ἦν οὐκ ἐλάττων ,1 μετὰ τοὺς προειρημένους ἄλλοι τε ἑξακόσιοι παρὰ τὴν πρῷραν ἐπιτηροῦντες τὰ</TextUnit>
    <TextUnit id="1229" loc="209a">παραγγελλόμενα, τῶν δὲ κατὰ ναῦν ἀδικημάτων δικαστήριον καθειστήκει ναύκληρος, κυβερνήτης καὶ πρῳρεύς, οἵπερ ἐδίκαζον κατὰ τοὺς Συρακοσίων νόμους. σίτου δὲ ἐνεβάλλοντο εἰς τὴν ναῦν μυριάδας ἕξ, ταρίχων δὲ Σικελικῶν κεράμια μύρια, ἐρεῶν τάλαντα δισμύρια, καὶ ἕτερα δὲ φορτία δισμύρια. χωρὶς δὲ τούτων ὁ ἐπισιτισμὸς ἦν τῶν ἐμπλεόντων.</TextUnit>
    <TextUnit id="1230" loc="209b">ὁ δ' ̔Ιέρων ἐπεὶ πάντας τοὺς λιμένας ἤκουεν τοὺς μὲν ὡς οὐ δύνατοί εἰσι τὴν ναῦν δέχεσθαι, τοὺς δὲ καὶ ἐπικινδύνους ὑπάρχειν, διέγνω δῶρον αὐτὴν ἀποστεῖλαι Πτολεμαίῳ τῷ βασιλεῖ εἰς ̓Αλεξάνδρειαν καὶ γὰρ ἦν σπάνις σίτου κατὰ τὴν Αἴγυπτον. καὶ οὕτως ἐποίησε, καὶ ἡ ναῦς κατήχθη εἰς τὴν ̓Αλεξάνδρειαν, ἔνθα καὶ ἐνεωλκήθη. ὁ δ' ̔Ιέρων καὶ ̓Αρχίμηλον τὸν τῶν ἐπιγραμμάτων ποιητὴν γράψαντα εἰς τὴν ναῦν ἐπίγραμμα χιλίοις πυρῶν μεδίμνοις, οὓς καὶ παρέπεμψεν ἰδίοις δαπανήμασιν εἰς τὸν Πειραιᾶ, ἐτίμησεν. ἔχει δ' οὕτως τὸ ἐπίγραμμα:</TextUnit>
    <TextUnit id="1231" loc="209c">τίς τόδε σέλμα πέλωρον ἐπὶ χθονὸς εἵσατο; ποῖος  κοίρανος ἀκαμάτοις πείσμασιν ἠγάγετο;  πῶς δὲ κατὰ δρυόχων ἐπάγη σανίς, ἢ τίνι γόμφοι  τμηθέντες πελέκει τοῦτ' ἔκαμον τὸ κύτος, ἢ κορυφαῖς Αἴτνας παρισούμενον ἢ τινι νάσων ἃς Αἰγαῖον ὕδωρ Κυκλάδας ἐνδέδεται,  τοίχοις ἀμφοτέρωθεν ἰσοπλατές; ἦ ῥα Γίγαντες</TextUnit>
    <TextUnit id="1232" loc="209d">τοῦτο πρὸς οὐρανίας ἔξεσαν ἀτραπιτούς. ἄστρων γὰρ ψαύει καρχήσια καὶ τριελίκτους θώρακας μεγάλων ἐντὸς ἔχει νεφέων.  πείσμασι δ' ἀγκύρας ἀπερείδεται οἷσιν ̓Αβύδου  Ξέρξης καὶ Σηστοῦ δισσὸν ἔδησε πόρον.  μανύει στιβαρᾶς κατ' ἐπωμίδος ἀρτιχάρακτον  γράμμα, τίς ἐκ χέρσου τάνδ' ἐκύλισε τρόπιν  φατὶ γὰρ ὡς ̔Ιέρων ̔Ιεροκλέος ̔Ελλάδι πάσᾳ</TextUnit>
    <TextUnit id="1233" loc="209e">καὶ νάσοις καρπὸν πίονα δωροφορῶν:  Σικελίας σκαπτοῦχος ὁ Δωρικός, ἀλλά, Πόσειδον,  σῷζε κατὰ,4 γλαυκῶν σέλμα τόδε ῥοθίων.  παρέλιπον δ' ἑκὼν ἐγὼ τὴν ̓Αντιγόνου ἱερὰν τριήρη, ᾗ ἐνίκησε τοὺς Πτολεμαίου στρατηγοὺς περὶ Λεύκολλαν τῆς Κῴας, ὅπου δὴ καὶ τῷ ̓Απόλλωνι αὐτὴν ἀνέθηκεν ἥτις οὐδὲ τὸ τρίτον, τάχα δὲ οὐδὲ τὸ τέταρτον εἶχε τῆς Συρακοσίας ἢ ̓Αλεξανδρίδος ταύτης νεώς.  τοσαῦτ' οὖν καὶ περὶ τοῦ τῶν νεῶν καταλόγου</TextUnit>
    <TextUnit id="1234" loc="209f">οὐκ ἀπὸ Βοιωτῶν ἀρξάμενοι κατελέξαμεν, ἀλλ' ἀπὸ πανηγυρικῶν πομπῶν, καὶ ἐπεὶ τὸν καλὸν Οὐλπιανὸν οἶδα πάλιν προβαλοῦντα ἡμῖν τίς αὕτη ἡ παρὰ τῷ Καλλιξείνῳ ἐγγυθήκη, φαμὲν αὐτῷ ὅτι καὶ λόγος τις εἰς Λυσίαν ἀναφέρεται τὸν ῥήτορα περὶ ἐγγυθήκης ἐπιγραφόμενος, οὗ ἡ ἀρχή: “εἰ μὲν δίκαιον ἔλεγεν ἢ μέτριον, ἄνδρες δικασταί, Λυσιμένης.” ἐν ᾧ προελθών φησιν “ οὐκ ἂν ἐσπούδαζον περὶ αὐτῆς τῆς ἐγγυθήκης δικαιολογεῖσθαι, ἣ οὔκ ἐστιν ἀξία τριάκοντα δραχμῶν.”</TextUnit>
    <TextUnit id="1235" loc="210a">ὅτι δὲ χαλκῆ ἦν ἡ ἐγγυθήκη ἑξῆς φησι: “ πέρυσιν δὲ ἐπισκευάσαι αὐτὴν βουλόμενος ἐξέδωκα εἰς τὸ χαλκεῖον ἐστὶ γὰρ συνθετὴ καὶ Σατύρων ἔχει πρόσωπα καὶ βουκεφάλια , ἄλλο ἔτι μέγεθος τὸ αὐτό. ὁ γὰρ αὐτὸς τεχνίτης πολλὰ σκεύη ταὐτὰ καὶ ὅμοια ἐργάζεται.” ἐν τούτοις ὁ Λυσίας εἰπὼν ὅτι καὶ χαλκῆ ἦν ἡ ἐγγυθήκη, σαφῶς παρίστησιν, ὡς καὶ ὁ Καλλίξεινος εἴρηκε, λεβήτων αὐτὰς ὑποθήματα εἶναι, οὕτως γὰρ καὶ Πολέμων ὁ περιηγητὴς</TextUnit>
    <TextUnit id="1236" loc="210b">εἶπεν ἐν γ' τῶν πρὸς ̓Αδαῖον καὶ ̓Αντίγονον ἐξηγούμενος διάθεσιν ἐν Φλιοῦντι κατὰ τὴν πολεμάρχειον στοὰν γεγραμμένην ὑπὸ Σίλλακος τοῦ ̔Ρηγίνου, οὗ μνημονεύουσιν ̓Επίχαρμος καὶ Σιμωνίδης, λέγων οὕτως: “ ἐγγυθήκη καὶ ἐπ' αὐτῆς κύπελλον.” ̔Ηγήσανδρος δὲ ὁ Δελφὸς ἐν  τῷ ἐπιγραφομένῳ ὑπομνήματι ἀνδριάντων καὶ ἀγαλμάτων Γλαύκου φησὶ τοῦ Χίου τὸ ἐν Δελφοῖς ὑπόστημα οἷον ἐγγυθήκην τινὰ σιδηρᾶν, ἀνάθημα</TextUnit>
    <TextUnit id="1237" loc="210c">̓Αλυάττου: οὗ ὁ ̔ ̔Ηρόδοτος μνημονεύει ὑποκρητηρίδιον αὐτὸ καλῶν. καὶ ὁ μὲν ̔Ηγήσανδρος ταῦτα λέγει, εἴδομεν δ' αὐτὸ καὶ ἡμεῖς ἀνακείμενον ἐν Δελφοῖς ὡς ἀληθῶς θέας ἄξιον διὰ τὰ ἐν αὐτῷ ἐντετορευμένα ζῳδάρια καὶ ἄλλα τινὰ ζῳύφια καὶ φυτάρια, ἐπιτίθεσθαι ἐπ' αὐτῷ δυνάμενα καὶ κρατῆρας καὶ ἄλλα σκεύη, ἡ δ' ὑπ' ̓Αλεξανδρέων καλουμένη ἀγγοθήκη τρίγωνός ἐστι, κατὰ μέσον κοίλη, δέχεσθαι δυναμένη ἐντιθέμενον κεράμιον. ἔχουσι δὲ ταύτην οἱ μὲν πένητες ξυλίνην, οἱ δὲ πλούσιοι χαλκῆν ἢ ἀργυρᾶν. εἰπόντες οὖν περὶ ἐγγυθήκης ἑξῆς πάλιν μνησθησόμεθα φιλοδείπνων βασιλέων, ὁ γὰρ τῷ προειρημένῳ</TextUnit>
    <TextUnit id="1238" loc="210d">̓Αντιόχῳ ὁμώνυμος βασιλεύς, Δημητρίου δ' υἱός, ὡς ἱστορεῖ Ποσειδώνιος, ὑποδοχὰς ποιούμενος καθ' ἡμέραν ὀχλικὰς χωρὶς τῶν ἀναλισκομένων σωρευμάτων ἑκάστῳ ἀποφέρειν ἐδίδου τῶν ἑστιατόρων ὁλομελῆ κρέα χερσαίων τε καὶ πτηνῶν καὶ θαλαττίων ζῴων ἀδιαίρετα ἐσκευασμένα, ἅμαξαν πληρῶσαι δυνάμενα: καὶ μετὰ ταῦτα μελιπήκτων καὶ στεφάνων ἐκ σμύρνης καὶ λιβανωτοῦ σὺν ἀνδρομήκεσι λημνίσκων χρυσῶν πιλήμασι</TextUnit>
    <TextUnit id="1239" loc="210e">πλήθη, καὶ ἄλλος δ' ̓Αντίοχος βασιλεὺς  ἐπιτελῶν τοὺς ἐν Δάφνῃ ἀγῶνας ἐποιήσατο καὶ αὐτὸς ὑποδοχὰς λαμπράς, ὡς ὁ αὐτός φησι Ποσειδώνιος: “τὸ μὲν γὰρ πρῶτον ἀναδόσεις ἐποιήσατο κατ' ἄνδρα ὁλομελῶν βρωμάτων, μετὰ δὲ καὶ ζώντων χηνῶν καὶ λαγωῶν καὶ δορκάδων. ἀνεδίδοντο δὲ καὶ χρυσοῖ στέφανοι τοῖς δειπνοῦσι καὶ ἀργυρωμάτων πλῆθος καὶ θεραπόντων καὶ ἵππων καὶ καμήλων, καὶ ἔδει ἀναβάντα ἐπὶ τὴν κάμηλον πιεῖν ἕκαστον καὶ λαβεῖν τὴν κάμηλον καὶ τὰ ἐπὶ τὴν κάμηλον καὶ τὸν παρεστῶτα παῖδα.” “καὶ οἱ κατὰ τὴν Συρίαν δὲ πάντες, φησί, διὰ</TextUnit>
    <TextUnit id="1240" loc="210f">τὴν τῆς χώρας εὐβοσίαν ἀπὸ τῆς περὶ τἀναγκαῖα κακοπαθείας συνόδους ἔνεμον πλείους ἵνα εὐωχοῖντο συνεχῶς, τοῖς μὲν γυμνασίοις ὡς βαλανείοις χρώμενοι, ἀλειφόμενοι ἐλαίῳ πολυτελεῖ καὶ μύροις, τοῖς δὲ γραμματείοις—οὕτως γὰρ ἐκάλουν τὰ κοινὰ τῶν συνδείπνων—ὡς οἰκητηρίοις ἐνδιαιτώμενοι, καὶ τὸ πλεῖον μέρος τῆς ἡμέρας γαστριζόμενοι ἐν αὐτοῖς οἴνοις καὶ βρώμασιν, ὥστε καὶ προσαποφέρειν πολλά, καὶ καταυλούμενοι πρὸς χελωνίδος πολυκρότου ψόφους, ὥστε τὰς πόλεις ὅλας τοῖς τοιούτοις κελάδοις συνηχεῖσθαι.”</TextUnit>
    <TextUnit id="1241" loc="211a">ἐπαινῶ δ' ἐγώ, ἄνδρες φίλοι, τὸ γενόμενον παρ' ̓Αλεξάνδρῳ τῷ βασιλεῖ τῆς Συρίας συμπόσιον. ὁ δ' ̓Αλέξανδρος οὗτος ὢν ̓Αντιόχου τοῦ  ̓Επιφανοῦς υἱὸς ὑποβληθείς, διό εἶχον μῖσος πάντες ἄνθρωποι εἰς Δημήτριον περὶ οὗ ἱστόρησεν ὁ ἑταῖρος ἡμῶν ̓Αθήναιος ἐν τοῖς περὶ τῶν ἐν Συρίᾳ βασιλευσάντων. τὸ οὖν συμπόσιον τοῦτο τοιόνδε τι ἐγένετο. Διογένης ὁ ̓Επικούρειος, ἕξιν ἔχων ἱκανὴν ἐν οἷς μετεχειρίζετο λόγοις, τὸ</TextUnit>
    <TextUnit id="1242" loc="211b">μὲν γένος ἦν ἐκ Σελευκείας τῆς ἐν Βαβυλωνίᾳ,2 ἀποδοχῆς δ' ἐτύγχανε παρὰ τῷ βασιλεῖ καίτοι τοῖς ἀπὸ τῆς στοᾶς λόγοις χαίροντι. ἐπολυώρει οὖν αὐτὸν ὁ ̓Αλέξανδρος καίπερ ὄντα τῷ βίῳ φαῦλον, ἔτι δὲ βλάσφημον καὶ βάσκανον ἕνεκά τε τοῦ γελοίου μηδὲ τῶν βασιλέων ἀπεχόμενον. καὶ αἰτησαμένῳ αὐτῷ φιλοσοφίας ἀλλοτρίαν αἴτησιν, ὅπως πορφυροῦν τε χιτωνίσκον φορήσει καὶ χρυσοῦν στέφανον ἔχοντα πρόσωπον ̓Αρετῆς κατὰ μέσον, ἧς ἱερεὺς ἠξίου προσαγορεύεσθαι, συνεχώρησε καὶ τὸν στέφανον προσχαρισάμενος. ἅπερ ὁ Διογένης ἐρασθείς τινος λυσιῳδοῦ γυναικὸς</TextUnit>
    <TextUnit id="1243" loc="211c">ἐχαρίσατο αὐτῇ. ἀκούσας δ' ὁ ̓Αλέξανδρος καὶ συνάγων φιλοσόφων καὶ ἐπισήμων ἀνδρῶν συμπόσιον ἐκάλεσε καὶ τὸν Διογένη: καὶ παραγενόμενον ἠξίου κατακλίνεσθαι ἔχοντα τὸν στέφανον καὶ τὴν ἐσθῆτα. ἄκαιρον δ' εἶναι εἰπόντος νεύσας  εἰσαγαγεῖν ἐκέλευσε τὰ ἀκούσματα, ἐν οἷς καὶ ἡ λυσιῳδὸς εἰσῆλθεν ἐστεφανωμένη τὸν τῆς ̓Αρετῆς στέφανον, ἐνδῦσα καὶ τὴν πορφυρᾶν ἐσθῆτα. γέλωτος οὖν πολλοῦ καταρραγέντος ἔμενεν ὁ φιλόσοφος καὶ τὴν λυσιῳδὸν ἐπαινῶν οὐκ</TextUnit>
    <TextUnit id="1244" loc="211d">ἐπαύσατο. τοῦτον τὸν Διογένη ὁ μεταλαβὼν τὴν βασιλείαν ̓Αντίοχος, οὐκ ἐνέγκας αὐτοῦ τὴν κακολογίαν, ἀποσφαγῆναι ἐκέλευσεν. ὁ δ' ̓Αλέξανδρος προσηνὴς ἦν ἐν πᾶσι καὶ φιλόλογος ἐν ταῖς ὁμιλίαις καὶ οὐχ ὅμοιος ̓Αθηνίωνι τῷ περιπατητικῷ φιλοσόφῳ, τῷ καὶ διατριβῆς προστάντι φιλοσόφου ̓Αθήνησί τε καὶ ἐν Μεσσήνῃ, ἔτι δὲ καὶ ἐν Λαρίσῃ τῆς Θετταλίας, καὶ μετὰ ταῦτα τῆς ̓Αθηναίων πόλεως τυραννήσαντι. περὶ οὗ καθ' ἕκαστα ἱστορεῖ Ποσειδώνιος ὁ ̓Απαμεύς, ἅπερ εἰ καὶ μακρότερὰ ἐστιν ἐκθήσομαι, ἵν'</TextUnit>
    <TextUnit id="1245" loc="211e">ἐπιμελῶς πάντας ἐξετάζωμεν τοὺς φάσκοντας εἶναι φιλοσόφους καὶ μὴ τοῖς τριβωνίοις καὶ τοῖς ἀκάρτοις πώγωσι πιστεύωμεν. κατὰ γὰρ τὸν ̓Αγάθωνα  εἰ μὲν φράσω τἀληθές, οὐχὶ ς' εὐφρανῶ: :  εἰ δ' εὐφρανῶ: τί ς', οὐχὶ τἀληθὲς φράσω. ἀλλὰ φίλη γάρ,3 φασίν, ἡ ἀλήθεια, ἐκθήσομαι τὰ περὶ τὸν ἄνδρα ὡς ἐγένετο. ἐν τῇ ̓Ερυμνέως τοῦ περιπατητικοῦ σχολῇ διέτριβέ τις ̓Αθηνίων προσκαρτερῶν τοῖς λόγοις.  ὅστις Αἰγυπτίαν ὠνησάμενος θεράπαιναν ἐπεπλέκετο</TextUnit>
    <TextUnit id="1246" loc="211f">αὐτῇ. ταύτης οὖν παῖς εἴτ' ἐξ αὐτοῦ τεκούσης, εἴτ' ἐξ ἄλλου τινος, ὁμώνυμος ̓Αθηνίωνι τῷ δεσπότῃ παρετρέφετο. γράμματα δὲ μαθὼν καὶ πρεσβύτην γενόμενον τὸν δεσπότην μετὰ τῆς μητρὸς ἐχειραγώγει καὶ ἀποθανόντα κληρονομήσας παρέγγραφος ̓Αθηναίων πολίτης ἐγένετο. γήμας τε παιδισκάριον εὔμορφον μετὰ τούτου πρὸς τὸ σοφιστεύειν ὥρμησε μειράκια σχολαστικὰ θηρεύων. καὶ σοφιστεύσας ἐν Μεσσήνῃ κἀν</TextUnit>
    <TextUnit id="1247" loc="212a">Λαρίσῃ τῇ Θετταλικῇ καὶ πολλὰ ἐργασάμενος χρήματα ἐπανῆλθεν εἰς τὰς ̓Αθήνας, καὶ χειροτονηθεὶς ὑπὸ τῶν ̓Αθηναίων πρεσβευτής, ὅτε εἰς Μιθριδάτην τὰ πράγματα μετέρρει, ὑποδραμὼν τὸν βασιλέα τῶν φίλων εἷς ἐγένετο, μεγίστης τυχὼν προαγωγῆς, διόπερ μετεώριζε τοὺς ̓Αθηναίους δι' ἐπιστολῶν ὡς τὰ μέγιστα παρὰ τῷ Καππαδόκῃ δυνάμενος, ὥστε μὴ μόνον τῶν ἐπιφερομένων ὀφλημάτων ἀπολυθέντας ἐν ὁμονοίᾳ ζῆν, ἀλλὰ καὶ τὴν δημοκρατίαν ἀνακτησαμένους, καὶ δωρεῶν μεγάλων τυχεῖν ἰδίᾳ</TextUnit>
    <TextUnit id="1248" loc="212b">καὶ δημοσίᾳ. ταῦτα οἱ ̓Αθηναῖοι διεκόμπουν τὴν ̔Ρωμαίων ἡγεμονίαν καταλελύσθαι πεπιστευκότες. ἤδη οὖν τῆς ̓Ασίας μεταβεβλημένης ὁ ̓Αθηνίων ἐπανῆγεν εἰς τὰς ̓Αθήνας καὶ ὑπὸ χειμῶνος ἐνοχληθεὶς εἰς τὴν Καρυστίαν κατηνέχθη. τοῦτο μαθόντες οἱ Κεκροπίδαι ἔπεμψαν  ἐπὶ τὴν ἀνακομιδὴν αὐτοῦ ναῦς μακρὰς καὶ φορεῖον ἀργυρόπουν. ἀλλ' εἴσεισιν ἤδη, καὶ</TextUnit>
    <TextUnit id="1249" loc="212c">σχεδὸν τὸ πλεῖστον μέρος τῆς πόλεως ἐπὶ τὴν ἐκδοχὴν αὐτοῦ ἐξεκέχυτο : συνέτρεχον δὲ πολλοὶ καὶ ἄλλοι θεαταὶ τὸ παράδοξον τῆς τύχης θαυμάζοντες, εἰ ὁ παρέγγραφος ̓Αθηνίων εἰς ̓Αθήνας ἐπ' ἀγρυρόποδος κατακομίζεται φορείου καὶ πορφυρῶν στρωμάτων, ὁ μηδέποτε ἐπὶ τοῦ τρίβωνος ἑωρακὼς πορφύραν πρότερον,2 οὐδενὸς οὐδὲ ̔Ρωμαίων ἐν τοιαύτῃ φαντασίᾳ καταχλιδῶντος τῆς ̓Αττικῆς. συνέτρεχον οὖν πρὸς τὴν θέαν ταύτην ἄνδρες, γυναῖκες, παῖδες, τὰ κάλλιστα προσδοκῶντες παρὰ Μιθριδάτου, ὁπότε ̓Αθηνίων ὁ πένης καὶ τὰς ἐρανικὰς ποιησάμενος ἀκροάσεις</TextUnit>
    <TextUnit id="1250" loc="212d">διὰ τὸν βασιλέα σιληπορδῶν διὰ τῆς χώρας καὶ πόλεως πομπεύει. ὑπήντησαν δ' αὐτῷ καὶ οἱ περὶ τὸν Διόνυσον τεχνῖται, τὸν ἄγγελον τοῦ νέου Διονύσου καλοῦντες ἐπὶ τὴν κοινὴν ἑστίαν καὶ τὰς περὶ ταύτην εὐχάς τε καὶ σπονδάς. ὁ δὲ πρότερον ἐκ μισθωτῆς οἰκίας ἐξιὼν εἰς τὴν διευς οἰκίαν τοῦ τότε πλουτοῦντος ἀνθρώπου ταῖς ἐκ Δήλου προσόδοις εἰσηνέχθη, κεκοσμημένην στρωμναῖς τε καὶ γραφαῖς καὶ ἀνδριᾶσι καὶ ἀργυρωμάτων ἐκθέσει, ἀφ' ἧς ἐξῄει χλαμύδα λαμπρὰν ἐπισύρων καὶ περικείμενος δακτύλιον χρυσίου</TextUnit>
    <TextUnit id="1251" loc="212e">ἐγγεγλυμμένην ἔχοντα τὴν Μιθριδάτου εἰκόνα:  προεπόμπευον δ' αὐτοῦ καὶ ἐφείποντο θεράποντες πολλοί, ἐν δὲ τῷ τεμένει τῶν τεχνιτῶν θυσίαι τε ἐπετελοῦντο ἐπὶ τῇ ̓Αθηνίωνος παρουσίᾳ καὶ μετὰ κήρυκος προαναφωνήσεως σπονδαί. καὶ τῇ ὑστεραίᾳ πολλοὶ μὲν ἐπὶ τὴν οἰκίαν ἐλθόντες ἀνέμενον αὐτοῦ τὴν πρόοδον πλήρης δ' ἦν καὶ ὁ Κεραμεικὸς ἀστῶν καὶ ξένων καὶ αὐτόκλητος εἰς τὴν ἐκκλησίαν τῶν ὄχλων συνδρομή, ὁ δὲ μόλις προῆλθε δορυφορούμενος ὑπὸ τῶν εὐδοκιμεῖν</TextUnit>
    <TextUnit id="1252" loc="212f">παρὰ τῷ δήμῳ θελόντων, ἑκάστου σπεύδοντος κἂν προσάψασθαι τῆς ἐσθῆτος. ἀναβὰς οὖν ἐπὶ τὸ βῆμα τὸ πρὸ τῆς ̓Αττάλου στοᾶς ᾠκοδομημένον τοῖς ̔Ρωμαίων στρατηγοῖς στὰς ἐπὶ τούτου καὶ περιβλέψας κυκληδὸν τὸ πλῆθος, ἔπειτ' ἀναβλέψας ' ἄνδρες ̓Αθηναῖοι, ἔφη, τὰ πράγματα μὲν με βιάζεται καὶ τὸ τῆς πατρίδος συμφέρον ἀπαγγέλλειν ἃ οἶδα, τὸ δέ μέγεθος τῶν μελλόντων λέγεσθαι διὰ τὸ παράδοξον τῆς περιστάσεως ἐμποδίζει με ἁθρόως</TextUnit>
    <TextUnit id="1253" loc="213a">δ' ἐπιβοησάντων αὐτῷ τῶν περιεστώτων θαρρεῖν καὶ λέγειν, ' λέγω τοίνυν, ἔφη, τὰ μηδέποτε ἐλπισθέντα μηδὲ ἐν ὀνείρῳ φαντασθέντα. βασιλεὺς Μιθριδάτης κρατεῖ μὲν Βιθυνίας καὶ τῆς ἄνω Καππαδοκίας, κρατεῖ δὲ τῆς συνεχοῦς ̓Ασίας ἁπάσης ἄχρι Παμφυλίας καὶ Κιλικίας, καὶ βασιλεῖς μὲν αὐτὸν ̓Αρμενίων καὶ Περσῶν δορυφοροῦσι, δυνάσται δὲ τῶν περὶ τὴν Μαιῶτιν καὶ τὸν ὅλον Πόντον κατῳκισμένων ἐθνῶν ἐν περιμέτρῳ τρισμυρίων σταδίων. ̔Ρωμαίων δὲ στρατηγὸς μὲν Παμφυλίας Κόιντος ̓́Οππιος παραδοθεὶς ἀκολουθεῖ</TextUnit>
    <TextUnit id="1254" loc="213b">δέσμιος, Μάνιος δὲ ̓Ακύλλιος ὁ ὑπατευκώς, ὁ τὸν ἀπὸ Σικελίας καταγαγὼν θρίαμβον, συνδέτην ἔχων ἁλύσει μακρᾷ Βαστάρνην πεντάπηχυν πεζὸς ὑπὸ ἱππέως ἕλκεται, τῶν δ' ἄλλων ̔Ρωμαίων οἱ μὲν θεῶν ἀγάλμασι προσπεπτώκασιν, οἱ δὲ λοιποὶ μεταμφιεσάμενοι τετράγωνα ἱμάτια τὰς ἐξ ἀρχῆς πατρίδας πάλιν ὀνομάζουσι. πᾶσα δὲ πόλις ταῖς ὑπὲρ ἄνθρωπον τιμαῖς ὑπαντῶσα κατακαλεῖται τὸν θεὸν βασιλέα: χρησμοὶ δὲ πάντοθεν τὸ κράτος τῆς οἰκουμένης θεσπιῳδοῦσι.</TextUnit>
    <TextUnit id="1255" loc="213c">διὸ καὶ πρὸς τὴν Θρᾴκην καὶ τὴν Μακεδονίαν μεγάλα πέμπεται στρατόπεδα, καὶ τὰ τῆς Εὐρώπης ἅπαντα μέρη ἁθρόα εἰς αὐτὸν μεταβέβληται. πάρεισι γὰρ πρὸς αὐτὸν πρέσβεις οὐ μόνον ἐκ τῶν ̓Ιταλικῶν ἐθνῶν, ἀλλὰ καὶ παρὰ Καρχηδονίων, συμμαχεῖν ἀξιοῦντες ἐπὶ τὴν τῆς ̔Ρώμης ἀναίρεσιν μικρὸν δ' ἐπισχὼν ἐπὶ τούτοις καὶ ἐάσας τοὺς πολλοὺς συλλαλῆσαι περὶ τῶν παραδόξως προηγγελμένων τρίψας τε τὸ μέτωπον ' τί οὖν, εἶπε, συμβουλεύω; μὴ ἀνέχεσθαι τῆς ἀναρχίας ἣν ἡ</TextUnit>
    <TextUnit id="1256" loc="213d">̔Ρωμαίων σύγκλητος ἐπισχεθῆναι πεποίηκεν, ἕως ἂν αὐτὴ δοκιμάσῃ περὶ τοῦ πῶς ἡμᾶς πολιτεύεσθαι δεῖ. καὶ μὴ περιίδωμεν τὰ ἱερὰ κεκλῃμένα, αὐχμῶντα δὲ τὰ γυμνάσια, τὸ δὲ θέατρον ἀνεκκλησίαστον, ἄφωνα δὲ τὰ δικαστήρια καὶ τὴν  θεῶν χρησμοῖς καθωσιωμένην πύκνα ἀφῃρημένην τοῦ δήμου, μὴ περιίδωμεν δέ, ἄνδρες ̓Αθηναῖοι, τὴν ἱερὰν τοῦ ̓Ιάκχου φωνὴν κατασεσιγασμένην καὶ τὸ σεμνὸν ἀνάκτορον τοῖν θεοῖν κεκλῃμένον καὶ τῶν φιλοσόφων τὰς διατριβὰς ἀφώνους</TextUnit>
    <TextUnit id="1257" loc="213e">πολλῶν οὖν καὶ ἄλλων τοιούτων λεχθέντων ὑπὸ τοῦ οἰκότριβος, συλλαλήσαντες αὑτοῖς οἱ ὄχλοι καὶ συνδραμόντες εἰς τὸ θέατρον εἵλοντο τὸν ̓Αθηνίωνα στρατηγὸν ἐπὶ τῶν ὅπλων, καὶ παρελθὼν ὁ περιπατητικὸς εἰς τὴν ὀρχήστραν ' ἴσα βαίνων Πυθοκλεῖ ' εὐχαρίστησέ τε τοῖς ̓Αθηναίοις καὶ ἔφη διότι ' νῦν ὑμεῖς ἑαυτῶν στρατηγεῖτε, προέστηκα δ' ἐγώ. καὶ ἂν συνεπισχύσητε,3 τοσοῦτον δυνήσομαι ὅσον κοινῇ πάντες ὑμεῖς.' ταῦτ' εἰπὼν συγκατέστησεν ἑαυτῷ τοὺς</TextUnit>
    <TextUnit id="1258" loc="213f">ἄλλους ἄρχοντας, ὧν ἠβούλετο ὑποβαλὼν τὰ ὀνόματα, καὶ μετ' οὐ πολλὰς ἡμέρας τύραννον αὑτὸν ἀποδείξας ὁ φιλόσοφος καὶ τὸ τῶν Πυθαγορικῶν ἀναδείξας δόγμα τὸ περὶ τῆς ἐπιβουλῆς καὶ τί ἠβούλετο αὐτοῖς ἡ φιλοσοφία ἣν ὁ καλὸς Πυθαγόρας εἰσηγήσατο, καθάπερ ἱστόρησε Θεόπομπος ἐν ὀγδόῃ Φιλιππικῶν καὶ ̔́Ερμιππος ὁ</TextUnit>
    <TextUnit id="1259" loc="214a">Καλλιμάχειος, εὐθέως καὶ οὗτος τοὺς μὲν εὖ  φρονοῦντας τῶν πολιτῶν—παρὰ τὰ ̓Αριστοτέλους καὶ Θεοφράστου δόγματα: ὡς ἀληθῆ εἶναι τὴν παροιμίαν τὴν λέγουσαν 'μὴ παιδὶ μάχαιραν ' ἐκποδὼν εὐθὺς ἐποιήσατο, φύλακας δ' ἐπὶ τὰς πύλας κατέστησεν, ὡς νύκτωρ πολλοὺς τῶν ̓Αθηναίων εὐλαβουμένους τὸ μέλλον κατά τῶν τειχῶν αὑτοὺς καθιμήσαντας φεύγειν. καὶ ὁ ̓Αθηνίων ἱππέας ἐπαποστείλας οὓς μὲν ἐφόνευσεν, οὓς δὲ καὶ δεδεμένους κατήγαγε, δορυφόρους ἔχων πολλοὺς τῶν καταφρακτικῶν καλουμένων, συνάγων</TextUnit>
    <TextUnit id="1260" loc="214b">δὲ καὶ ἐκκλησίας πολλάκις τὰ ̔Ρωμαίων φρονεῖν προσεποιεῖτο καὶ πολλοῖς αἰτίας ἐπιφέρων ὡς διαπεμπομένοις πρὸς τοὺς φυγάδας καὶ νεωτερίζουσιν ἐφόνευεν αὐτούς: καὶ τὰς πύλας τριάκοντα καταστήσας ἐφ' ἑκάστης οὔτ' εἰσιέναι τὸν βουλόμενον οὔτ' ἐξιέναι εἴα. ἀνελάμβανεν δὲ καὶ τὰς οὐσίας πολλῶν καὶ τοσαῦτα χρήματα συνήθροισεν ὡς καὶ φρέατα πληρῶσαι πλείονα, ἐξαπέστειλεν δὲ καὶ ἐπὶ τὴν χώραν ὥσπερ ὁδοιδόκους τῶν ἀποχωρούντων, οἵτινες</TextUnit>
    <TextUnit id="1261" loc="214c">αὐτοὺς ἀνῆγον ὡς αὐτὸν καὶ ἀκρίτους ἀπώλλυεν προβασανίσας καὶ στρεβλώσας. πολλοῖς δὲ καὶ προδοσίας δίκας ἐπῆγεν ὡς τοῖς φυγάσι περὶ καθόδου συνεργοῦσιν ὧν οἱ μὲν διὰ τὸν φόβον πρὸ τῆς κρίσεως ἔφευγον, οἱ δ' ἐν τοῖς δικαστηρίοις κατεδικάζοντο, αὐτοῦ τὰς ψήφους  φέροντος. ἐνειργάσατο δ' ἐν τῇ πόλει καὶ τῶν πρὸς τὸ ζῆν ἀναγκαίων ἔνδειαν, κριθίδια καὶ πυροὺς ὀλίγους διαμετρῶν. ἐξέπεμπε δὲ καὶ ἐπὶ τῆς χώρας ὁπλίτας τοὺς θηρεύσοντας, εἴ τις τῶν ἀνακεχωρηκότων ἐντός ἐστι τῶν ὅρων ἢ τῶν</TextUnit>
    <TextUnit id="1262" loc="214d">̓Αθηναίων τις εἰς τὴν ὑπερόριον ἀποδημεῖ: καὶ τὸν ληφθέντα ἀπετυμπάνιζεν, ὧν ἐνίους καὶ προκατανάλισκε ταῖς βασάνοις, ἐκήρυσσέν τε δύντος ἡλίου πάντας οἰκουρεῖν καὶ μετὰ λυχνοφόρου μηδένα φοιτᾶν. καὶ οὐ μόνον τὰ τῶν πολιτῶν διήρπαζεν, ἀλλ' ἤδη καὶ τὰ τῶν ξένων, ἐκτείνας τὰς χεῖρας καὶ ἐπὶ τὰ εἰς Δῆλον τοῦ θεοῦ χρήματα, ἐκπέμψας γοῦν εἰς τὴν νῆσον ̓Απελλικῶντα τὸν Τήιον, πολίτην δὲ ̓Αθηναίων γενόμενον, ποικιλώτατόν τινα καὶ ἁψίκορον ζήσαντα βίον ὅτε μὲν γὰρ ἐφιλοσόφει τὰ περιπατητικά, καὶ τὴν ̓Αριστοτέλους βιβλιοθήκην καὶ ἄλλας συνηγόραζε συχνὰς</TextUnit>
    <TextUnit id="1263" loc="214e">ἦν γὰρ πολυχρήματος τὰ τ' ἐκ τοῦ Μητρῴου τῶν παλαιῶν αὐτόγραφα ψηφισμάτων ὑφαιρούμενος ἐκτᾶτο καὶ ἐκ τῶν ἄλλων πόλεων εἴ τι παλαιὸν εἴη καὶ ἀπόθετον. ἐφ' οἷς φωραθεὶς ἐν ταῖς ̓Αθήναις ἐκινδύνευσεν ἂν εἰ μὴ ἔφυγεν. καὶ μετ' οὐ πολὺ πάλιν κατῆλθε, θεραπεύσας πολλοὺς καὶ συναπεγράφετο τῷ ̓Αθηνίωνι ὡς ἂν ἀπὸ τῆς  αὐτῆς δὴ αἱρέσεως ὄντι. ̓Αθηνίων δ' ἐπιλαθόμενος</TextUnit>
    <TextUnit id="1264" loc="214f">τῶν δογμάτων τῶν τοῦ περιπάτου χοίνικα κριθῶν εἰς τέσσαρας ἡμέρας διεμέτρει τοῖς ἀνοήτοις ̓Αθηναίοις, ἀλεκτορίδων τροφὴν καὶ οὐκ ἀνθρώπων αὐτοῖς διδούς. ̓Απελλικῶν δὲ μετὰ δυνάμεως ἐξορμήσας εἰς Δῆλον καὶ πανηγυρικῶς μᾶλλον ἢ στρατιωτικῶς ἀναστρεφόμενος, καὶ προφυλακὴν ἀμελεστέραν πρὸς τὴν Δῆλον μερίσας, μάλιστα δὲ τὰ ἐξόπισθε τῆς νήσου ἐάσας ἀφύλακτα καὶ οὐδὲ χάρακα βαλόμενος ἐκοιμᾶτο. τοῦτο</TextUnit>
    <TextUnit id="1265" loc="215a">δὲ ἐπιγνοὺς ὁ ̓Ορόβιος στρατηγὸς ̔Ρωμαίων καὶ φυλάσσων τὴν Δῆλον φυλάξας ἀσέληνον νύκτα καὶ ἐκβιβάσας τοὺς ἑαυτοῦ στρατιώτας, κοιμωμένοις καὶ μεθύουσιν ἐπιπεσὼν κατέκοψε τοὺς ̓Αθηναίους καὶ τοὺς μετ' αὐτῶν συστρατευομένους ὡς βοσκήματα, ἑξακοσίους τὸν ἀριθμόν, ἐζώγρησε δὲ καὶ περὶ τετρακοσίους, καὶ ὁ καλὸς στρατηγὸς ̓Απελλικῶν ἔλαθε φυγὼν ἐκ Δήλου, πολλοὺς δὲ καὶ συμφυγόντας κατιδὼν ὁ ̓Ορόβιος εἰς ἐπαύλεις συγκατέφλεξεν αὐταῖς οἰκίαις καὶ πάντα αὐτῶν τὰ πολιορκητικὰ ὄργανα σὺν τῇ ἑλεπόλει, ἣν εἰς Δῆλον</TextUnit>
    <TextUnit id="1266" loc="215b">ἐλθὼν κατεσκευάκει. στήσας οὖν τρόπαιον ἐπὶ τῶν τόπων ὁ ̓Ορόβιος καὶ βωμὸν ἐπέγραψε:   τούσδε θανόντας ἔχει ξείνους τάφος, οἳ περὶ Δῆλον  μαρνάμενοι ψυχὰς ὤλεσαν ἐν πελάγει,  τὴν ἱερὰν ὅτε νῆσον ̓Αθηναῖοι κεράιζον,  κοινὸν ̓́Αρη βασιλεῖ Καππαδόκων θέμενοι.   καὶ Ταρσοῦ δὲ ̓Επικούρειος φιλόσοφος ἐτυράννησε, Λυσίας ὄνομα: ὃς ὑπὸ τῆς πατρίδος στεφανηφόρος αἱρεθείς, τουτέστιν ἱερεὺς ̔ ̔Ηρακλέους, οὐκ ἀπετίθετο τὴν ἀρχήν, ἀλλ' ἐξ ἱματίου τύραννος</TextUnit>
    <TextUnit id="1267" loc="215c">ἦν, πορφυροῦν μὲν μεσόλευκον χιτῶνα ἐνδεδυκώς, χλαμύδα δὲ ἐφεστρίδα περιβεβλημένος πολυτελῆ καὶ ὑποδούμενος λευκὰς Λακωνικάς, στέφανον δάφνης χρυσοῦν ἐστεμμένος, καὶ διανέμων τὰ τῶν πλουσίων τοῖς πένησι, πολλοὺς φονεύων τῶν οὐ διδόντων. τοιοῦτοί εἰσιν οἱ ἀπὸ φιλοσοφίας στρατηγοί, περὶ ὧν Δημοχάρης ἔλεγεν “ὥσπερ ἐκ θύμβρας οὐδεὶς ἂν δύναιτο κατασκευάσαι λόγχην, οὐδ' ἐκ Σωκράτους στρατιώτην ἄμεμπτον.” ὁ γὰρ Πλάτων φησὶν τρεῖς στρατείας στρατεύσασθαι Σωκράτη,</TextUnit>
    <TextUnit id="1268" loc="215d">τὴν μὲν εἰς Ποτίδαιαν, τὴν δὲ εἰς ̓Αμφίπολιν, τὴν δὲ εἰς Βοιωτοὺς ὅτε καὶ συνέβη τὴν ἐπὶ Δηλίῳ μάχην γενέσθαι, μηδενὸς δὲ τοῦθ' ἱστορηκότος αὐτὸς καὶ ἀριστείων φησὶν αὐτὸν τετυχηκέναι πάντων τῶν ̓Αθηναίων φυγόντων, πολλῶν δὲ καὶ ἀπολομένων. πάντα δὲ ταῦτα ἐψευδολόγηται. ἡ μὲν γὰρ ἐπὶ ̓Αμφίπολιν στρατεία γέγονεν ἐπὶ ̓Αλκαίου ἄρχοντος Κλέωνος ἡγουμένου ἐξ ἐπιλέκτων ἀνδρῶν, ὥς φησι Θουκυδίδης, τούτων οὖν τῶν ἐπιλέκτων ἀνάγκη εἶναι καὶ Σωκράτην, ᾧ πλὴν τρίβωνος καὶ βακτηρίας</TextUnit>
    <TextUnit id="1269" loc="215e">οὐδὲν ἦν. τίς οὖν εἶπεν ἱστοριογράφος ἢ ποιητής;  ἢ ποῦ Θουκυδίδης τὸν Σωκράτη παρενέχρωσε τὸν Πλάτωνος στρατιώτην; “τί γὰρ ἀσπίδι ξύνθημα καὶ βακτηρίᾳ;” πότε δὲ καὶ εἰς Ποτίδαιαν ἐστρατεύσατο, ὡς ἐν τῷ Χαρμίδῃ εἴρηκεν ὁ Πλάτων φάσκων αὐτὸν καὶ τῶν ἀριστείων τότε ̓Αλκιβιάδῃ παραχωρῆσαι; τοῦτο οὔτε Θουκυδίδου ἀλλ' οὐδ' ̓Ισοκράτους εἰρηκότος ἐν τῷ περὶ τοῦ ζεύγους, ποίας δὲ καὶ μάχης γενομένης ἔλαβε τὰ ἀριστεῖα Σωκράτης καὶ τί πράξας ἐπιφανὲς καὶ διάσημον; καθόλου μάχης μηδεμιᾶς συμπεσούσης,</TextUnit>
    <TextUnit id="1270" loc="215f">ὡς ἱστόρηκε Θουκυδίδης, οὐκ ἀρκεσθεὶς δὲ ταύτῃ τῇ τερατολογίᾳ ὁ Πλάτων ἐπάγει καὶ τὴν ἐπὶ Δηλίῳ γενομένην, μᾶλλον δὲ πεπλασμένην ἀνδραγαθίαν. εἰ γὰρ καὶ τὸ Δήλιον ᾑρήκει Σωκράτης, ὡς ἱστορεῖ ̔Ηρόδικος ὁ Κρατήτειος ἐν τοῖς πρὸς τὸν Φιλοσωκράτην, ἅμα τοῖς πολλοῖς ἀσχημόνως ἂν ἔφυγε, Παγώνδου δύο τέλη περιπέμψαντος τῶν ἱππέων ἐκ τοῦ ἀφανοῦς περὶ τὸν λόφον. τότε γὰρ</TextUnit>
    <TextUnit id="1271" loc="216a">οἱ μὲν πρὸς τὸ Δήλιον τῶν ̓Αθηναίων ἔφυγον, οἱ δ' ἐπὶ θάλατταν, ἄλλοι δὲ ἐπὶ ' ̓Ωρωπόν, οἱ δὲ πρὸς Πάρνηθα τὸ ὄρος: Βοιωτοὶ δ' ἐφεπόμενοι ἔκτεινον καὶ μάλιστα οἱ ἱππεῖς οἵ τε αὐτῶν καὶ οἱ Λοκρῶν. τοιούτου οὖν κυδοιμοῦ καὶ φόβου καταλαβόντος τοὺς ̓Αθηναίους, μόνος Σωκράτης “ βρενθυόμενος καὶ τὠφθαλμὼ παραβάλλων” εἱστήκει  ἀναστέλλων τὸ Βοιωτῶν καὶ Λοκρῶν ἱππικόν; καὶ ταύτης τῆς ἀνδρείας αὐτοῦ οὐ Θουκυδίδης μέμνηται, οὐκ ἄλλος οὐδεὶς ποιητής. πῶς δὲ καὶ</TextUnit>
    <TextUnit id="1272" loc="216b">τῶν ἀριστείων ̓Αλκιβιάδῃ παραχωρεῖ τῷ μηδ' ὅλως κεκοινωνηκότι ταύτης τῆς στρατείας; ἐν δὲ τῷ Κρίτωνι ὁ τῇ Μνημοσύνῃ φίλος Πλάτων οὐδὲ ποιήσασθαι πώποτε ἀποδημίαν τὸν Σωκράτη ἔξω τῆς εἰς ̓Ισθμὸν πορείας εἴρηκε. καὶ ̓Αντισθένης δ' ὁ Σωκρατικὸς περὶ τῶν ἀριστείων τὰ αὐτὰ τῷ Πλάτωνι ἱστορεῖ. “ οὔκ ἐστιν δ' ἔτυμος ὁ λόγος οὗτος.” χαρίζεται γὰρ καὶ ὁ κύων οὗτος πολλὰ τῷ Σωκράτει: ὅθεν οὐδετέρῳ αὐτῶν δεῖ πιστεύειν σκοπὸν ἔχοντας Θουκυδίδην. ὁ γὰρ ̓Αντισθένης καὶ προσεπάγει τῇ ψευδογραφίᾳ λέγων οὕτως</TextUnit>
    <TextUnit id="1273" loc="216c">“ ἡμεῖς δὲ ἀκούομεν κἀν τῇ πρὸς Βοιωτοὺς μάχῃ τὰ ἀριστεῖά σε λαβεῖν. εὐφήμει, ὦ ξένε: ̓Αλκιβιάδου τό γέρας, οὐκ ἐμόν. σοῦ γε δόντος, ὡς ἡμεῖς ἀκούομεν.” ὁ δὲ Πλάτωνος Σωκράτης εἰς Ποτίδαιαν λέγει παρεῖναι καὶ τῶν ἀριστείων ̓Αλκιβιάδῃ παρακεχωρηκέναι. προτερεῖ δὲ κατὰ πάντας τοὺς ἱστορικοὺς τῆς ἐπὶ Δήλιον στρατείας ἡ περὶ Ποτίδαιαν, ἧς Φορμίων ἐστρατήγει. πάντ' οὖν ψεύδονται οἱ φιλόσοφοι καὶ πολλὰ παρὰ τοὺς χρόνους γράφοντες οὐκ αἰσθάνονται,</TextUnit>
    <TextUnit id="1274" loc="216d">καθάπερ οὐδ' ὁ καλὸς Ξενοφῶν, ὃς ἐν τῷ Συμποσίῳ ὑποτίθεται Καλλίαν τὸν ̔Ιππονίκου Αὐτολύκου τοῦ Λύκωνος ἐρῶντα καὶ νενικηκότος αὐτοῦ παγκράτιον ἑστίασιν ποιούμενον καὶ σὺν τοῖς ἄλλοις δαιτυμόσι παρόντα αὑτὸν τὸν ἴσως μηδὲ γεννηθέντα ἢ περὶ τὴν παιδικὴν ἡλικίαν ὑπάρχοντα, ἐστὶν δὲ οὗτος ὁ καιρὸς καθ' ὃν ̓Αριστίων ἄρχων ἦν. ἐπὶ τούτου γὰρ Εὔπολις τὸν Αὐτόλυκον διδάξας διὰ Δημοστράτου χλευάζει τὴν</TextUnit>
    <TextUnit id="1275" loc="216e">νίκην τοῦ Αὐτολύκου. πάλιν ὁ Ξενοφῶν ποιεῖ τὸν Σωκράτην λέγοντα ἐν τῷ Συμποσίῳ ταυτί: καίτοι Παυσανίας γε ὁ ̓Αγάθωνος τοῦ ποιητοῦ ἐραστὴς ἀπολογούμενος ὑπὲρ τῶν ἀκρασίᾳ συγκαλινδουμένων εἴρηκεν ὡς καὶ στράτευμα ἀλκιμώτατον ἄν γένοιτο ἐκ παιδικῶν καὶ ἐραστῶν, τούτους γὰρ ἂν ἔφη οἴεσθαι μάλιστα ἂν αἰδεῖσθαι ἀλλήλους ἀπολιπεῖν, θαυμαστὰ λέγων, εἴ γε οἱ ψόγου τε ἀφροντιστεῖν καὶ ἀναισχυντεῖν πρὸς ἀλλήλους ἐθιζόμενοι οὗτοι μάλιστ' αἰσχύνονται αἰσχρόν τι</TextUnit>
    <TextUnit id="1276" loc="216f">ποιεῖν. ὅτι μὲν οὖν τούτων οὐδὲν εἴρηκεν Παυσανίας ἔξεστι μαθεῖν ἐκ τοῦ Πλάτωνος Συμποσίου. Παυσανίου γὰρ οὐκ οἶδα σύγγραμμα, οὐδ' εἰσῆκται παρ' ἄλλῳ λαλῶν οὗτος περὶ χρήσεως ἐραστῶν καὶ παιδικῶν ἢ παρὰ Πλάτωνι: πλὴν εἴτε κατέψευσται τοῦτο Ξενοφῶν εἴτ' ἄλλως γεγραμμένῳ τῷ Πλάτωνος ἐνέτυχε Συμποσίῳ,  παρείσθω : τὸ δὲ κατὰ τοὺς χρόνους ἀστόχημα λεκτέον. ̓Αριστίων, ἐφ' οὗ τὸ συμπόσιον ὑπόκειται συνηγμένον, πρὸ τεσσάρων ἐτῶν Εὐφήμου</TextUnit>
    <TextUnit id="1277" loc="217a">πρότερος ἦρξεν, καθ' ὃν Πλάτων τὰ ̓Αγάθωνος νικητήρια γέγραφεν, ἐν οἷς Παυσανίας τὰ περὶ τῶν ἐρωτικῶν διεξέρχεται. θαυμαστὸν οὖν καὶ τερατῶδες, εἰ τὰ μήπω ῥηθέντα, μετὰ δὲ τέτταρα ἔτη ἐπιχειρηθέντα παρ' ̓Αγάθωνι Σωκράτης παρὰ Καλλίᾳ δειπνῶν εὐθύνει ὡς οὐ δεόντως ῥηθέντα.  ὅλως δὲ λῆρός ἐστι τῷ Πλάτωνι τὸ Συμπόσιον. ὅτε γὰρ ̓Αγάθων ἐνίκα, Πλάτων ἦν δεκατεσσάρων ἐτῶν. ὁ μὲν γὰρ ἐπὶ ἄρχοντος Εὐφήμου στεφανοῦται Ληναίοις, Πλάτων δὲ γεννᾶται ἐπὶ ̓Απολλοδώρου τοῦ μετ' Εὐθύδημον ἄρξαντος: δύο δὲ καὶ</TextUnit>
    <TextUnit id="1278" loc="217b">ὀγδοήκοντα βιώσας ἔτη μετήλλαξεν ἐπὶ Θεοφίλου τοῦ μετὰ Καλλίμαχον, ὅς ἐστιν ὀγδοηκοστὸς καὶ δεύτερος, ἀπὸ δὲ ̓Απολλοδώρου καὶ τῆς Πλάτωνος γενέσεως τεσσαρεσκαιδέκατός ἐστιν ἄρχων Εὔφημος, ἐφ' οὗ τὰ ἐπινίκια ̓Αγάθωνος ἑστιῶνται. καὶ αὐτὸς δὲ ὁ Πλάτων δηλοῖ τὴν συνουσίαν ταύτην πρὸ πολλοῦ γεγονέναι, λέγων οὕτως ἐν τῷ Συμποσίῳ “ εἰ νεωστὶ ἡγεῖ τὴν συνουσίαν</TextUnit>
    <TextUnit id="1279" loc="217c">γεγονέναι, ὥστε κἀμὲ παραγενέσθαι. ἐγὼ γάρ, ἔφη. πόθεν, ἦν δ' ἐγώ, ὦ Γλαύκων; οὐκ οἶσθ'  ὅτι πολλῶν ἐτῶν ̓Αγάθων οὐκ ἐπιδεδήμηκε;” καὶ προελθών φησιν: “ ἀλλ' εἰπέ μοι, πότε ἐγένετο ἡ συνουσία αὕτη; κἀγὼ εἶπον ὅτι παίδων ἔτι ὄντων ἡμῶν, ὅτε τῇ τραγῳδίᾳ ἐνίκησεν ὁ ̓Αγάθων.” ὅτι δὲ πολλὰ ὁ Πλάτων παρὰ τοὺς χρόνους ἁμαρτάνει δῆλόν ἐστιν ἐκ πολλῶν, κατὰ γὰρ τὸν εἰπόντα ποιητὴν “ ὅττι κεν ἐπ' ἀκαιρίμαν γλῶτταν ἔλθῃ,” τοῦτο μὴ διακρίνας γράφει, οὐ γὰρ ἀγράφως τι ἔλεγεν, ἀλλὰ πάνυ ἐσκεμμένως,</TextUnit>
    <TextUnit id="1280" loc="217d">ὡς ἐν τῷ Γοργίᾳ γράφων φησὶν “ἄθλιος ἄρα οὗτος ὁ ̓Αρχέλαός ἐστι κατὰ τὸν σὸν λόγον. εἴπερ γε, ὦ φίλε, ἄδικος.” εἶτα ῥητῶς εἰπὼν ὡς κατέχοντος τὴν Μακεδόνων ἀρχὴν ̓Αρχελάου προβὰς γράφει τάδε : “ καὶ Περικλέα τοῦτον τὸν νεωστὶ τετελευτηκότα.” εἰ δὲ νεωστὶ τετελεύτηκε Περικλῆς, ̓Αρχέλαος οὔπω κύριός ἐστι τῆς ἀρχῆς εἰ δ' οὗτος βασιλεύει, πρὸ πολλοῦ πάνυ χρόνου ἀπέθανε Περικλῆς. Περδίκκας τοίνυν πρὸ ̓Αρχελάου βασιλεύει, ὡς μὲν ὁ ̓Ακάνθιός φησιν</TextUnit>
    <TextUnit id="1281" loc="217e">Νικομήδης, ἔτη μα', Θεόπομπος δὲ λε', ̓Αναξιμένης μ', ̔Ιερώνυμος κη', Μαρσύας δὲ καὶ Φιλόχορος κγ'. τούτων οὖν διαφόρως ἱστορουμένων λάβωμεν τὸν ἐλάχιστον ἀριθμὸν τὰ κγ' ἔτη. Περικλῆς δ' ἀποθνῄσκει κατὰ τὸ τρίτον ἔτος τοῦ Πελοποννησιακοῦ πολέμου ἄρχοντος ̓Επαμείνονος,  ἐφ' οὗ τελευτᾷ ..,1 Περδίκκας καὶ τὴν βασιλείαν ̓Αρχέλαος διαδέχεται. πῶς οὖν νεωστὶ κατὰ Πλάτωνα τελευτᾷ Περικλῆς; ἐν δὲ τῷ αὐτῷ Γοργίᾳ ὁ Πλάτων τὸν Σωκράτη ποιεῖ λέγοντα:</TextUnit>
    <TextUnit id="1282" loc="217f">“ καὶ πέρυσιν βουλεύειν λαχών, ἐπειδὴ ἡ φυλὴ ἐπρυτάνευε καὶ ἔδει με ἐπιψηφίζειν, γέλωτα παρεῖχον καὶ οὐκ ἠδυνάμην ἐπιψηφίσαι.” τοῦτο ὁ Σωκράτης οὐ κατὰ ἀδυναμίαν ἐποίησεν, ἀλλὰ μᾶλλον κατὰ ἀνδραγαθίαν: οὐ γὰρ ἠβούλετο λύειν δημοκρατίας νόμους, παρίστησι δὲ τοῦτο σαφῶς ὁ Ξενοφῶν ἐν πρώτῳ ̔Ελληνικῶν ἐκτιθεὶς οὕτως: “ τῶν δὲ πρυτάνεών τινων οὐ φασκόντων προθήσειν</TextUnit>
    <TextUnit id="1283" loc="218a">τὴν διαψήφισιν παρὰ τοὺς νόμους, αὖθις Καλλίξεινος ἀναβὰς κατηγόρει αὐτῶν. οἱ δὲ ἐβόων καλεῖν τοὺς οὐ φάσκοντας: οἱ δὲ πρυτάνεις φοβηθέντες ὡμολόγουν ἅπαντες προθήσειν πλὴν Σωκράτους τοῦ Σωφρονίσκου. οὗτος δὲ οὐκ ἔφη, ἀλλὰ κατὰ τοὺς νόμους πάντα ποιήσειν.” οὗτός ἐστιν ὁ διαψηφισμὸς ὁ γενόμενος κατὰ τῶν περὶ ̓Ερασινίδην στρατηγῶν, ὅτι τοὺς ἐν ̓Αργινούσσαις ἐν τῇ ναυμαχίᾳ ἀπολομένους οὐκ ἀνείλοντο. ἐγένετο δὲ ἡ ναυμαχία ἐπὶ ἄρχοντος Καλλίου, τῆς Περικλέους τελευτῆς ὕστερον ἔτεσιν εἴκοσι καὶ τέτταρσιν.</TextUnit>
    <TextUnit id="1284" loc="218b">ἀλλὰ μὴν καὶ ὁ ἐν τῷ Πρωταγόρᾳ διάλογος,  μετὰ τὴν ̔Ιππονίκου τελευτὴν γενόμενος παρειληφότος ἤδη τὴν οὐσίαν Καλλίου, τοῦ Πρωταγόρου μέμνηται παραγεγονότος τὸ δεύτερον οὐ πολλαῖς πρότερον ἡμέραις. ὁ δ' ̔Ιππόνικος ἐπὶ μὲν Εὐθυδήμου ἄρχοντος στρατηγῶν παρατέτακται μετὰ Νικίου πρὸς Ταναγραίους καὶ τοὺς παραβοηθοῦντας Βοιωτῶν καὶ τῇ μάχῃ νενίκηκε. τέθνηκε δὲ πρὸ τῆς ἐπ' ̓Αλκαίου διδασκαλίας τῶν Εὐπόλιδος Κολάκων οὐ πολλῷ χρόνῳ κατὰ</TextUnit>
    <TextUnit id="1285" loc="218c">τὸ εἰκός, πρόσφατον γάρ τινα τοῦ Καλλίου τὴν παράληψιν τῆς οὐσίας ἐμφαίνει τὸ δρᾶμα. ἐν οὖν τούτῳ τῷ δράματι Εὔπολις τὸν Πρωταγόραν ὡς ἐπιδημοῦντα εἰσάγει, ̓Αμειψίας δ' ἐν τῷ Κόννῳ δύο πρότερον ἔτεσιν διδαχθέντι οὐ καταριθμεῖ αὐτὸν ἐν τῷ τῶν φροντιστῶν χορῷ. δῆλον οὖν ὡς μεταξὺ τούτων τῶν χρόνων παραγέγονεν. ὁ δὲ Πλάτων καὶ τὸν ̓Ηλεῖον ̔Ιππίαν συμπαρόντα ποιεῖ ἐν τῷ Πρωταγόρᾳ μετά τινων ἰδίων πολιτῶν, οὓς οὐκ εἰκὸς ἐν ̓Αθήναις ἀσφαλῶς διατρίβειν</TextUnit>
    <TextUnit id="1286" loc="218d">πρὸ τοῦ τὰς ἐνιαυσίας ἐπὶ ̓Ισάρχου ̓Ελαφηβολιῶνος συντελεσθῆναι σπονδάς. ὁ δὲ τὸν διάλογον ὑφίσταται γινόμενον περὶ τοὺς καιροὺς τούτους καθ' οὓς αἱ σπονδαὶ προσφάτως ἐγεγόνεσαν λέγει γοῦν “εἰ γὰρ εἶεν ἄνθρωποι ἄγριοι οἵους πέρυσι Φερεκράτης ὁ ποιητὴς ἐδίδαξεν ἐπὶ Ληναίῳ.”  ἐδιδάχθησαν δὲ οἱ ̓́Αγριοι ἐπ' ̓Αριστίωνος ἄρχοντος, ἀφ' οὗ ἐστιν ἄρχων ̓Αστύφιλος, πέμπτος ὢν ἀπὸ ̓Ισάρχου, καθ' ὃν αἱ σπονδαὶ ἐγένοντο. ̓́Ισαρχος γάρ, εἶτ' ̓Αμεινίας, μεθ' ὃν ̓Αλκαῖος,</TextUnit>
    <TextUnit id="1287" loc="218e">εἶτ' ' ̓Αριστίων, εἶτ' ̓Αστύφιλος. παρὰ τὴν ἱστορίαν οὖν ὁ Πλάτων ἐν τῷ διαλόγῳ εἰς τὰς ̓Αθήνας παράγει πολεμίους ὄντας τοὺς περὶ τὸν ̔Ιππίαν, μὴ τῆς ἐκεχειρίας αὐτῆς μενούσης. κἀν ἄλλοις δ' ὁ Πλάτων φησὶ Χαιρεφῶντα ἐρωτῆσαι τὴν Πυθίαν εἴ τις εἴη Σωκράτους σοφώτερος καὶ τὴν ἀνελεῖν μηδένα. κἀν τούτοις δὲ μὴ συμφωνῶν Ξενοφῶν φησι, “Χαιρεφῶντος γάρ ποτε ἐπερωτήσαντος ἐν Δελφοῖς ὑπὲρ ἐμοῦ, ἀνεῖλεν ὁ ̓Απόλλων πολλῶν παρόντων μηδένα</TextUnit>
    <TextUnit id="1288" loc="218f">εἶναι ἀνθρώπων ἐμοῦ μήτε δικαιότερον μήτε σωφρονέστερον.” πῶς οὖν εὔλογον ἢ πιθανὸν Σωκράτη τὸν ὁμολογοῦντα μηδὲν ἐπίστασθαι σοφώτατον ἁπάντων ὑπὸ τοῦ πάντα ἐπισταμένου θεοῦ ἀναρρηθῆναι; εἰ γὰρ τοῦτό ἐστι σοφία, τὸ μηδὲν εἰδέναι, τὸ πάντα εἰδέναι φαυλότης ἂν εἴη. τίς δ' ἦν χρεία τῷ Χαιρεφῶντι παρενοχλεῖν τὸν θεὸν περὶ Σωκράτους πυνθανόμενον; αὐτὸς γὰρ ἦν ἀξιόπιστος ὑπὲρ αὑτοῦ λέγων ὡς οὔκ ἐστι</TextUnit>
    <TextUnit id="1289" loc="219a">σοφός. “ βλὰξ γάρ τις ἦν τοιαῦτ' ἐρωτῶν τὸν θεόν,” ὡς ἂν εἰ καὶ τοιαῦτα, τίνα τῶν ̓Αττικῶν ἐρίων ἄλλ' ἐστὶ μαλακώτερα, εἰ τῶν ἐν Βάκτροις καμήλων εἰσί τινες δυνατώτεροι, ἢ εἰ Σωκράτους ἐστί τις σιμότερος; τοὺς γὰρ τὰ τοιαῦτα πυνθανομένους εὐστόχως ἐπιρραπίζει ὁ θεός, ὡς καὶ  τὸν πυθόμενον, εἴτ' Αἴσωπός ἐστιν ὁ λογοποιὸς ἢ ἄλλος τις,   πῶς ἂν πλουτήσαιμι, Διὸς καὶ Λητοῦς υἱέ;  χλευάζων ἀπεκρίνατο:  εἰ τὸ μέσον κτήσαιο Κορίνθου καὶ Σικυῶνος.  ἀλλὰ μὴν οὐδ' ὧν ὁ Πλάτων εἴρηκε περὶ</TextUnit>
    <TextUnit id="1290" loc="219b">Σωκράτους τῶν κωμικῶν τις εἴρηκεν, οὔθ' ὅτι μαίας βλοσυρᾶς υἱὸς ἦν οὔθ' ὅτι Ξανθίππη χαλεπὴ ἦν γυνή, ἥτις καὶ νιπτῆρας αὐτοῦ κατέχει τῆς κεφαλῆς, οὔθ' ὡς ̓Αλκιβιάδῃ συνεκοιμήθη ὑπὸ τὴν αὐτὴν γενόμενος χλαῖναν. καίτοι ἀναγκαῖον ἦν τοῦτο ἐκκωδωνισθῆναι ὑπὸ ̓Αριστοφάνους τοῦ καὶ ἐν τῷ συμποσίῳ συμπαρόντος κατὰ Πλάτωνα: οὐ γὰρ ἂν ἐσίγησε τοῦτ' ̓Αριστοφάνης..,3 ὡς τοὺς νέους διαφθείροντος. ̓Ασπασία μέντοι ἡ σοφὴ τοῦ Σωκράτους διδάσκαλος</TextUnit>
    <TextUnit id="1291" loc="219c">τῶν ῥητορικῶν λόγων ἐν τοῖς φερομένοις ὡς αὐτῆς ἔπεσιν, ἅπερ ̔Ηρόδικος ὁ Κρατήτειος παρέθετο, φησὶν οὕτως:   Σώκρατες, οὐκ ἔλαθές με πόθῳ δηχθεὶς φρένα τὴν  σὴν  παιδὸς Δεινομάχης καὶ Κλεινίου. ἀλλ' ὑπάκουσον, εἰ βούλει σοι ἔχειν εὖ παιδικά: μηδ' ἀπιθήσῃς  ἀγγέλῳ, ἀλλὰ πιθοῦ καί σοι πολὺ βέλτιον ἔσται.  κἀγὼ ὅπως ἤκουσα, χαρᾶς ὕπο σῶμα λιπάνθη</TextUnit>
    <TextUnit id="1292" loc="219d">ἱδρῶτι, βλεφάρων δὲ γόος πέσεν οὐκ ἀθελήτῳ.  στέλλου πλησάμενος θυμὸν Μούσης κατόχοιο, ᾗ τόνδ' αἱρήσεις, ὠσὶν δ' ἐνίει ποθέουσιν.  ἀμφοῖν γὰρ φιλίας ἥδ' ἀρχή τῇδε καθέξεις  αὐτόν, προσβάλλων ἀκοαῖς ὀπτήρια θυμοῦ.  κυνηγεῖ οὖν ὁ καλὸς Σωκράτης ἐρωτοδιδάσκαλον ἔχων τὴν Μιλησίαν, ἀλλ' οὐκ αὐτὸς θηρεύεται, ὡς ὁ Πλάτων ἔφη, λινοστατούμενος ὑπὸ ̓Αλκιβιάδου.</TextUnit>
    <TextUnit id="1293" loc="219e">καὶ μὴν οὐ διαλείπει γε κλαίων ὡς ἄν, οἶμαι, δυσημερῶν. ἰδοῦσα γὰρ αὐτὸν ἐν οἵῳ ἦν καταστήματι ̓Ασπασία φησίν   τίπτε δεδάκρυσαι, φίλε Σώκρατες; ἦ ς' ἀνακινεῖ  στέρνοις ἐνναίων σκηπτὸς πόθος ὄμμασι θραυσθεὶς  παιδὸς ἀνικήτου, τὸν ἐγὼ τιθασόν σοι ὑπέστην  ποιῆσαι;  ὅτι δὲ ὄντως ἤρα τοῦ ̓Αλκιβιάδου δῆλον ποιεῖ Πλάτων ἐν τῷ Πρωταγόρᾳ, καίτοι μικρὸν ἀπολείποντος</TextUnit>
    <TextUnit id="1294" loc="219f">τῶν τριάκοντα ἐτῶν. λέγει δ' οὕτως “ πόθεν, ὦ Σώκρατες, φαίνει; ἢ δηλαδὴ ἀπὸ κυνηγεσίου τοῦ περὶ τὴν ̓Αλκιβιάδου ὥραν; καὶ μήν μοι καὶ πρώην ἰδόντι καλὸς ἐφαίνετο ὁ ἀνήρ ἔτι ἀνήρ μέντοι, ὦ Σώκρατες, ὥς γε ἐν ἡμῖν αὐτοῖς εἰρῆσθαι, καὶ πώγωνος ἤδη ὑποπιμπλάμενος</TextUnit>
    <TextUnit id="1295" loc="220a">. εἶτα τί δὴ τοῦτ'; οὐ σὺ μέντοι ̔Ομήρου ἐπαινέτης εἶ, ὃς ἔφη χαριεστάτην ἥβην εἶναι τοῦ ὑπηνήτου, ἣν νῦν ̓Αλκιβιάδης αὐτὸς ἔχει;”   πεφύκασι δ' οἱ πλεῖστοι τῶν φιλοσόφων τῶν κωμικῶν κακήγοροι μᾶλλον εἶναι, εἴ γε καὶ Αἰσχίνης ὁ Σωκρατικὸς ἐν μὲν τῷ Τηλαύγει Κριτόβουλον τὸν Κρίτωνος ἐπ' ἀμαθίᾳ καὶ ῥυπαρότητι βίου κωμῳδεῖ, τὸν δὲ Τηλαύγην αὐτὸν ἱματίου μὲν φορήσεως καθ' ἡμέραν ἡμιωβέλιον κναφεῖ τελοῦντα μισθόν, κωδίῳ δὲ ἐζωσμένον καὶ τὰ ὑποδήματα σπαρτίοις ἐνημμένον</TextUnit>
    <TextUnit id="1296" loc="220b">σαπροῖς, εὐτελέστατον ὄντα ῥήτορα οὐ μετρίως διαγελᾷ. ἐν δὲ τῇ ̓Ασπασίᾳ ̔Ιππόνικον μὲν τὸν Καλλίου κοάλεμον προσαγορεύει, τὰς δ' ἐκ τῆς ̓Ιωνίας γυναῖκας συλλήβδην μοιχάδας καὶ κερδαλέας. ὁ δὲ Καλλίας αὐτοῦ περιέχει τὴν τοῦ Καλλίου πρὸς τὸν πατέρα διαφορὰν καὶ τὴν Προδίκου καὶ ̓Αναξαγόρου τῶν σοφιστῶν διαμώκησιν. λέγει γὰρ ὡς ὁ μὲν Πρόδικος Θηραμένην μαθητὴν ἀπετέλεσεν, ὁ δ' ἕτερος Φιλόξενον τὸν ̓Ερύξιδος καὶ ̓Αριφράδην τὸν ἀδελφὸν ̓Αριγνώτου</TextUnit>
    <TextUnit id="1297" loc="220c">τοῦ κιθαρῳδοῦ, θέλων ἀπὸ τῆς τῶν δηλωθέντων μοχθηρίας καὶ περὶ τὰ φαῦλα λιχνείας ἐμφανίσαι τὴν τῶν παιδευσάντων διδασκαλίαν. ἐν δὲ τῷ ̓Αξιόχῳ πικρῶς ̓Αλκιβιάδου κατατρέχει ὡς οἰνόφλυγος καὶ περὶ τὰς ἀλλοτρίας γυναῖκας σπουδάζοντος. ̓Αντισθένης δ' ἐν θατέρῳ τῶν Κύρων κακολογῶν ̓Αλκιβιάδην καὶ παράνομον εἶναι λέγει καὶ εἰς γυναῖκας καὶ εἰς τὴν ἄλλην δίαιταν. συνεῖναι γάρ φησιν αὐτὸν καὶ μητρὶ καὶ θυγατρὶ καὶ  ἀδελφῇ, ὡς Πέρσας. ὁ δὲ πολιτικὸς αὐτοῦ διάλογος ἁπάντων καταδρομὴν περιέχει τῶν ̓Αθήνησιν δημαγωγῶν, ὁ δ' ̓Αρχέλαος Γοργίου τοῦ ῥήτορος, ἡ δ' ̓Ασπασία τῶν Περικλέους υἱῶν Ξανθίππου καὶ Παράλου διαβολήν. τούτων γὰρ τὸν μὲν ̓Αρχεστράτου φησὶν εἶναι συμβιωτὴν τοῦ παραπλήσια ταῖς ἐπὶ τῶν μικρῶν οἰκημάτων ἐργαζομένου, τὸν δ' Εὐφήμου συνήθη καὶ γνώριμον τοῦ φορτικὰ σκώπτοντος καὶ ψυχρὰ τοὺς συναντῶντας καὶ Πλάτωνα δὲ μετονομάσας Σάθωνα ἀσυρῶς καὶ</TextUnit>
    <TextUnit id="1298" loc="220e">φορτικῶς, τὸν ταύτην ἔχοντα τὴν ἐπιγραφὴν διάλογον ἐξέδωκε κατ' αὐτοῦ. τούτοις γὰρ τοῖς ἀνδράσιν οὐδεὶς ἀγαθὸς σύμβουλος εἶναι δοκεῖ, οὐ στρατηγὸς φρόνιμος,1 οὐ σοφιστὴς ἀξιόλογος, οὐ ποιητὴς ὠφέλιμος, οὐ δῆμος εὐλόγιστος ἀλλ' ἢ Σωκράτης ὁ μετὰ τῶν ̓Ασπασίας αὐλητρίδων ἐπὶ τῶν ἐργαστηρίων συνδιατρίβων καὶ Πίστωνι τῷ θωρακοποιῷ διαλεγόμενος καὶ Θεοδότην διδάσκων τὴν ἑταίραν ὡς δεῖ τοὺς ἐραστὰς παλεύειν,3 ὡς Ξενοφῶν παρίστησιν ἐν δευτέρῳ ̓Απομνημονευμάτων, τοιαῦτα γὰρ ποιεῖ αὐτὸν παραγγέλματα</TextUnit>
    <TextUnit id="1299" loc="220f">τῇ Θεοδότῃ λέγοντα, ἃ οὔτε Νικὼ ἡ Σαμία ἢ Καλλιστράτη ἡ Λεσβία ἢ Φιλαινὶς ἡ Λευκαδία, ἀλλ' οὐδὲ ὁ ̓Αθηναῖος Πυθόνικος συνεωράκασιν πόθων θέλγητρα: οὗτοι γὰρ περὶ ταῦτα ἠσχόληντο περιττῶς. ἐπιλείποι ' ἄν μ' ὁ πᾶς χρόνος εἰ ἐκτίθεσθαι βουληθείην τὰς σεμνὰς τῶν φιλοσόφων μέμψεις. κατὰ γὰρ αὐτὸν δὴ τὸν Πλάτωνα: “ ἐπιρρεῖ δὲ ὄχλος μοι τοιούτων Γοργόνων καὶ</TextUnit>
    <TextUnit id="1300" loc="221a">Πηγάσων καὶ ἄλλων ἀμηχάνων πλήθει τε καὶ  ἀτοπίᾳ τερατολόγων τινῶν φύσεων.” διόπερ κατασιωπήσομαι. τοσαῦτα τοῦ Μασουρίου εἰπόντος καὶ ὑπὸ πάντων θαυμασθέντος διὰ σοφίαν ὁ Οὐλπιανὸς σιωπῆς γενομένης ἔφη “δοκεῖτέ μοι, ἄνδρες δαιτυμόνες, σφοδροῖς κατηντλῆσθαι λόγοις παρὰ προσδοκίαν βεβαπτίσθαι τε τῷ ἀκράτῳ:   ἀνὴρ γὰρ ἕλκων οἶνον ὡς ὕδωρ ἵππος  σκυθιστὶ φωνεῖ, οὐδὲ κόππα γινώσκων κεῖται δ' ἄναυδος ἐν πίθῳ κολυμβήσας,</TextUnit>
    <TextUnit id="1301" loc="221b">κάθυπνος ὡς μήκωνα φάρμακον πίνων,  φησὶν ὁ Βυζάντιος Παρμένων, ἢ ἀπολελίθωσθε ὑπὸ τῶν προειρημένων Γοργόνων; περὶ ὧν ὡς ὄντως γεγόνασί τινα ζῷα ἀπολιθώσεως ἀνθρώποις αἴτια, ἱστορεῖ ̓Αλέξανδρος ὁ Μύνδιος ἐν δευτέρῳ πτηνῶν ἱστορίας οὕτως : “ τὴν γοργόνα τὸ ζῷον καλοῦσιν οἱ ἐν Λιβύῃ Νομάδες, ὅπου καὶ γίνεται, κατώβλεπον.” ἐστὶν δέ, ὡς μὲν οἱ πλεῖστοι λέγουσιν ἐκ τῆς δορᾶς σημειούμενοι, προβάτῳ ἀγρίῳ ὅμοιον, ὡς δ' ἔνιοί φασι, μόσχῳ. ἔχειν δὲ λέγουσιν αὐτὸ τοιαύτην ἀναπνοὴν ὥστε πάντα τὸν</TextUnit>
    <TextUnit id="1302" loc="221c">ἐντυχόντα τῷ ζῴῳ διαφθείρειν. φέρειν δὲ χαίτην ἀπὸ τοῦ μετώπου καθειμένην ἐπὶ τοὺς ὀφθαλμούς, ἣν ὁπόταν μόγις διασεισαμένη διὰ τὴν βαρύτητα  ἐμβλέψῃ, κτείνει τὸν ὑπ' αὐτῆς θεωρηθέντα οὐ τῷ πνεύματι, ἀλλὰ τῇ γιγνομένῃ ἀπὸ τῶν ὀμμάτων φύσεως φορᾷ καὶ νεκρὸν ποιεῖ. ἐγνώσθη δὲ οὕτως, τῶν μετὰ Μαρίου τινὲς ἐπὶ ̓Ιογόρθαν στρατευσαμένων ἰδόντες τὴν γοργόνα δόξαντές τε διὰ τὸ κάτω νενευκέναι βραδέως τε κινεῖσθαι ἄγριον εἶναι πρόβατον ὥρμησαν ἐπ' αὐτὸ ὡς κατεργασόμενοι</TextUnit>
    <TextUnit id="1303" loc="221d">οἷς εἶχον ξίφεσι. τὸ δὲ πτοηθὲν διασεισάμενόν τε τὴν τοῖς ὄμμασιν ἐπικειμένην χαίτην παραχρῆμα ἐποίησε τοὺς ὁρμήσαντας ἐπ' αὐτὸ νεκρούς, πάλιν δὲ καὶ πάλιν τὸ αὐτὸ ποιησάντων ἑτέρων νεκρῶν τε γενηθέντων,ἀεὶ τῶν προσφερομένων ἀπολλυμένων, ἱστορήσαντές τινες παρὰ τῶν ἐπιχωρίων τὴν τοῦ ζῴου φύσιν, μακρόθεν ἐνεδρεύσαντες αὐτὸ ἱππῆς τινες Νομάδες Μαρίου κελεύσαντος κατηκόντισαν ἧκόν τε φέροντες πρὸς τὸν</TextUnit>
    <TextUnit id="1304" loc="221e">στρατηγὸν τὸ θηρίον.' τοῦτο μὲν οὖν ὡς ἦν ἄρα τοιοῦτο ἡ δορὰ ἥ τε Μαρίου στρατεία μηνύει, ἐκεῖνο μέντοι τὸ λεγόμενον ὑπὸ τοῦ ἱστοριογράφου οὔκ ἐστι πιστόν, ὡς εἰσί τινες κατὰ τὴν Λιβύην ὀπισθονόμοι καλούμενοι βόες διὰ τὸ μὴ ἔμπροσθεν αὐτοὺς πορευομένους νέμεσθαι, ἀλλ' εἰς τοὐπίσω ὑποχωροῦντας τοῦτο ποιεῖν εἶναι γὰρ αὐτοῖς ἐμπόδιον πρὸς τὴν τοῦ κατὰ φύσιν νομὴν τὰ κέρατα οὐκ ἄνω ἀνακεκυφότα, καθάπερ τὰ τῶν λοιπῶν ζῴων, ἀλλὰ κάτω νενευκότα καὶ ἐπισκοτοῦντα τοῖς ὄμμασι. τοῦτο γὰρ ἄπιστόν ἐστιν, οὐδενὸς ἑτέρου ἐπιμαρτυροῦντος ἱστορικοῦ.”</TextUnit>
    <TextUnit id="1305" loc="221f">ταῦτα τοῦ Οὐλπιανοῦ εἰπόντος ἐπιμαρτυρῶν ὁ Λαρήνσιος καὶ συγκατατιθέμενος τῷ λόγῳ ἔφη τὸν Μάριον τῶν ζῴων τούτων δορὰς εἰς τὴν ̔ ̔Ρώμην ἀναπεπομφέναι, ἃς μηδένα εἰκάσαι δεδυνῆσθαι τίνος εἰσὶ διὰ τὸ παράδοξον τῆς ὄψεως: ἀνατεθεῖσθαί τε τὰς δορὰς ταύτας ἐν τῷ τοῦ ̔ ̔Ηρακλέους ἱερῷ, ἐν ᾧ οἱ τοὺς θριάμβους κατάγοντες στρατηγοὶ</TextUnit>
    <TextUnit id="1306" loc="222a">ἑστιῶσι τοὺς πολίτας, καθάπερ πολλοὶ τῶν ἡμεδαπῶν ποιηταὶ καὶ συγγραφεῖς εἰρήκασιν:  ὑμεῖς οὖν, ὦ γραμματικοί, κατὰ τὸν Βαβυλώνιον ̔Ηρόδικον, μηδὲν τῶν τοιούτων ἱστοροῦντες,   φεύγετ', ̓Αριστάρχειοι, ἐπ' εὐρέα νῶτα θαλάττης  ̔Ελλάδα, τῆς ξουθῆς δειλότεροι κεμάδος,  γωνιοβόμβυκες, μονοσύλλαβοι, οἷσι μέμηλε τὸ σφὶν καὶ τὸ σφῷν καὶ τὸ μὶν ἠδὲ τὸ νίν.  τοῦθ' ὑμῖν εἴη δυσπέμφελον : ̔Ηροδίκῳ δὲ  ̔Ελλὰς ἀεὶ μίμνοι καὶ θεόπαις Βαβυλών. — κατὰ γὰρ τὸν κωμῳδιοποιὸν ̓Αναξανδρίδην</TextUnit>
    <TextUnit id="1307" loc="222b">ἡδονὴν ἔχει,  ὅταν τις εὕρῃ καινὸν ἐνθύμημά τι,  δηλοῦν ἅπασιν οἱ δ' ἑαυτοῖσιν σοφοὶ πρῶτον μὲν οὐκ ἔχουσι τῆς τέχνης κριτήν,  εἶτα φθονοῦνται, χρὴ γὰρ εἰς ὄχλον φέρειν  ἅπανθ' ὅς' ἄν τις καινότητ' ἔχειν δοκῇ.  ἐπὶ τούτοις τοῖς λόγοις ἀναχωροῦντες οἱ πολλοὶ λεληθότως διέλυσαν τὴν συνουσίαν.   ἐπειδὴ ἀπαιτεῖς συνεχῶς ἀπαντῶν, ἑταῖρε Τιμόκρατες, τὰ παρὰ τοῖς δειπνοσοφισταῖς λεγόμενα, καινά τινα νομίζων ἡμᾶς εὑρίσκειν, ὑπομνήσομέν σε τὰ παρὰ ̓Αντιφάνει λεγόμενα ἐν Ποιήσει τόνδε τὸν τρόπον  μακάριόν ἐστιν ἡ τραγῳδία  ποίημα κατὰ πάντ', εἴ γε πρῶτον οἱ λόγοι  ὑπὸ τῶν θεατῶν εἰσιν ἐγνωρισμένοι,  πρὶν καὶ τιν' εἰπεῖν ὥστ' ὑπομνῆσαι μόνον  δεῖ τὸν ποιητήν. Οἰδίπουν γὰρ ἂν φράσω, τὰ γ' ἄλλα πάντ' ἴσασιν ὁ πατήρ Λάιος,  μήτηρ ̓Ιοκάστη, θυγατέρες, παῖδες τίνες, τί πείσεθ' οὗτος, τί πεποίηκεν. ἂν πάλιν εἴπῃ τις ̓Αλκμέωνα, καὶ τὰ παιδία  πάντ' εὐθὺς εἴρηχ', ὅτι μανεὶς ἀπέκτονε  τὴν μητέρ', ἀγανακτῶν δ' ̓́Αδραστος εὐθέως ἥξει πάλιν τ' ἄπεισι   ἔπειθ' ὅταν μηδὲν δύνωντ' εἰπεῖν ἔτι,</TextUnit>
    <TextUnit id="1308" loc="222c">κομιδῇ δ' ἀπειρήκωσιν ἐν τοῖς δράμασιν,  αἴρουσιν ὥσπερ δάκτυλον τὴν μηχανήν,  καὶ τοῖς θεωμένοισιν ἀποχρώντως ἔχει.</TextUnit>
    <TextUnit id="1309" loc="223a">ἡμῖν δὲ ταῦτ' οὐκ ἔστιν, ἀλλὰ πάντα δεῖ  εὑρεῖν, ὀνόματα καινά, καινά πράγματα, καινοὺς λόγους κἄπειτα τὰ διῳκημένα  πρότερον, τὰ νῦν παρόντα, τὴν καταστροφήν,  τὴν εἰσβολήν. ἂν ἕν τι τούτων παραλίπῃ  Χρέμης τις ἢ Φείδων τις, ἐκσυρίττεται:  Πηλεῖ δὲ ταῦτ' ἔξεστι καὶ Τεύκρῳ ποιεῖν.  Δίφιλος δ' ἐν ̓Ελαιῶνι  ἢ Φρουροῦσι: ὦ τόνδ' ἐποπτεύουσα καὶ κεκτημένη Βραυρῶνος ἱεροῦ θεοφιλέστατον τόπον,</TextUnit>
    <TextUnit id="1310" loc="223b">Λητοῦς Διός τε τοξόδαμνε παρθένε, ὡς οἱ τραγῳδοί φασιν, οἷς ἐξουσία  ἐστὶν λέγειν ἅπαντα καὶ ποιεῖν μόνοις.   Τιμοκλῆς ὁ κωμῳδιοποιὸς κατὰ πολλὰ χρησίμην εἶναι λέγων τῷ βίῳ τὴν τραγῳδίαν φησὶν ἐν Διονυσιαζούσαις :  ὦ τάν, ἄκουσον, ἤν τι σοι μέλλω λέγειν. ἅνθρωπός ἐστι ζῷον ἐπίπονον φύσει,  καὶ πολλὰ λυπήρ' ὁ βίος ἐν ἑαυτῷ φέρει.   παραψυχὰς οὖν φροντίδων ἀνεύρετο</TextUnit>
    <TextUnit id="1311" loc="223c">ταύτας: ὁ γὰρ νοῦς τῶν ἰδίων λήθην λαβὼν  πρὸς ἀλλοτρίῳ τε ψυχαγωγηθεὶς πάθει  μεθ' ἡδονῆς ἀπῆλθε παιδευθεὶς ἅμα.  τοὺς γὰρ τραγῳδοὺς πρῶτον, εἰ βούλει, σκόπει ὡς ὠφελοῦσι πάντας. ὁ μὲν ὢν γὰρ πένης  πτωχότερον αὑτοῦ καταμαθὼν τὸν Τήλεφον  γενόμενον ἤδη τὴν πενίαν ῥᾷον φέρει, ὁ νοσῶν δὲ μανικῶς ̓Αλκμέων' ἐσκέψατο: ὀφθαλμιᾷ τις, εἰσὶ Φινεῖδαι τυφλοί,</TextUnit>
    <TextUnit id="1312" loc="223d">τέθνηκέ τῳ παῖς, ἡ Νιόβη κεκούφικε. χωλός τίς ἐστιν, τόν Φιλοκτήτην ὁρᾷ.  γέρων τις ἀτυχεῖ, κατέμαθεν τὸν Οἰνέα. ἅπαντα γὰρ τὰ μείζον' ἢ πέπονθέ τις  ἀτυχήματ' ἄλλοις γεγονότ' ἐννοούμενος  τὰς αὐτὸς αὑτοῦ συμφορὰς ῥᾷον φέρει.  καὶ ἡμεῖς οὖν, ὦ Τιμόκρατες, ἀποδίδομέν σοι τὰ τῶν δειπνοσοφιστῶν λείψανα καὶ οὐ δίδομεν, ὡς ὁ Κοθωκίδης φησὶ ῥήτωρ Δημοσθένην χλευάζων,</TextUnit>
    <TextUnit id="1313" loc="223e">ὃς Φιλίππου ̓Αθηναίοις ̔Αλόννησον διδόντος συνεβούλευε μὴ λαμβάνειν, εἰ δίδωσιν ἀλλὰ μὴ ἀποδίδωσιν. ὅπερ ̓Αντιφάνης ἐν Νεοττίδι παιδιὰν θέμενος ἐρεσχηλεῖ τόνδε τὸν τρόπον  ὁ δεσπότης δὲ πάντα τὰ παρὰ τοῦ πατρὸς  ἀπέλαβεν ὥσπερ ἔλαβεν. β. ἠγάπησεν ἂν τὸ ῥῆμα τοῦτο παραλαβὼν Δημοσθένης.  ̓́Αλεξις δὲ ἐν Στρατιώτῃ:    ἀπόλαβε  τουτί. β. τί τοῦτο δ' ἐστὶν; α. ὃ παρ' ὑμῶν ἐγὼ  παιδάριον ἔλαβον ἀποφέρων ἥκω πάλιν.</TextUnit>
    <TextUnit id="1314" loc="223f">β. πῶς; οὐκ ἀρέσκει σοι τρέφειν; α. οὐκ ἔστι γὰρ ἡμέτερον. β. οὐδ' ἡμέτερον. α. ἀλλ' ἐδώκατε ὑμεῖς ἐμοὶ τοῦτ'. α. οὐδ' ἐδώκαμεν. β. τί δαί; β. ἀπεδώκαμεν. Β. τὸ μὴ προσῆκόν μοι λαβεῖν;  καὶ ἐν ̓Αδελφοῖς:   ἐγὼ δέδωκα γάρ τι ταύταις; εἰπέ μοι. β. οὐκ, ἀλλ' ἀπέδωκας ἐνέχυρον δήπου λαβών.</TextUnit>
    <TextUnit id="1315" loc="224a">̓Αναξίλας δὲ ἐν Εὐανδρίᾳ:   καὶ τὰς παλαιὰς δώσω. Β. μὰ τὴν γῆν, μὴ σύ γε  δῷς, ἀλλ' ἀπόδος. α. καὶ δὴ φέρους' ἐξέρχομαι.  Τιμοκλῆς δ' ἐν ̔́Ηρωσιν:   οὐκοῦν κελεύεις νῦν με πάντα μᾶλλον ἢ τὰ προσόντα φράζειν. β. πάνυ γε. α. δράσω τοῦτό σοι.  καὶ πρῶτα μὲν δὴ παύσεται σοι Βριάρεως ὀργιζόμενος. β. ὁ ποῖος οὗτος Βριάρεως;  α. ὁ τοὺς καταπέλτας τάς τε λόγχας ἐσθίων,</TextUnit>
    <TextUnit id="1316" loc="224b">μισῶν λόγους ἄνθρωπος οὐδὲ πώποτε  ἀντίθετον εἰπὼν οὐδέν, ἀλλ' ̓́Αρη βλέπων.  κατὰ τοὺς οὖν προειρημένους ποιητὰς καὶ αὐτοὶ τὰ ἑπόμενα τοῖς προειρημένοις ἀποδιδόντες καὶ οὐ διδόντες τὰ ἀκόλουθα λέξομεν.  ἐπεισῆλθον οὖν ἡμῖν παῖδες πλῆθος ὅσον ἰχθύων φέροντες θαλασσίων λιμναίων τε ἐπὶ πινάκων ἀργυρῶν, ὡς θαυμάσαι μετὰ τοῦ πλούτου καὶ τὴν πολυτέλειαν μονονουχὶ γὰρ καὶ τὰς Νηρηίδας</TextUnit>
    <TextUnit id="1317" loc="224c">ὀψωνήκει. καί τις τῶν παρασίτων καὶ κολάκων ἔφη τὸν Ποσειδῶ πέμπειν τῷ Νιττουνίῳ ἡμῶν τοὺς ἰχθῦς οὐ διὰ τῶν ἐν τῇ ̔Ρώμῃ ὅσον ὅσῳ τῶν τὸν ἰχθὺν πωλούντων, ἀλλὰ τοὺς μὲν ἐξ ̓Αντίου κεκομίσθαι, ἑτέρους δ' ἐκ Ταρακινῶν καὶ τῶν καταντικρὺ νήσων Ποντίων, ἄλλους δ' ἐκ Πύργων πόλις δ' αὕτη Τυρρηνική, οἱ γὰρ ἐν τῇ ̔Ρώμῃ ἰχθυοπῶλαι οὐδ' ὀλίγον ἀποδέουσι τῶν κατὰ τὴν ̓Αττικήν ποτε κωμῳδηθέντων περὶ ὧν ̓Αντιφάνης μὲν ἐν Νεανίσκοις φησίν   ἐγὼ τέως μὲν ᾠόμην τὰς Γοργόνας εἶναί τι λογοποίημα πρὸς ἀγορὰν δ' ὅταν</TextUnit>
    <TextUnit id="1318" loc="224d">ἔλθω, πεπίστευκ' ἐμβλέπων γὰρ αὐτόθι  τοῖς ἰχθυοπώλαις λίθινος εὐθὺς γίνομαι:  ὥστ' ἐξ ἀνάγκης ἔστ' ἀποστραφέντι μοι  λαλεῖν πρὸς αὐτούς. ἂν ἴδω γὰρ ἡλίκον ἰχθὺν ὅσου τιμῶσι, πήγνυμαι σαφῶς.    ̓́Αμφις δ' ἐν Πλάνῳ:  πρὸς τοὺς στρατηγοὺς ῥᾷόν ἐστι μυρίαις  μοίραις προσελθόντ' ἀξιωθῆναι λόγου  λαβεῖν τ' ἀπόκρισιν ὧν ἂν ἐπερωτᾷ τις ἢ  πρὸς τοὺς καταράτους ἰχθυοπώλας ἐν ἀγορᾷ.</TextUnit>
    <TextUnit id="1319" loc="224e">οὓς ἂν ἐπερωτήσῃ τις ἀναλαβών: τι τῶν   παρακειμένων, ἔκυψεν ὥσπερ Τήλεφος πρῶτον σιωπῇ καὶ δικαίως τοῦτό γε: ἅπαντες ἀνδροφόνοι γάρ εἰσιν ἑνὶ λόγῳ, ὡσεὶ προσέξων δ' οὐδὲν οὐδ' ἀκηκοὼς ἔκρουσε πουλύπουν τιν': ὁ δ' ἐπρήσθη  καὶ τότ' οὐ λαλῶν ὅλα τὰ ῥήματ', ἀλλὰ συλλαβὴν ἀφελὼν “ τάρων βολῶν γένοιτ' ἄν:” ἡ δὲ κέστρα; “κτὼ βολῶν.”  τοιαῦτ' ἀκοῦσαι δεῖ τὸν ὀψωνοῦντά τι.</TextUnit>
    <TextUnit id="1320" loc="224f">̓́Αλεξις ̓Απεγλαυκωμένῳ :   τοὺς μὲν στρατηγοὺς τὰς ὀφρῦς ἐπὰν 'ἴδω  ἀνεσπακότας, δεινὸν μὲν ἠγοῦμαι ποεῖν, οὐ πάνυ τι θαυμάζω δὲ προτετιμημένους ὑπὸ τῆς πόλεως μεῖζόν τι τῶν ἄλλων φρονεῖν. τοὺς δ' ἰχθυοπώλας τοὺς κάκιστ' ἀπολουμένους  ἐπὰν 'ἴδω κάτω βλέποντας, τὰς δ' ὀφρῦς ἔχοντας ἐπάνω τῆς κορυφῆς, ἀποπνίγομαι. ἐὰν δ' ἐρωτήσῃς “ πόσου τοὺς κεστρέας πωλεῖς δύ' ὄντας,” “ δέκ' ὀβολῶν,” φησίν. “ βαρύ.</TextUnit>
    <TextUnit id="1321" loc="225a">ὀκτὼ λάβοις ἄν;” “εἴπερ ὠνεῖ τὸν ἕτερον.”  “ὧ τάν, λαβὲ καὶ μὴ παῖζε.” “ τοσουδί; ὁ παράτρεχε.”  ταῦτ' οὐχὶ πικρότερ' ἐστὶν αὐτῆς τῆς χολῆς;     Δίφιλος Πολυπράγμονι: ᾤμην ἐγὼ τοὺς ἰχθυοπώλας τὸ πρότερον  εἶναι πονηροὺς τοὺς ̓Αθήνησιν μόνους.  τόδε δ', ὡς ἔοικε, τὸ γένος ὥσπερ θηρίων   ἐπίβουλόν ἐστι τῇ φύσει καὶ πανταχοῦ.  ἐνταῦθα γοῦν ἔστιν τις ὑπερηκοντικώς,  κόμην τρέφων μὲν πρῶτον ἱερὰν τοῦ θεοῦ,</TextUnit>
    <TextUnit id="1322" loc="225b">ὡς φησὶν οὐ διὰ τοῦτὸ γ', ἀλλ' ἐστιγμένος  πρὸ τοῦ μετώπου παραπέτασμ' αὐτὴν ἔχει. οὗτος ἀποκρίνετ', ἂν ἐρωτήσῃς “πόσου ὁ λάβραξ,” “ δέκ' ὀβολῶν,” οὐχὶ προσθεὶς ὁποδαπῶν.  ἔπειτ' ἐὰν τἀργύριον αὐτῷ καταβάλῃς, ἐπράξατ' Αἰγιναῖον: ἂν δ' αὐτὸν δέῃ  κέρματ' ἀποδοῦναι, προσαπέδωκεν ̓Αττικά.  κατ' ἀμφότερα δὲ τὴν καταλλαγὴν ἔχει.</TextUnit>
    <TextUnit id="1323" loc="225c">Ξέναρχος Πορφύρᾳ:  οἱ μὲν ποιηταί （φησι） λῆρός εἰσιν οὐδὲ ἓν  καινὸν γὰρ εὑρίσκουσιν, ἀλλὰ μεταφέρει ἕκαστος αὐτῶν ταὔτ' ἄνω τε καὶ κάτω.  τῶν δ' ἰχθυοπωλῶν φιλοσοφώτερον γένος  οὐκ ἔστιν οὐδὲν οὐδὲ μᾶλλον ἀνόσιον.  ἐπεὶ γὰρ αὐτοῖς οὐκέτ' ἔστ' ἐξουσία  ῥαίνειν, ἀπείρηται δὲ τοῦτο τῷ νόμῳ,  εἷς τις θεοῖσιν ἐχθρὸς ἄνθρωπος πάνυ  ξηραινομένους ὡς εἶδε τοὺς ἰχθῦς, μάχην</TextUnit>
    <TextUnit id="1324" loc="225d">ἐποίης' ἐν αὐτοῖς ἐξεπίτηδες εὖ πάνυ. ἦσαν δὲ πληγαί, καιρίαν δ' εἰληφέναι  δόξας καταπίπτει καὶ λιποψυχεῖν δοκῶν ἔκειτο μετὰ τῶν ἰχθύων, βοᾷ δέ τις “ὕδωρ,  ὕδωρ.” ὁ δ' εὐθὺς ἐξάρας πρόχουν  τῶν ὁμοτέχνων τις τοῦ μὲν ἀκαρῆ παντελῶς   κατέχει, κατὰ δὲ τῶν ἰχθύων ἁπαξάπαν. εἴποις γ' ἂν αὐτοὺς ἀρτίως ἡλωκέναι.  ὅτι δὲ καὶ νεκροὺς πωλοῦσι τοὺς ἰχθῦς καὶ σεσηπότας ἐπισημαίνεται ὁ ̓Αντιφάνης ἐν Μοιχοῖς διὰ τούτων</TextUnit>
    <TextUnit id="1325" loc="225e">οὐκ ἔστιν οὐδὲν θηρίον τῶν ἰχθύων  ἀτυχέστερον. τὸ μὴ γὰρ ἀποχρῆν ἀποθανεῖν αὐτοῖς ἁλοῦσιν, εἶτα κατεδηδεσμένοις  εὐθὺς ταφῆναι, παραδοθέντες ἄθλιοι τοῖς ἰχθυοπώλαις τοῖς κακῶς ἀπολουμένοις  σήπονθ', ἕωλοι κείμενοι δύ' ἡμέρας ἢ τρεῖς, μόλις δ' ἐὰν ποτ' ὠνητὴν τυφλὸν  λάβως', ἔδωκαν τῶν νεκρῶν ἀναίρεσιν  τούτῳ: κομίσας δ' ἐξέβαλεν οἴκαδε,  τὴν πεῖραν ἐν τῇ ῥινὶ τῆς ὀδμῆς λαβών.</TextUnit>
    <TextUnit id="1326" loc="225f">ἐν δὲ Φιλοθηβαίῳ φησὶν  οὐ δεινὸν ἐστι, προσφάτους μὲν ἂν τύχῃ  πωλῶν τις ἰχθῦς, συναγαγόντα τὰς ὀφρῦς  τοῦτον σκυθρωπάζοντὰ θ' ἡμῖν προσλαλεῖν, ἐὰν σαπροὺς κομιδῇ δέ, παίζειν καὶ γελᾶν; τοὐναντίον γὰρ πᾶν ἔδει τούτους ποιεῖν: τὸν μὲν γελᾶν, τὸν δ' ἕτερον οἰμώζειν μακρά.  ὅτι δὲ καὶ παμπόλλου πιπράσκουσιν ̓́Αλεξις ἐν Πυλαίαις φησὶν ι</TextUnit>
    <TextUnit id="1327" loc="226a">νὴ τὴν ̓Αθηνᾶν, ἀλλ' ἐγὼ τεθαύμακα  τοὺς ἰχθυοπώλας, πῶς ποτ' οὐχὶ πλούσιοι ἅπαντές εἰσι λαμβάνοντες βασιλικοὺς φόρους: β. φόρους μόνον; οὐχὶ δεκατεύουσι γὰρ   τὰς οὐσίας ἐν ταῖς πόλεσι καθήμενοι,  ὅλας δ' ἀφαιροῦνται καθ' ἑκάστην ἡμέραν;    κἀν τῷ Λέβητι δέ φησιν ὁ αὐτὸς ποιητής: οὐ γέγονε κρείττων νομοθέτης τοῦ πλουσίου ̓Αριστονίκου  τίθησι γὰρ νυνὶ νόμον,  τῶν ἰχθυοπωλῶν ὅστις ἂν πωλῶν τινι</TextUnit>
    <TextUnit id="1328" loc="226b">ἰχθὺν ὑποτιμήσας ἀποδῶτ' ἐλάττονος ἧς εἶπε τιμῆς, εἰς τὸ δεσμωτήριον  εὐθὺς ἀπάγεσθαι τοῦτον, ἵνα δεδοικότες  τῆς ἀξίας ἀγαπῶσιν ἢ τῆς ἑσπέρας  σαπροὺς ἅπαντας ἀποφέρωσιν οἴκαδε.  κἀνταῦθα καὶ γραῦς καὶ γέρων καὶ παιδίον πέμπτης ἅπαντες ἀγοράσουσι κατὰ τρόπον.  καὶ προελθὼν δέ φησιν  οὐ γέγονε μετὰ Σόλωνα κρείττων οὐδὲ εἷς ̓Αριστονίκου νομοθέτης ι τὰ τ' ἄλλα γὰρ</TextUnit>
    <TextUnit id="1329" loc="226c">νενομοθέτηκε πολλὰ καὶ παντοῖα δὴ νυνί τε καινὸν εἰσφέρει νόμον τινὰ χρυσοῦν, τὸ μὴ πωλεῖν καθημένους ἔτι  τοὺς ἰχθυοπώλας, διὰ τέλους δ' ἑστηκότας:  εἶτ' εἰς νέωτά φησι γράψειν κρεμαμένους,  καὶ θᾶττον ἀποπέμψουσι τοὺς ὠνουμένους  ἀπὸ μηχανῆς πωλοῦντες ὥσπερ οἱ θεοί.  ἐμφανίζει δ' αὐτῶν καὶ τὸ σκαιόν, ἔτι δὲ μισάνθρωπον ̓Αντιφάνης ἐν Μισοπονήρῳ πρὸς τοὺς ἐν τῷ βίῳ κακίστους τὴν σύγκρισιν αὐτῶν</TextUnit>
    <TextUnit id="1330" loc="226d">ποιούμενος διὰ τούτων  εἶτ' οὐ σοφοὶ δῆτ' εἰσὶν οἱ Σκύθαι σφόδρα, οἳ γενομένοισιν εὐθέως τοῖς παιδίοις   διδόασιν ἵππων καὶ βοῶν πίνειν γάλα; β. οὐ μὰ Δία τιτθὰς εἰσάγουσι βασκάνους  καὶ παιδαγωγοὺς αὖθις, ὧν μεῖζον κακὸν  οὐκ ἂν γένοιτο. α. μετά γε μαίας νὴ Δία:  αὗται δ' ὑπερβάλλουσι. β. μετά γε νὴ Δία  τοὺς μητραγυρτοῦντάς, τὸ πολὺ γὰρ αὖ γένος</TextUnit>
    <TextUnit id="1331" loc="226e">μιαρώτατον τοῦτ' ἐστίν. α. εἰ μὴ νὴ Δία τοὺς ἰχθυοπώλας τις λέγειν μιαρωτάτους βούλοιτο. Β. μετά γε τοὺς τραπεζίτας: ἔθνος  τούτου γὰρ οὐδέν ἐστιν ἐξωλέστερον.  οὐκ ἀπιθάνως δὲ καὶ Δίφιλος ἐν ̓Εμπόρῳ περὶ τοῦ παμπόλλου πιπράσκεσθαι τοὺς ἰχθῦς λέγει ὧδε:  οὐ πώποτ' ἰχθῦς οἶδα τιμιωτέρους ἰδών. Πόσειδον, εἰ δεκάτην ἐλάμβανες  αὐτῶν ἀπὸ τῆς τιμῆς ἑκάστης ἡμέρας,  πολὺ τῶν θεῶν ἂν ἦσθα πλουσιώτατος.</TextUnit>
    <TextUnit id="1332" loc="226f">ὅμως δὲ τούτων εἴ με προσγελάσειέ τις,  ἐδίδουν στενάξας ὁπόσον αἰτήσειέ με.  γόγγρον μὲν, ὥσπερ ὁ Πρίαμος τὸν ̔́Εκτορα,  ὅσον εἵλκυσεν τοσοῦτο καταθεὶς ἐπριάμην.  ̓́Αλεξις δ' ἐν ̔Ελληνίδι:   ἀεὶ δὲ καὶ ζῶντ' ἐστὶ καὶ τεθνηκότα  τἀν τῇ θαλάττῃ πολέμι' ἡμῖν θηρία.   ἂν ἀνατραπῇ γὰρ πλοῖον, εἶθ', ὡς γίνεται,  ληφθῇ νέων τις, καταπεπώκας' εὐθέως.</TextUnit>
    <TextUnit id="1333" loc="227a">αὐτοὶ τ' ἐπὰν ληφθῶσιν ὑπὸ τῶν ἁλιέων,  τεθνεῶτες ἐπιτρίβουσι τοὺς ὠνουμένους.  τῆς οὐσίας γάρ εἰσιν ἡμῶν ὤνιοι, ὁ πριάμενός τε πτωχὸς εὐθὺς ἀποτρέχει,  ἐξ ὀνόματος δ' ἰχθυοπώλου μνημονεύει ̔Ερμαίου Αἰγυπτίου ̓́Αρχιππος ἐν ̓Ιχθύσιν οὕτως:   Αἰγύπτιος μιαρώτατος τῶν ἰχθύων κάπηλος  ̔Ερμαῖος, ὃς βίᾳ δέρων ῥίνας γαλεούς τε πωλεῖ  καὶ τοὺς λάβρακας ἐντερεύων, ὡς λέγουσιν ἡμῖν.</TextUnit>
    <TextUnit id="1334" loc="227b">καὶ ̓́Αλεξις δ' ἐν ̓Επικλήρῳ Μικίωνος ἰχθυοπώλου τινος μνημονεύει. εἰκότως οὖν καὶ οἱ ἁλιεῖς ἐπὶ τῇ τέχνῃ μέγα φρονοῦσι μᾶλλον ἢ οἱ ἄριστοι τῶν στρατηγῶν παράγει γοῦν τινα τούτων ̓Αναξανδρίδης ἐν ̓Οδυσσεῖ περὶ τῆς ἁλιευτικῆς τέχνης τάδε λέγοντα:   τῶν ζωγράφων μὲν ἡ καλὴ χειρουργία ἐν τοῖς πίναξιν κρεμαμένη θαυμάζεται: αὕτη δὲ σεμνῶς ἐκ λοπάδος ἁρπάζεται  ἀπὸ τοῦ ταγήνου τ' εὐθέως ἀφανίζεται.</TextUnit>
    <TextUnit id="1335" loc="227c">ἐπεὶ τίνα δι' ἄλλην τέχνην, ὦ χρηστὲ σύ, τὰ στόματα τῶν νεωτέρων κατακάετ' ἢ ὠθισμός ἐστι δακτύλων τοιουτοσὶ  ἢ πνιγμός, ἂν μὴ ταχὺ δύνηται καταπιεῖν;  ἀλλ' οὐ μόνη γὰρ τὰς συνουσίας ποιεῖ   εὔοψος ἀγορά; τίς δὲ συνδειπνεῖ βροτῶν φρυκτοὺς καταλαβὼν ἢ κορακίνους ὠνίους ἢ μαινίδ'; ὡραῖον δὲ μειρακύλλιον</TextUnit>
    <TextUnit id="1336" loc="227d">ποίαις ἐπῳδαῖς ἢ λόγοις ἁλίσκεται  τίσιν, φράσον γάρ, ἄν τις ἀφέλῃ τὴν τέχνην τὴν τῶν ἀλιέων; ἥδε γὰρ δαμάζεται  ἑφθοῖς προσώποις ἰχθύων χειρουμένη,  ἄγους' ὑπ' αὐτὰ σώματ' ἀρίστου πύλας,  ἀσύμβολον κλίνειν τ' ἀναγκάζει φύσιν.  πρὸς δὲ τοὺς περιέργως ὀψωνοῦντας τάδε φησὶν ̓́Αλεξις ἐν ̓Επικλήρῳ:   ὅστις ἀγοράζει πτωχὸς ὢν ὄψον πολὺ</TextUnit>
    <TextUnit id="1337" loc="227e">ἀπορούμενός τε τἄλλα πρὸς τοῦτ' εὐπορεῖ,  τῆς νυκτὸς οὗτος τοὺς ἀπαντῶντας ποεῖ γυμνούς, ἀναγκάζει τ' ἐπάν τις ἐκδυθῇ,  τηρεῖν ἕωθεν εὐθὺς ἐν τοῖς ἰχθύσιν ὃν ἂν δ' ἴδῃ πρῶτον πένητα καὶ νέον  παρὰ Μικίωνος ἐγχέλεις ὠνούμενον,  ἀπάγειν λαβόμενον εἰς τὸ δεσμωτήριον.  Δίφιλος δ' ἐν ̓Εμπόρῳ καὶ νόμον εἶναί φησι παρὰ Κορινθίοις τινὰ τοιοῦτον   νόμιμον τοῦτ' ἐστί, βέλτιστ', ἐνθάδε Κορινθίοισιν, ἂν τιν' ὀψωνοῦντ' ἀεὶ</TextUnit>
    <TextUnit id="1338" loc="227f">λαμπρῶς ὁρῶμεν, τοῦτον ἀνακρίνειν πόθεν ζῇ καὶ τί ποιῶν. κἂν μὲν οὐσίαν ἔχῃ ἧς αἱ πρόσοδοι λύουσι τἀναλώματα,  ἐᾶν ἀπολαύειν τοῦτον ἤδη τὸν βίον   ἐὰν δ' ὑπὲρ τὴν οὐσίαν δαπανῶν τύχῃ,  ἀπεῖπον αὐτῷ τοῦτο μὴ ποιεῖν ἔτι. ὃς ἂν δὲ μὴ πίθητ', ἐπέβαλον ζημίαν.  ἐὰν δὲ μηδ' ὁτιοῦν ἔχων ζῇ πολυτελῶς, τῷ δημίῳ παρέδωκαν αὐτόν. β. ̔Ηράκλεις.</TextUnit>
    <TextUnit id="1339" loc="228a">α. οὐκ ἐνδέχεται γὰρ ζῆν ἄνευ κακοῦ τινος τοῦτον, συνιεῖς, ἀλλ' ἀναγκαίως ἔχει ἢ λωποδυτεῖν τὰς νύκτας ἢ τοιχωρυχεῖν ἢ τῶν ποιούντων ταῦτα κοινωνεῖν τισιν ἢ συκοφαντεῖν κατ' ἀγορὰν ἢ μαρτυρεῖν  ψευδῆ. τὸ τοιοῦτον ἐκκαθαίρομεν γένος. β. ὀρθῶς γε νὴ Δί'. ἀλλὰ δὴ τί τοῦτ' ἐμοί; α. ὁρῶμεν ὀψωνοῦνθ' ἑκάστης ἡμέρας  οὐχὶ μετρίως, βέλτιστέ, ς', ἀλλ' ὑπερηφάνως.</TextUnit>
    <TextUnit id="1340" loc="228b">οὐκ ἔστιν ἰχθυηρὸν ὑπὸ σοῦ μεταλαβεῖν,  συνῆχας ἡμῶν εἰς τὰ λάχανα τὴν πόλιν,  περὶ τῶν σελίνων μαχόμεθ', ὥσπερ ̓Ισθμίοις. λαγώς τις εἰσελήλυθ'. εὐθὺς ἥρπακας.  πέρδικα δ' ἢ κίχλην γε νὴ Δί' οὐκέτι  ἔστιν δι' ὑμᾶς οὐδὲ πετομένην ἰδεῖν,  τὸν ξενικὸν οἶνον ἐπιτετίμηκας πολύ.  τὸ δὲ ἔθος τοῦτο καὶ ̓Αθήνησιν εἶναι ἀξιοῖ Σώφιλος ἐν ̓Ανδροκλεῖ ὀψονόμους ἀξιῶν αἱρεῖσθαι ὑπὸ τῆς</TextUnit>
    <TextUnit id="1341" loc="228c">βουλῆς δύ' ἢ καὶ τρεῖς. Λυγκεὺς δ' ὁ Σάμιος καὶ τέχνην ὀψωνητικὴν συνέγραψε πρός τινα δυσώνην, διδάσκων αὐτὸν τίνα δεῖ λέγοντα πρὸς τοὺς  ἀνδροφόνους ἰχθυοπώλας λυσιτελῶς, ἔτι δὲ ἀλύπως ὠνεῖσθαι ἃ βούλεται. ἐκ τούτων πάλιν τῶν λεχθέντων τὰς ἀκάνθας ἀναλεξάμενος Οὐλπιανὸς “εἰ ἔχομεν,” ἔφη, “ δεῖξαι ἀργυροῖς σκεύεσιν ἐν τοῖς δείπνοις χρωμένους τοὺς ἀρχαίους καὶ εἰ ὁ πίναξ ̔Ελληνικὸν ὄνομα. ̔Ομήρου γὰρ εἰπόντος ἐν ̓Οδυσσείᾳ:   τοῖσιν δ' αὖ πίνακας κρειῶν παρέθηκε συβώτης,</TextUnit>
    <TextUnit id="1342" loc="228d">̓Αριστοφάνης ὁ Βυζάντιος νεώτερόν φησιν εἶναι τὸ ἐπὶ πινάκων παρατιθέναι τὰ ὄψα, ἀγνοῶν ὅτι κἀν ἄλλοις εἴρηκεν ὁ ποιητής:   δαιτρὸς δὲ κρειῶν πίνακας παρέθηκεν ἀείρας.  ζητῶ δὲ καὶ εἰ δούλων πλῆθός τινες ἐκέκτηντο ὥσπερ καὶ οἱ νῦν καὶ εἰ τὸ τήγανον εἴρηται καὶ μὴ μόνως τάγηνον, καὶ μὴ πάντα πίνωμεν ἢ καὶ ἐσθίωμεν ὥσπερ οἱ διὰ τὴν γαστέρα παράσιτοι ὀνομαζόμενοι ἢ κόλακες.”  πρὸς ὃν Αἰμιλιανὸς ἀπεκρίνατο: “ πίνακα μὲν</TextUnit>
    <TextUnit id="1343" loc="228e">ἔχεις τὸ σκεῦος ὠνομασμένον καὶ παρὰ Μεταγένει τῷ κωμικῷ ἐν Θουριοπέρσαις. τήγανον δέ, ὦ βέλτιστε, εἴρηκεν ἐν μὲν Λήροις Φερεκράτης οὕτως :   ἀπὸ τηγάνου τ' ἔφασκεν ἀφύας φαγεῖν.  καὶ ἐν Πέρσαις ὁ αὐτός:   ἐπὶ τηγάνοις καθίσανθ' ὑφάπτειν τοῦ φλέω.</TextUnit>
    <TextUnit id="1344" loc="228f">Φιλωνίδης δ' ἐν Κοθόρνοις:   ὑποδέχεσθαι καὶ μαγίσι καὶ τηγάνοις.  καὶ πάλιν   ὀσφρομένην τῶν τηγάνων.  Εὔβουλος δ' ἐν ̓Ορθάννῃ:   ῥιπὶς δ' ἐγείρει φύλακας ̔Ηφαίστου κύνας  θερμῇ παροξύνουσα τηγάνου πνοῇ.  καὶ πάλιν   πᾶσα δ' εὔμορφος γυνὴ  ἐρῶσα φοιτᾷ τηγάνῳ τε συντρυφᾷ.</TextUnit>
    <TextUnit id="1345" loc="229a">καὶ ἐν Τιτᾶσι:   προσγελῶσά τε  λοπὰς παφλάζει βαρβάρῳ λαλήματι:  πηδῶσι δ' ἰχθῦς ἐν μέσοισι τηγάνοις.  τοῦ δὲ ῥήματος μέμνηται, Φρύνιχος ἐν Τραγῳδοῖς:   ἡδὺ δ' ἀποτηγανίζειν ἄνευ συμβολῶν.  καὶ Φερεκράτης ἐν Μυρμηκανθρώποις φησί:  σὺ δ' ἀποτηγανίζεις.  ̔Ηγήσανδρος δ' ὁ Δελφὸς Συρακοσίους φησὶ τὴν μὲν λοπάδα</TextUnit>
    <TextUnit id="1346" loc="229b">τήγανον καλεῖν, τὸ δὲ τήγανον τήγανον διὸ καὶ Θεοδωρίδαν φάναι ἔν τινι ποιηματίῳ:   τήγανον εὖ ἥψησεν ἐν ὀψητῆρι κολύμβῳ,  τὴν λοπάδα τήγανον προσαγορεύων. χωρὶς δὲ τοῦ τ στοιχείου ̓́Ιωνες ἤγανον λέγουσιν, ὡς ̓Ανακρέων “χεῖρὰ τ' ἐν ἠγάνῳ βαλεῖν.”  εἰς ἐπίστασιν δέ με ἄγει, καλὲ Οὐλπιανέ, περὶ τῆς τῶν ἀργυρωμάτων χρήσεως τὸ ὑπὸ ̓Αλέξιδος ἐν Φυγάδι εἰρημένον    ὅπου γάρ ἐστιν ὁ κέραμος μισθώσιμος</TextUnit>
    <TextUnit id="1347" loc="229c">ὁ τοῖς μαγείροις.  μέχρι γὰρ τῶν Μακεδονικῶν χρόνων κεραμέοις σκεύεσιν οἱ δειπνοῦντες διηκονοῦντο, ὥς φησιν ὁ ἐμὸς ̓Ιόβας. μεταβαλόντων δ' ἐπὶ τὸ πολυτελέστερον ̔Ρωμαίων τὴν δίαιταν κατὰ μίμησιν ἐκδιαιτηθεῖσα Κλεοπάτρα ἡ τὴν Αἰγύπτου καταλύσασα βασιλείαν τοὔνομα οὐ δυναμένη ἀλλάξαι ἀργυροῦν καὶ χρυσοῦν ἀπεκάλει κέραμον αὐτὸ κέραμά τ' ἐπεδίδου τοιαῦτα ἀποφόρητα τοῖς δειπνοῦσι: καὶ τοῦτ' ἦν τὸ πολυτελέστατον εἴς τε τὸν ̔Ρωσικὸν εὐανθέστατον ὄντα κέραμον πέντε</TextUnit>
    <TextUnit id="1348" loc="229d">μνᾶς ἡμερησίας ἀνήλισκεν ἡ Κλεοπάτρα. Πτολεμαῖος δ' ὁ βασιλεὺς ἐν ὀγδόῳ ὑπομνημάτων περὶ Μασσανάσσου τὸν λόγον ποιούμενος τοῦ Λιβύων βασιλέως φησὶ τάδε: “ δεῖπνα ̔Ρωμαικῶς ἦν κατεσκευασμένα, κεράμῳ παντὶ χορηγούμενα ἀργυρῷ: τὰς δὲ τῶν δευτέρων τραπέζας ἐκόσμει τοῖς ̓Ιταλικοῖς ἐθισμοῖς: τὰ δὲ κανίσκια ἦν ἅπαντα χρυσᾶ, γεγονότα πρὸς τὰ πλεκόμενα ταῖς σχοίνοις: μουσικοῖς δὲ ἐχρῆτο ̔Ελληνικοῖς.”  ̓Αριστοφάνης</TextUnit>
    <TextUnit id="1349" loc="229e">δὲ ὁ κωμῳδιοποιός, ὅν φησιν ̔Ηλιόδωρος ὁ ̓Αθηναῖος ἐν τοῖς περὶ ἀκροπόλεως—πεντεκαίδεκα δ' ἐστὶ ταῦτα βιβλία Ναυκρατίτην εἶναι γένος, ἐν τῷ Πλούτῳ δράματι κατὰ τὴν τοῦ ὁμωνύμου θεοῦ ἐπιφάνειαν τοὺς ἰχθυηρούς φησι πίνακας ἀργυροῦς ἀναφανῆναι καθάπερ καὶ τὰ ἄλλα ἅπαντα, λέγων ὡδί    ὀξὶς δὲ πᾶσα καὶ λοπάδιον καὶ χύτρα  χαλκῆ γέγονε: τοὺς δὲ πινακίσκους τοὺς σαπροὺς</TextUnit>
    <TextUnit id="1350" loc="229f">τοὺς ἰχθυηροὺς ἀργυροῦς πάρεσθ' ὁρᾶν. ὁ δ' ἰπνὸς γέγον' ἡμῖν ἐξαπίνης ἐλεφάντινος.  Πλάτων δ' ἐν Πρέσβεσι:  κᾆτ' ἔλαβον ̓Επικράτης τε καὶ Φορμίσιος  παρὰ τοῦ βασιλέως πλεῖστα δωροδοκήματα,  ὀξύβαφα χρυσᾶ καὶ πινακίσκους ἀργυροῦς.</TextUnit>
    <TextUnit id="1351" loc="230a">Σώφρων δ' ἐν γυναικείοις μίμοις φησί: “ τῶν δὲ χαλκωμάτων καὶ τῶν: ἀργυρωμάτων ἐμάρμαιρε ἁ οἰκία.”  Φιλιππίδης δ' ἐν ̓Αργυρίου ἀφανισμῷ ὡς φορτικοῦ μέμνηται τοῦ τοιούτου καὶ σπανίου, ζηλουμένου δὲ ὑπό τινων νεοπλούτων μετοίκων   ἀλλ' ἔλεος ἐμπέπτωκέ τίς μοι τῶν ὅλων ὅταν ἀπορουμένους μὲν ἀνθρώπους ἴδω  ἐλευθέρους, μαστιγίας δ' ἀπ' ἀργυροῦ  πίνακος ἄγοντος μνᾶν τάριχος ἐνίοτε  δυεῖν ὀβολῶν ἔσθοντας ἢ τριωβόλου</TextUnit>
    <TextUnit id="1352" loc="230b">καὶ κάππαριν χαλκῶν τριῶν ἐν τρυβλίῳ ἄγοντι πεντήκοντα δραχμὰς ἀργυρῷ.  πρότερον δὲ φιάλην ἦν ἀνακειμένην ἰδεῖν  ἐργῶδες ἀμέλει. β. τοῦτο μὲν καὶ νῦν ἔτι: ἂν γὰρ ἀναθῇ τις, εὐθὺς ἕτερος ἥρπασεν.  ̓́Αλεξις δὲ ἐν ̔Ιππίσκῳ νεανίσκον παράγων ἐρῶντα καὶ ἐπιδεικνύμενον τὸν πλοῦτον τῇ ἐρωμένῃ ταῦτα ποιεῖ λέγοντα:    τοῖς παισὶ τ' εἶπα δύο γὰρ ἦγον οἴκοθεν  τἀκπώματ' εἰς τὸ φανερὸν ἐκνενιτρωμένα</TextUnit>
    <TextUnit id="1353" loc="230c">θεῖναι, κύαθος δ' ἦν ἀργυροῦς （οὗτος μὲν οὖν ἦγεν δύο δραχμάς', κυμβίον δὲ τέτταρας ἴσως ἑτέρας, ψυκτηρίδιον δὲ δέκ' ὀβολούς, Φιλιππίδου  λεπτότερον. β. ἀλλὰ ταῦθ' ὅλως  πρὸς ἀλαζονείαν οὐ κακῶς νενοημέν' ἦν.  οἶδα δὲ κἀγώ τινα πολίτην ἡμέτερον πτωχαλαζόνα, ὃς δραχμῆς ἔχων τὰ πάντα ἀργυρώματα ἐβόα καλῶν τὸν οἰκέτην ἕνα ὄντα καὶ μόνον, ὀνόμασι δὲ</TextUnit>
    <TextUnit id="1354" loc="230d">χρώμενον ψαμμακοσίοις, “παῖ Στρομβιχίδη, μὴ τῶν χειμερινῶν ἀργυρωμάτων ἡμῖν παραθῇς, ἀλλὰ τῶν θερινῶν.” τοιοῦτός ἐστι καὶ ὁ παρὰ Νικοστράτῳ ἐν τῷ ἐπιγραφομένῳ δράματι Βασιλεῖς. ἀλαζὼν δ' ἐστὶ στρατιώτης περὶ οὗ λέγει:   λοιπή τις ὀξίς ἐστι καὶ ψυκτήριον  τῆς εὐπαρύφου λεπτότερον.  ἐξήλαυνον γάρ τινες τὸν ἄργυρον καὶ τότε εἰς ὑμένος ἰδέαν.  καὶ ̓Αντιφάνης δὲ ἐν Λημνίαις φησί  παρετέθη τρίπους</TextUnit>
    <TextUnit id="1355" loc="230e">πλακοῦντα χρηστόν, ὦ πολυτίμητοι θεοί, ἔχων ἐν ἀργυρῷ τε τρυβλίῳ μέλι.  καὶ Σώπατρος δ' ὁ παρῳδὸς ἐν '̓Ορέστῃ:    σαπρὸν σίλουρον ἀργυροῦς πίναξ ἔχων.  ἐν δὲ τῷ ἐπιγραφομένῳ δράματι Φακῇ φησιν   ἀλλ' ἀμφὶ δείπνοις ὀξίδ' ἀργυρᾶν ἔχει  δρακοντομίμοις ἠρμένην τορεύμασιν, οἵαν ποτ' ἔσχε καὶ Θίβρων ὁ Ταντάλου  μαλακὸν ταλάντοις ἐκταλαντωθεὶς ἀνήρ.  Θεόπομπος δ' ὁ Χῖος ἐν ταῖς πρὸς ̓Αλέξανδρον</TextUnit>
    <TextUnit id="1356" loc="230f">συμβουλαῖς περὶ Θεοκρίτου τοῦ πολίτου τὸν λόγον ποιούμενός φησιν “ἐξ ἀργυρωμάτων δὲ καὶ χρυσῶν πίνει καὶ τοῖς σκεύεσιν χρῆται τοῖς ἐπὶ τῆς τραπέζης ἑτέροις τοιούτοις, ὁ πρότερον οὐχ ὅπως ἐξ ἀργυρωμάτων ἔχων πίνειν ἀλλ' οὐδὲ χαλκῶν, ἀλλ' ἐκ κεραμέων καὶ τούτων ἐνίοτε κολοβῶν.” Δίφιλος δ' ἐν Ζωγράφῳ:  ἄριστον ἐπεχόρευσεν ἐκλελεγμένον,</TextUnit>
    <TextUnit id="1357" loc="231a">εἴ τι νέον ἢ ποθεινὸν ὀστρέων γένη  παντοδαπά, λοπάδων παρατεταγμένη φάλαγξ, ὀπτῶν ἐπῇττε σωρὸς ἀπὸ τοῦ τηγάνου,  τριμμάτια τούτοις ἐν θυΐαις ἀργυραῖς.  Φιλήμων ̓Ιατρῷ:   καὶ γυλιὸν τιν' ἀργυρωμάτων.  Μένανδρος ̔Εαυτὸν τιμωρουμένῳ   λουτρόν, θεραπαίνας, ἀργυρώματα.  καὶ ἐν ̔Υμνίδι::    ἀλλὰ τἀργυρώματα  ἥκω λαβεῖν βουλόμενος.</TextUnit>
    <TextUnit id="1358" loc="231b">Λυσίας δ' ἐν τῷ περὶ τοῦ χρυσοῦ τρίποδος, εἰ γνήσιος ὁ λόγος: “ἀργυρώματά τε ἢ χρυσώματα ἔτι ἦν διδόναι.” οἱ δ' ἑλληνίζοντες λέγειν δεῖν φασιν ἀργυροῦν κόσμον καὶ χρυσοῦν κόσμον.”  τοσαῦτα εἰπόντος τοῦ Αἰμιλιανοῦ ὁ Ποντιανὸς ἔφη: “ σπάνιος γὰρ ὄντως ἦν τὸ παλαιὸν παρὰ τοῖς ̔́Ελλησιν ὁ μὲν χρυσὸς καὶ πάνυ, ὁ δὲ ἄργυρος ὀλίγος ἦν ἐν τοῖς μετάλλοις. διὸ καὶ Φίλιππον τὸν τοῦ μεγάλου βασιλέως ̓Αλεξάνδρου πατέρα φησὶν Δοῦρις ὁ Σάμιος φιάλιον χρυσοῦν κεκτημένον</TextUnit>
    <TextUnit id="1359" loc="231c">ἀεὶ τοῦτ' ἔχειν κείμενον ὑπὸ τὸ προσκεφάλαιον. καὶ τὴν ̓Ατρέως δὲ χρυσῆν ἄρνα, περὶ ἣν γεγόνασιν ἡλίου τε ἐκλείψεις καὶ βασιλέων μεταβολαὶ ἔτι τε τῆς τραγῳδίας ἡ πολλή, φιάλην ἀργυρᾶν φησι γεγονέναι ̔Ηρόδωρος ὁ ̔Ηρακλεώτης ἔχουσαν ἐν μέσῳ ἄρνα χρυσῆν. ̓Αναξιμένης δ' ὁ Λαμψακηνὸς ἐν ταῖς πρώταις ἐπιγραφομέναις ἱστορίαις τὸν ̓Εριφύλης ὅρμον διαβόητον γενέσθαι διὰ τὸ σπάνιον εἶναι τότε τὸ χρυσίον παρὰ τοῖς ̔́Ελλησι: καὶ γὰρ ἀργυροῦν ποτήριον ἦν ἰδεῖν τότε παράδοξον. μετὰ δὲ τὴν Δελφῶν ὑπὸ Φωκέων κατάληψιν πάντα τὰ τοιαῦτα δαψίλειαν εἴληφεν.</TextUnit>
    <TextUnit id="1360" loc="231d">ἐκ ποτηρίων δὲ χαλκῶν ἔπινον οἱ σφόδρα δοκοῦντες πλουτεῖν καὶ τὰς θήκας τούτων ὠνόμαζον  χαλκοθήκας. ̔ ̔Ηρόδοτός τέ φησι τοὺς Αἰγυπτίων ἱερεῖς χαλκοῖς ποτηρίοις πίνειν, τοῖς τε βασιλεῦσιν αὐτῶν θύουσί ποτε κοινῇ οὐχ εὑρεθῆναι πᾶσι δοθῆναι φιάλας ἀργυρᾶς: Ψαμμήτιχον γοῦν νεώτερον ὄντα τῶν ἄλλων βασιλέων χαλκῇ φιάλῃ σπεῖσαι τῶν ἄλλων ἀργυραῖς σπενδόντων. συληθέντος δ' οὖν τοῦ Πυθικοῦ ἱεροῦ ὑπὸ τῶν Φωκικῶν τυράννων ἐπέλαμψε παρὰ τοῖς ̔́Ελλησιν ὁ χρυσός,</TextUnit>
    <TextUnit id="1361" loc="231e">εἰσεκώμασε δὲ καὶ ὁ ἄργυρος, ὕστερον δὲ τοῦ μεγίστου ̓Αλεξάνδρου τοὺς ἐκ τῆς ̓Ασίας θησαυροὺς ἀνελομένου ὄντως ἀνέτειλεν ὁ κατὰ Πίνδαρον εὐρυσθενὴς πλοῦτος.  καὶ τὰ ἐν Δελφοῖς δὲ ἀναθήματα τὰ ἀργυρᾶ καὶ τὰ χρυσᾶ ὑπὸ πρώτου Γύγου τοῦ Λυδῶν βασιλέως ἀνετέθη: καὶ πρὸ τῆς τούτου βασιλείας ἀνάργυρος, ἔτι δὲ ἄχρυσος ἦν ὁ Πύθιος,</TextUnit>
    <TextUnit id="1362" loc="231f">ὡς Φαινίας τέ φησιν ὁ ̓Ερέσιος καὶ Θεόπομπος ἐν τῇ τεσσαρακοστῇ τῶν Φιλιππικῶν. ἱστοροῦσι γὰρ οὗτοι κοσμηθῆναι τὸ Πυθικὸν ἱερὸν ὑπό τε τοῦ Γύγου καὶ τοῦ μετὰ τοῦτον Κροίσου, μεθ' οὓς ὑπό τε Γέλωνος καὶ ̔Ιέρωνος τῶν Σικελιωτῶν, τοῦ μὲν τρίποδα καὶ Νίκην χρυσοῦ πεποιημένα ἀναθέντος καθ' οὓς χρόνους Ξέρξης ἐπεστράτευε τῇ ̔Ελλάδι, τοῦ δ' ̔Ιέρωνος τὰ ὅμοια, λέγει δ' οὕτως ὁ Θεόπομπος: “ἦν γὰρ τὸ παλαιὸν τὸ ἱερὸν κεκοσμημένον χαλκοῖς ἀναθήμασιν, οὐκ ἀνδριᾶσιν ἀλλὰ λέβησι καὶ τρίποσι χαλκοῦ πεποιημένοις. Λακεδαιμόνιοι οὖν χρυσῶσαι βουλόμενοι τὸ πρόσωπον</TextUnit>
    <TextUnit id="1363" loc="232a">τοῦ ἐν ̓Αμύκλαις ̓Απόλλωνος καὶ οὐχ εὑρίσκοντες ἐν τῇ ̔Ελλάδι χρυσίον πέμψαντες εἰς θεοῦ ἐπηρώτων τὸν θεὸν παρ' οὗ χρυσίον πρίαιντο. ὁ δ' αὐτοῖς ἀνεῖλεν παρὰ Κροίσου τοῦ Λυδοῦ πορευθέντας ὠνεῖσθαι. καὶ οἳ πορευθέντες παρὰ Κροίσου ὠνήσαντο. ̔Ιέρων δ' ὁ Συρακόσιος βουλόμενος</TextUnit>
    <TextUnit id="1364" loc="232b">ἀναθεῖναι τῷ θεῷ τὸν τρίποδα καὶ τὴν Νίκην ἐξ ἀπέφθου χρυσοῦ ἐπὶ πολὺν χρόνον ἀπορῶν χρυσίου ὕστερον ἔπεμψε τοὺς ἀναζητήσοντας εἰς τὴν ̔Ελλάδα, οἵτινες μόλις ποτ' εἰς Κόρινθον ἀφικόμενοι καὶ ἐξιχνεύσαντες εὗρον παρ' ̓Αρχιτέλει τῷ Κορινθίῳ, ὃς πολλῷ χρόνῳ συνωνούμενος κατὰ μικρὸν θησαυροὺς εἶχεν οὐκ ὀλίγους, ἀπέδοτο γοῦν τοῖς παρὰ τοῦ ̔ ̔Ιέρωνος ὅσον ἠβούλοντο καὶ μετὰ ταῦτα πληρώσας καὶ τὴν ἑαυτοῦ χεῖρα ὅσον ἠβούλοντο χωρῆσαι ἐπέδωκεν αὐτοῖς. ἀνθ' ὧν ̔Ιέρων πλοῖον σίτου καὶ ἄλλα πολλὰ δῶρα ἔπεμψεν</TextUnit>
    <TextUnit id="1365" loc="232c">ἐκ Σικελίας.”  ἱστορεῖ τὰ αὐτὰ καὶ Φαινίας ἐν τῷ περὶ τῶν ἐν Σικελίᾳ τυράννων, ὡς χαλκῶν ὄντων τῶν παλαιῶν ἀναθημάτων καὶ τριπόδων καὶ λεβήτων καὶ ἐγχειριδίων, ὧν ἐφ' ἑνὸς καὶ ἐπιγεγράφθαι φησίν  θάησαί μ' : ἐτεὸν γὰρ ἐν ̓Ιλίου εὐρέι πύργῳ ἦν ὅτε καλλικόμῳ μαρνάμεθ' ἀμφ' ̔Ελένῃ: καὶ μ' ̓Αντηνορίδης ἐφόρει κρείων ̔Ελικάων  νῦν δέ με Λητοΐδου θεῖον ἔχει δάπεδον.</TextUnit>
    <TextUnit id="1366" loc="232d">ἐπὶ δὲ τρίποδος, ὃς ἦν εἷς τῶν ἐπὶ Πατρόκλῳ ἄθλων τεθέντων  χάλκεός εἰμι τρίπους, Πυθοῖ δ' ἀνάκειμαι ἄγαλμα.   καὶ μ' ἐπὶ Πατρόκλῳ θῆκεν πόδας ὠκὺς ̓Αχιλλεύς :  Τυδείδης δ' ἀνέθηκε βοὴν ἀγαθὸς Διομήδης,  νικήσας ἵπποισι παρὰ πλατὺν ̔Ελλήσποντον.  ̓́Εφορος δὲ ἢ Δημόφιλος ὁ υἱὸς αὐτοῦ ἐν τῇ</TextUnit>
    <TextUnit id="1367" loc="232e">τριακοστῇ τῶν ἱστοριῶν περὶ τοῦ ἐν Δελφοῖς ἱεροῦ λέγων φησίν: “̓Ονόμαρχος δὲ καὶ Φάυλλος καὶ Φάλαικος οὐ μόνον ἅπαντα τὰ τοῦ θεοῦ ἐξεκόμισαν, ἀλλὰ τὸ τελευταῖον αἱ γυναῖκες αὐτῶν τόν τε τῆς ̓Εριφύλης κόσμον ἔλαβον, ὃν ̓Αλκμαίων εἰς Δελφοὺς ἀνέθηκε κελεύσαντος τοῦ θεοῦ, καὶ τὸν τῆς ̔Ελένης ὅρμον Μενελάου ἀναθέντος. ἑκατέρῳ γὰρ ὁ θεὸς ἔχρησεν, ̓Αλκμαίωνι μὲν πυνθανομένῳ πῶς ἂν τῆς μανίας ἀπαλλαγείη:  τιμῆὲν μ' αἰτεῖς δῶρον μανίαν ἀποπαῦσαι:</TextUnit>
    <TextUnit id="1368" loc="232f">καὶ σὺ φέρειν τιμῆεν ἐμοὶ γέρας, ᾧ ποτε μήτηρ ̓Αμφιάραον ἔκρυψ' ὑπὸ γῆν αὐτοῖσι σὺν ἵπποις::  Μενελάῳ δὲ πῶς ἂν τὸν ̓Αλέξανδρον τιμωρήσαιτο   πάγχρυσον φέρε κόσμον ἑλὼν ἀπὸ σῆς ἀλόχοιο  δειρῆς, ὅν ποτε Κύπρις ἔδωχ' ̔Ελένῃ μέγα χάρμα ὥς σοι ̓Αλέξανδρος τίσιν ἐχθίστην ἀποδώσει.</TextUnit>
    <TextUnit id="1369" loc="233a">συνέβη δὲ ταῖς γυναιξὶν ἔριν ἐμπεσεῖν περὶ τοῦ κόσμου τούτου ποτέρα πότερον λήψεται. καὶ διακληρουμένων ἡ μὲν σκυθρωπὴ οὖσα κατὰ τὸν βίον καὶ σεμνότητος πλήρης τὸν ̓Εριφύλης ὅρμον, ἡ δὲ ὥρᾳ διαφέρουσα καὶ μάχλος οὖσα τὸν τῆς ̔Ελένης  ἔλαχε. καὶ αὕτη μὲν ἐρασθεῖσα νεανίσκου τινὸς ̓Ηπειρώτου συνεξεδήμησεν, ἡ δὲ τῷ ἀνδρὶ θάνατον ἐβούλευσεν.”  Πλάτων δὲ ὁ θεῖος καὶ Λυκοῦργος ὁ Λάκων οὐδ' εἴων ἐνεπιδημεῖν ταῖς ἰδίαις πολιτείαις οὔτε τῶν ἄλλων πολυτελῶν οὐδέν, ἀλλ' οὐδὲ τὸν ἄργυρον</TextUnit>
    <TextUnit id="1370" loc="233b">οὐδὲ τὸν χρυσόν, τῶν μεταλλευομένων τὸν σίδηρον καὶ τὸν χαλκὸν ἀρκεῖν νομίζοντες, ἐκεῖνα δ' ἐκβάλλοντες ὡς λυμαινόμενα τὰς ὑγιαινούσας τῶν πόλεων. Ζήνων δὲ ὁ ἀπὸ τῆς στοᾶς πάντα τὰ ἄλλα πλὴν τοῦ νομίμως αὐτοῖς καὶ καλῶς χρῆσθαι νομίσας ἀδιάφορα τὴν μὲν αἵρεσιν αὐτῶν καὶ φυγὴν ἀπειπών. τὴν χρῆσιν δὲ τῶν λιτῶν καὶ περιττῶν προηγουμένως: ποιεῖσθαι προστάσσων,</TextUnit>
    <TextUnit id="1371" loc="233c">ὅπως ἀδεῆ καὶ ἀθαύμαστον πρὸς τἄλλα τὴν διάθεσιν τῆς ψυχῆς ἔχοντες οἱ ἄνθρωποι ὅσα μήτε καλά ἐστι μήτε αἰσχρὰ τοῖς μὲν κατὰ φύσιν ὡς ἐπὶ πολὺ χρῶνται, τῶν δ' ἐναντίων μηδὲν ὅλως δεδοικότες λόγῳ καὶ μὴ φόβῳ τούτων ἀπέχωνται. οὐδὲν γὰρ ἡ φύσις ἐκβέβληκεν ἐκ τοῦ κόσμου τῶν εἰρημένων, ἀλλ' ἐποίησεν ὑπογείους αὐτῶν φλέβας  πολύπονον καὶ χαλεπὴν ἐχούσας ἐργασίαν, ὅπως οἱ περὶ ταῦτα σπουδάζοντες ὀδυνώμενοι μετίωσι τὴν κτῆσιν, καὶ οὐχ οἱ μεταλλεύοντες μόνοι ἀλλὰ καὶ οἱ τὰ μεταλλευθέντα συναγείροντες μυρίοις μόχθοις θηρεύωσι τὴν περίβλεπτον ταύτην πολυκτησίαν.</TextUnit>
    <TextUnit id="1372" loc="233d">δείγματος μὲν οὖν χάριν ἔστιν οὗπερ ἐπιπόλαιον αὐτῶν ἐστι τὸ γένος, εἲ γ' ἐν ταῖς ἐσχατιαῖς τῆς οἰκουμένης καὶ ποτάμια τὰ τυχόντα ψήγματα χρυσοῦ καταφέρει καὶ ταῦτα γυναῖκες καὶ ἄνδρες ἀσθενεῖς τὰ σώματα σὺν ταῖς ἄμμοις ὑποψήχοντες διιστᾶσι καὶ πλύναντες ἄγουσιν ἐπὶ τὴν χώνην, ὡς παρὰ τοῖς ̓Ελουητίοις φησὶν ὁ ἐμὸς Ποσειδώνιος καὶ ἄλλοις τισὶ τῶν Κελτῶν. καὶ τά τε πάλαι μὲν ̔Ριπαῖα καλούμενα ὄρη, εἶθ' ὕστερον ̓́Ολβια προσαγορευθέντα, νῦν δὲ ̓́Αλπια</TextUnit>
    <TextUnit id="1373" loc="233e">ἔστι δὲ τῆς Γαλατίας αὐτομάτως ὕλης ἐμπρησθείσης ἀργύρῳ διερρύη. τὸ μέντοι γε πολὺ τούτου βαθείαις καὶ κακοπαθέσι μεταλλείαις εὑρίσκεται κατὰ τὸν Φαληρέα Δημήτριον ἐλπιζούσης τῆς πλεονεξίας ἀνάξειν ἐκ τῶν μυχῶν τῆς γῆς αὐτὸν τὸν Πλούτωνα, χαριεντιζόμενος γοῦν φησιν ὅτι “ πολλάκις καταναλώσαντες τὰ φανερὰ τῶν ἀδήλων ἕνεκα ἃ μὲν ἔμελλον οὐκ ἔλαβον, ἃ δ' εἶχον ἀπέβαλον ὥσπερ αἰνίγματος τρόπον ἀτυχοῦντες.”  Λακεδαιμόνιοι δ' ὑπὸ τῶν ἐθῶν κωλυόμενοι  εἰς</TextUnit>
    <TextUnit id="1374" loc="233f">φέρειν εἰς τὴν Σπάρτην, ὡς ὁ αὐτὸς ἱστορεῖ Ποσειδώνιος, καὶ κτᾶσθαι ἄργυρον καὶ χρυσὸν ἐκτῶντο μὲν οὐδὲν ἧττον, παρακατετίθεντο δὲ τοῖς ὁμόροις ̓Αρκάσιν. εἶτα πολεμίους αὐτοὺς ἔσχον ἀντὶ φίλων, ὅπως ἀνυπεύθυνον τὸ ἄπιστον διὰ τὴν ἔχθραν γένηται. τῷ μὲν οὖν ἐν Δελφοῖς ̓Απόλλωνι τὸν πρότερον ἐν τῇ Λακεδαίμονι χρυσὸν καὶ ἄργυρον ἱστοροῦσιν ἀνατεθῆναι, δημοσίᾳ δὲ εἰς τὴν πόλιν Λύσανδρον εἰσαγαγόντα πολλῶν κακῶν</TextUnit>
    <TextUnit id="1375" loc="234a">αἴτιον γενέσθαι. Γύλιππον γοῦν τὸν Συρακοσίους ἐλευθερώσαντα ἀποθανεῖν ἀποκαρτερήσαντα λόγος, καταγνωσθέντα ὑπὸ τῶν ἐφόρων ὡς νοσφισάμενον ἐκ τοῦ Λυσανδρείου χρήματος, τοῦ δὲ ἀνατιθεμένου θεῷ καὶ συγχωρουμένου δήμου καθάπερ κοσμήματος καὶ κτήματος οὐ ῥᾴδιον ἦν τὸν θνητὸν ὀλίγωρον γενέσθαι,  τῶν δὲ Γαλατῶν οἱ Σκορδίσται καλούμενοι χρυσὸν μὲν οὐκ εἰσάγουσιν εἰς τὴν αὑτῶν χώραν, λῃζόμενοι δὲ τὴν ἀλλοτρίαν καὶ</TextUnit>
    <TextUnit id="1376" loc="234b">ἀδικοῦντες τὸν ἄργυρον οὐ παραλείπουσι. τὸ δ' ἔθνος αὐτῶν ἐστι μὲν λείψανον τῶν μετὰ Βρέννου στρατευσαμένων ἐπὶ τὸ Δελφικὸν μαντεῖον Γαλατῶν, Βαθάναττος δέ τις ἡγεμὼν αὐτοὺς διῴκισεν ἐπὶ τοὺς περὶ τὸν ̓́Ιστρον τόπους ἀφ' οὗ καὶ τὴν ὁδὸν δι' ἧς ἐνόστησαν Βαθαναττίαν καλοῦσι καὶ τοὺς ἀπογόνους τοὺς ἐκείνου Βαθανάττους ἔτι καὶ νῦν προσαγορεύουσιν. ἀφωσιώκασι δὲ οὗτοι τὸν χρυσὸν καὶ οὐκ εἰσφέρουσιν εἰς τὰς πατρίδας, δι' ὃν πολλὰ καὶ δεινὰ ἔπαθον ἀργύρῳ δὲ χρῶνται καὶ τούτου χάριν πολλὰ καὶ δεινὰ ποιοῦσιν.</TextUnit>
    <TextUnit id="1377" loc="234c">καίτοι γε ἐχρῆν οὐχὶ τὸ γένος τοῦ συληθέντος, ἀλλὰ τὴν ἱεροσυλήσασαν ἀσέβειαν ἐξορίσαι: εἰ δὲ μηδὲ τὸν ἄργυρον εἰσέφερον εἰς τὴν χώραν, ἢ περὶ τὸν χαλκὸν ἂν καὶ σίδηρον ἐπλημμέλουν ἢ εἰ μηδὲ ταῦτ' ἦν παρ' αὐτοῖς, περὶ τῶν βρωτῶν καὶ ποτῶν καὶ τῶν ἄλλων ἀναγκαίων ὁπλομανοῦντες ἂν διετέλουν.”  τοσαῦτα καὶ τοῦ Ποντιανοῦ εἰπόντος—ἐφιλοτιμήσαντο γὰρ οἱ πολλοὶ τὰς τοῦ Οὐλπιανοῦ ἀπολύσασθαι προτάσεις: ὧν τὰς ὑπολειπομένας διελόμενοι ὁ μὲν Πλούταρχος ἔφη: τὸ δὲ τοῦ παρασίτου ὄνομα πάλαι μὲν ἦν σεμνὸν καὶ</TextUnit>
    <TextUnit id="1378" loc="234d">ἱερόν. πολέμων γοῦν ὁ εἴτε Σάμιος ἢ Σικυώνιος εἴτ' ̓Αθηναῖος ὀνομαζόμενος χαίρει, ὡς ὁ Μοψεάτης ̔ ̔Ηρακλείδης λέγει καταριθμούμενος αὐτὸν καὶ ἀπ' ἄλλων πόλεων ἐπεκαλεῖτο δὲ καὶ στηλοκόπας, ὡς ̔Ηρόδικος ὁ Κρατήτειος εἴρηκε γράψας περὶ παρασίτων φησὶν οὕτως: “τὸ τοῦ παρασίτου ὄνομα νῦν μὲν ἄδοξόν ἐστι, παρὰ δὲ τοῖς ἀρχαίοις εὑρίσκομεν τὸν παράσιτον ἱερόν τι χρῆμα καὶ τῷ συνθοίνῳ παρόμοιον. ἐν Κυνοσάργει μὲν οὖν ἐν</TextUnit>
    <TextUnit id="1379" loc="234e">τῷ ̔Ηρακλείῳ στήλη τίς ἐστιν ἐν ᾗ ψήφισμα μὲν ̓Αλκιβιάδου, γραμματεὺς δὲ Στέφανος Θουκυδίδου, λέγεται δ' ἐν αὐτῷ περὶ τῆς προσηγορίας οὕτως: “τὰ δ' ἐπιμήνια θυέτω ὁ ἱερεὺς μετὰ τῶν  παρασίτων, οἱ δὲ παράσιτοι ἔστων ἐκ τῶν νόθων καὶ τῶν τούτων παίδων κατὰ τὰ πάτρια, ὃσδ' ἂν μὴ 'θέλῃ παρασιτεῖν, εἰσαγέτω καὶ περὶ τούτων εἰς τὸ δικαστήριον.” ἐν δὲ τοῖς κύρβεσι τοῖς περὶ</TextUnit>
    <TextUnit id="1380" loc="234f">τῶν Δηλιαστῶν οὕτως γέγραπται: “ καὶ τὼ κήρυκε ἐκ τοῦ γένους τῶν Κηρύκων τοῦ τῆς μυστηριώτιδος. τούτους δὲ παρασιτεῖν ἐν τῷ Δηλίῳ ἐνιαυτόν.” ἐν δὲ Παλληνίδι τοῖς ἀναθήμασιν ἐπιγέγραπται τάδε: “ἄρχοντες καὶ παράσιτοι ἀνέθεσαν οἱ ἐπὶ Πυθοδώρου ἄρχοντος στεφανωθέντες χρυσῷ στεφάνῳ. ἐπὶ Διφίλης ἱερείας παράσιτοι ̓Επίλυκος στράτου Γαργήττιος, Περικλῆς Περικλείτου Πιτθεύς, Χαρῖνος Δημοχάρους Γαργήττιος.” κἀν τοῖς τοῦ βασιλέως δὲ νόμοις γέγραπται: “ θύειν τῷ ̓Απόλλωνι τοὺς ̓Αχαρνέων παρασίτους.” Κλέαρχος δ' ὁ Σολεύς, εἷς δ' οὗτος τῶν ̓Αριστοτέλους ἐστὶ μαθητῶν, ἐν τῷ πρώτῳ τῶν</TextUnit>
    <TextUnit id="1381" loc="235a">βίων τάδε γράφει: “ ἔτι δὲ παράσιτον νῦν μὲν τὸν ἕτοιμον, ὁ τότε δὲ τὸν εἰς τὸ συμβιοῦν κατειλεγμένον. ἐν γοῦν τοῖς παλαιοῖς νόμοις αἱ πλεῖσται τῶν πόλεων ἔτι καὶ τήμερον ταῖς ἐντιμοτάταις ἀρχαῖς συγκαταλέγουσι παρασίτους.” Κλείδημος δ' ἐν τῇ ̓Ατθίδι φησί “ καὶ παράσιτοι δ' ᾑρέθησαν  τῷ ̓Ηρακλεῖ.” καὶ Θεμίσων δ' ἐν Παλληνίδι: “ ἐπιμελεῖσθαι δὲ τὸν βασιλέα τὸν ἀεὶ βασιλεύοντα καὶ τοὺς ἄρχοντας καὶ τοὺς παρασίτους οὓς ἂν ἐκ τῶν δήμων προσαιρῶνται καὶ τοὺς γέροντας καὶ τὰς γυναῖκας τὰς πρωτοπόσεις.”  ἔχεις δὲ κἀκ</TextUnit>
    <TextUnit id="1382" loc="235b">τούτων, καλέ μου Οὐλπιανέ, ζητεῖν τίνες αἱ πρωτοπόσεις γυναῖκες, ἀλλὰ μὴν περὶ γὰρ τῶν παρασίτων ὁ λόγος κἀν τῷ ̓Ανακείῳ ἐπί τινος στήλης γέγραπται: “ τοῖν δὲ βοοῖν τοῖν ἡγεμόνοιν τοῖν ἐξαιρουμένοιν τὸ μὲν τρίτον μέρος εἰς τὸν ἀγῶνα, τὰ δὲ δύο μέρη τὸ μὲν ἕτερον τῷ ἱερεῖ , τὸ δὲ τοῖς παρασίτοις.” Κράτης δ' ἐν δευτέρῳ ̓Αττικῆς διαλέκτου φησί: “ καὶ ὁ παράσιτος νῦν ἐπ' ἄδοξον μετάκειται πρᾶγμα, πρότερον δ' ἐκαλοῦντο παράσιτοι οἱ ἐπὶ τὴν τοῦ ἱεροῦ σίτου ἐκλογὴν αἱρούμενοι καὶ ἦν ἀρχεῖόν τι παρασίτων.</TextUnit>
    <TextUnit id="1383" loc="235c">διὸ καὶ ἐν τῷ τοῦ βασιλέως νόμῳ γέγραπται ταυτί: “ ἐπιμελεῖσθαι δὲ τὸν βασιλεύοντα τῶν τε ἀρχόντων ὅπως ἂν καθιστῶνται καὶ τοὺς παρασίτους ἐκ τῶν δήμων αἱρῶνται κατὰ τὰ γεγραμμένα, τοὺς δὲ παρασίτους ἐκ τῆς βουκολίας ἐκλέγειν ἐκ τοῦ μέρους τοῦ ἑαυτῶν ἕκαστον ἑκτέα κριθῶν δαίνυσθαί τε τοὺς ὄντας ̓Αθηναίων ἐν τῷ ἱερῷ  κατὰ τὰ πάτρια, τὸν δ' ἑκτέα παρέχειν εἰς τὰ ἀρχεῖα τῷ ̓Απόλλωνι τοὺς ̓Αχαρνέων παρασίτους</TextUnit>
    <TextUnit id="1384" loc="235d">ἀπὸ τῆς ἐκλογῆς τῶν κριθῶν.” ὅτι δὲ καὶ ἀρχεῖον ἦν αὐτῶν ἐν τῷ αὐτῷ νόμῳ τάδε γέγραπται: “ εἰς τὴν ἐπισκευὴν τοῦ νεὼ καὶ τοῦ παρασιτίου καὶ τῆς οἰκίας τῆς ἱερᾶς διδόναι τὸ ἀργύριον ὁπόσου ἂν οἱ τῶν ἱερῶν ἐπισκευασταὶ μισθώσωσιν.” ἐκ τούτου δῆλόν ἐστιν ὅτι ἐν ᾧ τὰς ἀπαρχὰς ἐτίθεσαν τοῦ ἱεροῦ σίτου οἱ παράσιτοι τοῦτο παρασίτιον προσηγορεύετο.” ταὐτὰ ἱστορεῖ καὶ Φιλόχορος ἐν τῇ ἐπιγραφομένῃ Τετραπόλει μνημονεύων τῶν καταλεγομένων τῷ ̔Ηρακλεῖ</TextUnit>
    <TextUnit id="1385" loc="235e">παρασίτων καὶ Διόδωρος ὁ Σινωπεὺς κωμῳδιοποιὸς ἐν ̓Επικλήρῳ, οὗ τὸ μαρτύριον ὀλίγον ὕστερον παραθήσομαι. ̓Αριστοτέλης δ' ἐν τῇ Μεθωναίων πολιτείᾳ “ παράσιτοι” φησί, “ τοῖς μὲν ἄρχουσι δύο καθ' ἕκαστον ἦσαν, τοῖς δὲ πολεμάρχοις εἷς: τεταγμένα δὲ ἐλάμβανον παρ' ἄλλων τέ τινων καὶ τῶν ἁλιέων ὄψον.”  τὸν δὲ νῦν λεγόμενον παράσιτον Καρύστιος ὁ Περγαμηνὸς ἐν τῷ περὶ διδασκαλιῶν εὑρεθῆναί φησιν ὑπὸ πρώτου ̓Αλέξιδος, ἐκλαθόμενος ὅτι ̓Επίχαρμος ἐν ̓Ελπίδι</TextUnit>
    <TextUnit id="1386" loc="235f">ἢ Πλούτῳ παρὰ πότον αὐτὸν εἰσήγαγεν οὑτωσὶ λέγων   ἀλλ' ἄλλος ἔστειχ' ὧδε τοῦδε κατὰ πόδας,  τὸν ῥᾳδίως λαψῇ τὺ κὰτ τὸ νῦν γά θην  εὔωνον ἀείσιτον. ἀλλ' ἔμπας ὅδε  ἄμυστιν ὥσπερ κύλικα πίνει τὸν βίον.  καὶ αὐτὸν ποιεῖ τὸν παράσιτον λέγοντα τοιάδε πρὸς τὸν πυνθανόμενον   συνδειπνέων τῷ λῶντι, καλέσαι δεῖ μόνον,  καὶ τῷ γα μὴ λεῶντι, κοὐδὲν δεῖ καλεῖν  τηνεὶ δὲ χαρίης τ' εἰμὶ καὶ ποιέω πολὺν</TextUnit>
    <TextUnit id="1387" loc="236a">γέλωτα καὶ τὸν ἱστιῶντ' ἐπαινέω. καἴ κά τις ἀντίον τι λῇ τήνῳ λέγειν, τήνῳ κυδάζομαί τε κἀπ' ὦν ἠχθόμαν.  κἤπειτα πολλὰ καταφαγών, πόλλ' ἐμπιὼν ἄπειμι: λύχνον δ' οὐχ ὁ παῖς μοι συμφέρει: ἕρπω δ' ὀλισθράζων τε καὶ κατὰ σκότος ἔρημος: αἴ κα δ' ἐντύχω τοῖς περιπόλοις,  τοῦθ' οἷον ἀγαθὸν ἐπιλέγω τοῖς θεοῖς ὅτι οὐ λῶντι πλεῖον, ἀλλὰ μαστιγῶντί με.</TextUnit>
    <TextUnit id="1388" loc="236b">ἐπεὶ δὲ χ' εἵκω οἴκαδις καταφθαρείς,  ἄστρωτος εὕδω, καὶ τὰ μὲν πρᾶτ' οὐ κοῶ, ἇς κά μ' ἔχων ὥκρατος ἀμφέπῃ φρένας.  καὶ ἄλλα δὲ τοιαῦτα ἐπιλέγει ὁ τοῦ ̓Επιχάρμου παράσιτος, ὁ δὲ παρὰ τῷ Διφίλῳ τάδε φησίν  ὅταν με καλέσῃ πλούσιος δεῖπνον ποιῶν, οὐ κατανοῶ τὰ τρίγλυφ' οὐδὲ τὰς στέγας,  οὐδὲ δοκιμάζω τοὺς Κορινθίους κάδους,   ἀτενὲς δὲ τηρῶ τοῦ μαγείρου τὸν καπνόν.</TextUnit>
    <TextUnit id="1389" loc="236c">κἂν μὲν σφοδρὸς φερόμενος εἰς ὀρθὸν τρέχῃ, γέγηθα καὶ χαίρω τε καὶ πτερύττομαι:: ἂν δὲ πλάγιος καὶ λεπτός, εὐθέως νοῶ ὅτι τοῦτό μοι τὸ δεῖπνον ἀλλ' οὐδ' αἷμ' ἔχει.  πρῶτος δ' ̔́Ομηρος, ὥς τινές φασιν, εἰσήγαγε παράσιτον, τὸν Ποδῆν εἶναι λέγων φίλον εἰλαπιναστὴν τοῦ ̔́Εκτορος:  ἦν δέ τις ἐν Τρώεσσι Ποδῆς υἱὸς ̓Ηετίωνος,</TextUnit>
    <TextUnit id="1390" loc="236d">ἀφνειὸς τ' ἀγαθός τε: μάλιστα δέ μιν τίεν ̔́Εκτωρ  δήμου, ἐπεὶ οἱ ἑταῖρος ἔην φίλος εἰλαπιναστής.  τὸν γὰρ ἐν εἰλαπίνῃ φίλον εἴρηκεν τὸν ἐν τῷ δειπνεῖν. διὸ καὶ ποιεῖ αὐτὸν ὑπὸ Μενελάου τιτρωσκόμενον κατὰ τὴν γαστέρα: φησὶν δ' ὁ Σκήψιος Δημήτριος ὡς καὶ Πάνδαρον διὰ τὸ ἐπιωρκηκέναι</TextUnit>
    <TextUnit id="1391" loc="236e">κατὰ τῆς γλώττης. τιτρώσκει δ' αὐτὸν Σπαρτιάτης ἄνθρωπος τὴν αὐτάρκειαν ἐζηλωκώς. οἱ δ' ἀρχαῖοι ποιηταὶ τοὺς παρασίτους κόλακας ἐκάλουν, ἀφ' ὧν καὶ Εὔπολις τῷ δράματι τὴν ἐπιγραφὴν ἐποιήσατο, τὸν χορὸν τῶν Κολάκων ποιήσας τάδε λέγοντα:   ἀλλὰ δίαιταν ἣν ἔχους' οἱ κόλακες πρὸς ὑμᾶς  λέξομεν ἀλλ' ἀκούσαθ', ὡς ἐσμὲν ἅπαντα κομψοὶ  ἄνδρες: ὅτοισι πρῶτα μὲν παῖς ἀκόλουθός ἐστιν  ἀλλότριος τὰ πολλά, μικρὸν δέ τι κἀμὸς αὐτοῦ.   ἱματίω δέ μοι δύ' ἐστὸν χαρίεντε τούτω,</TextUnit>
    <TextUnit id="1392" loc="236f">οἷν μεταλαμβάνων ἀεὶ θάτερον ἐξελαύνω  εἰς ἀγοράν. ἐκεῖ δ' ἐπειδὰν κατίδω τιν' ἄνδρα  ἠλίθιον, πλουτοῦντα δ', εὐθὺς περὶ τοῦτον εἰμί. κἄν τι τύχῃ λέγων ὁ πλούταξ, πάνυ τοῦτ' ἐπαινῶ καὶ καταπλήττομαι δοκῶν τοῖσι λόγοισι χαίρειν.  εἶτ' ἐπὶ δεῖπνον ἐρχόμεσθ' ἄλλυδις ἄλλος ἡμῶν  μᾶζαν ἐπ' ἀλλόφυλον, οὗ δεῖ χαρίεντα πολλὰ  τὸν κόλακ' εὐθέως λέγειν ἢ ' κφέρεται θύραζε.</TextUnit>
    <TextUnit id="1393" loc="237a">οἶδα δ' ̓Ακέστορ' αὐτὸ τὸν στιγματίαν παθόντα:  σκῶμμα γὰρ εἶπ' ἀσελγές, εἶτ' αὐτὸν ὁ παῖς θύραζε  ἐξαγαγὼν ἔχοντα κλοιὸν παρέδωκεν Οἰνεῖ.  τοῦ δὲ ὀνόματος τοῦ παρασίτου μνημονεύει ̓Αραρὼς ἐν ̔Υμεναίῳ διὰ τούτων  οὐκ ἔσθ' ὅπως οὐκ εἶ παράσιτος, φίλτατε: ὁ δ' ̓Ισχόμαχος ὁδὶ τρέφων σε τυγχάνει.  πολὺ δ' ἐστὶ τὸ ὄνομα παρὰ τοῖς νεωτέροις. τὸ δὲ ῥῆμα παρὰ Πλάτωνι τῷ φιλοσόφῳ ἐν Λάχητι: φησὶ γάρ: “ καὶ ἡμῖν τὰ μειράκια παρασιτεῖ.”</TextUnit>
    <TextUnit id="1394" loc="237b">παρασίτων δ' εἶναί φησι γένη δύο ̓́Αλεξις ἐν Κυβερνήτῃ διὰ τούτων  δύ' ἐστί, Ναυσίνικε, παρασίτων γένη, ἓν μὲν τὸ κοινὸν καὶ κεκωμῳδημένον, οἱ μέλανες ἡμεῖς. θάτερον ζῇ τοι γένος,   σεμνοπαράσιτον ἔθνος εὖ καλούμενον,  σατράπας παρασίτους καὶ στρατηγοὺς ἐπιφανεῖς</TextUnit>
    <TextUnit id="1395" loc="237c">ὑποκρινόμενον εὖ τοῖς βίοις, ὀφρῦς ἔχον  χιλιοταλάντους ἀνακυλῖὸν τ' οὐσίας ι  νοεῖς σὺ τὸ γένος καὶ τὸ πρᾶγμα;ν. καὶ μάλα. ρ. τούτων δ' ἑκατέρου τῶν γενῶν ὁ μὲν τύπος  τῆς ἐργασίας εἷς ἐστι, κολακείας ἀγών ὥσπερ ἐπὶ τῶν βίων δὲ τοὺς μὲν ἡ τύχη ἡμῶν μεγάλοις προσένειμε, τοὺς δ' ἐλάττοσι</TextUnit>
    <TextUnit id="1396" loc="237d">εἶθ' οἱ μὲν εὐποροῦμεν, οἱ δ' ἀλύομεν. ἆρ' ἐκδιδάσκω, Ναυσίνικ';ν, οὐκ ἀστόχως:  ἀλλ' ἂν ς': ἐπαινῶ μᾶλλον, αἰτήσεις μέ τι.  χαρακτηρίζει δ' οὐκ ἀρρύθμως τὸν παράσιτον ὁποῖὸς τίς ἐστι Τιμοκλῆς ἐν Δρακοντίῳ οὕτως ι   ἔπειτ' ἐγὼ παράσιτον ἐπιτρέψω τινὶ  κακῶς λέγειν; ἥκιστά γ' οὐδὲν ἔστι γὰρ ἐν τοῖς τοιούτοις χρησιμώτερον γένος, εἰ δ' ἐστὶ τὸ φιλέταιρον ἕν τι τῶν καλῶν, ἀνήρ παράσιτος τοῦτο ποιεῖ διὰ τέλους,</TextUnit>
    <TextUnit id="1397" loc="237e">ἐρᾷς, συνεραστὴς ἀπροφάσιστος γίγνεται. πράττεις τι, πράξει συμπαρὼν ὅ τι ἂν δέῃ, δίκαια ταὐτὰ τῷ τρέφοντι νενομικώς, ἐπαινέτης θαυμαστὸς οἷος τῶν φίλων,  χαίρουσι δείπνων ἡδοναῖς ἀσυμβόλοις: τίς δ' οὐχὶ θνητῶν; ἢ τίς ἥρως ἢ θεὸς   ἀποδοκιμάζει τὴν τοιαύτην διατριβήν; ἵνα μὴ δὲ πολλὰ μακρολογῶ δι' ἡμέρας, τεκμήριόν τι παμμέγεθες οἶμαὶ γ' ἐρεῖν,</TextUnit>
    <TextUnit id="1398" loc="237f">ὁ τῶν παρασίτων ὡς τετίμηται βίος.  γέρα γὰρ αὐτοῖς ταὐτὰ τοῖς τὠλύμπια  νικῶσι δίδοται χρηστότητος εἵνεκα, σίτησις, οὗ γὰρ μὴ τίθενται συμβολαί, πρυτανεῖα ταῦτα πάντα προσαγορευτέα.    καὶ ̓Αντιφάνης δὲ ἐν Διδύμοις φησίν</TextUnit>
    <TextUnit id="1399" loc="238a">ὁ γὰρ παράσιτός ἐστιν, ἂν ὀρθῶς σκοπῇς,  κοινωνὸς ἀμφοῖν, τῆς τύχης καὶ τοῦ βίου.  οὐδεὶς παράσιτος εὔχετ' ἀτυχεῖν τοὺς φίλους, τοὐναντίον δὲ πάντας εὐτυχεῖν ἀεί.  ἐστὶν πολυτελὴς τῷ βίῳ τις: οὐ φθονεῖ, μετέχειν δὲ τούτων εὔχετ' αὐτῷ συμπαρών. κἀστὶν φίλος γενναῖος ἀσφαλής θ' ἅμα, οὐ μάχιμος, οὐ πάροξυς, οὐχὶ βάσκανος,  ὀργὴν ἐνεγκεῖν ἀγαθός. ἂν σκώπτῃς, γελᾷ:</TextUnit>
    <TextUnit id="1400" loc="238b">ἐρωτικός, γελοῖος, ἱλαρὸς τῷ τρόπῳ  πάλιν στρατιώτης ἀγαθὸς εἰς ὑπερβολήν, ἂν ᾖ τὸ σιτάρκημα δεῖπνον εὐτρεπές.     καὶ ̓Αριστοφῶν δὲ ἐν ̓Ιατρῷ φησι:  βούλομαι δὲ αὐτῷ προειπεῖν οἷός εἰμι τοὺς τρόπους. ἄν τις ἑστιᾷ, πάρειμι πρῶτος, ὥστ' ἤδη πάλαι  ζωμὸς καλοῦμαι, δεῖ τιν' ἄρασθαι μέσον</TextUnit>
    <TextUnit id="1401" loc="238c">τῶν παροινούντων, παλαιστὴν νόμισον ̓Αργεῖόν  μ' ὁρᾶν.  προσβαλεῖν πρὸς οἰκίαν δεῖ, κριός: ἀναβῆναί τι πρὸς  κλιμάκιον Καπανεύς: ὑπομένειν πληγὰς ἄκμων  κονδύλους πλάττειν δὲ Τελαμών τοὺς καλοὺς πειρᾶν καπνός.  κἀν Πυθαγοριστῇ δέ φησι:   πρὸς μὲν τὸ πεινῆν ἐσθίειν τε μηδὲ ἓν  νόμιζ' ὁρᾶν Τιθύμαλλον ἢ Φιλιππίδην.</TextUnit>
    <TextUnit id="1402" loc="238d">ὕδωρ δὲ πίνειν βάτραχος, ἀπολαῦσαι θύμων  λαχάνων τε κάμπη, πρὸς τὸ μὴ λοῦσθαι ῥύπος, ὑπαίθριος χειμῶνα διάγειν κόψιχος, πνῖγος ὑπομεῖναι καὶ μεσημβρίας λαλεῖν  τέττιξ, ἐλαίῳ μηδὲ χρίεσθαι τὸ πᾶν  κονιορτός, ἀνυπόδητος ὄρθρου περιπατεῖν γέρανος, καθεύδειν μηδὲ μικρὸν νυκτερίς.    ̓Αντιφάνης δ' ἐν Προγόνοις:  τὸν τρόπον μὲν οἶσθά μου</TextUnit>
    <TextUnit id="1403" loc="238e">ὅτι τῦφος οὐκ ἔνεστιν, ἀλλὰ τοῖς φίλοις τοιοῦτὸς εἰμ', ἥδιστε, τύπτεσθαι μύδρος,  τύπτειν κεραυνός, ἐκτυφλοῦν τιν' ἀστραπή,  φέρειν τιν' ἄρας ἄνεμος, ἀποπνῖξαι βρόχος,   θύρας μοχλεύειν σεισμός, εἰσπηδᾶν ἀκρίς,  δειπνεῖν ἄκλητος μυῖα, μὴ ' ξελθεῖν φρέαρ,  ἄγχειν, φονεύειν, μαρτυρεῖν, ὅς' ἂν μόνον τύχῃ τις εἰπών, ταῦτ' ἀπροσκέπτως ποεῖν ἅπαντα, καὶ καλοῦσὶ μ' οἱ νεώτεροι</TextUnit>
    <TextUnit id="1404" loc="238f">διὰ ταῦτα πάντα σκηπτὸν ἀλλ' οὐδὲν μέλει  τῶν σκωμμάτων μοι: τῶν φίλων γὰρ ὢν φίλος ἔργοισι χρηστός, οὐ λόγοις ἔφυν μόνον.  Δίφιλος δ' ἐν Παρασίτῳ μελλόντων γίνεσθαι γάμων τὸν παράσιτον ποιεῖ λέγοντα τάδε:   ἀγνοεῖς ἐν ταῖς ἀραῖς ὅ τι ἔστιν, εἴ τις μὴ φράσει' ὀρθῶς ὁδὸν</TextUnit>
    <TextUnit id="1405" loc="239a">ἢ πῦρ ἐναύσει' ἢ διαφθείρει' ὕδωρ, ἢ δειπνιεῖν μέλλοντα κωλύσαι τινά.  Εὔβουλος δ' ἐν Οἰδίποδι:  ὁ πρῶτος εὑρὼν τἀλλότρια δειπνεῖν ἀνὴρ  δημοτικὸς ἦν τις, ὡς ἔοικε, τοὺς τρόπους. ὅστις δ' ἐπὶ δεῖπνον ἢ φίλον τιν' ἢ ξένον καλέσας ἔπειτα συμβολὰς ἐπράξατο, φυγὰς γένοιτο μηδὲν οἴκοθεν λαβών.   Διόδωρος δὲ ὁ Σινωπεὺς ἐν ̓Επικλήρῳ περὶ τοῦ παρασιτεῖν καὶ αὐτας οὐκ ἀγλαφύρως τάδε φησὶν</TextUnit>
    <TextUnit id="1406" loc="239b">βούλομαι δεῖξαι σαφῶς ὡς σεμνὸν ἐστι τοῦτο καὶ νενομισμένον   καὶ τῶν θεῶν εὕρημα: τὰς δ' ἄλλας τέχνας  οὐδεὶς θεῶν κατέδειξεν, ἀλλ' ἄνδρες σοφοί: τὸ γὰρ παρασιτεῖν εὗρεν ὁ Ζεὺς ὁ φίλιος, ὁ τῶν θεῶν μέγιστος ὁμολογουμένως. οὗτος γὰρ εἰς τὰς οἰκίας εἰσέρχεται  οὐχὶ διακρίνας τὴν πενιχρὰν ἢ πλουσίαν. οὗ δ' ἂν καλῶς ἐστρωμένην κλίνην ἴδῃ,  παρακειμένην τε τὴν τράπεζαν πάνθ' ἃ δεῖ</TextUnit>
    <TextUnit id="1407" loc="239c">ἔχουσαν, ἤδη συγκατακλιθεὶς κοσμίως  ἀριστίσας ἑαυτόν, ἐντραγών, πιών,  ἀπέρχετ' οἴκαδ' οὐ καταβαλών συμβολάς.  κἀγὼ ποῶ νῦν τοῦτ'. ἐπὰν κλίνας ἴδω  ἐστρωμένας καὶ τὰς τραπέζας εὐτρεπεῖς  καὶ τὴν θύραν ἀνεῳγμένην, εἰσέρχομαι  ἐνθάδε σιωπῇ καὶ ποιήσας εὐσταλῆ ἐμαυτόν, ὥστε μὴ ἐνοχλεῖν τὸν συμπότην,  πάντων ἀπολαύσας τῶν παρατεθέντων, πιών,</TextUnit>
    <TextUnit id="1408" loc="239d">ἀπέρχομ' οἴκαδ' ὥσπερ ὁ Ζεὺς ὁ φίλιος,  ὅτι δ' ἦν τὸ πρᾶγμ' ἔνδοξον ἀεὶ καὶ καλόν, ἐκεῖθεν ἂν γνοίη τις ἔτι σαφέστερον τὸν ̔Ηρακλέα τιμῶσα λαμπρῶς ἡ πόλις ἐν ἅπασι τοῖς δήμοις θυσίας ποιουμένη εἰς τὰς θυσίας ταύτας παρασίτους τῷ θεῷ οὐ πώποτ' ἀπεκλήρωσεν οὐδὲ παρέλαβεν εἰς ταῦτα τοὺς τυχόντας, ἀλλὰ κατέλεγεν ἐκ τῶν πολιτῶν δώδεκ' ἄνδρας ἐπιμελῶς ἐκλεξαμένη τοὺς ἐκ δύ' ἀστῶν γεγονότας,</TextUnit>
    <TextUnit id="1409" loc="239e">ἔχοντας οὐσίας, καλῶς βεβιωκότας.  εἶθ' ὕστερον τὸν ̔Ηρακλέα μιμούμενοι τῶν εὐπόρων τινὲς παρασίτους ἑλόμενοι τρέφειν παρεκάλουν οὐχὶ τοὺς χαριεστάτους ἐκλεγόμενοι, τοὺς δὲ κολακεύειν δυναμένους καὶ πάντ' ἐπαινεῖν οἷς ἐπειδὰν προσερύγῃ ῥαφανῖδας ἢ σαπρὸν σίλουρον καταφαγών, ἴα καὶ ῥόδα φασὶν αὐτὸν ἠριστηκέναι. ἐπὰν δ' ἀποπάρδῃ μετά τινος κατακείμενος</TextUnit>
    <TextUnit id="1410" loc="239f">τούτων, ὁ προσάγων τὴν ῥῖνα δεῖθ' αὑτῷ φράσαι, πόθεν τὸ θυμίαμα τοῦτο λαμβάνεις; διὰ τοὺς τοιούτους τοὺς ἀσελγῶς χρωμένους τὸ τίμιον καὶ τὸ καλὸν αἰσχρόν ἐστι νῦν. καὶ ̓Αξιόνικος δ' ἐν Χαλκιδικῷ φησιν:   ὅτε τοῦ παρασιτεῖν πρῶτον ἠράσθην μετὰ Φιλοξένου τῆς Πτερνοκοπίδος νέος ἔτ' ὤν,  πληγὰς ὑπέμενον κονδύλων καὶ τρυβλίων  ὀστῶν τε τό μέγεθος τοσαύτας ὥστε με</TextUnit>
    <TextUnit id="1411" loc="240a">ἐνίοτε τοὐλάχιστον ὀκτὼ τραύματα  ἔχειν. ἐλυσιτέλει γάρ: ἥττων εἰμὶ γὰρ  τῆς ἡδονῆς, ἔπειτα καὶ τρόπον τινὰ τὸ πρᾶγμά μοι λυσιτελὲς εἶναι νενόμικα.  οἷον φίλερίς τίς ἐστι καὶ μάχεταί τί μοι: μετεβαλόμην πρὸς τοῦτον ὅσα τ' εἴρηκέ με κακῶς ὁμολογῶν εὐθέως οὐ βλάπτομαι.   πονηρὸς ὢν δὲ χρηστὸς εἶναι φησί τις  ἐγκωμιάζων τοῦτον ἀπέλαβον χάριν,</TextUnit>
    <TextUnit id="1412" loc="240b">γλαύκου βεβρωκὼς τέμαχος ἑφθὸν τήμερον  αὔριον ἕωλον τοῦτ' ἔχων οὐκ ἄχθομαι.  τοιοῦτος ὁ τρόπος ἐστὶν ἡ φύσις τέ μου.  ̓Αντίδοτος δ' ἐν τῷ ἐπιγραφομένῳ Πρωτοχόρῳ παράγει τινα παραπλήσιον τοῖς ἐν τῷ Κλαυδίῳ νῦν σοφιστεύουσιν, ὧν οὐδὲ μεμνῆσθαι καλόν, τοιαῦτα περὶ παρασιτικῆς τέχνης λέγοντα:   κατὰ τὴν στάσιν δὴ στάντες ἀκροάσασθέ μου.  πρὶν ἐγγραφῆναι καὶ λαβεῖν τὸ χλαμύδιον</TextUnit>
    <TextUnit id="1413" loc="240c">περὶ τοῦ παρασιτεῖν εἴ τις ἐμπέσοι λόγος, τὸ τεχνίον αἰεὶ τοῦτό μοι κατεπίνετο,  καὶ παιδομαθὴς πρὸς αὐτὸ τὴν διάνοιαν ἦν.  παράσιτοι δ' ἐπ' ὀνόματος ἐγένοντο Τιθύμαλλος μέν, οὗ μνημονεύει ̓́Αλεξις ἐν Μιλησίᾳ καὶ ἐν ̓Οδυσσεῖ ὑφαίνοντι: ἐν δὲ ̓Ολυνθίοις φησίν  ὁ δὲ σὸς πένης ἔστ', ὦ γλυκεῖα: τοῦτο δὲ  δέδοιχ' ὁ θάνατος τὸ γένος, ὥς φασιν, μόνον</TextUnit>
    <TextUnit id="1414" loc="240d">ὁ γοῦν Τιθύμαλλος ἀθάνατος περιέρχεται.  Δρόμων δ' ἐν Ψαλτρίᾳ:  ὑπερῃσχυνόμην  μέλλων ἀσύμβολος πάλιν δειπνεῖν πάνυ αἰσχρὸν γάρ. Β. ἀμέλει: τὸν Τιθύμαλλον γοῦν ἀεὶ   ἐρυθρότερον κόκκου περιπατοῦντ' ἔσθ' ὁρᾶν οὕτως ἐρυθριᾷ συμβολὰς οὐ κατατιθείς.  Τιμοκλῆς Κενταύρῳ ἢ Δεξαμενῷ:   τιθύμαλλον αὐτὸν καὶ παράσιτον ἀποκαλῶν.  ἐν δὲ Καυνίοις:</TextUnit>
    <TextUnit id="1415" loc="240e">ἤδη προσενήνεκται; τί μέλλεις; σπεῦδε δή, ὦ τάν. ὁ γὰρ Τιθύμαλλος οὕτως ἀνεβίω  κομιδῇ τεθνηκώς, τῶν ἀν' ὀκτὼ τοὐβολοῦ θέρμους μαλάξας. οὐκ ἀπεκαρτέρησε γὰρ  ἐκεῖνος, ἀλλ' ἐκαρτέρης', ὦ φίλτατε,  πεινῶν. ἐν δ' ̓Επιστολαῖς:   οἴμοι κακοδαίμων, ὡς ἐρῶ: μὰ τοὺς θεούς,  Τιθύμαλλος οὐδεπώποτ' ἠράσθη φαγεῖν οὕτω σφόδρ' οὐδὲ Κόρμος ἱμάτιον λαβεῖν,</TextUnit>
    <TextUnit id="1416" loc="240f">οὐ Νεῖλος ἄλφιτ', οὐ Κόρυδος ἀσύμβολος  κινεῖν ὀδόντας.  ̓Αντιφάνης Τυρρηνῷ:   ἀρετὴ τὸ προῖκα τοῖς φίλοις ὑπηρετεῖν. β. λέγεις ἔσεσθαι τὸν Τιθύμαλλον πλούσιον. εἰ πράξεται γὰρ μισθὸν ἐκ τοῦ σοῦ λόγου  παρ' οἷσι δειπνεῖ προῖκα, συλλέξει συχνήν.</TextUnit>
    <TextUnit id="1417" loc="241a">ἦν δὲ καὶ ὁ Κόρυδος τῶν δι' ὀνόματος παρασίτων, μνημονεύει δ' αὐτοῦ Τιμοκλῆς ἐν ̓Επιχαιρεκάκῳ οὕτως:    ἀγορὰν ἰδεῖν εὔοψον εὐποροῦντι μὲν ἥδιστον, ἂν δ' ἀπορῇ τις, ἀθλιώτατον. ὁ γοῦν Κόρυδος ἄκλητος, ὡς ἐμοὶ δοκεῖ,  γενόμενος ὠψώνει παρ' αὑτὸν οἴκαδε. ἦν δὲ τὸ πάθος γέλοιον, οἴμοι, τέτταρας  χαλκοῦς ἔχων ἄνθρωπος, ἐγχέλεις ὁρῶν,  θύννεια, νάρκας, καράβους ᾑμωδία.</TextUnit>
    <TextUnit id="1418" loc="241b">καὶ ταῦτα πάντῃ μὲν περιελθὼν ἤρετο  ὁπόσου, πυθόμενος δ' ἀπέτρεχ' εἰς τὰς μεμβράδας.  ̓́Αλεξις Δημητρίῳ ἢ Φιλεταίρῳ:   ἀλλ' αἰσχύνομαι  τὸν Κόρυδον, εἰ δόξω συναριστᾶν τισιν οὕτω προχείρως: οὐκ ἀπαρνοῦμαι δ' ὅμως.  οὐδὲ γὰρ ἐκεῖνος, ἂν καλῇ τις ἂν τε μή. ἐν δὲ Τίτθῃ:  ὁ Κόρυδος οὗτος, ὁ τὰ γέλοι' εἰθισμένος</TextUnit>
    <TextUnit id="1419" loc="241c">λέγειν, Βλεπαῖος βούλετ' εἶναι. Β. νοῦν γ' ἔχων  πλουτεῖ γὰρ ὁ Βλεπαῖος.  Κρατῖνος δ' ὁ νεώτερος ἐν Τιτᾶσι:   κόρυδον τὸν χαλκότυπον πεφύλαξο, ἦ μὴν σοὶ νομιεῖς αὐτὸν μηδὲν καταλείψειν, μηδ' ὄψον κοινῇ μετὰ τούτου πώποτε δαίσῃ  τοῦ Κορύδου: προλέγω σοι: ἔχει γὰρ χεῖρα κραταιάν,  χαλκῆν, ἀκάματον, πολὺ κρείττω τοῦ πυρὸς αὐτοῦ.</TextUnit>
    <TextUnit id="1420" loc="241d">ὅτι δὲ γέλοια ἔλεγεν ὁ Κόρυδος καὶ ἐπὶ τούτοις γελᾶσθαι ἤθελεν ὁ αὐτὸς ̓́Αλεξις ἐν Ποιηταῖς φησι:   πάνυ τοι βούλομαι οὗτος γελᾶσθαι καὶ γέλοι' ἀεὶ λέγειν  μετὰ τὸν Κόρυδον μάλιστ' ̓Αθηναίων πολύ.  ἀναγράφει δὲ αὐτοῦ τὰ ἀπομνημονεύματα Λυγκεὺς ὁ Σάμιος Εὐκράτην αὐτὸν καλεῖσθαι κυρίως φάσκων. γράφει δ' οὕτως: Εὐκράτης ὁ Κόρυδος πίνων παρά τινι σαθρᾶς οὔσης τῆς οἰκίας “ ἐνταῦθα,” φησίν, “ δειπνεῖν δεῖ ὑποστήσαντα τὴν</TextUnit>
    <TextUnit id="1421" loc="241e">ἀριστερὰν χεῖρα ὥσπερ αἱ Καρυάτιδες.”  Φιλόξενος δ' ἡ Πτερνοκοπὶς ἐμπεσόντος λόγου ὅτι αἱ κίχλαι τίμιαί εἰσι καὶ τοῦ Κορύδου παρόντος, ὃς ἐδόκει πεπορνεῦσθαι, “ ἀλλ' ἐγώ,” ἔφη, “ μνημονεύω ὅτε ὁ κόρυδος ὀβολοῦ ἦν.” ἦν δὲ καὶ ὁ Φιλόξενος τῶν παρασίτων, ὡς ̓Αξιόνικος εἴρηκεν ἐν τῷ Χαλκιδικῷ: πρόκειται δὲ τὸ μαρτύριον. μνημονεύει δὲ αὐτοῦ καὶ Μένανδρος ἐν Κεκρυφάλῳ αὐτὸ μόνον Πτερνοκοπίδα αὐτὸν καλῶν, μνημονεύει</TextUnit>
    <TextUnit id="1422" loc="241f">δ' αὐτοῦ καὶ Μάχων ὁ κωμῳδιοποιὸς ὁ Κορίνθιος μὲν ἢ Σικυώνιος γενόμενος, ἐν ̓Αλεξανδρείᾳ δὲ τῇ ἐμῇ καταβιοὺς καὶ διδάσκαλος γενόμενος τῶν κατὰ κωμῳδίαν μερῶν ̓Αριστοφάνους τοῦ γραμματικοῦ: ὃς καὶ ἀπέθανεν ἐν τῇ ̓Αλεξανδρείᾳ, καὶ ἐπιγέγραπται αὐτοῦ τῷ μνήματι  τῷ κωμῳδογράφῳ, κούφη κόνι, τὸν φιλάγωνα κισσὸν ὑπὲρ τύμβου ζῶντα Μάχωνι φέροις.</TextUnit>
    <TextUnit id="1423" loc="242a">οὐ γὰρ ἔχεις κηφῆνα παλίμπλυτον, ἀλλ' ἄρα τέχνης ἄξιον ἀρχαίης λείψανον ἠμφίεσαι.  τοῦτο δ' ὁ πρέσβυς ἐρεῖ:  Κέκροπος πόλι, καὶ παρὰ Νείλῳ  ἔστιν ὅτ' ἐν Μούσαις δριμὺ πέφυκε φυτόν. ἐν τούτοις δηλοῖ σαφῶς ὅτι ̓Αλεξανδρεὺς ἦν γένος, ὁ δ' οὖν Μάχων τοῦ Κορύδου μνημονεύει ἐν τούτοις:  τὸν Κόρυδον ἠρώτησεν Εὐκράτη ποθ' εἷς τῶν. συμπαρόντων πῶς κέχρητ' αὐτῷ ποτε</TextUnit>
    <TextUnit id="1424" loc="242b">Πτολεμαῖος.  οὐκ οἶδ', εἶπεν, οὐδέπω σαφῶς:  πεπότικε μὲν γὰρ ὥσπερ ἰατρός μ', ἔφη, ἃ δεῖ: φαγεῖν δὲ σιτί' οὐ δέδωκέ πω.  Λυγκεὺς δὲ ἐν δευτέρῳ περὶ Μενάνδρου “ ἐπὶ γελοίοις,” φησί, “ δόξαν εἰληφότες Εὐκλείδης ὁ Σμικρίνου καὶ Φιλόξενος ἡ Πτερνοκοπίς: ὧν ὁ μὲν Εὐκλείδης ἀποφθεγγόμενος οὐκ ἀνάξια βιβλίου καὶ μνήμης ἐν τοῖς ἄλλοις ἦν ἀηδὴς καὶ ψυχρός, ὁ δὲ Φιλόξενος οὐδὲν ἐπὶ κεφαλαίου περιττὸν λέγων</TextUnit>
    <TextUnit id="1425" loc="242c">ὃ τι λαλήσειεν, εἰ πικρανθείη πρός τινα τῶν συζώντων καὶ διηγήσαιτο, πᾶν ἐπαφροδισίας καὶ χάριτος ἦν μεστόν. καὶ οὕτω, γε συνέβη τὸν μὲν Εὐκλείδην ἀκλεῆ καταβιοῦν, τὸν δὲ Φιλόξενον ὑπὸ πάντων φιλεῖσθαι καὶ τιμᾶσθαι.”  Μοσχίωνος δέ τινος παρασίτου μνημονεύων  ̓́Αλεξις ἐν Τροφωνίῳ παραμασήτην αὐτὸν ἐν τούτοις καλεῖ:   εἶθ' ὁ Μοσχίων ὁ παραμασήτης ἐν βροτοῖς αὐδώμενος.  ἐν δὲ τῷ Παγκρατιαστῇ ̓́Αλεξις τρεχεδείπνους</TextUnit>
    <TextUnit id="1426" loc="242d">καταλέγων φησίν  πρῶτον μὲν ἦν σοι Καλλιμέδων ὁ Κάραβος, ἔπειτα Κόρυδος, Κωβίων, Κυρηβίων, ὁ Σκόμβρος, ἡ Σεμίδαλις. β. ̔Ηράκλεις φίλε, ἀγοράσματ', οὐ συμπόσιον εἴρηκας, γύναι.  Κυρηβίων δ' ἐπεκαλεῖτο ̓Επικράτης ὁ Αἰσχίνου τοῦ ῥήτορος κηδεστής, ὥς φησι Δημοσθένης ἐν τῷ περὶ τῆς παραπρεσβείας. τῶν δὲ τοιούτων ἐπιθέτων, ἃ ἐπὶ χλεύῃ ̓Αθηναῖοι παίζοντες ἔλεγον, μνημονεύει ̓Αναξανδρίδης ἐν ̓Οδυσσεῖ οὕτως `</TextUnit>
    <TextUnit id="1427" loc="242e">ὑμεῖς γὰρ ἀλλήλους ἀεὶ χλευάζετ', οἶδ' ἀκριβῶς. ἂν μὲν γὰρ ᾖ τις εὐπρεπής, ἱερὸν γάμον καλεῖτε.  ἐὰν δὲ μικρὸν παντελῶς ἀνθρώπιον, σταλαγμὸν λαμπρός τις ἐξελήλυθ', εὐθὺς ὄλολυς οὗτός ἐστι:  λιπαρὸς περιπατεῖ Δημοκλῆς, ζωμὸς κατωνόμασται:  χαίρει τις αὐχμῶν ἢ ῥυπῶν, κονιορτὸς ἀναπέφηνεν</TextUnit>
    <TextUnit id="1428" loc="242f">πέφηνεν: ἀκολουθεῖ κόλαξ τῳ, λέμβος ἐπικέκληται: τὰ πόλλ' ἄδειπνος περιπατεῖ, κεστρῖνός ἐστι νῆστις:   εἰς τοὺς καλοὺς δ' ἄν τις βλέπῃ, καπνὸς Θεαγένειος:  ὑφείλετ' ἄρνα ποιμένος παίζων, ̓Ατρεὺς ἐκλήθη:  ἐὰν δὲ κριόν, Φρίξος, ἂν δὲ κωδάριον, ̓Ιάσων.   Χαιρεφῶντος δὲ τοῦ παρασίτου μέμνηται Μάτρων</TextUnit>
    <TextUnit id="1429" loc="243a">μὲν κἀν τοῖς πρὸ τούτων, ἀτὰρ δὴ καὶ Μένανδρος αὐτοῦ μνημονεύει ἐν Κεκρυφάλῳ. κἀν τῇ ̓Οργῇ δέ φησι:   διαφέρει Χαιρεφῶντος οὐδὲ γρῦ ἅνθρωπος ὅστις ἐστίν, ὃς κληθείς ποτε  εἰς ἑστίασιν δωδεκάποδος ὄρθριος  πρὸς τὴν σελήνην ἔτρεχε τὴν σκιὰν ἰδὼν ὡς ὑστερίζων, καὶ παρῆν ἅμ' ἡμέρᾳ.  ἐν δὲ Μέθῃ:  ἐμὲ γὰρ διέτριψεν ὁ  κομψότατος ἀνδρῶν Χαιρεφῶν ἱερὸν γάμον</TextUnit>
    <TextUnit id="1430" loc="243b">φάσκων ποιήσειν δευτέρᾳ μετ' εἰκάδα  καθ' αὑτόν, ἵνα τῇ τετράδι δειπνῇ παρ' ἑτέροις: τὰ τῆς θεοῦ γὰρ πανταχῶς ἔχειν καλῶς.  μνημονεύει αὐτοῦ καὶ ἐν ̓Ανδρογύνῳ ἢ Κρητί. Τιμοκλῆς δ' ἐν ̓Επιστολαῖς καὶ ὡς Δημοτίωνι τῷ ἀσώτῳ παρασιτοῦντος αὐτοῦ μνημονεύει:    ὁ Δημοτίων δὲ παραμενεῖν αὑτῷ δοκῶν  τἀργύριον οὐκ ἐφείδετ', ἀλλὰ παρέτρεφε τὸν βουλόμενον. ὁ Χαιρεφῶν μὲν παντελῶς</TextUnit>
    <TextUnit id="1431" loc="243c">οἴκαδε βαδίζειν ᾤετ', ὦ ταλάντατος.  καὶ μὴν ἔτι τοῦτ' οὐκ ἔστιν ἀνάξιον μόνον,  τὸν παραμασήτην λαμβάνειν δίκρουν ξύλον;  οὔτ' εὔρυθμος γάρ ἐστιν οὔτ' ἀχρήματος.  ̓Αντιφάνης δ' ἐν Σκύθῃ:   ἐπὶ κῶμον δοκεῖ  ἴωμεν ὥσπερ ἔχομεν. β. οὐκοῦν δᾷδα καὶ  στεφάνους λαβόντες; α. Χαιρεφῶν οὕτως μεμάθηκε κωμάζειν ἄδειπνος.  Τιμόθεος Κυναρίῳ:</TextUnit>
    <TextUnit id="1432" loc="243d">πειρώμεθ' ὑποδύντ' ἐς τὸ δεῖπνον ἀπιέναι.  εἰς ἑπτάκλινον δ' ἐστίν, ὡς ἔφραζέ μοι, ἂν μὴ παράβυστός που γένηται Χαιρεφῶν.  ̓Απολλόδωρος δ' ὁ Καρύστιος ἐν ̔Ιερείᾳ:  καινὸν γέ φασι Χαιρεφῶντ' ἐν τοῖς γάμοις ὡς τὸν ̓Οφέλαν ἄκλητον εἰσδεδυκέναι.  σπυρίδα λαβὼν γὰρ καὶ στέφανον ὡς ἦν σκότος,  φάσκων παρὰ τῆς νύμφης ὁ τὰς ὄρνεις φέρων</TextUnit>
    <TextUnit id="1433" loc="243e">ἥκειν, δεδείπνηχ', ὡς ἔοικεν, εἰσπεσών.  ἐν δὲ Σφαττομένῃ:   καλῶ δ' ̓́Αρη Νίκην τ' ἐπ' ἐξόδοις ἐμαῖς,  καλῶ δὲ Χαιρεφῶντα: κἂν γὰρ μὴ καλῶ,  ἄκλητος ἥξει.  Μάχων δ' ὁ κωμικός φησιν   ὁδὸν μακρὰν ἐλθόντος ἐπὶ δεῖπνόν ποτε τοῦ Χαιρεφῶντος εἰς γάμους ἐξ ἄστεος  εἰπεῖν λέγουσι τὸν ποιητὴν Δίφιλον:   εἰς τὰς ἑαυτοῦ, Χαιρεφῶν, σιαγόνας</TextUnit>
    <TextUnit id="1434" loc="243f">ἔγκοψον ἥλους ἑκατέρᾳ γε τέτταρας, ἵνα μὴ παρασείων καὶ μακρὰν ἑκάστοτε ὁδὸν βαδίζων τὰς γνάθους διαστρέφῃς.  καὶ πάλιν  ὁ Χαιρεφῶν κρεᾴδι' ὠψώνει ποτέ, καὶ τοῦ μαγείρου, φασίν, ὀστῶδες σφόδρα αὐτῷ τι προσκόπτοντος ἀπὸ τύχης κρέας εἶπεν: “ μάγειρε, μὴ προσίστα τοῦτό μοι τοὐστοῦν.” ὁ δ' εἶπεν: “ἀλλὰ μήν ἐστιν γλυκύ.</TextUnit>
    <TextUnit id="1435" loc="244a">καὶ μὴν τὸ πρὸς ὀστοῦν φασι κρέας εἶναι γλυκύ.”  ὁ Χαιρεφῶν δὲ “ καὶ μάλ', ὦ βέλτιστ',” ἔφη,   γλυκὺ μέν, προσιστάμενον δὲ λυπεῖ πανταχῇ.  τοῦ Χαιρεφῶντος καὶ σύγγραμμα ἀναγράφει Καλλίμαχος ἐν τῷ τῶν παντοδαπῶν πίνακι γράφων οὕτως : “ δεῖπνα ὅσοι ἔγραψαν: Χαιρεφῶν Κυρηβίωνι.” εἶθ' ἑξῆς τὴν ἀρχὴν ὑπέθηκεν “ἐπειδή μοι πολλάκις ἐπέστειλας. στίχων τεο.” καὶ ὁ Κυρηβίων δ' ὅτι παράσιτος προείρηται.</TextUnit>
    <TextUnit id="1436" loc="244b">καὶ ̓Αρχεφῶντος δὲ τοῦ παρασίτου μνημονεύων ὁ Μάχων φησί   κληθεὶς ἐπὶ δεῖπνον ὁ παράσιτος ̓Αρχεφῶν  ὑπὸ Πτολεμαίου τοῦ βασιλέως, ἡνίκα  κατέπλευσεν εἰς Αἴγυπτον ἐκ τῆς ̓Αττικῆς,  ὄψου πετραίου παρατεθέντος ποικίλου  ἐπὶ τῆς τραπέζης καράβων τ' ἀληθινῶν, ἐπὶ πᾶσι λοπάδος τ' εἰσενεχθείσης ἁδρᾶς,</TextUnit>
    <TextUnit id="1437" loc="244c">ἐν ᾗ τεμαχιστοὶ τρεῖς ἐνῆσαν κωβιοί, οὓς κατεπλάγησαν πάντες οἱ κεκλημένοι,  τῶν μὲν σκάρων ἀπέλαυε τῶν τριγλῶν θ' ἅμα  καὶ φυκίδων ἐπὶ πλεῖον ̓Αρχεφῶν πάνυ, ἄνθρωπος ὑπὸ τῶν μαινίδων καὶ μεμβράδων  Φαληρικῆς ἀφύης τε διασεσαγμένος,  τῶν κωβιῶν δ' ἀπέσχετ' ἐγκρατέστατα,  πάνυ δὴ παραδόξου γενομένου τοῦ πράγματος</TextUnit>
    <TextUnit id="1438" loc="244d">καὶ τοῦ βασιλέως πυθομένου τἀλκήνορος “μὴ  παρεόρακεν ̓Αρχεφῶν τοὺς κωβιούς;”  ὁ κυρτὸς εἶπε, πᾶν, μὲν οὖν τοὐναντίον,  Πτολεμαῖ', ἑόρακε πρῶτος, ἀλλ' οὐχ ἅπτεται,  τοὔψον δὲ σέβεται τοῦτο καὶ δέδοικέ πως:  οὐδ' ἐστὶν αὐτῷ πάτριον ὄντ' ἀσύμβολον  ἰχθὺν ἔχοντα ψῆφον ἀδικεῖν οὐδένα.  ̓́Αλεξις δ' ἐν Πυραύνῳ Στράτιον τὸν παράσιτον εἰσάγει δυσχεραίνοντα τῷ τρέφοντι καὶ λέγοντα τάδε:</TextUnit>
    <TextUnit id="1439" loc="244e">ἐμοὶ παρασιτεῖν κρεῖττον ἦν τῷ Πηγάσῳ,   ἢ τοῖς Βορεάδαις ἢ εἴ τι θᾶττον ἔτι τρέχει, ἢ Δημέᾳ Λάχητος ̓Ετεοβουτάδῃ.  πέτεται γάρ, οὐχ οἷον βαδίζει τὰς ὁδούς.  καὶ μετ' ὀλίγα:   Στράτιε, φιλεῖς δήπου με. ς. μᾶλλον τοῦ πατρός: ὁ μὲν γὰρ οὐ τρέφει με, σὺ δὲ λαμπρῶς τρέφεις. α. εὔχῃ τ' ἀεί με ζῆν; ς. ἅπασι τοῖς θεοῖς  ἂν γὰρ πάθῃς τι, πῶς ἐγὼ βιώσομαι;</TextUnit>
    <TextUnit id="1440" loc="244f">̓Αξιόνικος δ' ὁ κωμικὸς ἐν τῷ Τυρρηνῷ Γρυλλίωνος τοῦ παρασίτου ἐν τούτοις μνημονεύει:  οἶνος οὐκ ἔνεστιν. β. αἰτεῖσθ' ἑταίρους πρόφασιν ἐπὶ κῶμον τινα,  ὅπερ ποιεῖν εἴωθε Γρυλλίων ἀεί.  ̓Αριστόδημος δ' ἐν β' γελοίων ἀπομνημονευμάτων παρασίτους ἀναγράφει ̓Αντιόχου μὲν τοῦ βασιλέως Σώστρατον, Δημητρίου δὲ τοῦ πολιορκητοῦ Εὐαγόραν</TextUnit>
    <TextUnit id="1441" loc="245a">τὸν κυρτόν, Σελεύκου δὲ Φορμίωνα. Λυγκεὺς δ' ὁ Σάμιος ἐν τοῖς ἀποφθέγμασι Σιλανός, φησίν, “ὁ ̓Αθηναῖος Γρυλλίωνος παρασιτοῦντος Μενάνδρῳ τῷ σατράπῃ, εὐπαρύφου δὲ καὶ μετὰ θεραπείας περιπατοῦντος ἐρωτηθεὶς τίς ἐστιν οὗτος ι Μενάνδρου ἔφησεν, ' ἀξία γνάθος Χαιρεφῶν δέ, φησίν: ὁ παράσιτος εἰς γάμον ἄκλητος εἰσελθὼν  καὶ κατακλιθεὶς ἔσχατος καὶ τῶν γυναικονόμων ἀριθμούντων τοὺς κεκλημένους καὶ κελευόντων αὐτὸν ἀποτρέχειν ὡς παρὰ τὸν νόμον ἐπὶ τοῖς τριάκοντα ἐπόντος, ̔ ἀριθμεῖτε δή, ' ἔφη, ' πάλιν</TextUnit>
    <TextUnit id="1442" loc="245b">ἀπ' ἐμοῦ ἀρξάμενοι.'”  ὅτι δ' ἦν ἔθος τοὺς γυναικονόμους ἐφορᾶν τὰ συμπόσια καὶ ἐξετάζειν τῶν κεκλημένων τὸν ἀριθμὸν εἰ ὁ κατὰ νόμον ἐστί, Τιμοκλῆς ἐν Φιλοδικαστῇ φησὶν οὕτως:  ἀνοίγετ' ἤδη τὰς θύρας, ἵνα πρὸς τὸ φῶς ὦμεν καταφανεῖς μᾶλλον, ἐφοδεύων ἐὰν βούληθ' ὁ γυναικονόμος ἀπολαβεῖν τὸν ἀριθμόν,,  κατὰ τὸν νόμον τὸν καινὸν ὅπερ εἴωθε δρᾶν,  τῶν ἑστιωμένων, ἔδει δὲ τοὔμπαλιν τὰς τῶν ἀδείπνων ἐξετάζειν οἰκίας.  Μένανδρος δ' ἐν Κεκρυφάλῳ:   παρὰ τοῖς γυναικονόμοις δὲ τοὺς ἐν τοῖς γάμοις</TextUnit>
    <TextUnit id="1443" loc="245c">διακονοῦντας ἀπογεγράφθαι πυθόμενος  πάντας μαγείρους κατὰ νόμον καινόν τινα, ἵνα πυνθάνωνται τοὺς κεκλημένους ἐὰν  πλείους τις ὧν ἔξεστιν ἑστιῶν τύχῃ,  ἐλθών  καὶ Φιλόχορος δ' ἐν ἑβδόμῃ ̓Ατθίδος “οἱ γυναικονόμοι,” φησί, “ μετὰ τῶν ̓Αρεοπαγιτῶν ἐσκόπουν τὰς ἐν ταῖς οἰκίαις συνόδους ἔν τε τοῖς γάμοις καὶ ταῖς ἄλλαις θυσίαις.”</TextUnit>
    <TextUnit id="1444" loc="245d">τοῦ δὲ Κορύδου ἀποφθέγματα τάδε ἀναγράφει ὁ Λυγκεύς: Κορύδῳ συμπινούσης τινὸς ἑταίρας, ᾗ ὄνομα ἦν Γνώμη, καὶ τοῦ οἰναρίου ἐπιλιπόντος εἰσφέρειν ἐκέλευσεν ἕκαστον δύο ὀβολούς, Γνώμην δὲ συμβάλλεσθαι ὅ τι δοκεῖ τῷ δήμῳ. Πολύκτορος δὲ τοῦ κιθαρῳδοῦ φακῆν ῥοφοῦντος καὶ λίθον μασησαμένου ' ὦ ταλαίπωρε,' ἔφη, ' καὶ ἡ φακῆ σε βάλλει.' μήποτε τούτου καὶ Μάχων μνημονεύει, φησὶ γάρ: κακός   τις, ὡς ἔοικε, κιθαρῳδὸς σφόδρα  τὴν οἰκίαν μέλλων ἀνοικοδομεῖν, φίλον</TextUnit>
    <TextUnit id="1445" loc="245e">αὑτοῦ λίθους ᾔτησεν ἀποδώσω δ' ἐγὼ  αὐτῶν πολὺ πλείους, φησίν, ἐκ τῆς δείξεως.̓ λέγοντος δέ τινος τῷ Κορύδῳ ὡς τῆς αὑτοῦ γυναικὸς ἐνίοτε καὶ τὸν τράχηλον καὶ τοὺς τιτθοὺς καὶ τὸν ὀμφαλὸν φιλεῖ ' πονηρὸν ἔφη, ' τοῦτ' ἤδη: καὶ γὰρ ὁ ̔Ηρακλῆς ἀπὸ τῆς ι ̓Ομφάλης ἐπὶ τὴν ̔́Ηβην μεταβέβηκε.' Φυρομάχου δ' ἐμβαψαμένου εἰς φακῆν καὶ τὸ τρύβλιον ἀνατρέψαντος “ ζημιωθῆναι αὐτόν,” ἔφη, “ δίκαιον, ὅτι οὐκ ἐπιστάμενος</TextUnit>
    <TextUnit id="1446" loc="245f">δειπνεῖν ἀπεγράψατο.” παρὰ Πτολεμαίῳ δὲ ματτύης περιφερομένης καὶ κατ' ἐκεῖνον ἀεὶ λειπούσης,  “ Πτολεμαῖε,” ἔφη, “ πότερον ἐγὼ μεθύω ἢ δοκεῖ μοι ταῦτα περιφέρεσθαι;” Χαιρεφῶντος δὲ τοῦ παρασίτου φήσαντος οὐ δύνασθαι τὸν οἶνον φέρειν οὐδὲ γὰρ τὸ εἰς τὸν οἶνον, ἔφη. τοῦ δὲ Χαιρεφῶντος γυμνοῦ ἔν τινι δείπνῳ διαναστάντος “ Χαιρεφῶν,” εἶπεν, “ ὥσπερ τὰς ληκύθους ὁρῶ σε μέχρι πόσου μεστὸς εἶ.” καθ' ὃν δὲ καιρὸν Δημοσθένης παρ' ̔Αρπάλου τὴν κύλικα εἰλήφει</TextUnit>
    <TextUnit id="1447" loc="246a">“ οὗτος,” ἔφη, “ τοὺς ἄλλους ἀκρατοκώθωνας καλῶν αὐτὸς τὴν μεγάλην ἔσπακεν.” εἰωθότος δ' αὐτοῦ ῥυπαροὺς ἄρτους ἐπὶ τὰ δεῖπνα φέρεσθαι, ἐνεγκαμένου τινὸς ἔτι μελαντέρους, οὐκ ἄρτους ἔφη αὐτὸν ἐνηνοχέναι, ἀλλὰ τῶν ἄρτων σκιάς.  Φιλόξενος δὲ ὁ παράσιτος, Πτερνοκοπας δ' ἐπίκλην, παρὰ Πύθωνι ἀριστῶν παρακειμένων ἐλαῶν καὶ μετὰ μικρὸν προσενεχθείσης λοπάδος ἰχθύων πατάξας τὸ τρύβλιον ἔφη μάστιξεν δ' ἐλάαν. ἐν δείπνῳ δὲ τοῦ καλέσαντος αὐτὸν μέλανας ἄρτους</TextUnit>
    <TextUnit id="1448" loc="246b">παρατιθέντος “μὴ πολλούς,” εἶπε, “ παρατίθει, μὴ σκότος ποιήσῃς.” τὸν δ' ὑπὸ τῆς γραὸς τρεφόμενον παράσιτον Παυσίμαχος ἔλεγεν τοὐναντίον πάσχειν τῇ γραίᾳ συνόντα αὐτὸν γὰρ ἐν γαστρὶ λαμβάνειν ἀεί. περὶ τούτου καὶ Μάχων γράφει οὕτως    τὸν ὑδροπότην δὲ Μοσχίωνα λεγόμενον  ἰδόντα φασὶν ἐν Λυκείῳ μετά τινων  παράσιτον ὑπὸ γραὸς τρεφόμενον πλουσίας ὁ  δεῖνα, παράδοξόν γε ποιεῖς πρᾶγμ', ὅτι ἡ γραῦς ποιεῖ ς' ἐν γαστρὶ λαμβάνειν ἀεί.</TextUnit>
    <TextUnit id="1449" loc="246c">ὁ δὲ αὐτὸς παράσιτον ἀκούσας ὑπὸ γραίας τρεφόμενον συγγινόμενόν τε αὐτῇ ἑκάστης ἡμέρας:   νῦν πάντα, φασί, γίνεθ', ἡ μὲν οὐ κύει, ἐν γαστρὶ δ' οὗτος λαμβάνει καθ' ἡμέραν.  Πτολεμαῖος δ' ὁ τοῦ ̓Αγησάρχου Μεγαλοπολίτης γένος ἐν τῇ δευτέρᾳ τῶν περὶ τὸν Φιλοπάτορα ἱστοριῶν συμπότας φησὶ τῷ βασιλεῖ συνάγεσθαι ἐξ ἁπάσης τῆς πόλεως, οὓς προσαγορεύεσθαι γελοιαστάς.  Ποσειδώνιος δ' ὁ ̓Απαμεὺς ἐν τῇ κ' καὶ τρίτῃ τῶν ἱστοριῶν “ Κελτοί,” φησί, “ περιάγονται</TextUnit>
    <TextUnit id="1450" loc="246d">μεθ' αὑτῶν καὶ πολεμοῦντες συμβιωτάς, οὓς καλοῦσι παρασίτους, οὗτοι δὲ ἐγκώμια αὐτῶν καὶ πρὸς ἁθρόους λέγουσιν ἀνθρώπους συνεστῶτας καὶ πρὸς ἕκαστον τῶν κατὰ μέρος ἐκείνων ἀκροωμένων. τὰ δὲ ἀκούσματα αὐτῶν εἰσιν οἱ καλούμενοι βάρδοι: ποιηταὶ δὲ οὗτοι τυγχάνουσι μετ' ᾠδῆς ἐπαίνους λέγοντες.” ἐν δὲ τῇ τετάρτῃ καὶ τριακοστῇ ὁ αὐτὸς συγγραφεὺς ̓Απολλώνιόν τινα ἀναγράφει παράσιτον γεγονότα ̓Αντιόχου τοῦ Γρυποῦ ἐπικαλουμένου τοῦ τῆς Συρίας βασιλέως.</TextUnit>
    <TextUnit id="1451" loc="246e">̓Αριστόδημος δ' ἱστορεῖ Βῖθυν τὸν Λυσιμάχου τοῦ βασιλέως παράσιτον, ἐπεὶ αὐτοῦ εἰς τὸ ἱμάτιον ὁ Λυσίμαχος ἐνέβαλε ξύλινον σκορπίον,  ἐκταραχθέντα ἀναπηδῆσαι, εἶτα γνόντα τὸ γεγενημένον “ κἀγὼ σέ,” φησίν, “ ἐκφοβήσω, βασιλεῦ: δός μοι τάλαντον.” ἦν δ' ὁ Λυσίμαχος μικρολογώτατος. ̓Αγαθαρχίδης δ' ὁ Κνίδιος ἐν τῇ β' καὶ εἰκοστῇ τῶν Εὐρωπιακῶν ̓Αριστομάχου τοῦ τοῦ ̓Αργείων τυράννου παράσιτον γενέσθαι φησὶν ̓Ανθεμόκριτον τὸν παγκρατιαστήν.</TextUnit>
    <TextUnit id="1452" loc="246f">κοινῇ δὲ περὶ παρασίτων εἰρήκασι Τιμοκλῆς μὲν ἐν Πύκτῃ, ἐπισιτίους καλῶν αὐτοὺς ἐν τοῖσδε:   εὑρήσεις δὲ τῶν ἐπισιτίων  τούτων τιν' οἳ δειπνοῦσιν ἐσφυδωμένοι  τἀλλότρι', ἑαυτοὺς ἀντὶ κωρύκων λέπειν  παρέχοντες ἀθληταῖσιν.  Φερεκράτης Γραυσί::  σὺ δ' οὐδὲ θᾶσσον, Σμικυθίων, ἐπισιτιεῖ; β. τίς δ' οὗτος ὑμῖν ἐστι; α. τοῦτον πανταχοῦ ἄγω λαρυγγικὸν τιν' ἐπὶ μισθῷ ξένον.  ἐπισίτιοι γὰρ καλοῦνται οἱ ἐπὶ τροφαῖς ὑπουργοῦντες.</TextUnit>
    <TextUnit id="1453" loc="247a">Πλάτων ἐν τετάρτῳ Πολιτείας: “καὶ ταῦτα ἐπισίτιοι καὶ οὐδὲ μισθὸν πρὸς τοῖς σιτίοις ὥσπερ οἱ ἄλλοι λαβόντες.” ̓Αριστοφάνης Πελαργοῖς:  ἢν γὰρ ἕν' ἄνδρ' ἄδικον σὺ διώκῃς,   ἀντιμαρτυροῦσι  δώδεκα τοῖς ἑτέροις ἐπισίτιοι.  Εὔβουλος δ' ἐν Δαιδάλῳ:   ἐθέλει δ' ἄνευ μισθοῦ παρ' αὐτοῖς καταμένειν ἐπισίτιος.  Δίφιλος δ' ἐν Συνωρίδι ἑταίρας δ' ὄνομα ἡ Συνωρὶς Εὐριπίδου μνησθεὶς κύβος δέ τις οὕτως</TextUnit>
    <TextUnit id="1454" loc="247b">καλεῖται Εὐριπίδης παίζων καὶ πρὸς τὸ τοῦ ποιητοῦ ὄνομα ἅμα καὶ περὶ παρασίτων, τάδε λέγει:   ἄριστ' ἀπαλλάττεις ἐπὶ τούτου τοῦ κύβου. β. ἀστεῖος εἶ. δραχμὴν ὑπόθες. α. κεῖται πάλαι. β. πῶς ἂν βάλοιμ' Εὐριπίδην; α. οὐκ ἄν ποτε  Εὐριπίδης γυναῖκα σώσει'. οὐχ ὁρᾷς ἐν ταῖς τραγῳδίαισιν αὐτὰς ὡς στυγεῖ;  τοὺς δὲ παρασίτους ἠγάπα. λέγει γέ τοι</TextUnit>
    <TextUnit id="1455" loc="247c">“ ἀνὴρ γὰρ ὅστις εὖ βίον κεκτημένος μὴ τοὐλάχιστον τρεῖς ἀσυμβόλους τρέφει, ὄλοιτο, νόστου μὴ ποτ' εἰς πάτραν τυχών.”  Β. πόθεν ἐστὶ ταῦτα, πρὸς θεῶν; α. τί δέ σοι  μέλει; οὐ γὰρ τὸ δρᾶμα, τὸν δὲ νοῦν σκοπούμεθα.  ἐν δὲ τῇ διασκευῇ τοῦ αὐτοῦ δράματος περὶ ὀργιζομένου παρασίτου λέγων φησίν    ὀργίζεται; παράσιτος ὢν ὀργίζεται; β. οὐχ ἀλλ' ἀλείψας τὴν τράπεζαν τῇ χολῇ ὥσπερ τὰ παιδί' αὑτὸν ἀπογαλακτιεῖ.</TextUnit>
    <TextUnit id="1456" loc="247d">καὶ ἑξῆς:   τότε φάγοις, παράσιθ'. β. ὅρα ὡς διασέσυρκε τὴν τέχνην. οὐκ οἶσθ' ὅτι  μετὰ τὸν κιθαρῳδὸν ὁ παράσιτος κρίνεται;  κἀν τῷ δὲ ἐπιγραφομένῳ Παρασίτῳ δράματί φησιν  οὐ δεῖ παρασιτεῖν ὄντα δυσάρεστον σφόδρα.   Μένανδρος δ' ἐν τῇ ̓Οργῇ περὶ φίλου λέγων οὐχ ὑπακούοντος γάμων δείπνῳ φησίν</TextUnit>
    <TextUnit id="1457" loc="247e">τοῦθ' ἑταῖρός ἐστιν ὄντως: οὐκ ἐρωτᾷ πηνίκα δεῖπνόν ἐστιν, ὥσπερ ἕτεροι, καὶ τί δειπνεῖν κωλύει  τοὺς παρόντας, εἶτα δεῖπνον ἕτερον εἰς τρίτην  βλέπει, εἶτα δ' ἕτερον εἰς τρίτην βλέπει εἶτα περίδειπνον πάλιν.  καὶ ̓́Αλεξις ἐν ̓Ορέστῃ Νικόστρατός τε ἐν Πλούτῳ Μένανδρός τε ἐν Μέθῃ καὶ ΝομοθέτῃΣ32 Φιλωνίδης τε ἐν Κοθόρνοις οὕτως:   ἐγὼ δ' ἀπόσιτος ὢν τοιαῦτ' οὐκ ἀνέχομαι. ', Τῷ δὲ παράσιτος ὅμοιά ἐστιν ὀνόματα ἐπίσιτος, περὶ οὗ προείρηται, καὶ οἰκόσιτος σιτόκουρός τε καὶ αὐτόσιτος, ἔτι δὲ κακόσιτος καὶ ὀλιγόσιτος.  μνημονεύει δὲ τοῦ μὲν οἰκοσίτου ̓Αναξανδρίδης ἐν Κυνηγέταις:</TextUnit>
    <TextUnit id="1458" loc="247f">υἱὸς γὰρ οἰκόσιτος ἡδὺ γίνεται.  καλεῖται δ' οἰκόσιτος ὁ μὴ μισθοῦ, ἀλλὰ προῖκα τῇ πόλει ὑπηρετῶν. ̓Αντιφάνης Σκύθῃ:   ταχὺ γὰρ γίνεται ἐκκλησιαστὴς οἰκόσιτος.  Μένανδρος Δακτυλίῳ:   οἰκόσιτον νυμφίον  οὐδὲν δεόμενον προικὸς ἐξευρήκαμεν.  καὶ ἐν Κιθαριστῇ:   οὐκ οἰκοσίτους τοὺς ἀκροατὰς λαμβάνεις.  ̓Επισιτίου δὲ Κράτης Τόλμαις:   ποιμαίνει δ' ἐπισίτιον, ῥιγῶν δ' ἐν Μεγαβύζου  δέξετ' ἐπὶ μισθῷ σῖτον.</TextUnit>
    <TextUnit id="1459" loc="248a">ἰδίως δ' ἐν Συναριστώσαις ἔφη:   ἀστεῖον τὸ μὴ  συνάγειν γυναῖκας μηδὲ δειπνίζειν ὄχλον,  ἀλλ' οἰκοσίτους τοὺς γάμους πεποιηκέναι.  σιτοκούρου δ', ̓́Αλεξις μνημονεύει ἐν Παννυχίδι ἢ ̓Ερίθοις:  ἔσῃ περιπατῶν σιτόκουρος.  Μένανδρος δὲ τὸν ἄχρηστον καὶ μάτην τρεφόμενον σιτόκουρον εἴρηκεν ἐν Θρασυλέοντι οὕτως:</TextUnit>
    <TextUnit id="1460" loc="248b">πάντ' ὀκνηρός, πάντα μέλλων, σιτόκουρος ὁμολογῶν  παρατρέφεσθαι.  καὶ ἐν Πωλουμένοις:  οἴμοι τάλας, ἕστηκας ἔτι πρὸς ταῖς θύραις τὸ φορτίον θείς σιτόκουρον, ἄθλιον,  ἄχρηστον εἰς τὴν οἰκίαν εἰλήφαμεν.  αὐτόσιτον δ' εἴρηκε Κρώβυλος ἐν ̓Απαγχομένῳ:   παράσιτον αὐτόσιτον. αὑτὸν γοῦν τρέφων τὰ πλεῖστα συνερανιστὸς εἶ τῷ δεσπότῃ.  κακοσίτου δὲ μέμνηται Εὔβουλος ἐν Γανυμήδει:</TextUnit>
    <TextUnit id="1461" loc="248c">ὕπνος αὐτὸν ὄντα κακόσιτον τρέφει.  ὀλιγοσίτου δὲ μέμνηται Φρύνιχος ἐν Μονοτρόπῳ:  ὁ δὲ ὀλιγόσιτος ̔Ηρακλῆς ἐκεῖ τί δρᾷ;  καὶ Φερεκράτης ἢ Στράττις ἐν ̓Αγαθοῖς:  ὡς ὀλιγόσιτος ἦσθ' ἄρ', ὃς κατεσθίεις  τῆς ἡμέρας μακρᾶς τριήρους σιτία. &amp;γτ;  τοσαῦτα τοῦ Πλουτάρχου εἰπόντος περὶ παρασίτων διαδεξάμενος τὸν λόγον ὁ Δημόκριτος  ἀλλὰ μὴν καὶ αὐτός, ἔφη, τὸ ποτίκολλον ἅτε ξύλον παρὰ ξύλῳ, ὡς ὁ Θηβαῖος εἴρηκεν ποιητής, περὶ</TextUnit>
    <TextUnit id="1462" loc="248d">κολάκων ἐρῶ τι. “ πράττει γὰρ πάντων ὁ κόλαξ ἄριστα,” ὁ καλὸς εἶπεν Μένανδρος, οὐ μακρὰν δ'  ἐστὶν ὁ κόλαξ τοῦ τῶν παρασίτων ὀνόματος. Κλείσοφον γοῦν τὸν ὑπὸ πάντων κόλακα Φιλίππου τοῦ τῶν Μακεδόνων βασιλέως ἀναγραφόμενον ̔ ̓Αθηναῖος δ' ἦν γένος, ὥς φησι Σάτυρος ὁ περιπατητικὸς ἐν τῷ Φιλίππου βίῳ ̓ Λυγκεὺς ὁ Σάμιος ἐν τοῖς ̓Απομνημονεύμασι παράσιτον ὀνομάζει λέγων οὕτως: “ Κλείσοφος ὁ Φιλίππου παράσιτος ἐπιτιμῶντος αὐτῷ τοῦ Φιλίππου διότι ἀεὶ αἰτεῖ,</TextUnit>
    <TextUnit id="1463" loc="248e">“ἵν', ἔφη, μὴ ἐπιλανθάνωμαι.”” τοῦ δὲ Φιλίππου δόντος αὐτῷ ἵππον τραυματίαν ἀπέδοτο. καὶ μετὰ χρόνον ἐπερωτηθεὶς ὑπὸ τοῦ βασιλέως ποῦ ἐστιν, “ἐκ τοῦ τραύματος, ἔφη, ' κείνου πέπραται.” σκώπτοντος δ' αὐτὸν τοῦ Φιλίππου καὶ εὐημεροῦντος “ εἶτ' οὐκ ἐγὼ σέ, ἔφη, θρέψω; ”    καὶ ὁ Δελφὸς δὲ ̔Ηγήσανδρος ἐν τοῖς ὑπομνήμασι περὶ τοῦ Κλεισόφου τάδε ἱστορεῖ: “Φιλίππου τοῦ βασιλέως εἰπόντος διότι γράμματα αὐτῷ ἐκομίσθη παρὰ Κότυος τοῦ Θρᾳκῶν βασιλέως Κλείσοφος παρὼν ἔφη “εὖ γε νὴ τοὺς θεούς.” τοῦ δὲ Φιλίππου εἰπόντος “τί δὲ σὺ οἶδας ὑπὲρ ὧν</TextUnit>
    <TextUnit id="1464" loc="248f">γέγραπται;” “νὴ τὸν Δία τὸν μέγιστον,” εἶπεν, “ἄκρως γέ μοι ἐπετίμησας.”  Σάτυρος δ' ἐν τῷ Φιλίππου βίῳ “ ὅτε, φησί, Φίλιππος τὸν ὀφθαλμὸν ἐξεκόπη συμπροῆλθεν αὐτῷ καὶ ὁ Κλείσοφος τελαμωνισθεὶς τὸν αὐτὸν ὀφθαλμόν. καὶ πάλιν ὅτε τὸ σκέλος ἐπηρώθη, σκάζων συνεξώδευε τῷ βασιλεῖ . καὶ εἴ ποτε δριμὺ προσφέροιτο τῶν ἐδεσμάτων ὁ</TextUnit>
    <TextUnit id="1465" loc="249a">Φίλιππος, αὐτὸς συνέστρεφε τὴν ὄψιν ὡς  συνδαινύμενος. ἐν δὲ τῇ ̓Αράβων χώρᾳ οὐχ ὡς ἐν κολακείᾳ τοῦτ' ἐποίουν, ἀλλὰ κατά τι νόμιμον, βασιλέως παθόντος τι τῶν μελῶν συνυποκρίνεσθαι τὸ ὅμοιον πάθος, ἐπεὶ καὶ γέλοιον νομίζουσιν ἀποθανόντι μὲν αὐτῷ σπουδάζειν συγκατορύττεσθαι, πηρωθέντι δὲ μὴ χαρίζεσθαι τὴν ἴσην δόξαν τοῦ πάθους.” Νικόλαος δ' ὁ Δαμασκηνὸς εἷς δ' ἦν τῶν ἐκ τοῦ περιπάτου ἐν τῇ πολυβύβλῳ ἱστορίᾳ ἑκατὸν γὰρ καὶ τεσσαράκοντά εἰσι πρὸς ταῖς τέσσαρσι τῇ ἑκκαιδεκάτῃ καὶ ἑκατοστῇ</TextUnit>
    <TextUnit id="1466" loc="249b">φησιν ̓Αδιάτομον τὸν τῶν Σωτιανῶν βασιλέα ἔθνος δὲ τοῦτο Κελτικόν ἑξακοσίους ἔχειν λογάδας περὶ αὑτόν, οὓς καλεῖσθαι ὑπὸ Γαλατῶν τῇ πατρίῳ γλώττῃ σιλοδούρους, τοῦτο δ' ἐστὶν ἑλληνιστὶ εὐχωλιμαῖοι. “ τούτους δ' οἱ βασιλεῖς ἔχουσι συζῶντας καὶ συναποθνῄσκοντας ταύτην ἐκείνων εὐχὴν ποιουμένων ἀνθ' ἧς συνδυναστεύουσί τε αὐτῷ τὴν αὐτὴν ἐσθῆτα καὶ δίαιταν ἔχοντες καὶ συναποθνῄσκουσι κατὰ πᾶσαν ἀνάγκην εἴτε νόσῳ τελευτήσειε βασιλεὺς εἴτε πολέμῳ εἴτ' ἄλλως πως. καὶ οὐδεὶς εἰπεῖν ἔχει τινὰ ἀποδειλιάσαντα τούτων τὸν θάνατον ὅταν ἥκῃ βασιλεῖ ἢ διεκδύντα.”</TextUnit>
    <TextUnit id="1467" loc="249c">Φίλιππον δέ φησι Θεόπομπος ἐν τῇ τετάρτῃ καὶ τεσσαρακοστῇ τῶν ἱστοριῶν Θρασυδαῖον τὸν Θεσσαλὸν καταστῆσαι τῶν ὁμοεθνῶν τύραννον, μικρὸν μὲν ὄντα τὴν γνώμην, κόλακα δὲ μέγιστον. ἀλλ' οὐκ ̓Αρκαδίων ὁ ̓Αχαιὸς κόλαξ ἦν περὶ οὗ ὁ αὐτὸς ἱστορεῖ Θεόπομπος καὶ Δοῦρις ἐν πέμπτῃ</TextUnit>
    <TextUnit id="1468" loc="249d">Μακεδονικῶν οὗτος δὲ ὁ ̓Αρκαδίων μισῶν τὸν Φίλιππον ἑκούσιον ἐκ τῆς πατρίδος φυγὴν ἔφυγεν. ἦν δὲ εὐφυέστατος καὶ πλείους ἀποφάσεις αὐτοῦ μνημονεύονται, ἔτυχεν δ' οὖν ποτε ἐν Δελφοῖς ἐπιδημοῦντος Φιλίππου παρεῖναι καὶ τὸν ̓Αρκαδίωνα: ὃν θεασάμενος ὁ Μακεδὼν καὶ προσκαλεσάμενος “ μέχρι τίνος φεύξῃ, φησίν, ̓Αρκαδίων;” καὶ ὅς:  ἒς τ' ἂν τοὺς ἀφίκωμαι οἳ οὐκ ἴσασι Φίλιππον.  Φύλαρχος δ' ἐν τῇ πρώτῃ καὶ εἰκοστῇ τῶν ἱστοριῶν γελάσαντα τὸν Φίλιππον ἐπὶ τούτῳ καλέσαι τε ἐπὶ δεῖπνον τὸν ̓Αρκαδίωνα καὶ οὕτω τὴν ἔχθραν διαλύσασθαι. περὶ δὲ Νικησίου τοῦ ̓Αλεξάνδρου κόλακος ̔Ηγήσανδρος τάδ' ἱστορεῖ: ̓Αλεξάνδρου δάκνεσθαι φήσαντος ὑπὸ μυιῶν καὶ προθύμως αὐτὰς</TextUnit>
    <TextUnit id="1469" loc="249e">ἀποσοβοῦντος τῶν κολάκων τις Νικησίας παρὼν “ἦ που τῶν ἄλλων μυιῶν,” εἶπεν, “αὗται πολὺ κρατήσουσι τοῦ σοῦ γευσάμεναι αἵματος, ὁ δ' αὐτός φησι καὶ Χειρίσοφον τὸν Διονυσίου κόλακα ἰδόντα Διονύσιον γελῶντα μετά τινων γνωρίμων （ἀπεῖχεν δ' ἀπ' αὐτῶν πλείω τόπον, ὡς μὴ συνακούειν） συγγελᾶν. ἐπεὶ δ' ὁ Διονύσιος ἠρώτησεν αὐτὸν διὰ τίνα αἰτίαν οὐ συνακούων τῶν λεγομένων γελᾷ, “ ὑμῖν,” φησί, “ πιστεύω διότι τὸ ῥηθὲν γέλοιόν ἐστιν.”  πλείστους δ' εἶχεν καὶ ὁ υἱὸς αὐτοῦ Διονύσιος τοὺς κολακεύοντας, οὓς καὶ</TextUnit>
    <TextUnit id="1470" loc="249f">προσηγόρευον οἱ πολλοὶ Διονυσοκόλακας. οὗτοι δὲ προσεποιοῦντο μήτε ὀξὺ ὁρᾶν παρὰ τὸ δεῖπνον,  ἐπεὶ ὁ Διονύσιος οὐκ ἦν ὀξυώπης, ἔψαυόν τε τῶν παρακειμένων ὡς οὐχ ὁρῶντες, ἕως ὁ Διονύσιος αὐτῶν τὰς χεῖρας πρὸς τὰ λεκάνια προσῆγεν. ἀποπτύοντος δὲ τοῦ Διονυσίου πολλάκις παρεῖχον</TextUnit>
    <TextUnit id="1471" loc="250a">τὰ πρόσωπα καταπτύεσθαι καὶ ἀπολείχοντες τὸν σίαλον, ἔτι δὲ τὸν ἔμετον αὐτοῦ μέλιτος ἔλεγον εἶναι γλυκύτερον. Τίμαιος δ' ἐν τῇ δευτέρᾳ καὶ εἰκοστῇ τῶν ἱστοριῶν Δημοκλέα φησὶ τὸν Διονυσίου τοῦ νεωτέρου κόλακα, ἔθους ὄντος κατὰ Σικελίαν θυσίας ποιεῖσθαι κατὰ τὰς οἰκίας ταῖς Νύμφαις καὶ περὶ τὰ ἀγάλματα παννυχίζειν μεθυσκομένους ὀρχεῖσθαί τε περὶ τὰς θεάς, ὁ Δημοκλῆς ἐάσας τὰς Νύμφας καὶ εἰπὼν οὐ δεῖν προσέχειν ἀψύχοις θεοῖς ἐλθὼν ὠρχεῖτο περὶ τὸν Διονύσιον.</TextUnit>
    <TextUnit id="1472" loc="250b">ἔπειτα πρεσβεύσας ποτὲ μεθ' ἑτέρων, καὶ πάντων κομιζομένων ἐπὶ τριήρους κατηγορούμενος ὑπὸ τῶν ἄλλων ὅτι στασιάζοι κατὰ τὴν ἀποδημίαν καὶ βλάπτοι τοῦ Διονυσίου τὰς κοινὰς πράξεις καὶ σφόδρα τοῦ Διονυσίου ὀργισθέντος ἔφησεν τὴν διαφορὰν γενέσθαι αὑτῷ πρὸς τοὺς συμπρέσβεις ὅτι μετὰ τὸ δεῖπνον ἐκεῖνοι μὲν τῶν Φρυνίχου καὶ Στησιχόρου, ἔτι δὲ Πινδάρου παιάνων τῶν ναυτῶν τινας ἀνειληφότες ᾖδον, αὐτὸς δὲ μετὰ τῶν</TextUnit>
    <TextUnit id="1473" loc="250c">βουλομένων τοὺς ὑπὸ τοῦ ὁ Διονυσίου πεποιημένους διεπεραίνετο. καὶ τούτου σαφῆ τὸν ἔλεγχον παρέξειν ἐπηγγείλατο : τοὺς μὲν γὰρ αὑτοῦ κατηγόρους οὐδὲ τὸν ἀριθμὸν τῶν ᾀσμάτων κατέχειν,  αὐτὸς δ' ἕτοιμος εἶναι πάντας ἐφεξῆς ᾄδειν. λήξαντος δὲ τῆς ὀργῆς τοῦ Διονυσίου πάλιν ὁ Δημοκλῆς ἔφη: “ χαρίσαιο δ' ἂν μοί τι, Διονύσιε, κελεύσας τινὶ τῶν ἐπισταμένων διδάξαι με τὸν πεποιημένον εἰς τὸν ̓Ασκληπιὸν παιᾶνα: ἀκούω γάρ σε πεπραγματεῦσθαι περὶ τοῦτον.” παρακεκλημένων δέ ποτε τῶν φίλων ὑπὸ τοῦ Διονυσίου</TextUnit>
    <TextUnit id="1474" loc="250d">ἐπὶ τὸ δεῖπνον εἰσιὼν ὁ Διονύσιος εἰς τὸν οἶκον “ γράμματα ἡμῖν, ἔφη, ἄνδρες φίλοι, ἐπέμφθη παρὰ τῶν ἡγεμόνων τῶν εἰς Νέαν πόλιν ἀποσταλέντων.” καὶ ὁ Δημοκλῆς ὑπολαβὼν “εὖ γε νὴ τοὺς θεούς,” ἔφη, “ Διονύσιε.” κἀκεῖνος προσβλέψας αὐτῷ “τί δ' οἶδας,” ἔφη, “σύ, πότερα κατὰ γνώμην ἐστὶν ἢ τοὐναντίον ἃ γεγράφασι;” καὶ ὁ Δημοκλῆς “εὖ γε νὴ τοὺς θεοὺς ἐπιτετίμηκας, ἔφη, Διονύσιε.” καὶ Σάτυρον δέ τινα ἀναγράφει ὁ Τίμαιος κόλακα ἀμφοτέρων τῶν Διονυσίων.</TextUnit>
    <TextUnit id="1475" loc="250e">̔Ηγήσανδρος δ' ἱστορεῖ καὶ ̔Ιέρωνα τὸν τύραννον ἀμβλύτερον κατὰ τὰς ὄψεις γενέσθαι καὶ τοὺς συνδειπνοῦντας τῶν φίλων ἔχειν ἐπίτηδες διαμαρτάνοντας τῶν ἐδεσμάτων ἵν' ὑπ' αὐτοῦ χειραγωγῶνται καὶ δοκῇ τῶν ἄλλων ὀξυδερκέστερος εἶναι. Εὐκλείδην δέ φησιν ̔Ηγήσανδρος τὸν Σεῦτλον ἐπικαλούμενον παράσιτος δ' ἦν καὶ οὗτος παραθέντος τινὸς αὐτῷ πλείους σόγκους ἐν δείπνῳ, ὁ Καπανεύς, ἔφη, ὁ ὑπὸ τοῦ Εὐριπίδου εἰσαγόμενος ἐν ταῖς ̔Ικέτισιν ὑπεραστεῖος ἦν</TextUnit>
    <TextUnit id="1476" loc="250f">μισῶν τραπέζαις ὅστις ἐξογκοῖτ' ἄγαν.  οἱ δὲ δημαγωγοῦντες, φησίν, ̓Αθήνησι κατὰ τὸν Χρεμωνίδειον πόλεμον κολακεύοντες τοὺς ̓Αθηναίους τἄλλα μὲν ἔφασκον πάντα εἶναι κοινὰ τῶν ̔Ελλήνων, τὴν δ' ἐπὶ τὸν οὐρανὸν ἀνθρώπους φέρουσαν ὁδὸν ̓Αθηναίους εἰδέναι μόνους. Σάτυρος δ' ἐν τοῖς βίοις ̓Ανάξαρχόν φησι τὸν εὐδαιμονικὸν φιλόσοφον ἕνα τῶν ̓Αλεξάνδρου γενέσθαι κολάκων καὶ συνοδεύοντα τῷ βασιλεῖ, ἐπεὶ ἐγένετό ποτε βροντὴ ἰσχυρὰ καὶ ἐξαίσιος ὡς πάντας πτῆξαι, εἰπεῖν “μή τι σὺ τοιοῦτον ἐποίησας, ̓Αλέξανδρε, ὁ</TextUnit>
    <TextUnit id="1477" loc="251a">τοῦ Διός;” τὸν δὲ γελάσαντα εἰπεῖν “οὐ γὰρ φοβερὸς βούλομαι εἶναι, καθάπερ σύ με διδάσκεις ὁ τὰς τῶν σατραπῶν καὶ βασιλέων κελεύων με δειπνοῦντα προσφέρεσθαι κεφαλάς.” ̓Αριστόβουλος δέ φησιν ὁ Κασσανδρεὺς Διώξιππον τὸν ̓Αθηναῖον παγκρατιαστὴν τρωθέντος ποτὲ τοῦ ̓Αλεξάνδρου καὶ αἵματος ῥέοντος εἰπεῖν   ἰχὼρ οἷόσπερ τε ῥέει μακάρεσσι θεοῖσιν.  ̓Επικράτης δ' ὁ ̓Αθηναῖος πρὸς βασιλέα πρεσβεύσας,</TextUnit>
    <TextUnit id="1478" loc="251b">ὥς φησιν ̔Ηγήσανδρος, καὶ πολλὰ δῶρα παρ' ἐκείνου λαβὼν οὐκ ᾐσχύνετο κολακεύων οὕτως φανερῶς καὶ τολμηρῶς τὸν βασιλέα ὡς καὶ εἰπεῖν δεῖν κατ' ἐνιαυτὸν οὐκ ἐννέα ἄρχοντας, ἀλλ' ἐννέα πρέσβεις αἱρεῖσθαι πρὸς βασιλέα, θαυμάζω δὲ ἔγωγε τῶν ̓Αθηναίων πῶς τοῦτον μὲν ἄκριτον εἴασαν, Δημάδην δὲ δέκα ταλάντοις ἐζημίωσαν ὅτι  θεὸν εἰσηγήσατο ̓Αλέξανδρον, καὶ Τιμαγόραν δ' ἀπέκτειναν ὅτι πρεσβεύων ὡς βασιλέα προσεκύνησεν</TextUnit>
    <TextUnit id="1479" loc="251c">αὐτόν. Τίμων ὁ Φλιάσιος ἐν τῷ τρίτῳ τῶν σίλλων ̓Αρίστωνά φησι τὸν Χῖον, Ζήνωνος δὲ τοῦ Κιτιέως γνώριμον, κόλακα γενέσθαι Περσαίου τοῦ φιλοσόφου, ὅτι ἦν ἑταῖρος ̓Αντιγόνου τοῦ βασιλέως. Φύλαρχος δὲ ἐν ς'ἱστοριῶν” Νικησίαν φησὶ τὸν ̓Αλεξάνδρου κόλακα θεασάμενον τὸν βασιλέα σπαρασσόμενον ὑφ' οὗ εἰλήφει φαρμάκου εἰπεῖν “ὦ βασιλεῦ, τί δεῖ ποιεῖν ἡμᾶς, ὅτε καὶ ὑμεῖς οἱ θεοὶ τοιαῦτα πάσχετε;” καὶ τὸν ̓Αλέξανδρον μόλις ἀναβλέψαντα, “ποῖοι θεοί;” φῆσαι, “φοβοῦμαι</TextUnit>
    <TextUnit id="1480" loc="251d">μή τι θεοῖσιν ἐχθροί.” ἐν δὲ τῇ ὀγδόῃ καὶ εἰκοστῇ ὁ αὐτὸς Φύλαρχος ̓Αντιγόνου τοῦ κληθέντος ̓Επιτρόπου τοὺς Λακεδαιμονίους ἑλόντος κόλακα γενέσθαι ̓Απολλοφάνη τὸν εἰπόντα τὴν ̓Αντιγόνου τύχην ἀλεξανδρίζειν. Εὔφαντος δ' ἐν τετάρτῃ ἱστοριῶν Πτολεμαίου φησὶ τοῦ τρίτου βασιλεύσαντος Αἰγύπτου κόλακα γενέσθαι Καλλικράτην, ὃς οὕτω δεινὸς ἦν ὡς μὴ μόνον ̓Οδυσσέως εἰκόνα ἐν τῇ σφραγῖδι περιφέρειν, ἀλλὰ καὶ τοῖς τέκνοις ὀνόματα θέσθαι Τηλέγονον</TextUnit>
    <TextUnit id="1481" loc="251e">καὶ ̓Αντίκλειαν. Πολύβιος δ' ἐν τῇ τρισκαιδεκάτῃ τῶν ἱστοριῶν Φιλίππου τοῦ καταλυθέντος  ὑπὸ ̔Ρωμαίων κόλακα γενέσθαι ̔ ̔Ηρακλείδην τὸν Ταραντῖνον τὸν καὶ τὴν βασιλείαν αὐτοῦ πᾶσαν ἀνατρέψαντα: ἐν δὲ τῇ τεσσαρεσκαιδεκάτῃ ̓Αγαθοκλέους τοῦ Οἰνάνθης υἱοῦ, ἑταίρου δὲ τοῦ Φιλοπάτορος βασιλέως Φίλωνα. ̔Ιερωνύμου δὲ τοῦ Συρακοσίων τυράννου Θράσωνα τὸν Κάρχαρον ἐπικαλούμενον Βάτων ὁ Σινωπεὺς ἱστορεῖ ἐν τῷ περὶ τῆς τοῦ ̔Ιερωνύμου τυραννίδος, προσφέρεσθαι</TextUnit>
    <TextUnit id="1482" loc="251f">φάσκων αὐτὸν ἑκάστοτε πολὺν ἄκρατον. τοῦτον δ' ἐποίησεν ἀναιρεθῆναι ὑπὸ τοῦ ̔Ιερωνύμου ἕτερος κόλαξ Σῶσις ὄνομα: καὶ αὐτὸν δὲ τὸν ̔Ιερώνυμον ἀνέπεισεν διάδημά τε ἀναλαβεῖν καὶ τὴν πορφύραν καὶ τὴν ἄλλην πᾶσαν διασκευὴν ἣν ἐφόρει Διονύσιος ὁ τύραννος. ̓Αγαθαρχίδης δ' ἐν τῇ τριακοστῇ τῶν ἱστοριῶν “Αἱρήσιππος, φησίν, ὁ Σπαρτιάτης, ἄνθρωπος οὐ μετρίως φαῦλος οὐδὲ δοκῶν χρηστὸς εἶναι, πιθανὸν δ' ἔχων ἐν κολακείᾳ λόγον καὶ</TextUnit>
    <TextUnit id="1483" loc="252a">θεραπεῦσαι τοὺς εὐπόρους μέχρι τῆς τύχης δεινός.” τοιοῦτος ἦν καὶ ̔Ηρακλείδης ὁ Μαρωνείτης ὁ Σεύθου τοῦ Θρᾳκῶν βασιλέως κόλαξ, οὗ μνημονεύει Ξενοφῶν ἐν ζ' ̓Αναβάσεως.  Θεόπομπος δ' ἐν ὀκτωκαιδεκάτῃ ἱστοριῶν περὶ Νικοστράτου ̓Αργείου λέγων ὡς ἐκολάκευε τὸν Περσῶν βασιλέα γράφει καὶ ταῦτα: “ Νικόστρατον δὲ τὸν ̓Αργεῖον πῶς οὐ χρὴ ] φαῦλον νομίζειν, ὃς προστάτης γενόμενος τῆς ̓Αργείων πόλεως καὶ παραλαβὼν καὶ γένος καὶ χρήματα καὶ πολλὴν οὐσίαν παρὰ τῶν προγόνων ἅπαντας ὑπερεβάλετο τῇ κολακείᾳ καὶ</TextUnit>
    <TextUnit id="1484" loc="252b">ταῖς θεραπείαις οὐ μόνον τοὺς τῆς τότε στρατείας μετασχόντας, ἀλλὰ καὶ τοὺς ἔμπροσθεν γενομένους, πρῶτον μὲν γὰρ οὕτως ἠγάπησε τὴν παρὰ τοῦ βαρβάρου τιμὴν ὥστε βουλόμενος ἀρέσκειν καὶ πιστεύεσθαι μᾶλλον ἀνεκόμισε πρὸς βασιλέα, τὸν υἱόν: τῶν ἄλλων οὐδεὶς πώποτε φανήσεται ποιήσας. ἔπειτα καθ' ἑκάστην ἡμέραν, ὁπότε μέλλοι δειπνεῖν, τράπεζαν παρετίθει χωρὶς ὀνομάζων τῷ δαίμονι τῷ βασιλέως, ἐμπλήσας σίτου καὶ τῶν ἄλλων ἐπιτηδείων, ἀκούων μὲν τοῦτο</TextUnit>
    <TextUnit id="1485" loc="252c">ποιεῖν καὶ τῶν Περσῶν τοὺς περὶ τὰς θύρας διατρίβοντας, οἰόμενος δὲ διὰ τῆς θεραπείας ταύτης χρηματιεῖσθαι μᾶλλον παρὰ τοῦ βασιλέως: ἦν γὰρ αἰσχροκερδὴς καὶ χρημάτων ὡς οὐκοἶδ' εἴ τις ἕτερος ἥττων.” ̓Αττάλου δὲ τοῦ βασιλέως ἐγένετο κόλαξ καὶ διδάσκαλος Λυσίμαχος, ὃν Καλλίμαχος μὲν Θεοδώρειον ἀναγράφει, ̔́Ερμιππος δ' ἐν τοῖς Θεοφράστου μαθηταῖς καταλέγει, οὗτος δ' ὁ ἀνὴρ καὶ περὶ τῆς ̓Αττάλου παιδείας συγγέγραφε βίβλους πᾶσαν κολακείαν ἐμφαινούσας. Πολύβιος δ'</TextUnit>
    <TextUnit id="1486" loc="252d">ἐν ὀγδόῃ ἱστοριῶν “ Καύαρος, φησίν, ὁ Γαλάτης ὢν ἀνὴρ ἀγαθὸς ὑπὸ Σωστράτου τοῦ κόλακος διεστρέφετο, ὃς ἦν Χαλκηδόνιος γένος.”  Λικιννίου δὲ Κράσσου τοῦ ἐπὶ Πάρθους στρατεύσαντος κόλακά φησι γενέσθαι Νικόλαος ἐν τῇ τεσσαρεσκαιδεκάτῃ πρὸς ταῖς ἑκατὸν ̓Ανδρόμαχον τὸν Καρρηνόν, ᾧ τὸν Κράσσον πάντα ἀνακοινούμενον προδοθῆναι Πάρθοις ὑπ' αὐτοῦ καὶ  ἀπολέσθαι. οὐκ ἀτιμώρητος δ' ὑπὸ τοῦ δαιμονίου παρείθη ὁ ̓Ανδρόμαχος. μισθὸν γὰρ λαβὼν τῆς πράξεως τὸ τυραννεῖν Καρρῶν τῆς πατρίδος διὰ</TextUnit>
    <TextUnit id="1487" loc="252e">τὴν ὠμότητα καὶ βίαν ὑπὸ τῶν Καρρηνῶν πανοικίᾳ ἐνεπρήσθη: Ποσειδώνιος δ' ὁ ̓Απαμεύς, ὕστερον δὲ ̔Ρόδιος χρηματίσας, ἐν τῇ τετάρτῃ τῶν ἱστοριῶν ̔Ιέρακά φησι τὸν ̓Αντιοχέα πρότερον λυσιῳδοῖς ὑπαυλοῦντα ὕστερον γενέσθαι κόλακα δεινὸν Πτολεμαίου τοῦ ἑβδόμου βασιλέως τοῦ καὶ Εὐεργέτου ἐπικληθέντος καὶ τὰ μέγιστα δυνηθέντα παρ' αὐτῷ, καθάπερ καὶ παρὰ τῷ Φιλομήτορι, ὕστερον</TextUnit>
    <TextUnit id="1488" loc="252f">ὑπ' αὐτοῦ διαφθαρῆναι. Μιθριδάτου δ' ἀναγράφει κόλακα Σωσίπατρον ἄνθρωπον γόητα Νικόλαος ὁ περιπατητικός, Θεόπομπος δ' ἐν τῇ ἐνάτῃ τῶν ̔Ελληνικῶν Σισύφου φησὶ τοῦ Φαρσαλίου κόλακα καὶ ὑπηρέτην γενέσθαι ̓Αθήναιον τὸν ̓Ερετριέα. διαβόητος δὲ ἐγένετο ἐπὶ κολακείᾳ καὶ ὁ τῶν ̓Αθηναίων δῆμος. Δημοχάρης γοῦν ὁ Δημοσθένους τοῦ ῥήτορος ἀνεψιὸς ἐν τῇ εἰκοστῇ τῶν ἱστοριῶν διηγούμενος περὶ ἧς ἐποιοῦντο οἱ ̓Αθηναῖοι</TextUnit>
    <TextUnit id="1489" loc="253a">κολακείας πρὸς τὸν Πολιορκητὴν Δημήτριον καὶ ὅτι τοῦτ' οὐκ ἦν ἐκείνῳ βουλομένῳ, γράφει οὕτως: “ ἐλύπει μὲν καὶ τούτων ἔνια αὐτόν, ὡς ἔοικεν, οὐ μὴν ἄλλα καὶ ἄλλα γε παντελῶς αἰσχρὰ καὶ ταπεινά, Λεαίνης μὲν καὶ Λαμίας ι ̓Αφροδίτης ἱερὰ: καὶ Βουρίχου καὶ ̓Αδειμάντου καὶ ̓Οξυθέμιδος τῶν κολάκων αὐτοῦ καὶ βωμοὶ καὶ ἡρῷα  καὶ σπονδαί. τούτων ἑκάστῳ καὶ παιᾶνες ᾔδοντο, ὥστε καὶ αὐτὸν τὸν Δημήτριον θαυμάζειν ἐπὶ τοῖς</TextUnit>
    <TextUnit id="1490" loc="253b">γινομένοις καὶ λέγειν ὅτι ἐπ' αὐτοῦ οὐδεὶς ̓Αθηναίων γέγονε μέγας καὶ ἁδρὸς τὴν ψυχήν.” καὶ Θηβαῖοι δὲ κολακεύοντες τὸν Δημήτριον, ὥς φησι Πολέμων ἐν τῷ περὶ τῆς ποικίλης στοᾶς τῆς ἐν Σικυῶνι, ἱδρύσαντο ναὸν ̓Αφροδίτης Λαμίας, ἐρωμένη δ' ἦν αὕτη τοῦ Δημητρίου καθάπερ καὶ ἡ Λέαινα, τί οὖν παράδοξον οἱ ̓Αθηναῖοι οἱ τῶν κολάκων κόλακες ἐποίησαν εἰς αὐτὸν τὸν Δημήτριον παιᾶνας καὶ προσόδια ᾄδοντες; φησὶ γοῦν ὁ Δημοχάρης ἐν τῇ πρώτῃ καὶ εἰκοστῇ γράφων</TextUnit>
    <TextUnit id="1491" loc="253c">“ ἐπανελθόντα δὲ τὸν Δημήτριον ἀπὸ τῆς Λευκάδος καὶ Κερκύρας εἰς τὰς ̓Αθήνας οἱ ̓Αθηναῖοι ἐδέχοντο οὐ μόνον θυμιῶντες καὶ στεφανοῦντες καὶ οἰνοχοοῦντες, ἀλλὰ καὶ προσοδιακοὶ χοροὶ καὶ ἰθύφαλλοι μετ' ὀρχήσεως καὶ ᾠδῆς ἀπήντων αὐτῷ καὶ ἐφιστάμενοι κατὰ τοὺς ὄχλους ᾖδον ὀρχούμενοι καὶ ἐπᾴδοντες ὡς εἴη μόνος θεὸς ἀληθινός, οἱ δ' ἄλλοι καθεύδουσιν ἢ ἀποδημοῦσιν ἢ οὐκ εἰσίν, γεγονὼς δ' εἴη ἐκ Ποσειδῶνος καὶ ̓Αφροδίτης,</TextUnit>
    <TextUnit id="1492" loc="253d">τῷ δὲ κάλλει διάφορος καὶ τῇ πρὸς πάντας φιλανθρωπίᾳ κοινός, δεόμενοι δὲ αὐτοῦ ἱκέτευον, φησί, καὶ προσηύχοντο.”  ὁ μὲν οὖν Δημοχάρης τοσαῦτα εἴρηκε περὶ τῆς ̓Αθηναίων κολακείας: Δοῦρις δ' ὁ Σάμιος ἐν τῇ δευτέρᾳ καὶ εἰκοστῇ τῶν ἱστοριῶν καὶ αὐτὸν τὸν ἰθύφαλλον:     ὡς οἱ μέγιστοι τῶν θεῶν καὶ φίλτατοι τῇ πόλει πάρεισιν ἐνταῦθα γὰρ Δήμητρα καὶ Δημήτριον  ἅμα παρῆγ' ὁ καιρός, χἠ μὲν τὰ σεμνὰ τῆς Κόρης μυστήρια  ἔρχεθ' ἵνα ποιήσῃ, ὁ δ' ἱλαρός, ὥσπερ τὸν θεὸν δεῖ, καὶ καλὸς καὶ γελῶν πάρεστι. σεμνόν τι φαίνεθ', οἱ φίλοι πάντες κύκλῳ, ἐν μέσοισι δ' αὐτός,</TextUnit>
    <TextUnit id="1493" loc="253e">ὅμοιον ὥσπερ οἱ φίλοι μὲν ἀστέρες,  ἥλιος δ' ἐκεῖνος, ὦ τοῦ κρατίστου παῖ Ποσειδῶνος θεοῦ, χαῖρε, κἀφροδίτης.  ἄλλοι μὲν ἢ μακρὰν γὰρ ἀπέχουσιν θεοὶ ἢ οὐκ ἔχουσιν ὦτα ἢ οὐκ εἰσὶν ἢ οὐ προσέχουσιν ἡμῖν οὐδὲ ἕν, σὲ δὲ παρόνθ' ὁρῶμεν, οὐ ξύλινον οὐδὲ λίθινον, ἀλλ' ἀληθινόν.  εὐχόμεσθα δή σοι: πρῶτον μὲν εἰρήνην ποίησον, φίλτατε:  κύριος γὰρ εἶ σύ.  τὴν δ' οὐχὶ Θηβῶν, ἀλλ' ὅλης τῆς ̔Ελλάδος  Σφίγγα περικρατοῦσαν, ὁ Αἰτωλὸς ὅστις ἐπὶ πέτρας καθήμενος, ὥσπερ ἡ παλαιά,  τὰ σώμαθ' ἡμῶν πάντ' ἀναρπάσας φέρει,</TextUnit>
    <TextUnit id="1494" loc="253f">κοὐκ ἔχω μάχεσθαι  Αἰτωλικὸν γὰρ ἁρπάσαι τὰ τῶν πέλας, νῦν δὲ καὶ τὰ πόρρω:  μάλιστα μὲν δὴ κόλασον αὐτός: εἰ δὲ μή,   τὴν Σφίγγα ταύτην ὅστις ἢ κατακρημνιεῖ ἢ σπίλον ποιήσει.  ταῦτ' ᾖδον οἱ Μαραθωνομάχοι οὐ δημοσίᾳ, μόνον, ἀλλὰ καὶ κατ' οἰκίαν, οἱ τὸν προσκυνήσαντα τὸν Περσῶν βασιλέα ἀποκτείναντες, οἱ τὰς ἀναρίθμους μυριάδας τῶν βαρβάρων φονεύσαντες.</TextUnit>
    <TextUnit id="1495" loc="254a">̓́Αλεξις γοῦν ἐν Φαρμακοπώλῃ ἢ Κρατείᾳ προπίνοντά τινα εἰσαγαγὼν ἑνὶ τῶν συμποτῶν καὶ λέγοντα ποιεῖ τάδε:   παῖ, τὴν μεγάλην δός, ὑποχέας  φιλίας κυάθους τῶν συμπαρόντων: τέτταρας,  τοὺς τρεῖς δ' ἐγὼ Σωτῆρσιν ἀποδώσεις θεοῖς, ἕν' ̓Αντιγόνου τοῦ βασιλέως νίκης καλῶς,  καὶ τοῦ νεανίσκου κύαθον Δημητρίου   φέρε τὸν τρίτον  φίλας ̓Αφροδίτης, χαίρετ', ἄνδρες συμπόται,</TextUnit>
    <TextUnit id="1496" loc="254b">ὅσων ἀγαθῶν τὴν κύλικα μεστὴν πίομαι.  τοιοῦτοι τότ' ἐγένοντο οἱ ̓Αθηναῖοι κολακείας θηρίου χαλεπωτάτου λύσσαν ἐμβαλούσης αὐτῶν τῇ πόλει: ἣν ὁ μὲν Πύθιος ἑστίαν τῆς ̔Ελλάδος ἀνεκήρυξε, πρυτανεῖον δὲ ̔Ελλάδος ὁ δυσμενέστατος Θεόπομπος ὁ φήσας ἐν ἄλλοις πλήρεις εἶναι τὰς ̓Αθήνας Διονυσοκολάκων καὶ ναυτῶν</TextUnit>
    <TextUnit id="1497" loc="254c">καὶ λωποδυτῶν, ἔτι δὲ ψευδομαρτύρων καὶ  συκοφαντῶν καὶ ψευδοκλητήρων. οὓς ἐγὼ πείθομαι ὡς ἐπομβρίαν ἤ τι δεινὸν ἐκ θεοῦ τὴν προειρημένην πᾶσαν εἰσηγήσασθαι κολακείαν. περὶ ἧς καλῶς ὁ Διογένης ἔλεγε πολὺ κρεῖττον εἶναι ἐς κόρακας ἀπελθεῖν ἢ ἐς κόλακας, οἳ ζῶντας ἔτι τοὺς ἀγαθοὺς τῶν ἀνδρῶν κατεσθίουσι. φησὶ γοῦν καὶ ̓Αναξίλας ἐν ,:   οἱ κόλακές εἰσι τῶν ἐχόντων οὐσίας  σκώληκες. εἰς οὖν ἄκακον ἀνθρώπου τρόπον  εἰσδὺς ἕκαστος ἐσθίει καθήμενος, ἕως ἂν ὥσπερ πυρὸν ἀποδείξῃ κενόν.</TextUnit>
    <TextUnit id="1498" loc="254d">ἔπειθ' ὁ μὲν λέμμ' ἐστίν, ὁ δ' ἕτερον δάκνει.  Πλάτων τ' ἐν Φαίδρῳ φησί: “ κόλακι, δεινῷ θηρίῳ καὶ βλάβῃ μεγάλῃ, ὅμως ἐπέμιξεν ἡ φύσις ἡδονήν τινα οὐκ ἄμουσον” Θεόφραστος δ' ἐν τῷ περὶ κολακείας φησὶν ὡς Μύρτις ὁ ̓Αργεῖος Κλεώνυμον τὸν χορευτὴν ἅμα καὶ κόλακα προσκαθίζοντα πολλάκις αὐτῷ καὶ τοῖς συνδικάζουσι, βουλόμενον δὲ καὶ μετὰ τῶν κατὰ τὴν πόλιν ἐνδόξων ὁρᾶσθαι,</TextUnit>
    <TextUnit id="1499" loc="254e">λαβόμενος τοῦ ὠτὸς καὶ ἕλκων αὐτὸν ἐκ τοῦ συνεδρίου πολλῶν παρόντων εἶπεν “οὐ χορεύσεις ἐνθάδε οὐδ' ἁμῶν ἀκούσει.” Δίφιλος δ' ἐν Γάμῳ φησὶν  ὁ γὰρ κόλαξ καὶ στρατηγὸν καὶ δυνάστην καὶ φίλους καὶ τὰς  πόλεις  ἀνατρέπει λόγῳ κακούργῳ μικρὸν ἡδύνας χρόνον.   νῦν δὲ καὶ καχεξία τις ὑποδέδυκε τοὺς ὄχλους,, αἱ κρίσεις θ' ἡμῶν νοσοῦσι, καὶ τὸ πρὸς χάριν πολύ.</TextUnit>
    <TextUnit id="1500" loc="254f">διὸ καὶ Θετταλοὶ καλῶς ποιήσαντες κατέσκαψαν τὴν καλουμένην πόλιν Κολακείαν, ἣν Μηλιεῖς ἐνέμοντο, ὥς φησι Θεόπομπος ἐν τῇ τριακοστῇ. κόλακας δ' εἶναί φησι Φύλαρχος καὶ τοὺς ἐν Λήμνῳ κατοικοῦντας ̓Αθηναίων ἐν τῇ τρισκαιδεκάτῃ τῶν ἱστοριῶν χάριν γὰρ ἀποδιδόντας τοῖς</TextUnit>
    <TextUnit id="1501" loc="255a">Σελεύκου καὶ ̓Αντιόχου ἀπογόνοις, ἐπεὶ αὐτοὺς ὁ Σέλευκος πικρῶς ἐπιστατουμένους ὑπὸ Λυσιμάχου οὐ μόνον ἐξείλετο, ἀλλὰ καὶ τὰς πόλεις αὐτοῖς ἀπέδωκεν ἀμφοτέρας, οἱ Λημνόθεν ̓Αθηναῖοι οὐ μόνον ναοὺς κατεσκεύασαν τοῦ Σελεύκου, ἀλλὰ καὶ τοῦ υἱοῦ ̓Αντιόχου: καὶ τὸν ἐπιχεόμενον κύαθον ἐν ταῖς συνουσίαις Σελεύκου σωτῆρος καλοῦσι.  ταύτην δὲ τὴν κολακείαν τινὲς ἐκτρεπόμενοι τοὔνομα  ἀρέσκειαν προσαγορεύουσιν, ὡς καὶ ̓Αναξανδρίδης ἐν Σαμίᾳ:</TextUnit>
    <TextUnit id="1502" loc="255b">τὸ γὰρ κολακεύειν νῦν ἀρέσκειν ὄνομ' ἔχει.  οὐκ ἐπίστανται δὲ οἱ τὴν κολακείαν μεταχειριζόμενοι ὥς ἐστιν αὕτη ἡ τέχνη ὀλιγοχρόνιος. ̓́Αλεξις γοῦν φησιν ἐν Ψευδομένῳ:   κόλακος δὲ βίος μικρὸν χρόνον ἀνθεῖ:  οὐδεὶς γὰρ χαίρει πολιοκροτάφῳ παρασίτῳ.  Κλέαρχος δ' ὁ Σολεὺς ἐν τῷ πρώτῳ τῶν ̓Ερωτικῶν: “κόλαξ μὲν οὐδείς,” φησί, “διαρκεῖ πρὸς φιλίαν.</TextUnit>
    <TextUnit id="1503" loc="255c">καταναλίσκει γὰρ ὁ χρόνος τὸ τοῦ προσποιήματος  αὐτῶν ψεῦδος. ὁ δ' ἐραστὴς κόλαξ ἐστὶ φιλίας δι' ὥραν ἢ κάλλος.” τῶν δὲ Δημητρίου τοῦ βασιλέως κολάκων οἱ περὶ ̓Αδείμαντον τὸν Λαμψακηνὸν νεὼν κατασκευασάμενοι καὶ ἀγάλματα ἱδρυσάμενοι Θριῆσιν ὠνόμασαν Φίλας ̓Αφροδίτης καὶ τὸν τόπον Φιλαῖον ἐκάλεσαν ἀπὸ τῆς Δημητρίου Φίλας, ὥς φησι Διονύσιος ὁ τοῦ Τρύφωνος ἐν τῷ δεκάτῳ περὶ ὀνομάτων.  Κλέαρχος δ' ὁ Σολεὺς ἐν τῷ ἐπιγραφομένῳ Γεργιθίῳ καὶ πόθεν ἡ ἀρχὴ τοῦ ὀνόματος τῶν κολάκων παρῆλθε διηγεῖται καὶ αὐτὸν τὸν Γεργίθιον ὑποτιθέμενος, ἀφ' οὗ τὸ βιβλίον ἔχει τὴν ἐπιγραφήν</TextUnit>
    <TextUnit id="1504" loc="255d">, ἕνα γεγονότα τῶν ̓Αλεξάνδρου κολάκων, διηγεῖται δὲ οὕτως, τὴν κολακείαν ταπεινὰ ποιεῖν τὰ ἤθη τῶν κολάκων καταφρονητικῶν ὄντων τῶν περὶ αὐτούς, σημεῖον δὲ τὸ πᾶν ὑπομένειν εἰδότας οἷα τολμῶσι. τὰ δὲ τῶν κολακευομένων ἐμφυσωμένων τῇ κολακείᾳ, χαύνους καὶ κενοὺς ποιοῦντα, πάντων ἐν ὑπεροχῇ παρ' αὐτοῖς ὑπολαμβάνεσθαι κατασκευάζεσθαι. ἑξῆς τε διηγούμενος περί τινος</TextUnit>
    <TextUnit id="1505" loc="255e">μειρακίου Παφίου μὲν τὸ γένος, βασιλέως δὲ τὴν τύχην “τοῦτο, φησί, τὸ μειράκιον οὐ λέγων αὐτοῦ τοὔνομα κατέκειτο δι' ὑπερβάλλουσαν τρυφὴν ἐπὶ ἀργυρόποδος κλίνης ὑπεστρωμένης Σαρδιανῇ ψιλοτάπιδι τῶν πάνυ πολυτελῶν. ἐπεβέβλητο δ' αὐτῷ πορφυροῦν ἀμφίταπον ἀμοργίνῳ καλύμματι  περιειλημμένον. προσκεφάλαια δ' εἶχε τρία μὲν ὑπὸ τῇ κεφαλῇ βύσσινα παραλουργῆ, δι' ὧν ἠμύνετο τὸ καῦμα, δύο δ' ὑπὸ τοῖς ποσὶ ὑσγινοβαφῆ τῶν Δωρικῶν καλουμένων ἐφ' ὧν κατέκειτο ἐν λευκῇ</TextUnit>
    <TextUnit id="1506" loc="255f">χλανίδι. παραδεδεγμένοι δ' εἰσὶ πάντες οἱ κατὰ τὴν Κύπρον μόναρχοι τὸ τῶν εὐγενῶν κολάκων γένος ὡς χρήσιμον πάνυ γὰρ τὸ κτῆμα τυραννικόν ἐστι. καὶ τούτων οἷον ̓Αρεοπαγιτῶν τινων οὔτε τὸ πλῆθος οὔτε τὰς ὄψεις ἔξω τῶν ἐπιφανεστάτων οἶδεν οὐδείς. διῃρημένων δὲ διχῇ κατὰ συγγένειαν τῶν ἐν τῇ Σαλαμῖνι κολάκων, ἀφ' ὧν εἰσιν οἱ κατὰ τὴν ἄλλην Κύπρον κόλακες, τοὺς μὲν Γεργίνους,</TextUnit>
    <TextUnit id="1507" loc="256a">τοὺς δὲ Προμάλαγγας προσαγορεύουσιν ὧν οἱ μὲν Γεργίνοι συναναμιγνύμενοι τοῖς κατὰ τὴν πόλιν ἔν τε τοῖς ἐργαστηρίοις καὶ ταῖς ἀγοραῖς ὠτακουστοῦσι κατασκόπων ἔχοντες τάξιν, ὅ τι δ' ἂν ἀκούσωσιν ἀναφέρουσιν ἑκάστης ἡμέρας πρὸς τοὺς καλουμένους ἄνακτας. οἱ δὲ Προμάλαγγες ζητοῦσιν ἄν τι τῶν ὑπὸ τῶν Γεργίνων προσαγγελθέντων ἀξιον εἶναι ζητήσεως δόξῃ, ὄντες τινὲς ἐρευνηταί. καὶ τούτων οὕτως ἔντεχνος καὶ πιθανὴ πρὸς ἅπαντας ἡ ἔντευξις ὥστ' ἔμοιγε δοκεῖ,</TextUnit>
    <TextUnit id="1508" loc="256b">καθάπερ καὶ αὐτοί φασι, παρ' ἐκείνων εἰς τοὺς ἔξω τόπους διαδεδόσθαι τὸ σπέρμα τῶν ἐλλογίμων κολάκων καὶ γὰρ οὐχ οἷον μετρίως ἐπὶ τῷ πράγματι σεμνύνονται διὰ τὸ τετιμῆσθαι παρὰ τοῖς βασιλεῦσιν, ἀλλὰ καὶ λέγουσιν ὅτι τῶν Γεργίνων  τις ἀπόγονος ὢν τῶν Τρώων ἐκείνων οὓς Τεῦκρος ἀπὸ τῶν αἰχμαλώτων κατακτησάμενος εἰς Κύπρον ἔχων ἀπῴκησεν, οὗτος διὰ τῆς παραλίας μετ' ὀλίγων στείλας ἐπὶ τῆς Αἰολίδος κατὰ πύστιν ἅμα, καὶ οἰκισμὸν τῆς τῶν προγόνων χώρας πόλιν οἰκίσειε περὶ τὴν Τρωικὴν “̓́Ιδην συμπαραλαβών</TextUnit>
    <TextUnit id="1509" loc="256c">τινας τῶν Μυσῶν, ἣ πάλαι μὲν ἀπὸ τοῦ γένους Γέργινα, νῦν δὲ Γέργιθα κέκληται. τούτου γάρ, ὡς ἔοικε, τοῦ στόλου τινὲς ἀποσπασθέντες ἐν τῇ Κυμαίᾳ κατέσχον ἐκ Κύπρου τό γένος ὄντες, ἀλλ' οὐκ ἐκ τῆς Θετταλικῆς Τρίκκης, καθάπερ τινὲς εἰρήκασιν, ὧν ἰατρεῦσαι τὴν ἄγνοιαν οὐδ' ̓Ασκληπιάδαις τοῦτό γε νομίζω δεδόσθαι.  γεγόνασι δὲ παρ' ἡμῖν καὶ ἐπὶ Γλοῦ τοῦ Καρὸς καὶ γυναῖκες ὑπὸ τὰς ἀνάσσας αἱ προσαγορευθεῖσαι κολακίδες.</TextUnit>
    <TextUnit id="1510" loc="256d">ἀφ' ὧν ὑπολιπεῖς τινες εἰς τὸ πέραν ἀφικόμεναι μετάπεμπτοι πρός τε τὰς ̓Αρταβάζου καὶ τὰς Μέντορος γυναῖκας κλιμακίδες μετωνομάσθησαν ἀπὸ τοιαύτης πράξεως: ταῖς μεταπεμψαμέναις ἀρεσκευόμεναι κλίμακα κατεσκεύαζον ἐξ ἑαυτῶν οὕτως ὥστ' ἐπὶ τοῖς νώτοις αὐτῶν τὴν ἀνάβασιν γίγνεσθαι καὶ τὴν κατάβασιν ταῖς ἐπὶ τῶν ἁμαξῶν ὀχουμέναις. εἰς τοῦτο τρυφῆς, ἵνα μὴ ἀθλιότητος εἴπω, προηγάγοντο τεχνώμεναι τὰς ἀφρονεστάτας.</TextUnit>
    <TextUnit id="1511" loc="256e">τοιγαροῦν αὗται μὲν ἐκ τῶν λίαν μαλακῶν ὑπὸ τῆς τύχης μεταβιβασθεῖσαι σκληρῶς ἐβίωσαν ἐπὶ γήρως, αἱ δέ, τῶν παρ' ἡμῖν ταῦτα διαδεξαμένων, ἐκπεσοῦσαι τῆς ἐξουσίας κατῆραν εἰς Μακεδονίαν καὶ τὰς  τῶν ἐκεῖ κυρίας τε καὶ βασιλίδας ὃν τρόπον ταῖς ὁμιλίαις διέθεσαν οὐδὲ λέγειν καλόν, πλὴν ὅτι μαγευόμεναι καὶ μαγεύουσαι ταυροπόλοι καὶ τριοδίτιδες αὗται πρὸς ἀλήθειαν ἐγένοντο, πλήρεις</TextUnit>
    <TextUnit id="1512" loc="256f">πάντων ἀποκαθαρμάτων. τοσούτων ἔοικε καὶ τοιούτων ἡ κολακεία κακῶν αἰτία γενέσθαι τοῖς διὰ τὸ κολακεύεσθαι προσδεξαμένοις αὐτήν.””  προελθὼν δὲ πάλιν ὁ Κλέαρχος καὶ τάδε φησίν “ ἀλλ' ἤδη τῇ τούτων χρείᾳ μέμψαιτ' ἄν τις τὸ μειράκιον, ὥσπερ εἶπον. οἱ μὲν γὰρ παῖδες μικρὸν ἄπωθεν τῆς κλίνης ἐν χιτωνίσκοις ἕστασαν τριῶν δ' ὄντων ἀνδρῶν, δι' οὓς δὴ νῦν ὁ πᾶς λόγος ἐνέστηκε, καὶ τούτων ὄντων ἐπωνύμων παρ' ἡμῖν ὁ μὲν εἷς ἐπὶ τῆς κλίνης πρὸς ποδῶν καθῆστο τοὺς τοῦ μειρακίου πόδας ἐπὶ τοῖς αὑτοῦ γόνασι λεπτῷ</TextUnit>
    <TextUnit id="1513" loc="257a">λῃδίῳ συνημφιακώς: ὃ δὲ ἐποίει δήπου καὶ ι μὴ λέγοντος οὐκ ἄδηλον καλεῖται δ' οὗτος ὑπὸ τῶν ἐγχωρίων Παράβυστος διὰ τὸ καὶ τῶν μὴ παραδεχομένων ὅμως τεχνικώτατα κολακεύων παρεμπίπτειν ἐς τὰς ὁμιλίας, ἅτερος δ' ἦν ἐπί τινος δίφρου κειμένου παρ' αὐτὴν τὴν κλίνην καὶ τοῦ νεανίσκου τὴν χεῖρα παρεικότος ἐκκρεμάμενος ταύτης καὶ προσπεπτωκὼς κατέψηχέ τε καὶ τῶν δακτύλων ἕκαστον ἐν μέρει διαλαμβάνων εἷλκέ τε καὶ ἐξέτεινεν ὥστε τὸν πρῶτον αὐτὸν ἐπονομάσαντα Σικύαν</TextUnit>
    <TextUnit id="1514" loc="257b">εὐστόχως εἰρηκέναι δοκεῖν. ὁ δὲ τρίτος ὁ Θήρ ὁ γενναιότατος, ὅσπερ ἦν τῆς ὑπηρεσίας  πρωταγωνιστής, προσεστηκὼς αὐτῷ κατὰ κεφαλὴν μετεῖχε τῶν βυσσίνων προσκεφαλαίων ἀποκεκλιμένος εἰς αὐτὰ πάνυ φιλικῶς: καὶ τῇ μὲν ἀριστερᾷ τὸ τοῦ μειρακίου τριχωμάτιον ἐπικοσμῶν, τῇ δεξιᾷ δὲ Φωκαικὸν ψῆγμά τι διακινῶν καὶ αἰωρῶν ἡδὺς ἦν, ἀλλ' οὖν καὶ μυίας ἀποσοβῶν. διὸ ἐμοὶ δοκεῖν αὐτῷ δαίμων τις ἐλευθέριος νεμεσήσας ἐφίησι τῷ μειρακίῳ μυῖαν, οὐκ ἄλλην ἢ ' κείνην</TextUnit>
    <TextUnit id="1515" loc="257c">ἧς καὶ τὴν ̓Αθηνᾶν φησιν ̔́Ομηρος ἐνεῖναι τῷ Μενελάῳ τὸ θάρσος: οὕτως ἦν ἐρρωμένη καὶ ἄφοβος τὴν ψυχήν. δηχθέντος δὲ τοῦ μειρακίου τηλικοῦτον ἀνέκραγεν ἅνθρωπος ὑπὲρ ἐκείνου καὶ οὕτως ἠγανάκτησεν ὥστε διὰ τὴν πρὸς μίαν ἔχθραν ἁπάσας ἐκ τῆς οἰκίας ἤλαυνεν. ὅθεν καὶ φανερὸς ἐγένετο πρὸς τούτῳ τεταχὼς αὑτόν” ἀλλ' οὐ Λεύκων τοιοῦτος ἦν ὁ Ποντικὸς τύραννος, ὃς ἐπεὶ συχνοὺς τῶν φίλων ᾔσθετο σεσυλημένους ὑπὸ τῶν περὶ αὑτὸν τινος κολάκων, συνιδὼν τὸν ἄνθρωπον διαβάλλοντά τινα τῶν λοιπῶν</TextUnit>
    <TextUnit id="1516" loc="257d">φίλων “ ἀπέκτεινα ἄν, εἶπέν, σε νὴ τοὺς θεούς, εἰ μὴ πονηρῶν ἀνδρῶν ἡ τυραννὶς ἐδεῖτο.” ̓Αντιφάνης δ' ὁ κωμῳδιοποιὸς ἐν Στρατιώτῃ τὰ ὅμοια λέγει περὶ τῆς τῶν ἐν Κύπρῳ βασιλέων τρυφῆς. ποιεῖ δέ τινα ἀναπυνθανόμενον στρατιώτου τάδε:  ἐν Κύπρῳ φής, εἰπέ μοι, διήγετε  πολὺν χρόνον; β. τὸν πάνθ' ἕως ἦν ὁ πόλεμος. α. ἐν τίνι τόπῳ μάλιστα; λέγε γάρ. β. ἐν Πάφῳ:</TextUnit>
    <TextUnit id="1517" loc="257e">οὗ πρᾶγμα τρυφερὸν διαφερόντως ἦν ἰδεῖν,  ἄλλως τ' ἄπιστον. α. ποῖον; β. ἐρριπίζετο  ὑπὸ τῶν περιστερῶν, ὑπ' ἄλλου δ' οὐδενὸς  δειπνῶν ὁ βασιλεύς. α. πῶς; ἐάσας τἄλλα γὰρ ἐρήσομαί σε τοῦθ'. β. ὅπως; ἠλείφετο ἐκ τῆς Συρίας ἥκοντι τοιούτῳ μύρῳ καρποῦ σύχν' οἵου φασὶ τὰς περιστερὰς  τρώγειν. διὰ τὴν ὀσμὴν δὲ τούτου πετόμεναι</TextUnit>
    <TextUnit id="1518" loc="257f">παρῆσαν οἷαί τ' ἦσαν ἐπικαθιζάνειν  ἐπὶ τὴν κεφαλὴν παῖδες δὲ παρακαθήμενοι  ἐσόβουν. ἀπαίρουσαι δὲ μικρόν, οὐ πολύ, τὸ μήτ' ἐκεῖσε μήτε δεῦρο παντελῶς, οὕτως ἀνερρίπιζον ὥστε σύμμετρον αὐτῷ τὸ πνεῦμα, μὴ περίσκληρον ποιεῖν.</TextUnit>
    <TextUnit id="1519" loc="258a">“ εἴη οὖν ἂν ὁ τοῦ προειρημένου μειρακίου κόλαξ μαλακοκόλαξ, ὥς φησιν ὁ Κλέαρχος: πρὸς γάρ τοι τῷ οὕτω κολακεύειν καὶ τὸ σχῆμα τῶν κολακευομένων ἐπακολουθῶν ἀποπλάττεται παραγκωνίζων καὶ σπαργανῶν ἑαυτόν τοῖς τριβωναρίοις. ὅθεν αὐτὸν οἱ μὲν παραγκωνιστήν, οἱ δὲ σχηματοθήκην καλοῦσι. κατ' ἀλήθειαν γὰρ ὁ κόλαξ ἔοικεν εἶναι τῷ Πρωτεῖ ὁ αὐτός. γίγνεται γοῦν παντοδαπὸς οὐ μόνον κατὰ τὴν μορφήν, ἀλλὰ καὶ κατὰ</TextUnit>
    <TextUnit id="1520" loc="258b">τοὺς λόγους: οὕτω ποικιλόφωνός τις ἐστίν. ̓Ανδροκύδης δ' ὁ ἰατρὸς ἔλεγε τὴν κολακείαν ἔχειν τὴν ἐπωνυμίαν ἀπὸ τοῦ προσκολλᾶσθαι ταῖς ὁμιλίαις ἐμοὶ δὲ δοκεῖ διὰ τὴν εὐκολίαν τε καὶ τὴν  εὐχέρειαν ὅτι πάντα ὑποδύεται, ὡς δή τις ὑποστατικὸς νωταγωγῶν τῷ τῆς ψυχῆς ἤθει καὶ οὐ βαρυνόμενος οὐδενὶ τῶν αἰσχρῶν.” οὐκ ἂν διαμάρτοι δέ τις τὸν τοῦ μειρακίου τούτου τοῦ Κυπρίου βίον ὑγρὸν ὀνομάζων οὗ πολλοὺς καὶ διδασκάλους φησὶν εἶναι ̓Αθήνησιν ̓́Αλεξις ἐν Πυραύνῳ λέγων οὕτως:</TextUnit>
    <TextUnit id="1521" loc="258c">πεῖραν ἐπεθύμουν θατέρου βίου λαβεῖν, ὃν πάντες εἰώθασιν ὀνομάζειν ὑγρόν.  τρεῖς ἐν Κεραμεικῷ περιπατήσας ἡμέρας  διδασκάλους ἐξεῦρον οὗ λέγω βίου  ἴσως τριάκοντ' ἀφ' ἑνὸς ἐργαστηρίου.  καὶ Κρώβυλος ἐν ̓Απολιπούσῃ :   πάλιν ἡ τοῦ βίου  ὑγρότης μέ σου τέθλιφε: τὴν ἀσωτίαν  ὑγρότητα γὰρ νῦν προσαγορεύουσίν τινες.</TextUnit>
    <TextUnit id="1522" loc="258d">̓Αντιφάνης δ' ἐν Λημνίαις τέχνην τινὰ εἶναι ὑποτίθεται τὴν κολακείαν ἐν οἷς λέγει:   εἶτ' ἔστιν ἢ γένοιτ' ἂν ἡδίων τέχνη ἢ πρόσοδος ἄλλη τοῦ κολακεύειν εὐφυῶς; ὁ ζωγράφος πονεῖ τι καὶ πικραίνεται, ὁ γεωργὸς  ἐν ὅσοις ἐστὶ κινδύνοις πάλιν  πρόσεστι πᾶσιν ἐπιμέλεια καὶ πόνος. ἡμῖν δὲ μετὰ γέλωτος ὁ βίος καὶ τρυφῆς: οὗ γὰρ τὸ μέγιστον ἔργον ἐστὶ παιδιά,</TextUnit>
    <TextUnit id="1523" loc="258e">ἁδρὸν γελάσαι, σκῶψαὶ τιν', ἐμπιεῖν πολύν,  οὐχ ἡδύ; ἐμοὶ μὲν μετὰ τὸ πλουτεῖν δεύτερον.  κεχαρακτήρικε δὲ ὡς ἔνι μάλιστα ἐπιμελῶς τὸν κόλακα Μένανδρος ἐν τῷ ὁμωνύμῳ δράματι, ὡς καὶ τὸν παράσιτον Δίφιλος ἐν Τελεσίᾳ. ̓́Αλεξις δ' ἐν Καταψευδομένῳ λέγοντά τινα κόλακα τοιαῦτα παρεισάγων φησίν   εὐδαίμων ἐγώ, μὰ τὸν Δία</TextUnit>
    <TextUnit id="1524" loc="258f">τὸν ̓Ολύμπιον καὶ τὴν ̓Αθηνᾶν, οὐχ ὅτι ἐν τοῖς γάμοισιν, ἄνδρες, εὐωχήσομαι,  ἀλλ' ὅτι διαρραγήσομ' ἂν θεὸς θέλῃ;  τούτου δέ μοι γένοιτο τοῦ θανάτου τυχεῖν.  δοκεῖ δέ μοι οὗτος, ἄνδρες φίλοι, ὁ καλὸς γάστρις οὐκ ἂν ὠκνηκέναι εἰπεῖν καὶ τὰ ἐξ ̓Ομφάλης ̓́Ιωνος τοῦ τραγῳδιοποιοῦ:   ἐνιαυσίαν γὰρ δεῖ με τὴν ἑορτὴν ἄγειν. ̔Ιππίας δ'  ὁ ̓Ερυθραῖος ἐν τῇ δευτέρᾳ τῶν  περὶ τῆς πατρίδος ἱστοριῶν διηγούμενος ὡς ἡ Κνωποῦ</TextUnit>
    <TextUnit id="1525" loc="259a">βασιλεία ὑπὸ τῶν ἐκείνου κολάκων κατελύθη φησὶν καὶ ταῦτα: “ Κνωπῷ μαντευομένῳ περὶ σωτηρίας ὁ θεὸς ἔχρησε θύειν ̔Ερμῇ δολίῳ. καὶ μετὰ ταῦτα ὁρμήσαντος αὐτοῦ εἰς Δελφοὺς οἱ τὴν βασιλείαν αὐτοῦ καταλῦσαι βουλόμενοι ἵν' ὀλιγαρχίαν καταστήσωνται ἦσαν δ' οὗτοι ̓Ορτύγης καὶ ̓͂Ιρος καὶ ̓́Εχαρος, οἳ ἐκαλοῦντο διὰ τὸ περὶ τὰς θεραπείας εἶναι τῶν ἐπιφανῶν πρόκυνες καὶ κόλακες συμπλέοντες οὖν τῷ Κνωπῷ, ὡς ἤδη πόρρω τῆς γῆς ἦσαν, δήσαντες τὸν Κνωπὸν ἔρριψαν εἰς τὸ πέλαγος</TextUnit>
    <TextUnit id="1526" loc="259b">καὶ καταχθέντες εἰς Χίον καὶ δύναμιν παρὰ τῶν  ἐκεῖ τυράννων λαβόντες ̓Αμφίκλου καὶ Πολυτέκνου νυκτὸς κατέπλευσαν εἰς τὰς ̓Ερυθράς, κατὰ τὸ αὐτὸ καὶ τὸ τοῦ Κνωποῦ σῶμα ἐξεβράσθη τῆς ̓Ερυθραίας κατὰ τὴν ἀκτὴν ἣ νῦν Λεόποδον καλεῖται. τῆς δὲ γυναικὸς τοῦ Κνωποῦ Κλεονίκης περὶ τὴν τοῦ σώματος κηδείαν γινομένης ἦν δὲ ἑορτὴ καὶ πανήγυρις ἀγομένη ̓Αρτέμιδι Στροφαίᾀ ἐξαίφνης ἀκούεται σάλπιγγος βοή: καὶ καταληφθέντος τοῦ ἄστεος ὑπὸ τῶν περὶ τὸν ̓Ορτύγην πολλοὶ μὲν ἀναιροῦνται τῶν τοῦ Κνωποῦ φίλων καὶ ἡ Κλεονίκη μαθοῦσα φεύγει εἰς Κολοφῶνα .</TextUnit>
    <TextUnit id="1527" loc="259c">οἱ δὲ περὶ τὸν ̓Ορτύγην τύραννοι ἔχοντες τὴν ἐκ Χίου δύναμιν τοὺς ἐνισταμένους αὐτῶν τοῖς πράγμασι διέφθειρον καὶ τοὺς νόμους καταλύσαντες αὐτοὶ διεῖπον τὰ κατὰ τὴν πόλιν ἐντὸς τείχους οὐδένα δεχόμενοι τῶν δημοτῶν ἔξω δὲ πρὸ τῶν πυλῶν δικαστήριον κατασκευάσαντες τὰς κρίσεις ἐποιοῦντο, ἁλουργὰ μὲν ἀμπεχόμενοι περιβόλαια καὶ χιτῶνας ἐνδεδυκότες περιπορφύρους.</TextUnit>
    <TextUnit id="1528" loc="259d">ὑπεδέδεντο δὲ καὶ πολυσχιδῆ σανδάλια τοῦ θέρους, τοῦ δὲ χειμῶνος ἐν γυναικείοις ὑποδήμασι διετέλουν περιπατοῦντες κόμας τε ἔτρεφον καὶ πλοκαμῖδας ἔχειν ἤσκουν, διειλημμένοι τὰς κεφαλὰς διαδήμασι μηλίνοις καὶ πορφυροῖς: εἶχον δὲ καὶ κόσμον ὁλόχρυσον ὁμοίως ταῖς γυναιξίν. ἠνάγκαζόν τε τῶν πολιτῶν τοὺς μὲν διφροφορεῖν, τοὺς δὲ ῥαβδουχεῖν, τοὺς δὲ τὰς ὁδοὺς ἀνακαθαίρειν καὶ τῶν μὲν τοὺς υἱεῖς εἰς τὰς κοινὰς συνουσίας μετεπέμποντο, τοῖς δὲ τὰς ἰδίας γυναῖκας καὶ τὰς θυγατέρας ἄγειν παρήγγελλον τοὺς δ' ἀπειθοῦντας</TextUnit>
    <TextUnit id="1529" loc="259e">ταῖς ἐσχάταις τιμωρίαις περιέβαλλον. εἰ δέ τις  τῶν ἐκ τῆς ἑταιρίας αὐτῶν ἀποθάνοι, συνάγοντες τοὺς πολίτας μετὰ γυναικῶν καὶ τέκνων ἠνάγκαζον θρηνεῖν τοὺς ἀποθανόντας καὶ στερνοτυπεῖσθαι μετὰ βίας καὶ βοᾶν ὀξὺ καὶ μέγα ταῖς φωναῖς ἐφεστηκότος μαστιγοφόρου τοῦ ταῦτα ποιεῖν ἀναγκάζοντος, ἕως ̔Ιππότης ὁ Κνωποῦ ἀδελφὸς μετὰ δυνάμεως ἐπελθὼν ταῖς ̓Ερυθραῖς ἑορτῆς οὔσης τῶν ̓Ερυθραίων προσβοηθούντων ἐπῆλθε τοῖς τυράννοις καὶ πολλοὺς αἰκισάμενος τῶν περὶ</TextUnit>
    <TextUnit id="1530" loc="259f">αὐτοὺς ̓Ορτύγην μὲν φεύγοντα συνεκέντησε καὶ τοὺς μετὰ τούτου, τὰς δὲ γυναῖκας αὐτῶν καὶ τὰ τέκνα δεινῶς αἰκισάμενος τὴν πατρίδα ἠλευθέρωσεν.” ἐκ τούτων οὖν ἁπάντων ἔστι συνιδεῖν, ἄνδρες φίλοι, ὅσων κακῶν αἰτία γίνεται κολακεία τῷ βίῳ καὶ Θεόπομπος γὰρ ἐν τῇ θ' τῶν Φιλιππικῶν φησιν “̓Αγαθοκλέα δοῦλον γενόμενον καὶ τῶν ἐκ</TextUnit>
    <TextUnit id="1531" loc="260a">Θετταλίας πενεστῶν Φίλιππος μέγα παρ' αὐτῷ δυνάμενον διὰ τὴν κολακείαν καὶ ὅτι ἐν τοῖς συμποσίοις συνὼν αὐτῷ ὠρχεῖτο καὶ γέλωτα παρεσκεύαζεν ἀπέστειλε διαφθεροῦντα Περραιβοὺς καὶ τῶν ἐκεῖ πραγμάτων ἐπιμελησόμενον. τοιούτους δ' εἶχεν ἀεὶ περὶ αὑτὸν ἀνθρώπους ὁ Μακεδών, οἷς διὰ φιλοποσίαν καὶ βωμολοχίαν πλείω χρόνον ὡς τὰ πολλὰ συνδιέτριβε καὶ συνήδρευε περὶ τῶν μεγίστων βουλευόμενος.” ἱστορεῖ δὲ περὶ αὐτοῦ καὶ τάδε ̔Ηγήσανδρος ὁ Δελφὸς ὡς τοῖς ̓Αθήνησιν</TextUnit>
    <TextUnit id="1532" loc="260b">εἰς τὸ Διομέων ̔Ηράκλειον ἀθροιζομένοις τοῖς τὰ γέλοια λέγουσιν ἀπέστελλεν ἰκανὸν κερμάτιον καὶ  προσέτασσέ τισιν ἀναγράφοντας τὰ λεγόμενα ὑπ' αὐτῶν ἀποστέλλειν πρὸς αὐτόν. Θεόπομπος δ' ἐν ἕκτῃ καὶ εἰκοστῇ ἱστοριῶν “ τοὺς Θεσσαλούς, φησίν, εἰδὼς ὁ Φίλιππος ἀκολάστους ὄντας καὶ περὶ τὸν βίον ἀσελγεῖς συνουσίας αὐτῶν κατεσκεύαζε καὶ πάντα τρόπον ἀρέσκειν αὐτοῖς ἐπειρᾶτο, ὀρχούμενος καὶ κωμάζων καὶ πᾶσαν ἀκολασίαν</TextUnit>
    <TextUnit id="1533" loc="260c">ὑπομένων ἦν δὲ καὶ φύσει βωμολόχος καὶ καθ' ἑκάστην ἡμέραν μεθυσκόμενος καὶ χαίρων τῶν ἐπιτηδευμάτων τοῖς πρὸς ταῦτα συντείνουσι καὶ τῶν ἀνθρώπων τοῖς εὐφυέσι κάλουμένοις καὶ τὰ γέλοια λέγουσι καὶ ποιοῦσι: πλείους τε τῶν Θετταλῶν τῶν αὐτῷ πλησιασάντων ᾕρει μᾶλλον ἐν ταῖς συνουσίαις ἢ ταῖς δωρεαῖς.” τὰ παραπλήσια ἐποίει καὶ ὁ Σικελιώτης Διονύσιος, ὡς Εὔβουλος ὁ κωμῳδιοποιὸς παρίστησιν ἐν τῷ τοῦ τυράννου ὁμωνύμῳ δράματι:   ἀλλ' ἔστι τοῖς σεμνοῖς μὲν αὐθαδέστερος</TextUnit>
    <TextUnit id="1534" loc="260d">καὶ τοῖς κόλαξι πᾶσι, τοῖς σκώπτουσι δὲ  ἑαυτὸν εὐόργητος: ἡγεῖται δὲ δὴ  τούτους μόνους ἐλευθέρους, κἂν δοῦλος ᾖ.  ἀλλὰ μὴν καὶ τοὺς ἀποβάλλοντας τὰς οὐσίας εἰς μέθας καὶ κύβους καὶ τὴν τοιαύτην ἀκολασίαν οὐ μόνον ὁ Διονύσιος ἀνελάμβανεν, ἀλλὰ καὶ ὁ Φίλιππος, ἱστορεῖ δὲ περὶ ἑκατέρου Θεόπομπος ἐν μὲν τῇ ἐνάτῃ καὶ τεσσαρακοστῇ γράφων οὕτως : “Φίλιππος τοὺς μὲν κοσμίους τὰ ἤθη καὶ</TextUnit>
    <TextUnit id="1535" loc="260e">τοὺς τῶν ἰδίων ἐπιμελουμένους ἀπεδοκίμαζε, τοὺς δὲ πολυτελεῖς καὶ ζῶντας ἐν κύβοις καὶ πότοις ἐπαινῶν ἐτίμα. τοιγαροῦν οὐ μόνον αὐτοὺς τοιαῦτ'  ἔχειν παρεσκεύαζεν, ἀλλὰ καὶ τῆς ἄλλης ἀδικίας καὶ βδελυρίας ἀθλητὰς ἐποίησεν. τί γὰρ τῶν αἰσχρῶν ἢ δεινῶν αὐτοῖς οὐ προσῆν ἢ τί τῶν καλῶν καὶ σπουδαίων οὐκ ἀπῆν; οὐχ οἱ μὲν ξυρούμενοι καὶ λεαινόμενοι διετέλουν ἄνδρες ὄντες, οἱ δ' ἀλλήλοις ἐτόλμων ἐπανίστασθαι πώγωνας</TextUnit>
    <TextUnit id="1536" loc="260f">ἔχουσι; καὶ περιήγοντο μὲν δύο καὶ τρεῖς ἑταιρουμένους, αὐτοὶ δὲ τὰς αὐτὰς ἐκείνοις χρήσεις ἑτέροις παρεῖχον. ὅθεν δικαίως ἄν τις αὐτοὺς οὐχ ἑταίρους ἀλλ' ἑταίρας ὑπέλαβεν οὐδὲ στρατιώτας ἀλλὰ χαμαιτύπας προσηγόρευσεν ἀνδροφόνοι γὰρ τὴν φύσιν ὄντες ἀνδρόπορνοι τὸν τρόπον ἦσαν. πρὸς δὲ τούτοις ἀντὶ μὲν τοῦ νήφειν τὸ μεθύειν ἠγάπων, ἀντὶ δὲ τοῦ κοσμίως ζῆν ἁρπάζειν καὶ φονεύειν ἐζήτουν. καὶ τὸ μὲν ἀληθεύειν καὶ ταῖς</TextUnit>
    <TextUnit id="1537" loc="261a">ὁμολογίαις ἐμμένειν οὐκ οἰκεῖον αὑτῶν ἐνόμιζον, τὸ δ' ἐπιορκεῖν καὶ φενακίζειν ἐν τῷ σεμνοτάτῳ ὑπελάμβανον. καὶ τῶν μὲν ὑπαρχόντων ἠμέλουν, τῶν δὲ ἀπόντων ἐπεθύμουν, καὶ ταῦτα μέρος τι τῆς Εὐρώπης ἔχοντες, οἴομαι γὰρ τοὺς ἑταίρους οὐ πλείονας ὄντας κατ' ἐκεῖνον τὸν χρόνον ὀκτακοσίων οὐκ ἐλάττω καρπίζεσθαι γῆν ἢ μυρίους τῶν ̔ ̔Ελλήνων τοὺς τὴν ἀρίστην καὶ πλείστην χώραν κεκτημένους.” καὶ περὶ Διονυσίου δὲ τὰ παραπλήσια ἱστορεῖ ἐν τῇ πρώτῃ πρὸς ταῖς εἴκοσι: “ Διονύσιος ὁ Σικελίας τύραννος τοὺς ἀποβάλλοντας</TextUnit>
    <TextUnit id="1538" loc="261b">τὰς οὐσίας εἰς μέθας καὶ κύβους καὶ τὴν  τοιαύτην ἀκολασίαν, ἠβούλετο γάρ ἅπαντας εἶναι διεφθαρμένους καὶ φαύλους: οὓς καὶ εὖ περιεῖπε.”  καὶ Δημήτριος δ' ὁ Πολιορκητὴς φιλόγελως ἦν, ὡς ἱστορεῖ Φύλαρχος ἐν τῇ δεκάτῃ τῶν ἱστοριῶν, ἐν δὲ τῇ τεσσαρεσκαιδεκάτῃ γράφει οὕτως “ περιεώρα Δημήτριος τοὺς κολακεύοντας αὐτὸν ἐν τοῖς συμποσίοις καὶ ἐπιχεομένους Δημητρίου μὲν μόνου βασιλέως, Πτολεμαίου δὲ ναυάρχου, Λυσιμάχου δὲ γαζοφύλακος, Σελεύκου δ' ἐλεφαντάρχου. καὶ ταῦτα αὐτῷ οὐ τὸ τυχὸν συνῆγε</TextUnit>
    <TextUnit id="1539" loc="261c">μῖσος.” ̔Ηρόδοτος δέ φησιν ̓́Αμασιν Αἰγυπτίων βασιλέα παιγνιήμονα ἐόντα σκώπτειν τοὺς συμπότας, καὶ “ὅτε ἰδιώτης, φησίν, ἦν, φιλοπότης ὑπῆρχε καὶ φιλοσκώμμων καὶ οὐ κατεσπουδασμένος ἀνήρ.” Νικόλαος δ' ἐν τῇ ἑβδόμῃ καὶ ἑκατοστῇ τῶν ἱστοριῶν Σύλλαν φησὶ τὸν ̔Ρωμαίων στρατηγὸν οὕτω χαίρειν μίμοις καὶ γελωτοποιοῖς φιλόγελων γενόμενον, ὡς καὶ πολλὰ γῆς μέτρα αὐτοῖς χαρίζεσθαι τῆς δημοσίας, ἐμφανίζουσι δ' αὐτοῦ τὸ περὶ ταῦτα ἱλαρὸν αἱ ὑπ' αὐτοῦ γραφεῖσαι σατυρικαὶ κωμῳδίαι τῇ πατρίῳ φωνῇ.</TextUnit>
    <TextUnit id="1540" loc="261d">Τιρυνθίους δέ φησι Θεόφραστος ἐν τῷ περὶ κωμῳδίας . κωμῳδίας φιλόγελως ὄντας, ἀχρείους δὲ πρὸς τὰ σπουδαιότερα τῶν πραγμάτων καταφυγεῖν ἐπὶ τὸ ἐν Δελφοῖς μαντεῖον ἀπαλλαγῆναι βουλομένους τοῦ πάθους, καὶ τὸν θεὸν ἀνελεῖν αὐτοῖς, ἢν θύοντες τῷ Ποσειδῶνι ταῦρον ἀγελαστὶ τοῦτον  ἐμβάλωσιν εἰς τὴν θάλατταν, παύσεσθαι. οἱ δὲ δεδιότες μὴ διαμάρτωσι τοῦ λογίου τοὺς παῖδας</TextUnit>
    <TextUnit id="1541" loc="261e">ἐκώλυσαν παρεῖναι τῇ θυσίᾳ. μαθὼν οὖν εἷς καὶ συγκαταμιχθείς, ἐπείπερ ἐβόων ἀπελαύνοντες αὐτόν, “τί δῆτ'; ἔφη: δεδοίκατε μὴ τὸ σφάγιον ὑμῶν ἀνατρέψω;” γελασάντων δὲ ἔμαθον ἔργῳ τὸν θεὸν δείξαντα ὡς ἄρα τὸ πολυχρόνιον ἦθος ἀμήχανόν ἐστι θεραπευθῆναι Σωσικράτης δ' ἐν α' Κρητικῶν ἴδιὸν τί φησι περὶ τοὺς Φαιστίους ὑπάρχειν. δοκοῦσι γὰρ ἀσκεῖν ἐκ παιδαρίων εὐθὺς τὸ γέλοια λέγειν διὸ καὶ συμβέβηκεν αὐτοὺς ἀποφθέγγεσθαι πολλάκις εὐκαίρως διὰ τὴν ἐξ ἀρχῆς συνήθειαν. ὥστε πάντας τοὺς κατὰ Κρήτην τούτοις ἀνατιθέναι τὸ γέλοιον.</TextUnit>
    <TextUnit id="1542" loc="261f">τῇ δ' ἀλαζονείᾳ μετὰ τὴν κολακείαν χώραν δίδωσιν ̓Αναξανδρίδης ὁ κωμῳδιοποιὸς ἐν Φαρμακομάντει λέγων οὕτως :  ὅτι εἴμ' ἀλαζὼν τοῦτ' ἐπιτιμᾷς; ἀλλὰ τί; νικᾷ γὰρ αὕτη τὰς τέχνας πάσας πολὺ  μετὰ τὴν κολακείαν ἥδε μὲν γὰρ διαφέρει.  ψωμοκόλακος δὲ μνημονεύει ̓Αριστοφάνης ἐν Γηρυτάδῃ οὕτως:  ψίθυρός τ' ἐκαλοῦ καὶ ψωμοκόλαξ.  καὶ Σαννυρίων ̓Ιοῖ,   φθείρεσθ' πίτριπτοι ψωμοκόλακες.</TextUnit>
    <TextUnit id="1543" loc="262a">Φιλήμων ̓Ανανεουμένῃ :   ψωμοκόλαξ τ' ἔσθ' οὗτος.  Φιλιππίδης δ' ἐν ̓Ανανεώσει:   ψωμοκολακεύων καὶ παρεισιὼν ἀεί.  κυρίως δὲ ὁ κόλαξ ἐπὶ τούτου κεῖται: κόλον γὰρ ἡ τροφή, ὅθεν καὶ ὁ βουκόλος καὶ ὁ δύσκολος, ὅς ἐστι δυσάρεστος καὶ σικχός, κοιλία τε ἡ τὴν τροφὴν δεχομένη, ψωμοκόλαφον δ' εἴρηκε Δίφιλος ἐν Θησεῖ οὕτως:  σὲ μὲν καλοῦσι ψωμοκόλαφον δραπέτην.</TextUnit>
    <TextUnit id="1544" loc="262b">τοσαῦτα τοῦ Δημοκρίτου εἰπόντος καὶ πιεῖν αἰτήσαντος ἐν τῷ Σαυρία βομβυλιῷ ὁ Οὐλπιανὸς ἔφη: “ καὶ τίς ὁ Σαυρίας οὗτος;” καὶ μέλλοντος ἀπεραντολογίας πολλὰς διεξιέναι παρεφάνη πλῆθος οἰκετῶν τὰ πρὸς τὴν ἐδωδὴν εἰσκομίζοντες. περὶ ὧν πάλιν ὁ Δημόκριτος κατὰ τὸ ἀκόλουθον ἔφη: “ἀεί ποτε ἐγώ, ἄνδρες φίλοι, τεθαύμακα τὸ τῶν δούλων γένος ὥς ἐστιν ἐγκρατὲς τοσαύταις ἐγκαλινδούμενον λιχνείαις. ταύτας γὰρ ὑπερορῶσιν οὐ μόνον διὰ φόβον ἀλλὰ καὶ κατὰ διδασκαλίαν,</TextUnit>
    <TextUnit id="1545" loc="262c">οὐ τὴν ἐν Δουλοδιδασκάλῳ Φερεκράτους, ἀλλὰ ἐθισθέντες: οὐχ ὡς ἀπειρημένου τοῦ τοιούτου, καθάπερ ἐν Κῷ τῇ νήσῳ ὅταν τῇ ̔́Ηρᾳ θύωσι: φησὶ γὰρ Μακαρεὺς ἐν τῇ τρίτῃ Κῳακῶν ὅτι ὁπόταν τῇ ̔́Ηρᾳ θύωσιν οἱ Κῷοι οὔτε εἴσεισιν εἰς τὸ ἱερὸν δοῦλος οὔτε γεύεταί τινος τῶν παρεσκευασμένων. καὶ ̓Αντιφάνης δ' ἐν Δυσπράτῳ φησίν:    ὁρᾶν τε κείμενα  ἄμητας ἡμιβρῶτας ὀρνίθειά τε, ὧν οὐδὲ λειφθέντων θέμις δούλῳ φαγεῖν, ὥς φασιν αἱ γυναῖκες.</TextUnit>
    <TextUnit id="1546" loc="262d">̓Επικράτης δ' ἐν Δυσπράτῳ ἀγανακτοῦντα ποιεῖ τινα τῶν οἰκετῶν καὶ λέγοντα:  τί γὰρ  ἔχθιον ἢ “παῖ παῖ” καλεῖσθαι παρὰ πότον,  καὶ ταῦτ' ἀγενείῳ μειρακυλλίῳ τινί, ἢ τὴν ἀμίδα φέρειν ὁρᾶν τε κείμενα  ἄμητας ἡμιβρῶτας ὀρνίθειά τε, ὧν οὐδὲ λειφθέντων θέμις δούλῳ φαγεῖν, ὥς φασιν αἱ γυναῖκες, ὃ δὲ χολᾶν ποιεῖ,  γάστριν καλοῦσι καὶ λάμυρον ὃς ἂν φάγῃ ἡμῶν τι τούτων.</TextUnit>
    <TextUnit id="1547" loc="262e">ἐκ τῆς παραθέσεως τῶν ἰαμβείων δῆλός ἐστιν ὁ ̓Επικράτης τὰ τοῦ ̓Αντιφάνους μετενεγκών.  Διευχίδας δ' ἐν τοῖς Μεγαρικοῖς τὰς καλουμένας, φησίν, ̓Αραιὰς μεταξὺ δὲ τῆς Κνιδίας καὶ τῆς Σύμης εἰσί γενομένης διαφορᾶς τοῖς συνεξορμήσασι τῷ Τριόπᾳ μετὰ τὸν ἐκείνου θάνατον, καὶ τῶν μὲν εἰς τὸ Δώτιον ἀναχωρησάντων, οἱ μὲν μετὰ Φόρβαντος μείναντες εἰς ̓Ιηλυσὸν ἦλθον, οἱ δὲ μετὰ Περιέργου τὴν Καμιρίδα κατέσχον.</TextUnit>
    <TextUnit id="1548" loc="262f">τότε λέγεται καταράσασθαι τὸν Περίεργον τῷ Φόρβαντι καὶ διὰ τοῦτο τὰς νήσους ̓Αραιὰς κληθῆναι. ναυαγήσας δ' ὁ Φόρβας καὶ Παρθενία ἡ τοῦ Φόρβαντος καὶ τοῦ Περιέργου ἀδελφὴ διενήξαντο εἰς ̓Ιηλυσὸν περὶ τὸν καλούμενον τόπον Σχεδίαν. καὶ αὐτοῖς περιτυχὼν Θαμνεύς, ὃς ἐτύγχανε κατὰ τὴν Σχεδίαν κυνηγετῶν, ἦγεν ὡς  ξενίσων εἰς οἶκον καὶ τὸν οἰκέτην ἀπέστειλεν ἀπαγγελοῦντα τῇ γυναικὶ τἀπιτήδεια παρασκευάζειν</TextUnit>
    <TextUnit id="1549" loc="263a">τὸν σῖτον ἐπὶ τὸν ἀλετῶνα καὶ τἄλλα τἀκόλουθα ἐπιτελέσας ἐξένισεν αὐτούς. καὶ ὁ Φόρβας οὕτως ἐπὶ τῷ ξενισμῷ ἥσθη ὡς καὶ τὸν βίον τελευτῶν ἐπέσκηψε τοῖς φίλοις δι' ἐλευθέρων τοὺς ἐναγισμοὺς ἐπιτελεῖν αὐτῷ καὶ τὸ ἔθος διαμένειν ἐν τῇ θυσίᾳ τοῦ Φόρβαντος. ἐλεύθεροι γάρ εἰσιν οἱ διακονοῦντες, δούλῳ δὲ προσελθεῖν οὔκ ἐστιν ὅσιον.  ἐπεὶ δὲ καὶ τοῦτ' ἐστι τῶν ὑπὸ τοῦ Οὐλπιανοῦ</TextUnit>
    <TextUnit id="1550" loc="263b">προβεβλημένων, τὸ περὶ τοὺς οἰκέτας, φέρε εἴπωμέν τι καὶ ἡμεῖς ἀναπεμπασάμενοι περὶ αὐτῶν ἐξ ὧν πάλαι τυγχάνομεν ἀνεγνωκότες. Φερεκράτης μὲν γὰρ ἐν ̓Αγρίοις φησίν  οὐ γὰρ ἦν τότ' οὔτε Μάνης οὔτε Σηκὶς οὐδενὶ  δοῦλος, ἀλλ' αὐτὰς ἔδει μοχθεῖν ἅπαντ' ἐν οἰκίᾳ.  εἶτα πρὸς τούτοισιν ἤλουν ὄρθριαι τὰ σιτία,  ὥστε τὴν κώμην ὑπηχεῖν θιγγανουσῶν τὰς μύλας.  καὶ ̓Αναξανδρίδης δὲ ἐν ̓Αγχίσῃ φησίν</TextUnit>
    <TextUnit id="1551" loc="263c">οὐκ ἔστι δούλων, ὦγάθ', οὐδαμοῦ πόλις,  τύχη δὲ πάντῃ μεταφέρει τὰ σώματα.  πολλοὶ δὲ νῦν μὲν εἰσιν οὐκ ἐλεύθεροι,  εἰς αὔριον δὲ Σουνιεῖς, εἶτ' εἰς τρίτην   ἀγορᾷ κέχρηνται. τὸν γὰρ οἴακα στρέφει  δαίμων ἑκάστῳ.   Ποσειδώνιος δέ φησιν ὁ ἀπὸ τῆς στοᾶς ἐν τῇ τῶν ἱστοριῶν ἑνδεκάτῃ “πολλούς τινας ἑαυτῶν οὐ δυναμένους προίστασθαι διὰ τὸ τῆς διανοίας ἀσθενὲς ἐπιδοῦναι ἑαυτοὺς εἰς τὴν τῶν συνετωτέρων</TextUnit>
    <TextUnit id="1552" loc="263d">ὑπηρεσίαν, ὅπως παρ' ἐκείνων τυγχάνοντες τῆς εἰς τὰ ἀναγκαῖα ἐπιμελείας αὐτοὶ πάλιν ἀποδιδῶσιν ἐκείνοις δι' αὑτῶν ἅπερ ἂν ὦσιν ὑπηρετεῖν δυνατοί, καὶ τούτῳ τῷ τρόπῳ Μαριανδυνοὶ μὲν ̔Ηρακλεώταις ὑπετάγησαν, διὰ τέλους ὑποσχόμενοι θητεύσειν παρέχουσιν αὐτοῖς τὰ δέοντα, προσδιαστειλάμενοι μηδενὸς αὐτῶν ἔσεσθαι πρᾶσιν ἔξω τῆς ̔Ηρακλεωτῶν χώρας, ἀλλ' ἐν αὐτῇ μένειν τῇ ἰδίᾳ χώρᾳ.” τάχ' οὖν διὰ τοῦτο καὶ Εὐφορίων ὁ ἐποποιὸς τοὺς Μαριανδυνοὺς δωροφόρους κέκληκε:</TextUnit>
    <TextUnit id="1553" loc="263e">δωροφόροι καλεοίαθ' ὑποφρίσσοντες ἄνακτας.  λέγει δὲ καὶ Καλλίστρατος ὁ ̓Αριστοφάνειος ὅτι τοὺς Μαριανδυνοὺς ὠνόμαζον μὲν δωροφόρους ἀφαιροῦντες τὸ πικρὸν τῆς ἐπί τῶν οἰκετῶν προσηγορίας, καθάπερ Σπαρτιᾶται μὲν ἐποίησαν ἐπὶ τῶν εἱλώτων, Θετταλοὶ δ' ἐπὶ τῶν πενεστῶν, Κρῆτες δ' ἐπὶ τῶν κλαρωτῶν. καλοῦσι δὲ οἱ</TextUnit>
    <TextUnit id="1554" loc="263f">Κρῆτες τοὺς μὲν κατὰ πόλιν οἰκέτας χρυσωνήτους, ἀμφαμιώτας δὲ τοὺς κατ' ἀγρὸν ἐγχωρίους μὲν ὄντας, δουλωθέντας δὲ κατὰ πόλεμον διὰ τὸ κληρωθῆναι δὲ κλαρώτας. ὁ ̓́Εφορος δ' ἐν γ'  ἱστοριῶν “κλαρώτας, φησί, Κρῆτες καλοῦσι τοὺς δούλους ἀπὸ τοῦ γενομένου περὶ αὐτῶν κλήρου, τούτοις δ' εἰσὶ νενομισμέναι τινὲς ἑορταὶ ἐν Κυδωνίᾳ, ἐν αἷς οὐκ εἰσίασιν εἰς τὴν πόλιν ἐλεύθεροι, ἀλλ' οἱ δοῦλοι πάντων κρατοῦσι καὶ κύριοι μαστιγοῦν εἰσι τοὺς ἐλευθέρους” Σωσικράτης δ' ἐν δευτέρῳ Κρητικῶν “ τὴν μὲν κοινήν, φησί, δουλείανοἱ Κρῆτες καλοῦσι μνοίαν, τὴν δὲ ἰδίαν</TextUnit>
    <TextUnit id="1555" loc="264a">ἀφαμιώτας, τοὺς δὲ ὑπηκόους περιοίκους.” τὰ παραπλήσια ἱστορεῖ καὶ Δωσιάδας ἐν δ# Κρητικῶν.  Θετταλῶν δὲ λεγόντων πενέστας τοὺς μὴ γόνῳ δούλους, διὰ πολέμου, δ' ἡλωκότας, Θεόπομπος ὁ κωμικὸς ἀποχρησάμενος τῇ φωνῇ φησι:   δεσπότου πενέστου ῥυσὰ βουλευτήρια.  Φιλοκράτης δ' ἐν β' Θετταλικῶν εἰ γνήσια τὰ συγγράμματα καλεῖσθαί φησι τοὺς πενέστας καὶ Θετταλοικέτας. ̓Αρχέμαχος δ' ἐν τῇ τρίτῃ Εὐβοικῶν</TextUnit>
    <TextUnit id="1556" loc="264b">“ Βοιωτῶν, φησίν, τῶν τὴν ̓Αρναίαν κατοικησάντων οἱ μὴ ἀπάραντες εἰς τὴν Βοιωτίαν, ἀλλ' ἐμφιλοχωρήσαντες παρέδωκαν ἑαυτοὺς τοῖς Θεσσαλοῖς δουλεύειν καθ' ὁμολογίας, ἐφ': ᾧ οὔτε ἐξάξουσιν αὐτοὺς ἐκ τῆς χώρας οὔτε ἀποκτενοῦσιν, αὐτοὶ δὲ τὴν χώραν αὐτοῖς ἐργαζόμενοι τὰς συντάξεις ἀποδώσουσιν οὗτοι οὖν οἱ κατὰ τὰς ὁμολογίας καταμείναντες καὶ παραδόντες ἑαυτοὺς ἐκλήθησαν  τότε μὲν μενέσται, νῦν δὲ πενέσται. καὶ πολλοὶ τῶν κυρίων ἑαυτῶν εἰσιν εὐπορώτεροι.” καὶ Εὐριπίδης δὲ ἐν Φρίξῳ λάτριας αὐτοὺς ὀνομάζει</TextUnit>
    <TextUnit id="1557" loc="264c">διὰ τούτων   λάτρις πενέστης ἁμὸς ἀρχαίων δόμων.   Τίμαιος δ' ὁ Ταυρομενίτης ἐν τῇ ἐνάτῃ τῶν ἱστοριῶν “ οὐκ ἦν, φησί, πάτριον τοῖς ̔́Ελλησιν ὑπὸ ἀργυρωνήτων τὸ παλαιὸν διακονεῖσθαι,” γράφων οὕτως : “ καθόλου δὲ ᾐτιῶντο τὸν ̓Αριστοτέλη διημαρτηκέναι τῶν Λοκρικῶν ἐθῶν οὐδὲ γὰρ κεκτῆσθαι νόμον εἶναι τοῖς Λοκροῖς, ὁμοίως δὲ οὐδὲ Φωκεῦσιν, οὔτε θεραπαίνας οὔτε οἰκέτας πλὴν ἐγγύῃ τῶν χρόνων, ἀλλὰ πρώτῃ τῇ Φιλομήλου γυναικὶ τοῦ καταλαβόντος Δελφοὺς δύο θεραπαίνας</TextUnit>
    <TextUnit id="1558" loc="264d">ἀκολουθῆσαι. παραπλησίως δὲ καὶ Μνάσωνα τὸν ̓Αριστοτέλους ἑταῖρον χιλίους οἰκέτας κτησάμενον διαβληθῆναι παρὰ τοῖς Φωκεῦσιν ὡς τοσούτους τῶν πολιτῶν τὴν ἀναγκαίαν τροφὴν ἀφῃρημένον. εἰθίσθαι γὰρ ἐν ταῖς οἰκειακαῖς διακονεῖν τοὺς νεωτέρους τοῖς πρεσβυτέροις.”  Πλάτων δ' ἐν ἕκτῳ Νόμων φησί: “τὰ τῶν οἰκετῶν χαλεπὰ πάντῃ. σχεδὸν γὰρ πάντων ̔Ελλήνων ἡ Λακεδαιμονίων εἱλωτεία πλείστην ἀπορίαν</TextUnit>
    <TextUnit id="1559" loc="264e">παράσχοιτ' ἂν καὶ ἔριν τοῖς μὲν ὡς εὖ, τοῖς δ' ὡς οὐκ εὖ γεγονυῖά ἐστιν ἐλάττω δὲ ἡ ̔Ηρακλεωτῶν δουλεία τῆς τῶν Μαριανδυνῶν καταδουλώσεως ἔριν ἂν ἔχοι, τὸ Θετταλῶν τ' αὖ πενεστικὸν ἔθνος, εἰς  ἃ καὶ πάντα ἀποβλέψαντας ἡμᾶς τί χρὴ ποιεῖν περὶ κτήσεως οἰκετῶν; οὐ γὰρ ὑγιὲς οὐδὲν ψυχῆς δούλης: οὐ δεῖ γὰρ οὐδὲν πιστεύειν αὐτοῖς τὸν νοῦν κεκτημένον. ὁ δὲ σοφώτατος τῶν ποιητῶν φησιν   ἥμισυ γάρ τε νόου ἀπαμείρεται εὐρύοπα Ζεὺς</TextUnit>
    <TextUnit id="1560" loc="264f">ἀνδρῶν οὓς ἂν δὴ κατὰ δούλιον ἦμαρ ἕλῃσι.  χαλεπὸν οὖν τὸ κτῆμα ἔργῳ πολλάκις ἐπιδέδεικται περί τε τὰς Μεσσηνίων συχνὰς ἀποστάσεις καὶ περὶ τὰς τῶν ἐκ μιᾶς φωνῆς πολλοὺς οἰκέτας κτωμένων πόλεις ὅσα κακὰ συμβαίνει, καὶ ἔτι τὰ τῶν λεγομένων περιδίνων περὶ τὴν ̓Ιταλίαν παντοδαπὰ κλοπῶν ἔργα καὶ παθήματα: πρὸς ἅ τις ἂν πάντα</TextUnit>
    <TextUnit id="1561" loc="265a">βλέψας διαπορήσειε τί χρὴ δρᾶν περὶ ἁπάντων τῶν τοιούτων, δύο δὴ λείπεσθον μηχαναί, μὴ πατριώτας ἀλλήλων εἶναι τοὺς μέλλοντας δουλεύσειν ἀσυμφώνους τε ὅτι μάλιστα εἰς δύναμιν, τρέφειν δ' αὐτοὺς ὀρθῶς μὴ μόνον ἐκείνων ἕνεκα, πλέον δ' ἑαυτῶν προτιμῶντας ὑβρίζειν τε ἥκιστα εἰς αὐτούς. κολάζειν δὲ ἐν δίκῃ δούλους δεῖ καὶ μὴ νουθετοῦντας ὡς ἐλευθέρους θρύπτεσθαι ποιεῖν, τὴν δὲ οἰκέτου πρόσρησιν χρὴ σχεδὸν ἐπίταξιν πᾶσαν γίγνεσθαι,</TextUnit>
    <TextUnit id="1562" loc="265b">μὴ προσπαίζοντας μηδαμῇ μηδαμῶς οἰκέταις, μήτ' οὖν θηλείαις μήτε ἄρρεσιν; ἃ δὴ πρὸς δούλους φιλοῦσι πολλοὶ σφόδρα ἀνοήτως θρύπτοντες χαλεπώτερον ἀπεργάζεσθαι τὸν βίον ἐκείνοις τε ἄρχεσθαι καὶ ἑαυτοῖς ἄρχειν.”  πρώτους δ' ἐγὼ τῶν ̔Ελλήνων οἶδα ἀργυρωνήτοις δούλοις χρησαμένους Χίους, ὡς ἱστορεῖ Θεόπομπος ἐν τῇ ἑβδόμῃ καὶ δεκάτῃ τῶν ἱστοριῶν  “ Χῖοι πρῶτοι τῶν ̔Ελλήνων μετὰ Θετταλοὺς καὶ Λακεδαιμονίους ἐχρήσαντο δούλοις, τὴν μέντοι κτῆσιν αὐτῶν οὐ τὸν αὐτὸν τρόπον ἐκείνοις..,</TextUnit>
    <TextUnit id="1563" loc="265c">Λακεδαιμόνιοι μὲν γὰρ καὶ Θετταλοὶ φανήσονται κατασκευασάμενοι τὴν δουλείαν ἐκ τῶν ̔Ελλήνων τῶν οἰκούντων πρότερον τὴν χώραν ἣν ἐκεῖνοι νῦν ἔχουσιν, οἱ μὲν ̓Αχαιῶν, Θετταλοὶ δὲ Περραιβῶν καὶ Μαγνήτων, καὶ προσηγόρευσαν τοὺς καταδουλωθέντας οἱ μὲν εἵλωτας, οἱ δὲ πενέστας. Χῖοι δὲ βαρβάρους κέκτηνται τοὺς οἰκέτας καὶ τιμὴν αὐτῶν καταβάλλοντες.” ὁ μὲν οὖν Θεόπομπος ταῦθ' ἱστόρησεν ἐγὼ δὲ τοῖς Χίοις ἡγοῦμαι διὰ τοῦτο νεμεσῆσαι τὸ δαιμόνιον χρόνοις γὰρ ὕστερον ἐξεπολεμήθησαν διὰ δούλους. Νυμφόδωρος γοῦν</TextUnit>
    <TextUnit id="1564" loc="265d">ὁ Συρακόσιος ἐν τῷ τῆς ̓Ασίας Παράπλῳ τάδ' ἱστορεῖ περὶ αὐτῶν:  τῶν Χίων οἱ δοῦλοι ἀποδιδράσκουσιν αὐτοὺς καὶ εἰς τὰ ὄρη ὁρμώμενοι τὰς ἀγροικίας αὐτῶν κακοποιοῦσι πολλοὶ συναθροισθέντες: ἡ γὰρ νῆσός ἐστι τραχεῖα καὶ κατάδενδρος: μικρὸν δὲ πρὸ ἡμῶν οἰκέτην τινὰ μυθολογοῦσιν αὐτοὶ οἱ Χῖοι ἀποδράντα ἐν τοῖς ὄρεσι τὰς διατριβὰς ποιεῖσθαι, ἀνδρεῖον δέ τινα ὄντα καὶ τὰ πολέμια ἐπιτυχῆ: τῶν δραπετῶν ἀφηγεῖσθαι ὡς ἂν βασιλέα στρατεύματος, καὶ πολλάκις τῶν Χίων ἐπιστρατευσάντων ἐπ' αὐτὸν καὶ οὐδὲν ἀνύσαι δυναμένων ἐπεὶ αὐτοὺς ἑώρα μάτην ἀπολλυμένους ὁ Δρίμακος</TextUnit>
    <TextUnit id="1565" loc="265e">τοῦτο γὰρ ἦν ὄνομα τῷ δραπέτῃ λέγει πρὸς  αὐτοὺς τάδε: “ ὑμῖν, ὦ Χῖοί τε καὶ κύριοι, τὸ μὲν γινόμενον πρᾶγμα παρὰ τῶν οἰκετῶν οὐδέποτε μὴ παύσηται: πῶς γὰρ ὁπότε κατὰ χρησμὸν γίνεται θεοῦ δόντος; ἀλλ' ἐὰν ἐμοὶ σπείσησθε καὶ ἐᾶτε ἡμᾶς ἡσυχίαν ἄγειν, ἐγὼ ὑμῖν ἔσομαι πολλῶν ἀγαθῶν ἀρχηγός.”  σπεισαμένων οὖν τῶν Χίων πρὸς αὐτὸν καὶ ἀνοχὰς ποιησαμένων χρόνον τινὰ κατασκευάζεται μέτρα καὶ σταθμὰ καὶ σφραγῖδα</TextUnit>
    <TextUnit id="1566" loc="265f">ἰδίαν. καὶ δείξας τοῖς Χίοις εἶπε διότι “ λήψομαι ὅ τι ἂν παρά τινος ὑμῶν λαμβάνω τούτοις τοῖς μέτροις καὶ σταθμοῖς καὶ λαβὼν τὰ ἱκανὰ ταύτῃ τῇ σφραγῖδι τὰ ταμιεῖα σφραγισάμενος καταλείψω. τοὺς δ' ἀποδιδράσκοντας ὑμῶν δούλους ἀνακρίνας τὴν αἰτίαν ἐὰν μέν μοι δοκῶσιν ἀνήκεστόν τι παθόντες ἀποδεδρακέναι, ἕξω μετ' ἐμαυτοῦ, ἐὰν</TextUnit>
    <TextUnit id="1567" loc="266a">δὲ μηδὲν λέγωσι δίκαιον, ἀποπέμψω πρὸς τοὺς δεσπότας.” ὁρῶντες οὖν οἱ λοιποὶ οἰκέται τοὺς Χίους ἡδέως τὸ πρᾶγμα προσδεξαμένους πολλῷ ἔλαττον ἀπεδίδρασκον φοβούμενοι τὴν ἐκείνου κρίσιν καὶ οἱ ὄντες δὲ μετ' αὐτοῦ δραπέται πολὺ μᾶλλον ἐφοβοῦντο ἐκεῖνον ἢ τοὺς ἰδίους αὑτῶν δεσπότας καὶ πάντ' αὐτῷ τὰ δέοντ' ἐποίουν, πειθαρχοῦντες ὡς ἂν στρατηγῷ, ἐτιμωρεῖτό τε γὰρ τοὺς ἀτακτοῦντας καὶ οὐθενὶ ἐπέτρεπε συλᾶν ἀγρὸν οὐδ' ἄλλο ἀδικεῖν οὐδὲ ἓν ἄνευ τῆς αὑτοῦ γνώμης.</TextUnit>
    <TextUnit id="1568" loc="266b">ἐλάμβανε δὲ ταῖς ἑορταῖς ἐπιπορευόμενος ἐκ τῶν ἀγρῶν οἶνον καὶ ἱερεῖα τὰ καλῶς ἔχοντα ὅσα μὴ αὐτοὶ δοίησαν οἱ κύριοι: καὶ εἴ τινα αἴσθοιτο  ἐπιβουλεύοντα αὑτῷ ἢ ἐνέδρας κατασκευάζοντα ἐτιμωρεῖτο.  εἶτ' ἐκήρυξε γὰρ ἡ πόλις χρήματα δώσειν πολλὰ τῷ αὐτὸν λαβόντι ἢ τὴν κεφαλὴν κομίσαντι οὗτος ὁ Δρίμακος πρεσβύτερος γενόμενος καλέσας τὸν ἐρώμενον τὸν ἑαυτοῦ εἴς τινα τόπον λέγει αὐτῷ ὅτι “ἐγώ σε πάντων ἀνθρώπων</TextUnit>
    <TextUnit id="1569" loc="266c">ἠγάπησα μάλιστα καὶ σύ μοι εἶ καὶ παῖς καὶ υἱὸς καὶ τὰ ἄλλα πάντα: ἐμοὶ μὲν οὖν χρόνος ἱκανὸς βεβίωται, σὺ δὲ νέος εἶ καὶ ἀκμὴν ἔχεις τοῦ ζῆν. τί οὖν ἐστιν; ἄνδρα σε δεῖ γενέσθαι καλὸν καὶ ἀγαθόν: ἐπεὶ γὰρ ἡ πόλις τῶν Χίων δίδωσι τῷ ἐμὲ ἀποκτείναντι χρήματα πολλὰ καὶ ἐλευθερίαν ὑπισχνεῖται, δεῖ σε ἀφελόντα μου τὴν κεφαλὴν εἰς Χίον ἀπενεγκεῖν καὶ λαβόντα παρὰ τῆς πόλεως τὰ χρήματα εὐδαιμονεῖν.” ἀντιλέγοντος δὲ τοῦ</TextUnit>
    <TextUnit id="1570" loc="266d">νεανίσκου πείθει αὐτὸν τοῦτο ποιῆσαι. καὶ ὃς ἀφελόμενος αὐτοῦ τὴν κεφαλὴν λαμβάνει παρὰ τῶν Χίων τὰ ἐπικηρυχθέντα χρήματα καὶ θάψας τὸ σῶμα τοῦ δραπέτου εἰς τὴν ἰδίαν ἐχώρησε. καὶ οἱ Χῖοι πάλιν ὑπὸ τῶν οἰκετῶν ἀδικούμενοι καὶ διαρπαζόμενοι μνησθέντες τῆς τοῦ τετελευτηκότος ἐπιεικείας ἡρῷον ἱδρύσαντο κατὰ τὴν χώραν καὶ ἐπωνόμασαν ἥρωος εὐμενοῦς : καὶ αὐτῷ ἔτι καὶ νῦν οἱ δραπέται ἀποφέρουσιν ἀπαρχὰς πάντων ὧν ἂν ὑφέλωνται. φασὶ δὲ καὶ καθ' ὕπνους ἐπιφαινόμενον πολλοῖς τῶν Χίων προσημαίνειν οἰκετῶν</TextUnit>
    <TextUnit id="1571" loc="266e">ἐπιβουλάς: καὶ οἷς ἂν ἐπιφανῇ οὗτοι θύουσιν αὐτῷ ἐλθόντες ἐπὶ τὸν τόπον οὗ τὸ ἡρῷόν ἐστιν αὐτοῦ.  ὁ μὲν οὖν Νυμφόδωρος ταῦτα ἱστόρησεν ἐν πολλοῖς δὲ ἀντιγράφοις ἐξ ὀνόματος αὐτὸν  καλούμενον οὐχ εὗρον. οὐδένα δὲ ὑμῶν ἀγνοεῖν οἶμαι οὐδὲ ἃ ὁ καλὸς ̔Ηρόδοτος ἱστόρησε περὶ Πανιωνίου τοῦ Χίου καὶ ὧν ἐκεῖνος ἔπαθεν δικαίως ἐλευθέρων παίδων ἐκτομὰς ποιησάμενος καὶ τούτους ἀποδόμενος. ' Νικόλαος δ' ὁ περιπατητικὸς καὶ Ποσειδώνιος ὁ στωικὸς ἐν ταῖς ἱστορίαις ἑκάτερος τοὺς Χίους φασὶν ἐξανδραποδισθέντας</TextUnit>
    <TextUnit id="1572" loc="266f">ὑπὸ Μιθριδάτου τοῦ Καππάδοκος παραδοθῆναι τοῖς ἰδίοις δούλοις δεδεμένους, ἵν' εἰς τὴν Κόλχων γῆν κατοικισθῶσιν οὕτως αὐτοῖς ἀληθῶς τὸ δαιμόνιον ἐμήνισε πρώτοις χρησαμένοις ὠνητοῖς ἀνδραπόδοις τῶν πολλῶν ὄντων κατὰ τὰς διακονίας. μήποτ' οὖν διὰ ταῦτα καὶ ἡ παροιμία “ Χῖος δεσπότην ὠνήσατο,” ᾗ κέχρηται Εὔπολις ἐν Φίλοις. ̓Αθηναῖοι δὲ καὶ τῆς τῶν δούλων προνοοῦντες τύχης ἐνομοθέτησαν καὶ ὑπὲρ δούλων γραφὰς ὕβρεως εἶναι. ̔Υπερείδης γοῦν ὁ ῥήτωρ ἐν τῷ</TextUnit>
    <TextUnit id="1573" loc="267a">κατὰ Μαντιθέου αἰκίας φησὶν “ἔθεσαν οὐ μόνον ὑπὲρ τῶν ἐλευθέρων, ἀλλὰ καὶ ἐάν τις εἰς δούλου σῶμα ὑβρίσῃ γραφὰς εἶναι κατὰ τοῦ ὑβρίσαντος.” τὰ ὅμοια εἴρηκε καὶ Λυκοῦργος ἐν τῷ κατὰ Λυκόφρονος πρώτῳ καὶ Δημοσθένης ἐν τῷ κατὰ Μειδίου. Μάλακος δ' ἐν τοῖς Σιφνίων ὥροις ἱστορεῖ ὡς τὴν ̓́Εφεσον δοῦλοι τῶν Σαμίων ᾤκισαν χίλιοι τὸν ἀριθμὸν ὄντες, οἳ καὶ τὸ πρῶτον ἀποστάντες εἰς τὸ ἐν τῇ νήσῳ ὄρος κακὰ πολλὰ</TextUnit>
    <TextUnit id="1574" loc="267b">ἐποίουν τοὺς Σαμίους:: ἔτει δὲ ἕκτῳ μετὰ ταῦτα  ἐκ μαντείας οἱ Σάμιοι ἐσπείσαντο τοῖς οἰκέταις ἐπὶ συνθήκαις, καὶ ἀθῷοι ἐξελθόντες τῆς νήσου ἐκπλεύσαντες κατέσχον τὴν ̓́Εφεσον καὶ οἱ ̓Εφέσιοι ἐκ τούτων ἐγένοντο. διαφέρειν δέ φησι Χρύσιππος δοῦλον οἰκέτου γράφων ἐν δευτέρῳ περὶ ὁμονοίας διὰ τὸ τοὺς ἀπελευθέρους μὲν δούλους ἔτι εἶναι, οἰκέτας δὲ τοὺς μὴ τῆς κτήσεως ἀφειμένους. “ὁ γὰρ οἰκέτης,</TextUnit>
    <TextUnit id="1575" loc="267c">φησί, δοῦλός ἐστι κτήσει κατατεταγμένος.” καλοῦνται δ' οἱ δοῦλοι, ὡς μὲν Κλείταρχός φησιν ἐν ταῖς Γλώσσαις, ἆζοι καὶ θεράποντες καὶ ἀκόλουθοι καὶ διάκονοι καὶ ὑπηρέται, ἔτι δ' ἑπάμονες καὶ λάτρεις. ̓Αμερίας δὲ ἑρκίτας φησὶ καλεῖσθαι τοὺς κατὰ τοὺς ἀγροὺς οἰκέτας. ̔́Ερμων δὲ ἐν Κρητικαῖς Γλώτταις μνώτας τοὺς ἐγγενεῖς οἰκέτας, Σέλευκος δ' ἄζους τὰς θεραπαίνας καὶ τοὺς θεράποντας, ἀποφράσην δὲ τὴν δούλην καὶ βολίζην, σίνδρωνα δὲ τὸν δουλέκδουλον, ἀμφίπολον δὲ τὴν περὶ τὴν δέσποιναν θεράπαιναν,</TextUnit>
    <TextUnit id="1576" loc="267d">πρόπολον δὲ τὴν προπορευομένην. Πρόξενος δ' ἐν δευτέρῳ Λακωνικῆς πολιτείας ἐπικαλεῖσθαί φησιν χαλκίδας παρὰ Λακεδαιμονίοις τὰς θεραπαίνας. ̓́Ιων δ' ὁ Χῖος ἐν Λαέρτῃ τὸν οἰκέτην ἐπὶ δούλου τέθεικεν εἰπών   ἴθι μοι, δόμον, οἰκέτα, κλεῖσον ὑπόπτερος, μή τις ἔλθῃ βροτῶν.  ̓Αχαιὸς δ' ἐν ̓Ομφάλῃ περὶ τοῦ Σατύρου λέγων φησίν  ὡς εὔδουλος, ὡς εὔοικος ἦν,  ἰδίως λέγων ὡς χρηστὸς ἐς τοὺς δούλους ἐστὶ καὶ</TextUnit>
    <TextUnit id="1577" loc="267e">τοὺς οἰκέτας. ὅτι δὲ οἰκέτης ἐστὶν ὁ κατὰ τὴν οἰκίαν διατρίβων κἂν ἐλεύθερος ᾖ κοινόν. οἱ δὲ τῆς ἀρχαίας κωμῳδίας ποιηταὶ περὶ τοῦ ἀρχαίου βίου διαλεγόμενοι ὅτι οὐκ ἦν τότε δούλων χρεία τοιάδε ἐκτίθενται: Κρατῖνος μὲν ἐν Πλούτοις:   οἷς δὴ βασιλεὺς Κρόνος ἦν τὸ παλαιόν,  ὅτε τοῖς ἄρτοις ἠστραγάλιζον, μᾶζαι δ' ἐν ταῖσι  παλαίστραις  Αἰγιναῖαι κατεβέβληντο δρυπεπεῖς βώλοις τε κομῶσαι.  Κράτης δ' ἐν Θηρίοις:  ἔπειτα δοῦλον οὐδὲ εἷς κεκτήσετ' οὐδὲ δούλην,  ἀλλ' αὐτὸς αὑτῷ δῆτ' ἀνὴρ γέρων διακονήσει;</TextUnit>
    <TextUnit id="1578" loc="267f">β. οὐ δῆθ' ὁδοιποροῦντα γὰρ τὰ πάντ' ἐγὼ ποιήσω. α. τί δῆτα τοῦτ' αὐτοῖς πλέον; β. πρόσεισιν αὔθ' ἕκαστον  τῶν σκευαρίων ὅταν καλῇ τι: παρατίθου, τράπεζα: αὕτη: παρασκεύαζε σαυτήν. μάττε, θυλακίσκε.  ἔγχει, κύαθε. ποὖσθ' ἡ κύλιξ; διάνιζ' ἰοῦσα σαυτήν.  ἀνάβαινε, μᾶζα. τὴν χύτραν χρῆν ἐξερᾶν τὰ τεῦτλα.   ἰχθύ, βάδιζ'. ἀλλ' οὐδέπω ' πὶ θάτερ' ὀπτός εἰμι.  οὔκουν μεταστρέψας σεαυτὸν ἁλὶ πάσεις ἀλείφων;</TextUnit>
    <TextUnit id="1579" loc="268a">ἑξῆς δὲ μετὰ ταῦτα ὁ τὸν ἐναντίον τούτῳ παραλαμβάνων λόγον φησίν ι   ἀλλ' ἀντίθες τοι: ἐγὼ γὰρ αὐτὰ τἄμπαλιν  τὰ θερμὰ λουτρὰ πρῶτον ἄξω τοῖς ἐμοῖς  ἐπὶ κιόνων, ὥσπερ διὰ τοῦ Παιωνίου,  ἀπὸ τῆς θαλάττης, ὥσθ' ἑκάστῳ ῥεύσεται  εἰς τὴν πύελον ἐρεῖ δὲ θὔδωρ “ ἀνέχετε.”  εἶτ' ἁλάβαστος εὐθέως ἥξει μύρου  αὐτόματος, ὁ σπόγγος τε καὶ τὰ σάνδαλα.    βέλτιον δὲ τούτων Τηλεκλείδης ̓Αμφικτύοσι:</TextUnit>
    <TextUnit id="1580" loc="268b">λέξω τοίνυν βίον ἐξ ἀρχῆς ὃν ἐγὼ θνητοῖσι παρεῖχον:  εἰρήνη μὲν πρῶτον ἁπάντων ἦν ὥσπερ ὕδωρ κατὰ χειρός. ἡ γῆ δ' ἔφερ' οὐ δέος οὐδὲ νόσους, ἀλλ' αὐτόματ' ἦν τὰ δέοντα:  οἴνῳ γὰρ ἅπας' ἔρρει χαράδρα, μᾶζαι δ' ἄρτοις ἐμάχοντο  περὶ τοῖς στόμασιν τῶν ἀνθρώπων ἱκετεύουσαι καταπίνειν εἴ τι φιλοῖεν τὰς λευκοτάτας. οἱ δ' ἰχθύες οἴκαδ' ἰόντες</TextUnit>
    <TextUnit id="1581" loc="268c">ἐξοπτῶντες σφᾶς αὐτοὺς ἂν παρέκειντ' ἐπὶ ταῖσι τραπέζαις. ζωμοῦ δ' ἔρρει παρὰ τὰς κλίνας ποταμὸς κρέα θερμὰ κυλίνδων ὑποτριμματίων δ' ὀχετοὶ τούτων τοῖς βουλομένοισι παρῆσαν,   ὥστ' ἀφθονία τὴν ἔνθεσιν ἦν ἄρδονθ' ἁπαλὴν καταπίνειν.  λεκανίσκαισιν δ' ἂν ψαιστὰ παρῆν ἡδυσματίοις κατάπαστα,  ὀπταὶ δὲ κίχλαι μετ' ἀμητίσκων εἰς τὸν φάρυγ' εἰσεπέτοντο</TextUnit>
    <TextUnit id="1582" loc="268d">τῶν δὲ πλακούντων ὠστιζομένων περὶ τὴν γνάθον ἦν ἀλαλητός.  μήτρας δὲ τὸμοις καὶ χναυματίοις οἱ παῖδες ἂν ἠστραγάλιζον. οἱ δ' ἄνθρωποι πίονες ἦσαν τότε καὶ μέγα χρῆμα γιγάντων.  πρὸς τῆς Δήμητρος ὑμῖν , ὦ ἑταῖροι, εἰ ταῦτα οὕτως ἐγίνετο, χρεία τίς ἡμῖν ἦν οἰκετῶν; ἀλλὰ γὰρ αὐτουργοὺς εἶναι ἐθίζοντες ἡμᾶς οἱ ἀρχαῖοι διὰ τῶν ποιημάτων ἐπαίδευον εὐωχοῦντες λόγοις. ἐγὼ δ' ἐπειδὴ ὥσπερ λαμπάδιον κατασείσαντος</TextUnit>
    <TextUnit id="1583" loc="268e">τοῦ θαυμασιωτάτου Κρατίνου τὰ προκείμενα ἔπη καὶ οἱ μετ' αὐτὸν γενόμενοι μιμησάμενοι ἐπεξειργάσαντο, ἐχρησάμην τῇ τάξει τῶν δραμάτων ὡς ἐδιδάχθη: καὶ εἰ μὴ ἐνοχλῶ τι ὑμῖν τῶν γὰρ κυνικῶν φροντὶς οὐδὲ ἡ σμικροτάτη ̓, ἀπομνημονεύσω κατὰ τὴν τάξιν καὶ τὰ τοῖς ἄλλοις εἰρημένα ποιηταῖς: ὧν εἷς ἐστιν ὁ ̓Αττικώτατος Φερεκράτης, ὃς ἐν ὲν τοῖς Μεταλλεῦσί φησιν   πλούτῳ δ' ἐκεῖν' ἦν πάντα συμπεφυρμένα, ἐν πᾶσιν ἀγαθοῖς πάντα τρόπον εἰργασμένα.  ποταμοὶ μὲν ἀθάρης καὶ μέλανος ζωμοῦ πλέῳ</TextUnit>
    <TextUnit id="1584" loc="268f">διὰ τῶν στενωπῶν τονθολνγοῦντες ἔρρεον  αὐταῖσι μυστίλαισι καὶ ναστῶν τρύφη,   ὥστ' εὐμαρῆ γε καὐτομάτην τὴν ἔνθεσιν  χωρεῖν λιπαρὰν κατὰ τοῦ λάρυγγος τοῖς νεκροῖς.  φύσκαι δὲ καὶ σίζοντες ἀλλάντων τόμοι  παρὰ τοῖς ποταμοῖσιν ἐξεκέχυντ' ἀντ' ὀστράκων.  καὶ μὴν παρῆν τεμάχη μὲν ἐξωπτημένα,  καταχυσματίοισι παντοδαποῖσιν εὐτρεπῆ:</TextUnit>
    <TextUnit id="1585" loc="269a">σχελίδες δ' ὁλόκνημοι πλησίον τακερώταται  ἐπὶ πινακίσκοις καὶ δίεφθ' ἀκροκώλια  ἥδιστον ἀπατμίζοντα καὶ χόλικες βοὸς  καὶ πλευρὰ δελφάκει' ἐπεξανθισμένα  χναυρότατα παρέκειτ' ἐπ' ἀμύλοις καθήμενα,  παρῆν δὲ χόνδρος γἀλακι κατανενιμμένος ἐν καταχύτλοις λεκάναισι καὶ πύου τόμοι.  β. οἴμ' ὡς ἀπολεῖς μ' ἐνταῦθα διατρίβους' ἔτι,  παρὸν κολυμβᾶν ὡς ἔχετ' εἰς τὸν Τάρταρον.</TextUnit>
    <TextUnit id="1586" loc="269b">Α. τί δῆτα λέξεις, τἀπίλοιπ' ἤνπερ πύθῃ; ὀπταὶ κίχλαι γὰρ εἰς ἀνάβραστ' ἠρτυμέναι περὶ τὸ στόμ' ἐπέτοντ' ἀντιβολοῦσαι καταπιεῖν ὑπὸ μυρρίναισι κἀνεμώναις κεχυμένας. τὰ δὲ μῆλ' ἐκρέματο τὰ καλὰ τῶν καλῶν ἰδεῖν ὑπὲρ κεφαλῆς, ἐξ οὐδενὸς πεφυκότα. κόραι δ' ἐν ἀμπεχόναις τριχάπτοις ἀρτίως ἡβυλλιῶσαι καὶ τὰ ῥόδα κεκαρμέναι πλήρεις κύλικας οἴνου μέλανος ἀνθοσμίου</TextUnit>
    <TextUnit id="1587" loc="269c">ἤντλουν διὰ χώνης τοῖσι βουλομένοις πιεῖν.  καὶ τῶνδ' ἑκάστοτ' εἰ φάγοι τις ἢ πίοι, διπλάσι' ἐγίγνετ' εὐθὺς ἐξ ἀρχῆς πάλιν. κἀν τοῖς Πέρσαις δέ φησιν τίς δ' ἔσθ' ἡμῖν τῶν σῶν ἀροτῶν ἢ ζυγοποιῶν ἔτι χρεία ἢ δρεπανουργῶν ἢ χαλκοτύπων ἢ σπέρματος ἢ  χαρακισμοῦ;  αὐτόματοι γὰρ διὰ τῶν τριόδων ποταμοὶ λιπαροῖς   ἐπιπάστοις</TextUnit>
    <TextUnit id="1588" loc="269d">ζωμοῦ μέλανος καὶ ̓Αχιλλείοις μάζαις κοχυδοῦντες   ἐπιβλὺξ  ἀπὸ τῶν πηγῶν τῶν τοῦ Πλούτου ῥεύσονται, σφῶν   ἀρύτεσθαι.  ὁ Ζεὺς δ' ὕων οἴνῳ καπνίᾳ κατὰ τοῦ κεράμου   βαλανεύσει,  ἀπὸ τῶν δὲ τεγῶν ὀχετοὶ βοτρύων μετὰ ναστίσκων   πολυτύρων ὀχετεύσονται θερμῷ σὺν ἔτνει καὶ λειριοπολφανεμώναις. τὰ δὲ δὴ δένδρη τἀν τοῖς ὄρεσιν χορδαῖς ὀπταῖς  ἐριφείοις</TextUnit>
    <TextUnit id="1589" loc="269e">φυλλοροήσει καὶ τευθιδίοις ἁπαλοῖσι κίχλαις τ'  ἀναβράστοις.  τί δεῖ πρὸς τούτοις ἔτι παρατίθεσθαι τὰ ἐκ Ταγηνιστῶν τοῦ χαρίεντος ̓Αριστοφάνους; πάντες γὰρ τῆς καταχήνης αὐτοῦ πλήρεις ἐστέ. τῶν δὲ Μεταγένους ἐκ Θουριοπερσῶν μνημονεύσας καταπαύσω τὸν λόγον, μακρὰ χαίρειν εἰπὼν ταῖς Νικοφῶντος Σειρῆσιν, ἐν αἷς τάδε γέγραπται:    νειφέτω μὲν ἀλφίτοις.  ψακαζέτω δ' ἄρτοισιν, ὑέτω δ' ἔτνει,  ζωμὸς διὰ τῶν ὁδῶν κυλινδείτω κρέα,  πλακοῦς ἑαυτὸν ἐσθίειν κελευέτω.</TextUnit>
    <TextUnit id="1590" loc="269f">ἀλλ' ὅ γε Μεταγένης τάδε φησίν  ὁ μὲν ποταμὸς ὁ Κρᾶθις ἡμῖν καταφέρει  μάζας μεγίστας αὐτομάτας μεμαγμένας, ὁ δ' ἕτερος ὠθεῖ κῦμα ναστῶν καὶ κρεῶν ἑφθῶν τε βατίδων εἰλυομένων αὐτόσε:  τὰ δὲ μικρὰ ταυτὶ ποτάμι' ἐνμεντευθενὶ  ῥεῖ τευθίσιν ὀπταῖς καὶ φάγροις καὶ καράβοις, ἐντευθενὶ δ' ἀλλᾶσι καὶ περικόμμασι,</TextUnit>
    <TextUnit id="1591" loc="270a">τῃδὶ δ' ἀφύαισι, τῇδε δ' αὖ ταγηνίαις. τεμάχη δ' ἄνωθεν αὐτόματα πεπνιγμένα  εἰς τὸ στόμ' ᾄττει, τὰ δὲ παρ' αὐτὼ τὼ πόδε. ἄμυλοι δὲ περινέουσιν ἡμῖν ἐν κύκλῳ.  οἶδα δὲ ὅτι καὶ οἱ Θουριοπέρσαι καὶ τὸ τοῦ Νικοφῶντος δρᾶμα ἀδίδακτά ἐστι, διόπερ καὶ τελευταίων αὐτῶν ἐμνήσθην.”   ταῦτα τοῦ Δημοκρίτου σαφῶς καὶ τορῶς διεξελθόντος ἐπῄνουν μὲν οἱ δαιταλεῖς, ὁ δὲ Κύνουλκος</TextUnit>
    <TextUnit id="1592" loc="270b">ἔφη: ἄνδρες σύσσιτοι, σφόδρα με λιμώττοντα οὐκ ἀηδῶς ὁ Δημόκριτος εἱστίασεν ποταμοὺς διαπερανάμενος ἀμβροσίας καὶ νέκταρος, ὑφ' ὧν ' ἀρδευθεὶς τὴν ψυχὴν πάνυ πειναλέος γεγένημαι ' λόγους αὐτὸ μόνον καταβροχθίσας: ὥστε ἤδη παυσάμενοί ποτε τῆς τοσαύτης ἀπεραντολογίας κατὰ  τὸν Παιανιέα ῥήτορα τοιούτων τινῶν μεταλάβωμεν ἃ μήτ' ἰσχὺν ἐντίθησι μήτ' ἀποθνῄσκειν ἐᾷ:  ἐν κενῇ γὰρ γαστρὶ τῶν καλῶν ἔρως</TextUnit>
    <TextUnit id="1593" loc="270c">οὐκ ἔστι: πεινῶσιν γὰρ ἡ Κύπρις πικρά,  ̓Αχαιός φησιν ἐν Αἴθωνι σατυρικῷ. παρ' οὗ ὁ σοφὸς Εὐριπίδης λαβὼν ἔφη:  ἐν πλησμονῇ τοι Κύπρις, ἐν πεινῶντι δ' οὔ. πρὸς ὃν ὁ Οὐλπιανὸς ἀεί ποτε διαπολεμῶν ἔφη “   πλήρης μὲν λαχάνων ἀγορή, πλήρης δὲ καὶ ἄρτων,  σὺ δέ, ὦ κύον, ἀεὶ λιμώττεις καὶ οὐκ ἐᾷς ἡμᾶς λόγων καλῶν καὶ ἀφθόνων μεταλαμβάνειν, μᾶλλον δὲ σιτεῖσθαι: τροφὴ γὰρ ψυχῆς λόγοι καλοί.” καὶ ἅμα στραφεὶς πρὸς τὸν οἰκέτην “ Λεῦκε, ἔφη,</TextUnit>
    <TextUnit id="1594" loc="270d">κἂν ἐκφατνίσματά τινα ἄρτων ἔχῃς, δὸς τοῖς κυσίν.” καὶ ὁ Κύνουλκος “εἰ μὲν εἰς ἀκροάσεις λόγων, ἔφη, παρεκεκλήμην, ἠπιστάμην ἥκειν ἀγορᾶς πληθυούσης οὕτως γάρ τις τῶν σοφῶν τὴν τῶν δείξεων ὥραν ἐκάλει, καὶ αὐτὸν οἱ πολλοὶ διὰ τοῦτο Πληθαγόραν ὠνόμαζον εἰ δὲ λουσάμενοι λογάρια δειπνοῦμεν,  μακρὰς τίθημι συμβολὰς ἀκροώμενος  κατὰ τὸν Μένανδρον. διὸ παραχωρῶ σοι, ὦ γάστρων, τῆς τοιαύτης ἐμφορεῖσθαι σιτήσεως:</TextUnit>
    <TextUnit id="1595" loc="270e">πεινῶντι γὰρ ἀνδρὶ μᾶζα τιμιωτέρα χρυσοῦ τε κἀλέφαντος,  κατὰ τὸν τοῦ ̓Ερετριέως ̓Αχαιοῦ Κύκνον.”  καὶ ἅμα ταῦτα λέγων οἷος ἦν ἀπανίστασθαι: ἐπιστραφεὶς δὲ καὶ θεασάμενος πλῆθος ἰχθύων καὶ ἄλλων παντοδαπῶν ὄψων παρασκευὴν εἰσκυκλουμένην τύψας τῇ χειρὶ τὸ προσκεφάλαιον ἀνέκραγεν “   τέτλαθι δή, πενίη, καὶ ἀνάσχεο μωρολογούντων</TextUnit>
    <TextUnit id="1596" loc="270f">ὄψων γὰρ πλῆθός σε δαμᾷ καὶ λιμὸς ἀτερπής.  ἐγὼ γὰρ ἤδη ὑπὸ τῆς ἐνδείας οὐ διθυράμβους φθέγγομαι κατὰ τὸν Σωκράτην, ἀλλ' ἤδη καὶ ἔπη “λιμῶδες” γὰρ ὄντως “ἡ ῥαψῳδία” κατὰ. γὰρ ̓Αμειψίαν, ὃς ἐν Σφενδόνῃ ἔφη περὶ σοῦ μαντευσάμενος, ὦ Λαρήνσιε,  κοὐδ' εἷς σοὐστὶν τῶν πλουτούντων, μὰ τὸν ̔́Ηφαιστον, προσόμοιος,</TextUnit>
    <TextUnit id="1597" loc="271a">καλλιτράπεζος καὶ βουλόμενος λιπαρὸν ψωμὸν καταπίνειν.  ὁρῶ γὰρ θαῦμ' ἄπιστον, ἰχθύων γένη  περὶ τὴν ἄκραν παίζοντα, κωβιούς, σπάρους,  ψήττας, ἐρυθρίνους, κεστρέας, πέρκας, ὄνους,  θύννους, μελανούρους, σηπίας, αὐλωπίας,  τρίγλας, ἑλεδώνας, σκορπίους,  φησὶν ̔Ηνίοχος ἐν Πολυπράγμονι: δεῖ οὖν κἀμὲ κατὰ τὸν κωμικὸν Μεταγένην ἐπειπόντα   εἷς οἰωνὸς ἄριστος, ἀμύνεσθαι περὶ δείπνου  τετλάναι.”</TextUnit>
    <TextUnit id="1598" loc="271b">σιωπήσαντος δ' αὐτοῦ ὁ Μασσούριος ἔφη: “ ἀλλ' ἐπειδὴ ὑπολείπεταί τινα περὶ τοῦ ἀμφὶ τοὺς οἰκέτας λόγου συμβαλοῦμαί τι καὶ αὐτὸς μέλος εἰς ἔρωτα τῷ σοφῷ καὶ φιλτάτῳ Δημοκρίτῳ. Φίλιππος ὁ Θεαγγελεὺς ἐν τῷ περὶ Καρῶν καὶ Λελέγων συγγράμματι καταλέξας τοὺς Λακεδαιμονίων εἵλωτας καὶ τοὺς Θετταλικοὺς πενέστας καὶ Κᾶράς φησι τοῖς Λέλεξιν ὡς οἰκέταις χρήσασθαι πάλαι τε καὶ νῦν. Φύλαρχος δ' ἐν ἕκτῃ ἱστοριῶν καὶ</TextUnit>
    <TextUnit id="1599" loc="271c">Βυζαντίους φησὶν οὕτω Βιθυνῶν δεσπόσαι ὡς Λακεδαιμονίους τῶν εἱλώτων, περὶ δὲ τῶν παρὰ Λακεδαιμονίοις ἐπευνάκτων καλουμένων δοῦλοι δ' εἰσὶ καὶ οὗτοι σαφῶς ἐκτίθεται Θεόπομπος διὰ τῆς δευτέρας καὶ τριακοστῆς τῶν ἱστοριῶν λέγων οὕτως: “ἀποθανόντων πολλῶν Λακεδαιμονίων ἐν τῷ πρὸς Μεσσηνίους πολέμῳ οἱ περιλειφθέντες εὐλαβηθέντες μὴ καταφανεῖς γένωνται τοῖς ἐχθροῖς ἐρημωθέντες ἀνεβίβασαν τῶν εἱλώτων ἐφ': ἑκάστην</TextUnit>
    <TextUnit id="1600" loc="271d">στιβάδα τῶν τετελευτοκότων τινάς: οὓς καὶ πολίτας ὕστερον ποιήσαντες προσηγόρευσαν ἐπευνάκτους, ὅτι κατετάχθησαν ἀντὶ τῶν τετελευτηκότων εἰς τὰς στιβάδας.” ὁ δ' αὐτὸς ἱστορεῖ κἀν τῇ τριακοστῇ καὶ τρίτῃ τῶν ἱστοριῶν παρὰ Σικυωνίοις κατωνακοφόρους καλεῖσθαι δούλους τινὰς παραπλησίους ὄντας τοῖς ἐπευνάκτοις. τὰ παραπλήσια ἱστορεῖ</TextUnit>
    <TextUnit id="1601" loc="271e">καὶ Μέναιχμος ἐν τοῖς Σικυωνιακοῖς. ἔτι  Θεόπομπος ἐν τῇ δευτέρᾳ τῶν Φιλιππικῶν ̓Αρδιαίους φησὶ κεκτῆσθαι προσπελατῶν ὥσπερ εἱλώτων τριάκοντα μυριάδας, οἱ δὲ μόθακες καλούμενοι παρὰ Λακεδαιμονίοις ἐλεύθεροι μὲν εἰσιν, οὐ μὴν Λακεδαιμόνιοι, λέγει δὲ περὶ αὐτῶν Φύλαρχος ἐν τῇ πέμπτῃ καὶ εἰκοστῇ τῶν ἱστοριῶν οὕτως: “ εἰσὶ δ'οἱ μόθακες σύντροφοι τῶν Λακεδαιμονίων ἕκαστος γὰρ τῶν πολιτικῶν παίδων, ὡς ἂν καὶ τὰ ἴδια ἐκποιῶσιν, οἱ μὲν ἕνα, οἱ δὲ δύο, τινὲς δὲ πλείους ποιοῦνται συντρόφους αὑτῶν, εἰσὶν οὖν</TextUnit>
    <TextUnit id="1602" loc="271f">οἱ μόθακες ἐλεύθεροι μὲν, οὐ μὴν Λακεδαιμόνιοί γε, μετέχουσιν δὲ τῆς παιδείας πάσης, τούτων ἕνα φασὶ γενέσθαι καὶ Λύσανδρον τὸν καταναυμαχήσαντα τοὺς ̓Αθηναίους πολίτην γενόμενον δι' ἀνδραγαθίαν.” Μύρων δὲ ὁ Πριηνεὺς ἐν δευτέρῳ Μεσσηνιακῶν “ πολλάκις, φησίν, ἠλευθέρωσαν Λακεδαιμόνιοι δούλους καὶ οὓς μὲν ἀφέτας ἐκάλεσαν, οὓς δὲ ἀδεσπότους, οὓς δὲ ἐρυκτῆρας., δεσποσιοναύτας δ' ἄλλους, οὓς εἰς τοὺς στόλους κατέτασσον, ἄλλους δὲ νεοδαμώδεις, ἑτέρους ὄντας</TextUnit>
    <TextUnit id="1603" loc="272a">τῶν εἱλώτων.” Θεόπομπος δ' ἐν ζ' ̔Ελληνικῶν περὶ τῶν εἱλώτων λέγων ὅτι καὶ ἑλεάται καλοῦνται γράφει οὕτως: “τὸ δὲ τῶν εἱλώτων ἔθνος παντάπασιν ὠμῶς διάκειται καὶ πικρῶς: εἰσὶ γὰρ οὗτοι καταδεδουλωμένοι πολὺν ἤδη χρόνον ὑπὸ τῶν Σπαρτιατῶν, οἱ μὲν αὐτῶν ἐκ Μεσσήνης ὄντες, οἱ δ' ἑλεάται κατοικοῦντες πρότερον τὸ καλούμενον ̔́Ελος τῆς Λακωνικῆς.”  Τίμαιος δ' ὁ  Ταυρομενίτης ἐκλαθόμενος αὑτοῦ ἐλέγχει δ' αὐτὸν εἰς τοῦτο Πολύβιος ὁ Μεγαλοπολίτης διὰ τῆς</TextUnit>
    <TextUnit id="1604" loc="272b">δωδεκάτης τῶν ἱστοριῶν οὐκ εἶναι ἔφη σύνηθες τοῖς ̔́Ελλησι δούλους κτᾶσθαι, αὐτὸς εἰπὼν ὁ ̓Επιτίμαιος οὕτως δ' αὐτὸν καλεῖ ̓́Ιστρος ὁ Καλλιμάχειος ἐν ταῖς πρὸς αὐτὸν ἀντιγραφαῖς, εἰπὼν γὰρ ὅτι Μνάσων ὁ Φωκεὺς πλείους ἐκέκτητο δούλους τῶν χιλίων κἀν τῇ τρίτῃ δὲ τῶν ἱστοριῶν ὁ ̓Επιτίμαιος ἔφη οὕτως εὐδαιμονῆσαι τὴν Κορινθίων πόλιν ὡς κτήσασθαι δούλων μυριάδας ἓξ καὶ</TextUnit>
    <TextUnit id="1605" loc="272c">τεσσαράκοντα: δι' ἃς ἡγοῦμαι καὶ τὴν Πυθίαν αὐτοὺς κεκληκέναι χοινικομέτρας. Κτησικλῆς δ' ἐν τρίτῃ Χρονικῶν κατὰ τὴν ἑπτακαιδεκάτην πρὸς ταῖς ἑκατόν φησιν ὀλυμπιάδα ̓Αθήνησιν ἐξετασμὸν γενέσθαι ὑπὸ Δημητρίου τοῦ Φαληρέως τῶν κατοικούντων τὴν ̓Αττικὴν καὶ εὑρεθῆναι ̓Αθηναίους μὲν δισμυρίους πρὸς τοῖς χιλίοις, μετοίκους δὲ μυρίους, οἰκετῶν δὲ μυριάδας μ'. Νικίας δ' ὁ Νικηράτου, ὡς ὁ καλὸς ἔφη Ξενοφῶν ἐν τῷ περὶ πόρων, χιλίους ἔχων οἰκέτας ἐμίσθωσεν αὐτοὺς εἰς τὰ ἀργυρεῖα Σωσίᾳ τῷ Θρᾳκὶ ἐφ' ᾧ ὀβολὸν</TextUnit>
    <TextUnit id="1606" loc="272d">ἑκάστου, τελεῖν τῆς ἡμέρας. ̓Αριστοτέλης δ' ἐν Αἰγινητῶν πολιτείᾳ καὶ παρὰ τούτοις φησὶ γενέσθαι ἑπτὰ καὶ τεσσαράκοντα μυριάδας δούλων. ̓Αγαθαρχίδης δ' ὁ Κνίδιος ἐν τῇ ὀγδόῃ καὶ τριακοστῇ τῶν Εὐρωπιακῶν Δαρδανεῖς φησι δούλους  κεκτῆσθαι τὸν μὲν χιλίους, τὸν δὲ καὶ πλείους: τούτων δ' ἕκαστον ἐν μὲν εἰρήνῃ γεωργεῖν, ἐν πολέμῳ δὲ λοχίζεσθαι ἡγεμόνα νέμοντας τὸν ἴδιον δεσπότην.”  πρὸς ταῦτα ἀπαντήσας ὁ Λαρήνσιος ἔφη: “ ἀλλὰ ̔Ρωμαίων ἕκαστος οἶδας δ' ἀκριβῶς ταῦτα, ὦ</TextUnit>
    <TextUnit id="1607" loc="272e">καλὲ Μασσούριε πλείστους ὅσους κεκτημένος οἰκέτας: καὶ γὰρ μυρίους καὶ δισμυρίους καὶ ἔτι πλείους δὲ πάμπολλοι κέκτηνται, οὐκ ἐπὶ προσόδοις δέ, ὥσπερ ὁ τῶν ̔Ελλήνων ζάπλουτος Νικίας, ἀλλ' οἱ πλείους τῶν ̔Ρωμαίων συμπροιόντας ἔχουσι τοὺς πλείστους, καὶ αἱ πολλαὶ δὲ αὗται ̓Αττικαὶ μυριάδες τῶν οἰκετῶν δεδεμέναι εἰργάζοντο τὰ</TextUnit>
    <TextUnit id="1608" loc="272f">μέταλλα. Ποσειδώνιος γοῦν, οὗ συνεχῶς μέμνησαι, ὁ φιλόσοφος καὶ ἀποστάντας φησὶν αὐτοὺς καταφονεῦσαι μὲν τοὺς ἐπὶ τῶν μετάλλων φύλακας, καταλαβέσθαι δὲ τὴν ἐπὶ Σουνίῳ ἀκρόπολιν καὶ ἐπὶ πολὺν χρόνον πορθῆσαι τὴν ̓Αττικήν. οὗτος δ' ἦν ὁ καιρὸς ὅτε καὶ ἐν Σικελίᾳ ἡ δευτέρα τῶν δούλων ἐπανάστασις ἐγένετο: πολλαὶ δὲ αὗται ἐγένοντο, καὶ ἀπώλοντο οἰκετῶν ὑπὲρ τὰς ἑκατὸν μυριάδας: σύγγραμμα δὲ ἐκδέδωκε περὶ τῶν δουλικῶν πολέμων Καικίλιος ὁ ῥήτωρ ὁ ἀπὸ Καλῆς ἀκτῆς: καὶ Σπάρτακος δὲ ὁ μονομάχος ἐκ Καπύης πόλεως ̓Ιταλικῆς ἀποδρὰς κατὰ τὰ Μιθριδατικὰ πολὺ πλῆθος ἀποστήσας οἰκετῶν ἦν δὲ καὶ αὐτὸς οἰκέτης, Θρᾲξ γένος κατέδραμε πᾶσαν ̓Ιταλίαν</TextUnit>
    <TextUnit id="1609" loc="273a">χρόνον οὐκ ὀλίγον πολλῶν δούλων καθ' ἑκάστην  ἡμέραν συρρεόντων ὡς αὐτὸν καὶ εἰ μὴ ἀπέθανεν ἐν τῇ πρὸς Λικίννιον Κράσσον παρατάξει, οὐ τὸν τυχόντα ἂν ἱδρῶτα τοῖς ἡμεδαποῖς παρεσχήκει, ὡς ὁ κατὰ τὴν Σικελίαν Εὔνους. σώφρονες δ' ἦσαν καὶ πάντα ἄριστοι οἱ ἀρχαῖοι ̔Ρωμαῖοι: Σκιπίων γοῦν ὁ ̓Αφρικανὸς ἐπίκλην ἐκπεμπόμενος ὑπὸ τῆς συγκλήτου ἐπὶ τὸ καταστήσασθαι τὰς κατὰ τὴν οἰκουμένην βασιλείας, ἵνα τοῖς προσήκουσιν ἐγχειρισθῶσιν, πέντε μόνους συνεπήγετο οἰκέτας, ὡς ἱστορεῖ Πολύβιος καὶ</TextUnit>
    <TextUnit id="1610" loc="273b">Ποσειδώνιος, καὶ ἑνὸς ἀποθανόντος κατὰ τὴν ὁδοιπορίαν ἐπέστειλε τοῖς οἰκείοις ἄλλον ἀντ' ἐκείνου πριαμένους πέμψαι αὐτῷ. ̓Ιούλιος δὲ Καῖσαρ ὁ πρῶτος πάντων ἀνθρώπων περαιωθεὶς ἐπὶ τὰς Βρεττανίδας νήσους μετὰ χιλίων σκαφῶν τρεῖς οἰκέτας τοὺς πάντας συνεπήγετο, ὡς Κόττας ἱστορεῖ ὁ τότε ὑποστρατηγῶν αὐτῷ ἐν τῷ περὶ τῆς ̔Ρωμαίων πολιτείας συγγράμματι, ὃ τῇ πατρίῳ ἡμῶν γέγραπται φωνῇ. ἀλλ' οὐ Σμινδυρίδης ὁ Συβαρίτης τοιοῦτος, ὦ ̔́Ελληνες, ὃς ἐπὶ τὸν</TextUnit>
    <TextUnit id="1611" loc="273c">̓Αγαρίστης τῆς Κλεισθένους θυγατρὸς ἐξορμῶν γάμον ὑπὸ χλιδῆς καὶ τρυφῆς χιλίους συνεπήγετο οἰκέτας, ἁλιεῖς καὶ ὀρνιθευτὰς καὶ μαγείρους: οὗτος δ' ὁ ἀνὴρ καὶ ἐνδείξασθαι βουλόμενος ὡς εὐδαιμόνως ἔζη, ὡς ἱστορεῖ Χαμαιλέων ὁ Ποντικὸς ἐν τῷ περὶ ἡδονῆς τὸ δ' αὐτὸ βιβλίον καὶ ὡς Θεοφράστου φέρεται οὐκ ἔφη τὸν ἥλιον ἐτῶν εἴκοσιν οὔτ' ἀνατέλλοντα οὔτε δυόμενον ἑωρακέναι. καὶ τοῦτ' ἦν αὐτῷ μέγα καὶ θαυμαστὸν πρὸς  εὐδαιμονίαν. οὗτος, ὡς ἔοικεν, πρωὶ μὲν ἐκάθευδεν, ὀψὲ δ' ἠγείρετο, κατ' ἀμφότερα δυστυχῶν.</TextUnit>
    <TextUnit id="1612" loc="273d">ὁ δὲ Ποντικὸς ̔Εστιαῖος καλῶς ἐκαυχᾶτο μήτε ἀνατέλλοντα μήτε καταδυόμενὸν ποτε τὸν ἥλιον ἑωρακέναι διὰ τὸ παιδείᾳ παντὶ καιρῷ προσέχειν, ὡς ὁ Νικαεὺς Νικίας ἱστορεῖ ἐν ταῖς Διαδοχαῖς. τί οὖν, οὐκ εἶχεν καὶ Σκιπίων καὶ ὁ Καῖσαρ οἰκέτας; εἶχεν, ἀλλ' ἐφύλασσον τοὺς πατρίους νόμους καὶ κεκολασμένως ἔζων τηροῦντες τὰ τῆς πολιτείας ἔθη. συνετῶν γάρ ἐστιν ἀνδρῶν ἐμμένειν τοῖς παλαιοῖς ζηλώμασιν δι' ὧν στρατευόμενοι</TextUnit>
    <TextUnit id="1613" loc="273e">κατεστρέφοντο τοὺς ἄλλους, λαμβάνοντες ἅμα τοῖς δοριαλώτοις καὶ εἴ τι χρήσιμον καὶ καλὸν ὑπῆρχε παρ' ἐκείνοις εἰς μίμησιν: ὅπερ ἐν τοῖς πάλαι χρόνοις ἐποίουν οἱ ̔Ρωμαῖοι. διαφυλάττοντες γὰρ ἅμα καὶ τὰ πάτρια μετῆγον παρὰ τῶν χειρωθέντων εἲ τι λείψανον καλῆς ἀσκήσεως εὕρισκον, τὰ ἀχρηστα ἐκείνοις ἐῶντες, ὅπως μηδ' εἰς ἀνάκτησιν ὧν ἀπέβαλον ἐλθεῖν ποτε δυνηθῶσι. παρὰ γοῦν τῶν ̔Ελλήνων μηχανὰς καὶ ὄργανα πολιορκητικὰ μαθόντες τούτοις αὐτῶν περιεγένοντο, Φοινίκων τε τὰ ναυτικὰ εὑρόντων τούτοις</TextUnit>
    <TextUnit id="1614" loc="273f">αὐτοὺς κατεναυμάχησαν, ἔλαβον δὲ καὶ παρὰ Τυρρηνῶν τὴν σταδίαν μάχην φαλαγγηδὸν ἐπιόντων, καὶ παρὰ Σαυνιτῶν δὲ ἔμαθον θυρεοῦ χρῆσιν, παρὰ δὲ ̓Ιβήρων γαίσων, καὶ ἄλλα δὲ παρ' ἄλλων  μαθόντες ἄμεινον ἐπεξειργάσαντο: : μιμησάμενοί τε κατὰ πάντα τὴν Λακεδαιμονίων πολιτείαν διετήρησαν αὐτὴν μᾶλλον ἢ ἐκεῖνοι. νῦν δὲ τὴν ἐκλογὴν τῶν χρησίμων ποιούμενοι παρὰ τῶν ἐναντίων συναποφέρονται καὶ τὰ μοχθηρὰ ζηλώματα.</TextUnit>
    <TextUnit id="1615" loc="274a">πάτριος μὲν γὰρ ἦν αὐτοῖς, ὡς φησι Ποσειδώνιος, καρτερία καὶ λιτὴ δίαιτα καὶ τῶν ἄλλων τῶν ὑπὸ τὴν κτῆσιν ἀφελὴς καὶ ἀπερίεργος χρῆσις, ἔτι δὲ εὐσέβεια μὲν θαυμαστὴ περὶ τὸ δαιμόνιον, δικαιοσύνη δὲ καὶ πολλὴ τοῦ πλημμελεῖν εὐλάβεια πρὸς πάντας ἀνθρώπους μετὰ τῆς κατὰ γεωργίαν ἀσκήσεως, τοῦτο δ' ἔστιν ἐκ τῶν πατρίων θυσιῶν ὧν ἐπιτελοῦμεν ἰδεῖν:: ὁδούς τε γὰρ πορευόμεθα τεταγμένας καὶ ὡρισμένας καὶ</TextUnit>
    <TextUnit id="1616" loc="274b">τεταγμένα φέρομεν καὶ λέγομεν ἐν ταῖς εὐχαῖς καὶ δρῶμεν ἐν ταῖς ἱερουργίαις, ἀφελῆ τε ταῦτα καὶ λιτά, καὶ οὐδὲν πλέον τῶν κατὰ φύσιν οὔτε ἠμφιεσμένοι καὶ περὶ τὰ σώματα ἔχοντες οὔτε ἀπαρχόμενοι, ἐσθῆτάς τε ἔχομεν καὶ ὑποδέσεις εὐτελεῖς πίλους τε ταῖς κεφαλαῖς περικείμεθα προβατείων δερμάτων δασεῖς, κεράμεα δὲ καὶ χαλκᾶ τὰ διακονήματα κομίζομεν κἀν τούτοις βρωτὰ καὶ ποτὰ πάντων ἀπεριεργότατα, ἄτοπον ἡγούμενοι τοῖς μὲν θεοῖς πέμπειν κατὰ τὰ πάτρια</TextUnit>
    <TextUnit id="1617" loc="274c">αὑτοῖς δὲ χορηγεῖν κατὰ τὰ ἐπείσακτα:: καίτοι γε τὰ μὲν εἰς ἡμᾶς δαπανώμενα τῇ χρείᾳ μετρεῖται τὰ δ' εἰς τοὺς θεοὺς ἀπαρχαί τινὲς εἰσι.  Μούκιος γοῦν Σκευόλας τρίτος ἐν ̔Ρώμῃ τὸν Φάνιον ἐτήρει νόμον αὐτὸς καὶ Αἴλιος Τουβέρων καὶ ̔Ρουτίλιος ̔Ροῦφος ὁ τὴν πάτριον ἱστορίαν γεγραφώς. ἐκέλευε δ' ὁ νόμος τριῶν μὲν πλείονας τῶν ἔξω τῆς οἰκίας μὴ ὑποδέχεσθαι, κατὰ ἀγορὰν δὲ τῶν πέντε:: τοῦτο δὲ τρὶς τοῦ μηνὸς ἐγίνετο. ὀψωνεῖν δὲ πλείονος τῶν δυεῖν δραχμῶν καὶ ἡμίσους οὐκ ἐπέτρεπεν: κρέως δὲ καπνιστοῦ δεκαπέντε τάλαντα δαπανᾶν εἰς τὸν ἐνιαυτὸν ἐπεχώρει</TextUnit>
    <TextUnit id="1618" loc="274d">καὶ ὅσα γῆ φέρει λάχανα καὶ ὀσπρέων ἑψήματα. σμικρᾶς δὲ πάνυ τῆς δαπάνης ὑπαρχούσης διὰ τὸ τοὺς παρανομοῦντας καὶ ἀφειδῶς ἀναλίσκοντας ἀνατετιμηκέναι τὰ ὥνια πρὸς τὸ ἐλευθεριώτερον νομίμως προήρχοντο:: ὁ μὲν γὰρ Τουβέρων παρὰ τῶν ἐν τοῖς ἰδίοις ἀγροῖς ὄρνιθας ὠνεῖτο δραχμιαίους, ὁ δὲ ̔Ρουτίλιος παρὰ τῶν ἁλιευόντων αὑτοῦ δούλων τριωβόλου τὴν μνᾶν τοῦ ὄψου καὶ μάλιστα τοῦ θυρσίωνος καλουμένου:: μέρος δ' ἐστὶ τοῦτο θαλασσίου κυνὸς οὕτω καλούμενον. ὁ δὲ</TextUnit>
    <TextUnit id="1619" loc="274e">Μούκιος παρὰ τῶν εὐχρηστουμένων ὑπ' αὐτοῦ πρὸς τὸν αὐτὸν τύπον ἐποιεῖτο τὴν διατίμησιν. ἐκ τοσούτων οὖν μυριάδων ἀνθρώπων οὗτοι μόνοι τὸν νόμον ἐνόρκως ἐτήρουν καὶ δῶρον οὐδὲ τὸ μικρότατον ἐδέχοντο, αὐτοὶ δ' ἄλλοις ἐδίδοσαν καὶ φίλοις τοῖς ἀπὸ παιδείας ὁρμωμένοις μεγάλα:καὶ γὰρ ἀντείχοντο τῶν ἐκ τῆς στοᾶς δογμάτων.  Τῆς δὲ πολυτελείας τῆς νῦν ἀκμαζούσης πρῶτος ἡγεμὼν ἐγένετο Λεύκολλος ὁ καταναυμαχήσας Μιθριδάτην, ὡς Νικόλαος ὁ περιπατητικὸς ἱστορεῖ::</TextUnit>
    <TextUnit id="1620" loc="274f">ἀφικόμενος γὰρ εἰς τὴν ̔Ρώμην μετὰ τὴν ἧτταν τὴν Μιθριδάτου ἔτι τε τὴν Τιγράνου τοῦ ̓Αρμενίου καὶ θριαμβεύσας λόγον τε ἀποδοὺς τῶν τοῦ πολέμου πράξεων ὤκειλεν εἰς πολυτελῆ δίαιταν ἐκ τῆς παλαιᾶς σωφροσύνης καὶ πρῶτος τρυφῆς εἰσηγητὴς ̔Ρωμαίοις ἐγένετο, καρπωσάμενος δυεῖν βασιλέων τῶν προειρημένων πλοῦτον. Κάτων δὲ ἐκεῖνος, ὡς Πολύβιος ἱστορεῖ ἐν τῇ πρώτῃ καὶ τριακοστῇ τῶν ἱστοριῶν, ἐδυσχέραινε</TextUnit>
    <TextUnit id="1621" loc="275a">καὶ ἐκεκράγει ὅτι τινὲς τὰς ξενικὰς τρυφὰς εἰσήγαγον εἰς τὴν ̔Ρώμην, τριακοσίων μὲν δραχμῶν κεράμιον ταρίχων Ποντικῶν ὠνησάμενοι, καὶ μειράκια δ' εὔμορφα ὑπερβαλλούσης ἀγρῶν τιμῆς, πρότερον δὲ οὕτως ὀλιγοδεεῖς ἦσαν οἱ τὴν ̓Ιταλίαν κατοικοῦντες ὥστε καὶ καθ' ἡμᾶς ἔτι, φησὶν ὁ Ποσειδώνιος, οἱ σφόδρα εὐκαιρούμενοι τοῖς βίοις, ἦγον τοὺς υἱοὺς ὕδωρ μὲν ὡς τὸ πολὺ πίνοντας, ἐσθίοντας δ' ὃ τι ἂν τύχῃ. καὶ πολλάκις, φησίν, πατὴρ ἢ μήτηρ υἱὸν ἠρώτα πότερον ἀπίους ἢ κάρυα βούλεται δειπνῆσαι, καὶ τούτων</TextUnit>
    <TextUnit id="1622" loc="275b">τι φαγὼν ἠρκεῖτο καὶ ἐκοιμᾶτο. νῦν δέ, ὡς ὁ Θεόπομπος ἱστορεῖ ἐν τῇ πρώτῃ τῶν Φιλιππικῶν , οὐδεὶς ἐστι καὶ τῶν μετρίως εὐπορουμένων ὅστις  οὐ πολυτελῆ μὲν τράπεζαν παρατίθεται, μαγείρους δὲ καὶ θεραπείαν ἄλλην πολλὴν κέκτηται καὶ πλείω δαπανᾷ τὰ καθ' ἡμέραν ἢ πρότερον ἐν ταῖς ἑορταῖς καὶ ταῖς θυσίαις ἀνήλισκον.” ̓Επεὶ δὲ εἰς ἱκανὸν μῆκος προὔβη τὰ τῶν ἀπομνημονευθέντων, αὐτοῦ καταπαύσωμεν τὸν λόγον.  Επιτελουμένου δὲ ἥδη τοῦ δείπνου τῶν Φαγη σίων ἑορτὴν συντελεῖσθαι νομίσαντες οἱ κυνικοὶ πάντων μᾶλλον ηὐφραίνοντο. καὶ ὁ Κύνουλκος ἔφη: “ἕως ἡμεῖς δειπνοῦμεν, ὦ Οὐλπιανὲ λόγοις γὰρ ἑστιᾷ, προβάλλω σοι παρὰ τίνι εἴρηται Φαγήσια ἑορτὴ καὶ Φαγησιπόσια.” καὶ ὃς ἀπορηθεὶς ἐπισχεῖν τε κελεύσας τοὺς παῖδας τὴν περιφορὰν καίτοι ἤδη οὔσης ἑσπέρας: “οὐ συμπεριφέρομαι, ὦ σοφώτατε ὥστε λέγειν σοὶ καιρός, ἵνα μᾶλλον καὶ δειπνήσῃς ἥδιον.” καὶ ὃς “εἰ χάριν ὁμολογήσεις μαθών, λέξω.” ὁμολογήσαντος δ' ἔφη: “Κλέαρχος ̓Αριστοτέλους μαθητής, Σολεὺς δὲ τὸ γένος, ἐν τῷ προτέρῳ περὶ γρίφων: κρατῶ γάρ καὶ τῆς λέξεως διὰ τὸ σφόδρα μοι εἶναι προσφιλῆ οὑτωσί πως εἴρηκε: “ φαγήσια, οἱ δὲ φαγησιπόσια προσαγορεύουσι τὴν ἑορτήν ἐξέλιπε δὲ αὕτη, καθάπερ ἡ τῶν ῥαψῳδῶν ἣν ἦγον καὶ τὴν τῶν Διονυσίων ἐν ᾗ παριόντες ἑκάστῳ  τῶν θεῶν οἷον τιμὴν ἐπετέλουν τὴν ῥαψῳδίαν.”</TextUnit>
    <TextUnit id="1623" loc="276a">ταῦτ' εἶπεν ὁ Κλέαρχος, εἰ δ' ἀπιστεῖς, ὦ ἑταῖρε, καὶ τὸ βιβλίον κεκτημένος οὐ φθονήσω σοι: ἀφ' οὗ πολλὰ ἐκμαθὼν εὐπορήσεις προβλημάτων καὶ γὰρ Καλλίαν ἱστορεῖ τὸν ̓Αθηναῖον γραμματικὴν συνθεῖναι τραγῳδίαν ἀφ' ἧς ποιῆσαι τὰ μέλη καὶ τὴν διάθεσιν Εὐριπίδην ἐν Μηδείᾳ καὶ Σοφοκλέα τὸν Οἰδίπουν.”  θαυμασάντων δὲ πάντων τὸ εὐπαίδευτον τοῦ Κυνούλκου ὁ Πλούταρχος “ κατὰ τὸ ὅμοιον, ἔφη, καὶ ἐν ̓Αλεξανδρείᾳ τῇ ἐμῇ Λαγυνοφόρια ἑορτή τις ἤγετο, περὶ ἧς ἱστορεῖ ̓Ερατοσθένης</TextUnit>
    <TextUnit id="1624" loc="276b">ἐν τῷ ἐπιγραφομένῳ συγγράμματι ̓Αρσινόη, λέγει δὲ οὕτως “ τοῦ Πτολεμαίου κτίζοντος ἑορτῶν καὶ θυσιῶν παντοδαπῶν γένη καὶ μάλιστα περὶ τὸν Διόνυσον, ἠρώτησεν ̓Αρσινόη τὸν φέροντα τοὺς θαλλοὺς τίνα νῦν ἡμέραν ἄγει καὶ τίς ἐστὶν ἑορτή, τοῦ δ' εἰπόντος “ καλεῖται μὲν Λαγυνοφόρια, καὶ τὰ κομισθέντα αὑτοῖς δειπνοῦσι κατακλιθέντες ἐπὶ στιβάδων καὶ ἐξ ἰδίας ἕκαστος λαγύνου παρ' αὑτῶν φέροντες πίνουσιν.” ὡς δ'</TextUnit>
    <TextUnit id="1625" loc="276c">οὗτος ἀπεχώρησεν, ἐμβλέψασα πρὸς ἡμᾶς “συνοίκιά γ', ἔφη, ταῦτα ῥυπαρά. ἀνάγκη γὰρ τὴν σύνοδον γίνεσθαι παμμιγοῦς ὄχλου, θοίνην ἕωλον καὶ οὐδαμῶς εὐπρεπῆ παρατιθεμένων.” εἰ δὲ τὸ γένος τῆς ἑορτῆς ἤρεσκεν, οὐκ ἂν ἐκοπίασε δήπου τὰ αὐτὰ ταῦτα παρασκευάζουσα ἡ βασίλεια καθάπερ ἐν τοῖς Χουσὶν εὐωχοῦνται μὲν γὰρ κατ'  ἰδίαν, παρέχει δὲ ταῦτα ὁ καλέσας ἐπὶ τὴν ἑστίασιν.” ” τῶν δὲ παρόντων γραμματικῶν τις ἀποβλέψας εἰς τὴν τοῦ δείπνου παρασκευὴν ἔφη:  εἶτα πῶς δειπνήσομεν τοσαῦτα δεῖπνα;</TextUnit>
    <TextUnit id="1626" loc="276d">ἴσως διὰ νυκτός, ὡς ὁ χαρίεις ̓Αριστοφάνης ἐν Αἰολοσίκωνι εἶπεν οὕτως λέγων οἱονεὶ δι' ὅλης νυκτός: ὡς καὶ τὸ ̔Ομηρικὸν ἔχει:   κεῖτ' ἔντοσθ' ἄντροιο τανυσσάμενος διὰ μήλων,  ἀντὶ τοῦ διὰ πάντων τῶν μήλων, τὸ μέγεθος αὐτοῦ ἐμφανίζων. πρὸς ὃν ὁ ἰατρὸς ἔφη Δάφνος ὠφελιμώτερά ἐστι, φίλτατοι, παντὶ σώματι τὰ νυκτερινὰ δεῖπνα: τὸ γὰρ τῆς σελήνης ἄστρον πρὸς τὰς τῆς τροφῆς ἁρμόττει πέψεις σηπτικὸν ὑπάρχον</TextUnit>
    <TextUnit id="1627" loc="276e">κατὰ σῆψιν δ' ἡ πέψις. εὐσηπτότερα γοῦν τὰ νύκτωρ θυόμενα τῶν ἱερείων καὶ τῶν ξύλων τὰ πρὸς τὸ σελήνιον κοπτόμενα, καὶ τῶν καρπῶν δὲ οἱ πλεῖστοι πρὸς τὸ σελήνιον πεπαίνονται.  πολλῶν δὲ ὄντων καὶ διαφόρων τῶν παρεσκευασμένων καὶ αἰεὶ παρασκευαζομένων ἰχθύων μεγέθει τε καὶ ποικιλίᾳ ὁ Μυρτίλος ἔφη:  εἰκότως, ἄνδρες φίλοι, πάντων τῶν προσοψημάτων ὄψων καλουμένων ἐξενίκησεν ὁ ἰχθὺς διὰ τὴν ἐξαίρετον ἐδωδὴν μόνος οὕτως καλεῖσθαι διὰ τοὺς ἐπιμανῶς ἐσχηκότας</TextUnit>
    <TextUnit id="1628" loc="276f">πρὸς ταύτην τὴν ἐδωδήν. λέγομεν γοῦν  ὀψοφάγους οὐ τοὺς βόεια ἐσθίοντας, οἷος ἦν ̔Ηρακλῆς, ὃς τοῖς “ βοείοις κρέασιν ἐπήσθιε σῦκα χλωρά,” οὐδὲ τὸν φιλόσυκον, οἷος ἦν Πλάτων ὁ φιλόσοφος, ὡς ἱστορεῖ Φανόκριτος ἐν τῷ περὶ Εὐδόξου: ἱστορεῖ δ' ὅτι καὶ ̓Αρκεσίλας φιλόβοτρυς ἦν, ἀλλὰ τοὺς περὶ τὴν ἰχθυοπωλίαν ἀναστρεφομένους, φιλόμηλοι δ' ἦσαν Φίλιππός τε ὁ Μακεδὼν καὶ ὁ υἱὸς αὐτοῦ ̓Αλέξανδρος, ὡς</TextUnit>
    <TextUnit id="1629" loc="277a">Δωρόθεός φησιν τῇ ἕκτῃ τῶν περὶ ̓Αλέξανδρον ἱστοριῶν. Χάρης δὲ ὁ Μυτιληναῖος ἱστορεῖ ὡς κάλλιστα μῆλα εὑρὼν ὁ ̓Αλέξανδρος περὶ τὴν Βαβυλωνίαν χώραν τούτων τε πληρώσας τὰ σκάφη μηλομαχίαν ἀπὸ τῶν νεῶν ἐποιήσατο, ὡς τὴν θέαν ἡδίστην γενέσθαι, οὐκ ἀγνοῶ δὲ ὅτι ὄψον κυρίως καλεῖται πᾶν τὸ πυρὶ κατασκευαζόμενον εἰς ἐδωδὴν ἤτοι γὰρ ἕψον ἐστὶν ἢ παρὰ τὸ ὠπτῆσθαι ὠνόμασται.  πολλῶν οὖν ὄντων τῶν ἰχθύων, οὓς κατὰ τὰς ἑκάστας ὥρας ἐδαινύμεθα, ὦ θαυμασιώτατε Τιμόκρατες, κατὰ γὰρ τὸν Σοφοκλέα</TextUnit>
    <TextUnit id="1630" loc="277b">χορὸς δ' ἀναύδων ἰχθύων ἐπερρόθει,  σαίνοντες οὐραίοισι  οὐ τὴν κεκτημένην, ἀλλὰ τὰς λοπάδας: καὶ κατὰ τὰς ̓Αχαιοῦ δὲ Μοίρας:   πολὺς γὰρ ὅμιλος ποντίου κύκλου σοβῶν ἐνάλιος θεωρία,  χραίνοντες οὐραίοισιν εὐδίαν ἁλός,  ἀπομνημονεύσω δέ σοι ἃ περὶ ἑκάστου ἔλεξαν οἱ δειπνοσοφισταί. πάντες γὰρ συνεισήνεγκαν εἰς</TextUnit>
    <TextUnit id="1631" loc="277c">αὐτοὺς τὰς ἐκ βιβλίων συμβολάς, ὧν τὰ ὀνόματα διὰ τὸ πλῆθος παραλείψω.   ὅστις ἀγοράζων ὄψον  ἐξὸν ἀπολαύειν ἰχθύων ἀληθινῶν  ῥαφανῖδας ἐπιθυμεῖ πρίασθαι, μαίνεται:  φησὶν ̓́Αμφις ἐν Λευκάδι ἵνα δὲ εὐμνημόνευτά σοι γένηται τὰ λεχθέντα, κατὰ στοιχεῖον τάξω τὰ ὀνόματα, καὶ γὰρ Σοφοκλέους εἰπόντος ἐν Αἴαντι μαστιγοφόρῳ τοὺς ἰχθῦς ἑλλοὺς   ἐφῆκεν ἑλλοῖς ἰχθύσιν διαφθοράν,  ἐζήτησέν τις εἰ καὶ τῶν πρὸ αὐτοῦ τις τῷ ὀνόματι κέχρηται. πρὸς ὃν ὁ Ζωίλος ἔφη:  ἐγὼ δὲ οὐκ</TextUnit>
    <TextUnit id="1632" loc="277d">ὢν ὀψοφαγίστατός ̔ οὕτω γὰρ Ξενοφῶν ὠνόμασεν ἐν ̓Απομνημονεύμασι γράφων οὕτως : “ὀψοφαγίστατός τε καὶ βλακίστατός ἐστιν” ̓ οἶδα ὅτι ὁ τὴν Τιτανομαχίαν ποιήσας, εἴτ' Εὔμηλός ἐστιν ὁ Κορίνθιος ἢ ̓Αρκτῖνος ἢ ὅστις δήποτε χαίρει ὀνομαζόμενος, ἐν τῷ δευτέρῳ οὕτως εἴρηκεν  ἐν δ' αὐτῇ πλωτοὶ χρυσώπιδες ἰχθύες ἑλλοὶ  νήχοντες παίζουσι δι' ὕδατος ἀμβροσίοιο.</TextUnit>
    <TextUnit id="1633" loc="277e">ἔχαιρε δὲ Σοφοκλῆς τῷ ἐπικῷ κύκλῳ, ὡς καὶ ὅλα δράματα ποιῆσαι κατακολουθῶν τῇ ἐν τούτῳ μυθοποιίᾳ. παρατεθεισῶν οὖν ἀμιῶν ἔφη τις:  ταύτας  ̓Αριστοτέλης ἱστορεῖ τὰ μὲν βράγχια ἔχειν καλυπτά, εἶναι καρχαρόδοντας καὶ τῶν συναγελαζομένων καὶ σαρκοφάγων χολήν τε ἔχειν ἰσομήκη τῷ ἐντέρῳ καὶ σπλῆνα ὁμοίως, λέγεται δὲ ὡς</TextUnit>
    <TextUnit id="1634" loc="277f">θηρευθεῖσαι προσανάλλονται καὶ ἀποτρώγουσαι τὴν ὁρμιὰν ἐκφεύγουσιν. μνημονεύει δ' αὐτῶν ̓́Αρχιππος ἐν ̓Ιχθύσι λέγων οὕτως::  ὅτε δ' ἦσθες ἀμίας παχείας.  καὶ ̓Επίχαρμος δ' ἐν Σειρῆσιν   πρωὶ μὲν γ' ἀτενὲς ἀπ' ἀοῦς ἀφύας ἀπεπυρίζομες  στρογγύλας καὶ δελφακίνας ὀπτὰ κρέα καὶ πωλύπους,  καὶ γλυκὺν γ' ἐπ' ὦν ἐπίομες οἶνον. β. οἰβοιβοῖ  τάλας. α. περὶ γα μὰν αἴκλου τί κὰ τις καὶ λέγοι. β. φοῦ  τῶν κακῶν.</TextUnit>
    <TextUnit id="1635" loc="278a">α. ὅκα παρῇ τρίγλα τε μία παχῆα κἀμίαι δύο  διατετμαμέναι μέσαι φάσσαι τε τοσσαῦται παρῆν σκορπίοι τε.  ̓Αριστοτέλης δὲ παρετυμολογῶν αὐτῆς τοὔνομά φησιν ὠνομάσθαι παρὰ τὸ ἅμα ἰέναι ταῖς παραπλησίαις ἐστὶ γὰρ συναγελαστική. ̔Ικέσιος δ' ἐν τοῖς περὶ ὕλης εὐχύλους μὲν αὐτὰς εἶναι καὶ ἁπαλάς, πρὸς δὲ τὰς ἐκκρίσεις μέσας, ἧσσον δὲ τροφίμους, ὁ δὲ ὀψοδαίδαλος ̓Αρχέστρατος ἐν τῇ Γαστρολογίᾳ οὕτως γὰρ ἐπιγράφεσθαί φησι Λυκόφρων</TextUnit>
    <TextUnit id="1636" loc="278b">ἐν τοῖς περὶ κωμῳδίας ὡς τὴν Κλεοστράτου  τοῦ Τενεδίου ̓Αστρολογίαν̓ περὶ τῆς ἀμίας φησὶν οὕτως   τὴν δ' ἀμίαν φθινοπώρου, ὅταν πλειὰς καταδύνῃ,  πάντα τρόπον σκεύαζε, τί σοι τάδε μυθολογεύω; οὐ γὰρ μὴ σὺ διαφθείρῃς οὐδ' ἂν ἐπιθυμῇς. εἰ δ' ἐθέλεις καὶ τοῦτο δαήμεναι, ὦ φίλε Μόσχε,  ὅντινα χρή σε τρόπον κείνην διαθεῖναι ἄριστα,</TextUnit>
    <TextUnit id="1637" loc="278c">ἐν συκῆς φύλλοις καὶ ὀριγάνῳ οὐ μάλα πολλῇ: μὴ τυρόν, μὴ λῆρον: ἁπλῶς δ' οὕτως θεραπεύσας ἐν συκῆς φύλλοις σχοίνῳ κατάδησον ἄνωθεν,  εἶθ' ὑπὸ θερμὴν ὦσον ἔσω σποδόν, ἐν φρεσὶ καιρὸν γιγνώσκων ὁπότ' ἔστ' ὀπτή, καὶ μὴ κατακαύσῃς. ἔστω δ' αὕτη σοι Βυζαντίου ἐξ ἐρατεινοῦ, εἴπερ ἔχειν ἀγαθὴν ἐθέλεις, κἂν ἐγγὺς ἁλῷ που  τοῦδε τόπου, κεδνὴν λήψει: τηλοῦ δὲ θαλάσσης</TextUnit>
    <TextUnit id="1638" loc="278d">̔Ελλησποντιάδος χείρων, κἂν κλεινόν: ἀμείψῃς  Αἰγαίου πελάγους ἔναλον πόρον, οὐκ ἔθ' ὁμοία γίγνεται, ἀλλὰ καταισχύνει τὸν πρόσθεν ἔπαινον.  οὗτος ὁ ̓Αρχέστρατος ὑπὸ φιληδονίας γῆν πᾶσαν καὶ θάλασσαν περιῆλθεν ἀκριβῶς, ἐμοὶ δοκεῖ, τὰ πρὸς γαστέρα ἐπιμελῶς ἐξετάσαι βουληθείς: καὶ ὥσπερ οἱ τὰς Περιηγήσεις καὶ τοὺς Περίπλους ποιησάμενοι μετ' ἀκριβείας ἐθέλει πάντα ἐκτίθεσθαι “ ὅπου ἐστὶν ἕκαστον κάλλιστον βρωτόν τε ποτόν τε.” τοῦτο γάρ αὐτὸς ἐν τῷ</TextUnit>
    <TextUnit id="1639" loc="278e">προοιμίῳ ἐπαγγέλλεται τῶν καλῶν τούτων  ὑποθηκῶν ὧν πρὸς τοὺς ἑταίρους ποιεῖται Μόσχον τε καὶ Κλέανδρον, ὥσπερ ὑποτιθέμενος αὐτοῖς κατὰ τὴν Πυθίαν ζητεῖν  ἵππον Θεσσαλικὴν Λακεδαιμονίην τε γυναῖκα,  ἄνδρας δ' οἳ πίνουσιν ὕδωρ καλῆς ̓Αρεθούσης.  Χρύσιππος δ' αὐτὸν ὁ ὄντως φιλόσοφος καὶ περὶ πάντα ἀνήρ ἀρχηγὸν ̓Επικούρῳ φησὶ γενέσθαι</TextUnit>
    <TextUnit id="1640" loc="278f">καὶ τοῖς τὰ τούτου ἐπισταμένοις τῆς πάντα διαλυμηναμένης ἡδονῆς: καὶ γὰρ οὐκ ἐγκαλυπτόμενος ὁ ̓Επίκουρος λέγει, ἀλλὰ μεγάλῃ τῇ φωνῇ: “οὐ γὰρ ἔγωγε δύναμαι νοῆσαι τἀγαθὸν ἀφελὼν μὲν τὴν διὰ χυλῶν, ἀφελὼν δὲ τὴν δι' ἀφροδισίων ἡδονήν.” οἴεται γὰρ οὕτως ὁ σοφὸς καὶ τὸν ἀσώτων βίον ἀνεπίληπτον εἶναι, εἴπερ αὐτῷ προσγένοιτο τὸ ἀδεὲς καὶ ἵλεων διὸ καὶ οἱ τῆς κωμῳδίας ποιηταὶ κατατρέχοντές που τῆς ἡδονῆς καὶ ἀκρασίας ἐπικούρους καὶ βοηθοὺς βοῶσιν.</TextUnit>
    <TextUnit id="1641" loc="279a">Βάτων μὲν ἐν Συνεξαπατῶντι δυσχεραίνοντα ποιήσας πατέρα τῷ τοῦ υἱοῦ παιδαγωγῷ καὶ λέγοντα:   ἀπολώλεκας τὸ μειράκιόν μου παραλαβών,  ἀκάθαρτε, καὶ πέπεικας ἐλθεῖν ἐς βίον  ἀλλότριον αὑτοῦ: καὶ πότους ἑωθινοὺς  πίνει διὰ σὲ νῦν, πρότερον οὐκ εἰθισμένος. β. εἶτ' εἰ μεμάθηκε, δέσποτα, ζῆν, ἐγκαλεῖς; α. ζῆν δ' ἐστὶ τὸ τοιοῦθ'; β. ὡς λέγουσιν οἱ  σοφοί:  ὁ γοῦν ̓Επίκουρός φησιν εἶναι τἀγαθὸν  τὴν ἡδονὴν δήπουθεν οὐκ ἔστιν δὲ ἔχειν</TextUnit>
    <TextUnit id="1642" loc="279b">ταύτην ἑτέρωθεν, ἐκ δὲ τοῦ ζῆν δὴ καλῶς εὖ ζῶς' ἅπαντες, ἦ τυχὸν δώσεις ἐμοί2; α. ἑόρακας οὖν φιλόσοφον, εἰπέ μοι, τινὰ  μεθύοντ' ἐπὶ τούτοις θ' οἷς λέγεις κηλούμενον; β. ἅπαντας: οἱ γὰρ τὰς ὀφρῦς ἐπηρκότες  καὶ τὸν φρόνιμον ζητοῦντες ἐν τοῖς περιπάτοις  καὶ ταῖς διατριβαῖς ὥσπερ ἀποδεδρακότα οὕτως, ἐπὰν γλαυκίσκος αὐτοῖς παρατεθῇ,  ἴσασιν οὗ δεῖ πρῶτον ἅψασθαι τόπου</TextUnit>
    <TextUnit id="1643" loc="279c">καὶ τὴν κεφαλὴν ζητοῦσιν ὥσπερ πράγματος,  ὥστ' ἐκπεπλῆχθαι πάντας.  καὶ ἐν τῷ ̓Ανδροφόνῳ δὲ ἐπιγραφομένῳ ὁ αὐτὸς Βάτων διαπαίξας τινὰ τῶν ἐπιεικῶν φιλοσόφων ἐπιφέρει  ἐξὸν γυναῖκ' ἔχοντα κατακεῖσθαι καλὴν  καὶ Λεσβίου χυτρῖδε λαμβάνειν δύο: ὁ φρόνιμος οὗτός: ἐστι, τοῦτο τἀγαθόν. ̓Επίκουρος ἔλεγε ταῦθ' ἃ νῦν ἐγὼ λέγω. εἰ τοῦτον ἔζων πάντες ὃν ἐγὼ ζῶ βίον,</TextUnit>
    <TextUnit id="1644" loc="279d">̔Ηγήσιππος δ' ἐν Φιλεταίροις:  ̓Επίκουρος ὁ σοφὸς ἀξιώσαντός τινος εἰπεῖν πρὸς αὐτὸν ὅτι ποτ' ἐστὶ τἀγαθὸν ὃ διὰ τέλους ζητοῦσιν, εἶπεν ἡδονήν. β. εὖ γ', ὦ κράτιστ' ἄνθρωπε καὶ σοφώτατε:   τοῦ γὰρ μασᾶσθαι κρεῖττον οὐκ ἔστ' οὐδὲ ἓν ἀγαθὸν Α. πρόσεστιν ἡδονῇ γὰρ τἀγαθόν.    ἀσπάζονται δὲ οὐ μόνον οἱ ̓Επικούρειοι τὴν ἡδονήν,  ἀλλὰ καὶ οἱ Κυρηναικοὶ καὶ οἱ Θάσιοι,</TextUnit>
    <TextUnit id="1645" loc="279e">Μνησιστράτειοι δὲ καλούμενοι: καὶ γὰρ οὗτοι ζῆν μὲν ἡδέως χαίρουσιν, ὥς φησι Ποσειδώνιος. οὐ μακρὰν δὲ τούτων ἦν καὶ Σπεύσιππος ὁ Πλάτωνος ἀκουστὴς καὶ συγγενής: Διονύσιος γοῦν ὁ τύραννος ἐν ταῖς πρὸς αὐτὸν ἐπιστολαῖς καὶ τὰ τῆς φιληδονίας αὐτοῦ διεξερχόμενος ἔτι τε τῆς φιλαργυρίας ἐρανίζεσθαί τε παρὰ πολλῶν αὐτὸν διελέγχων ὀνειδίζει καὶ τὸν Λασθενείας τῆς ̓Αρκαδικῆς</TextUnit>
    <TextUnit id="1646" loc="279f">ἑταίρας ἔρωτα ἐπὶ πᾶσίν τε λέγει τάδε: “σύ τισι φιλαργυρίαν ὀνειδίζεις αὐτὸς μηδὲν ἐλλελοιπὼς αἰσχροκερδείας; τί γὰρ οὐ πεποίηκας; οὐχ ὑπὲρ ὧν ̔Ερμείας ὤφειλεν αὐτὸς ἐκτετικὼς ἔρανον συνάγειν ἐπιχειρεῖς;”  περὶ δὲ τοῦ ̓Επικούρου Τίμων ἐν γ' σίλλων φησί:  γαστρὶ χαριζόμενος, τῆς οὐ λαμυρώτερον οὐδέν.  ταύτης γὰρ ἕνεκεν ὁ ἀνήρ καὶ τῆς ἄλλης τῆς κατὰ σάρκα ἡδονῆς ἐκολάκευεν καὶ ̓Ιδομενέα καὶ Μητρόδωρον. καὶ αὐτὸς δέ που ὁ Μητρόδωρος οὐκ ἀποκρυπτόμενος</TextUnit>
    <TextUnit id="1647" loc="280a">τὰς καλὰς ταύτας θέσεις φησίν “ περὶ γαστέρα γάρ, ὦ φυσιολόγε Τιμόκρατες, περὶ γαστέρα ὁ κατὰ φύσιν βαδίζων λόγος τὴν ἅπασαν ἔχει σπουδήν.” ̓Επίκουρος γὰρ ἦν ὁ τούτων διδάσκαλος, ὃς καὶ βοῶν ἔλεγεν: “ ἀρχὴ  καὶ ῥίζα παντὸς ἀγαθοῦ ἡ τῆς γαστρὸς ἡδονή, καὶ τὰ σοφὰ καὶ τὰ περιττὰ εἰς ταύτην ἔχει τὴν ἀναφοράν.” κἀν τῷ περὶ τέλους δέ φησιν οὕτω πως: “οὐ γὰρ ἔγωγε δύναμαι νοῆσαι τἀγαθὸν</TextUnit>
    <TextUnit id="1648" loc="280b">ἀφαιρῶν μὲν τὰς διὰ χυλῶν ἡδονάς, ἀφαιρῶν δὲ τὰς δι' ἀφροδισίων, ἀφαιρῶν δὲ τὰς δι' ἀκροαμάτων, ἀφαιρῶν δὲ τὰς διὰ μορφῆς κατ' ὄψιν ἡδείας κινήσεις.” καὶ προελθών ̔ φησἰ λέγει, “ τιμητέον τὸ καλὸν καὶ τὰς ἀρετὰς καὶ τὰ τοιουτότροπα, ἐὰν ἡδονὴν παρασκευάζῃ: ἐὰν δὲ μὴ παρασκευάζῃ, χαίρειν ἐατέον.”  πρότερος δὲ τοῦ ̓Επικούρου Σοφοκλῆς ὁ τραγῳδιοποιὸς ἐν ̓Αντιγόνῃ περὶ τῆς ἡδονῆς τοιαῦτα εἴρηκεν   τὰς γὰρ ἡδονὰς  ὅταν προδῶσιν ἄνδρες, οὐ τίθημ' ἐγὼ  ζῆν τοῦτον, ἀλλ' ἔμψυχον ἡγοῦμαι νεκρόν.</TextUnit>
    <TextUnit id="1649" loc="280c">πλούτει τε γὰρ κατ' οἶκον, εἰ βούλει, μέγα  καὶ ζῆ τύραννον σχῆμ' ἔχων ἐὰν δ' ἀπῇ  τούτων τὸ χαίρειν, τἄλλ' ἐγὼ καπνοῦ σκιᾶς  οὐκ ἂν πριαίμην ἀνδρὶ πρὸς τὴν ἡδονήν.  Φιλέταιρος Κυναγίδι:  τί δεῖ γὰρ ὄντα θνητόν, ἱκετεύω, ποιεῖν  πλὴν ἡδέως ζῆν τὸν βίον καθ' ἡμέραν,  ἐὰν ἔχῃ τις ὁπόθεν; ἀλλὰ δεῖ σκοπεῖν  τοῦτ' αὐτὸ τἀνθρώπει' ὁρῶντα πράγματα,</TextUnit>
    <TextUnit id="1650" loc="280d">εἰς αὔριον δὲ μηδὲ φροντίζειν ὅ τι  ἔσται: περίεργόν ἐστιν ἀποκεῖσθαι πάνυ  ἕωλον ἔνδον τἀργύριον. καὶ ἐν Οἰνοπίωνι δὲ ὁ αὐτός φησιν   θνητῶν δ' ὅσοι  ζῶσιν κακῶς ἔχοντες ἄφθονον βίον,  ἐγὼ μὲν αὐτοὺς ἀθλίους εἶναι λέγω. οὐ γὰρ θανών γ' ἄνθρωποι ἔγχελυν φάγοις  οὐδ' ἐν νεκροῖσι πέττεται γαμήλιος.  ̓Απολλόδωρος δ' ὁ Καρύστιος ἐν Γραμματειδιοποιῷ:  ὦ πάντες ἄνθρωποι, τί τὸ ζῆν ἡδέως</TextUnit>
    <TextUnit id="1651" loc="280e">παρέντες ἐπιμελεῖσθε τοῦ κακῶς ποιεῖν  πολεμοῦντες ἀλλήλους; πότερα πρὸς τῶν θεῶν  ἐπιστατεῖ τις τοῦ βίου νυνὶ τύχη ἄγροικος ἡμῶν οὔτε παιδείαν ὅλως  εἰδυῖα, τί τὸ κακὸν ποτ': ἢ τί τἀγαθὸν  ἔστ' ἀγνοοῦσα παντελῶς, εἰκῆ τέ πως  ἡμᾶς κυλίνδους' ὅντιν' ἂν τύχῃ τρόπον; οἶμαί γε. τίς γὰρ μᾶλλον ἂν προείλετο  ̔́Ελλην ἀληθῶς οὖσα λεπομένους ὁρᾶν</TextUnit>
    <TextUnit id="1652" loc="280f">αὐτοὺς ὑφ' αὑτῶν καὶ καταπίπτοντας νεκρούς,  ἐξὸν ἱλαρούς, παίζοντας, ὑποπεπωκότας,  αὐλουμένους ὡς δεῖ; λέγ' αὐτή, γλυκυτάτη,  ἔλεγχ' ἄγροικον οὖσαν ἡμῶν τὴν τύχην.  καὶ προελθών:  οὐ τοῦτο τὸ ζῆν ἐστι τὸν καλούμενον  θεῶν ἀληθῶς βίον; ὅσῳ δ' ἡδίονα τὰ πράγματ' ἐν ταῖς πόλεσιν ἦν ἂν ἢ τὰ νῦν, εἰ μεταβαλόντες τὸν βίον διήγομεν</TextUnit>
    <TextUnit id="1653" loc="281a">πίνειν ̓Αθηναίους ἅπαντας τοὺς μέχρι   ἐτῶν τριάκοντ', ἐξιέναι τοὺς δ' ἱππέας  ἐπὶ κῶμον εἰς Κόρινθον ἡμέρας δέκα  στεφάνους ἔχοντας καὶ μύρον πρὸ ἡμέρας,  τοὺς τὴν ῥάφανον πωλοῦντας ἕψειν Μεγαρέων,  εἰς τὸ βαλανεῖον ἀπιέναι τοὺς συμμάχους,  κεραννύναι τὸν οἶνον Εὐβοεῖς. τρυφὴ  καὶ βίος ἀληθῶς. ἀλλ' ἀπαιδεύτῳ τύχῃ</TextUnit>
    <TextUnit id="1654" loc="281b">δουλεύομεν.  φιλήδονον δ' οἱ ποιηταὶ καὶ τὸν ἀρχαῖόν φασι γενέσθαι Τάνταλον ὁ γοῦν τὴν τῶν ̓Ατρειδῶν ποιήσας κάθοδον ἀφικόμενον αὐτὸν λέγει πρὸς τοὺς θεοὺς καὶ συνδιατρίβοντα ἐξουσίας τυχεῖν παρὰ τοῦ Διὸς αἰτήσασθαι ὅτου ἐπιθυμεῖ, τὸν δὲ πρὸς τὰς ἀπολαύσεις ἀπλήστως διακείμενον ὑπὲρ αὐτῶν τε τούτων μνείαν ποιήσασθαι καὶ τοῦ ζῆν τὸν αὐτὸν τρόπον τοῖς θεοῖς. ἐφ' οἷς ἀγανακτήσαντα</TextUnit>
    <TextUnit id="1655" loc="281c">τὸν Δία τὴν μὲν εὐχὴν ἀποτελέσαι διὰ τὴν ὑπόσχεσιν, ὅπως δὲ μηδὲν ἀπολαύῃ τῶν παρακειμένων, ἀλλὰ διατελῇ ταραττόμενος, ὑπὲρ τῆς κεφαλῆς ἐξήρτησεν αὐτῷ πέτρον, δι' ὃν οὐ δύναται τῶν παρακειμένων τυχεῖν οὐδενός. καὶ τῶν στωικῶν δέ τινες συνεφήψαντο ταύτης τῆς ἡδονῆς: ̓Ερατοσθένης γοῦν ὁ Κυρηναῖος μαθητὴς γενόμενος ̓Αρίστωνος τοῦ Χίου, ὃς ἦν εἷς τῶν ἀπὸ τῆς στοᾶς, ἐν τῷ ἐπιγραφομένῳ ̓Αρίστωνι παρεμφαίνει τὸν διδάσκαλον ὡς ὕστερον ὁρμήσαντα</TextUnit>
    <TextUnit id="1656" loc="281d">ἐπὶ τρυφήν, λέγων ὧδε: “ἤδη δέ ποτε καὶ τοῦτον πεφώρακα τὸν τῆς ἡδονῆς καὶ ἀρετῆς μεσότοιχον διορύττοντα καὶ ἀναφαινόμενον παρὰ τῇ ἡδονῇ.” καὶ ̓Απολλοφάνης δὲ γνώριμος δὲ ἦν καὶ οὗτος  τοῦ ̓Αρίστωνος ἐν τῷ ̓Αρίστωνι, καὶ αὐτὸς οὕτως ἐπιγράψας τὸ σύγγραμμα, ἐμφανίζει τὴν τοῦ διδασκάλου φιληδονίαν. περὶ δὲ Διονυσίου τοῦ ̔Ηρακλεώτου τί δεῖ καὶ λέγειν; ὃς ἄντικρυς ἀποδὺς τὸν τῆς ἀρετῆς χιτῶνα ἀνθινὰ μετημφιάσατο καὶ Μεταθέμενος καλούμενος ἔχαιρε, καίτοι</TextUnit>
    <TextUnit id="1657" loc="281e">γηραιὸς ἀποστὰς τῶν τῆς στοᾶς λόγων καὶ ἐπὶ τὸν ̓Επίκουρον μεταπηδήσας: περὶ οὗ οὐκ ἀχαρίτως ὁ Τίμων ἔφη :   ἡνίκ' ἐχρῆν δύνειν, νῦν ἄρχεται ἡδύνεσθαι:  ὥρη ἐρᾶν, ὥρη δὲ γαμεῖν, ὥρη δὲ πεπαῦσθαι.  ̓Απολλόδωρος ὁ ̓Αθηναῖος ἐν τῷ τρίτῳ περὶ Σώφρονος τῷ εἰς τοὺς ἀνδρείους μίμους προθεὶς τὸ “ καταπυγοτέραν τ' ἀλφηστᾶν,” φησίν “ ἰχθῦς</TextUnit>
    <TextUnit id="1658" loc="281f">τινες οἱ ἀλφησταὶ τὸ μὲν ὅλον κιρροειδεῖς, πορφυρίζοντες δὲ κατά τινα μέρη. φασὶ δ' αὐτοὺς ἁλίσκεσθαι σύνδυο καὶ φαίνεσθαι τὸν ἕτερον ἐπὶ τοῦ ἑτέρου κατ' οὐρὰν ἑπόμενον. ἀπὸ τοῦ οὖν κατὰ τὴν πυγὴν θατέρῳ τὸν ἕτερον ἀκολουθεῖν τῶν ἀρχαίων τινὲς τοὺς ἀκρατεῖς καὶ καταφερεῖς οὕτω καλοῦσιν. [̓Αριστοτέλης ἐν τῷ περὶ ζῴων μονάκανθον εἶναι καὶ κιρρὸν τὸν ἀλφηστικόν. μνημονεύει</TextUnit>
    <TextUnit id="1659" loc="282a">δ' αὐτοῦ καὶ Νουμήνιος ὁ ̔Ηρακλεώτης ἐν ̔Αλιευτικῷ οὕτως:   φυκίδας ἀλφηστήν τε καὶ ἐν χροιῇσιν ἐρυθρὸν σκορπίον.  καὶ ̓Επίχαρμος ἐν ̔́Ηβας γάμῳ:   μύες ἀλφησταί τε κορακῖνοί τε κοριοειδέες.  μνημονεύει δ' αὐτοῦ καὶ Μίθαικος ἐν ̓Οψαρτυτικῷ. ̓Ανθίας κάλλιχθυς: τούτου μέμνηται ̓Επίχαρμος ἐν ̔́Ηβας γάμῳ:</TextUnit>
    <TextUnit id="1660" loc="282b">καὶ σκιφίας χρόμις θ', ὃς ἐν τῷ ἦρι κὰτ τὸν ̓Ανάνιον ἰχθύων πάντων ἄριστος, ἀνθίας δὲ χείματι.  λέγει δὲ ̓Ανάνιος οὕτως:   ἔαρι μὲν χρόμιος ἄριστος, ἀνθίας δὲ χειμῶνι,  τῶν καλῶν δ' ὄψων ἄριστον καρὶς ἐκ συκέης φύλλου.  ἡδὺ δ' ἐσθίειν χιμαίρης φθινοπωρισμῷ κρέας:  δέλφακος δ', ὅταν τραπέωσι καὶ πατέωσιν, ἐσθίειν  καὶ κυνῶν αὕτη τόθ' ὥρη καὶ λαγῶν κἀλωπέκων  ὄιος αὖτ' ὅταν θέρος τ' ᾖ κἠχέται βαβράζωσιν.  εἶτα δ' ἐστὶν ἐκ θαλάσσης θύννος οὐ κακὸν βρῶμα, ἀλλὰ πᾶσιν ἰχθύεσσιν ἐμπρεπὴς ἐν μυττωτῷ</TextUnit>
    <TextUnit id="1661" loc="282c">βοῦς δὲ πιανθείς, δοκέω μέν, καὶ μεσέων νυκτῶν  ἡδὺς κἠμέρης.  τῶν τοῦ ̓Ανανίου πλεόνων ἐμνημόνευσα νομίζων καὶ τοῦτον ὑποθήκας τοῖς λάγνοις τοιαύτας  ἐκτεθῆσθαι. ̓Αριστοτέλης δ' ἐν τῷ περὶ ζῴων ἠθῶν ' ὅπου ἐν ἀνθίας ᾖ,” φησίν, “ οὐκ ἐστὶν θηρίον ᾧ σημείῳ χρώμενοι οἱ σπογγιεῖς κατακολυμβῶσι καλοῦντες αὐτὸν ἱερὸν ἰχθύν.” μνημονεύει δ' αὐτοῦ καὶ Δωρίων ἐν τῷ περὶ ἰχθύων: “ τὸν δ'</TextUnit>
    <TextUnit id="1662" loc="282d">ἀνθίαν τινὲς καὶ κάλλιχθυν καλοῦσιν, ἔτι δὲ καλλιώνυμον καὶ ἔλοπα.” ̔Ικέσιος δ' ἐν τοῖς περὶ ὕλης ὑπὸ μέν τινων λύκον, ὑπὸ δ' ἄλλων καλλιώνυμον εἶναι δ' αὐτὸν χονδρώδη καὶ εὔχυλον καὶ εὐέκκριτον, οὐκ εὐστόμαχον δέ. ̓Αριστοτέλης δὲ καὶ καρχαρόδοντα εἶναι τὸν κάλλιχθυν σαρκοφάγον τε καὶ συναγελαζόμενον. ̓Επίχαρμος δ' ἐν Μούσαις τὸν μὲν ἔλοπα καταριθμεῖται, τὸν δὲ κάλλιχθυν ἢ καλλιώνυμον ὡς τὸν αὐτὸν ὄντα σεσίγηκεν λέγει δὲ περὶ τοῦ ἔλοπος οὕτως:  τόν τε πολυτίματον ἔλοφ' ὁ δ' αὐτὸς χαλκὸς ὤνιος,  ἕνα μόνον, καὶ κῆνον ὁ Ζεὺς ἔλαβε κἠκελήσατο</TextUnit>
    <TextUnit id="1663" loc="282e">κατθέμειν αὐτῷ τὲ οἱ καὶ τᾷ δάμαρτι θωτέρω.  Δωρίων δ' ἐν τῷ περὶ ἰχθύων διαφέρειν φησὶν ἀνθίαν καὶ κάλλιχθυν, ἔτι τε καὶ καλλιώνυμον καὶ ἔλοπα. τίς δ' ἐστὶν ὁ καλούμενος ἱερὸς ἰχθύς; ὁ μὲν τὴν Τελχινιακὴν ἱστορίαν συνθείς, εἴτ' ̓Επιμενίδης ἐστὶν ὁ Κρὴς ἢ Τηλεκλείδης εἴτ' ἄλλος τις, ἱερούς φησιν εἶναι ἰχθύας δελφῖνας καὶ πομπίλους. ἐστὶ</TextUnit>
    <TextUnit id="1664" loc="282f">ὁ ὁ πομπίλος ζῷον ἐρωτικόν, ὡς ἂν καὶ αὐτὸς  γεγονὼς ἐκ τοῦ Οὐρανίου αἵματος ἅμα τῇ ̓Αφροδίτῃ. Νίκανδρος δ' ἐν δευτέρῳ Οἰταικῶν φησι:   πομπίλος, ὃς ναύτῃσιν ἀδημονέουσι κελεύθους  μήνυσεν φιλέρωσι καὶ ἄφθογγός περ ἀμύνων.</TextUnit>
    <TextUnit id="1665" loc="283a">̓Αλέξανδρος δ' ὁ Αἰτωλὸς ἐν Κρίκᾳ, εἰ γνήσιον τὸ ποιημάτιον   πηδαλίῳ ἄκρῳ ἔπι πομπίλος ἁνιοχεύων ἧστ' ἀκάτω κατόπισθε θεῆς ὕπο πόμπιμος ἰχθύς.  Παγκράτης δ' ὁ ̓Αρκὰς ἐν τοῖς θαλασσίοις ἔργοις ἐπιγραφομένοις προειπών  πομπίλος, ὃν καλέουσιν ἁλίπλοοι ἱερὸν ἰχθύν,  διηγεῖται ὡς οὐ μόνον τῷ Ποσειδῶνι ὁ πομπίλος ἐστὶ διὰ τιμῆς, ἀλλ' ὅτι καὶ τοῖς τὴν Σαμοθρᾴκην</TextUnit>
    <TextUnit id="1666" loc="283b">κατέχουσι θεοῖς. ἁλιέα γοῦν τινα πρεσβύτην τῷ ἰχθύι τούτῳ κόλασιν ὑποσχεῖν ἔτι τοῦ χρυσοῦ γένους κατ' ἀνθρώπους ὄντος. ὄνομα δ' ἦν αὐτῷ ̓Επωπεὺς καὶ ἐξ ̓Ικάρου ἦν τῆς νήσου, καὶ τοῦτον οὖν ἅμα τῷ υἱῷ ἁλιεύοντα καὶ οὐκ εὐτυχήσαντα ἄλλων ἰχθύων ἐν τῇ ἄγρᾳ ἢ πομπίλων οὐκ ἀποσχέσθαι τῆς τούτων ἐδωδῆς, ἀλλὰ πάντας μετὰ τοῦ υἱοῦ καταθοινηθῆναι καὶ μετ' οὐ πολὺ δίκας ἐκτῖσαι τῆς δυσσεβείας: κῆτος γὰρ ἐπελθὸν τῇ νηὶ τὸν ̓Επωπέα ἐν ὄψει τοῦ παιδὸς καταπιεῖν.</TextUnit>
    <TextUnit id="1667" loc="283c">ἱστορεῖ δὲ ὁ Παγκράτης ὡς καὶ πολέμιός ἐστιν ὁ πομπίλος τῷ δελφῖνι καὶ ὅτι οὐδ' οὗτος ἀτιμώρητος ἐκφεύγει πομπίλου φαγών. ἀχρεῖος γοῦν γίνεται καὶ σφαδᾴζων ἐπειδὰν φάγῃ καὶ ἐπὶ τοὺς  αἰγιαλοὺς ἐκκυμανθεὶς βορὰ γίνεται αἰθυίαις τε καὶ λάροις, ἐνίοτε δὲ καὶ ὑπὸ τῶν ταῖς κητείαις παρεδρευόντων ἀνδρῶν παρανομεῖται. μνημονεύει τῶν πομπίλων καὶ Τιμαχίδας ὁ ̔Ρόδιος ἐν τῷ θ' τοῦ Δείπνου:   κωβιοὶ εἰνάλιοι καὶ πομπίλοι, ἱεροὶ ἰχθῦς.</TextUnit>
    <TextUnit id="1668" loc="283d">̓́Ηριννά τε ἢ ὁ πεποιηκὼς τὸ εἰς αὐτὴν ἀναφερόμενον ποιημάτιον   πομπίλε, ναύτῃσιν πέμπων πλόον εὔπλοον ἰχθύ,  πομπεύσαις πρύμναθεν ἐμὰν ἁδεῖαν ἑταίραν. σ32  ̓Απολλώνιος δὲ ὁ ̔ ̔Ρόδιος ἢ Ναυκρατίτης ἐν Ναυκράτεως κτίσει τὸν Πομπίλον φησὶν ἄνθρωπον πρότερον ὄντα μεταβαλεῖν εἰς ἰχθὺν διά τινα</TextUnit>
    <TextUnit id="1669" loc="283e">̓Απόλλωνος ἔρωτα: τὴν γὰρ Σαμίων πόλιν παραρρεῖν ποταμὸν ̓́Ιμβρασον,  τῷ ῥὰ ποτ' ' ̓Ωκυρόην νύμφην, περικαλλέα κούρην,  Χησιὰς εὐπατέρεια τέκεν φιλότητι μιγεῖσα, '  ὠκυρόην, ᾗ κάλλος ἀπείριτον ὤπασαν ̔͂Ωραι:  ταύτης οὖν ἐρασθέντα ̓Απόλλωνα ἐπιχειρῆσαι ἁρπάσαι. διαπεραιωθεῖσαν δ' εἰς Μίλητον κατά τινα ̓Αρτέμιδος ἑορτὴν καὶ μέλλουσαν ἁρπάζεσθαι εὐλαβηθεῖσαν Πομπίλον τινὰ θαλασσουργὸν ἄνθρωπον</TextUnit>
    <TextUnit id="1670" loc="283f">καθικετεῦσαι ὄντα πατρῷον φίλον, ὅπως αὐτὴν εἰς τὴν πατρίδα διασώσῃ, λέγουσαν τάδε:   πατρὸς ἐμοῖο φίλου συμφράδμονα θυμὸν ἀέξων,  Πομπίλε, δυσκελάδου δεδαὼς θοὰ βένθεα πόντου, σῷζέ με:  καὶ τὸν εἰς τὴν ἀκτὴν διαγαγόντα αὐτὴν  διαπεραιοῦν. ἐπιφανέντα δὲ τὸν ̓Απόλλωνα τήν τε κόρην ἁρπάσαι καὶ τὴν ναῦν ἀπολιθώσαντα τὸν Πομπίλον εἰς τὸν ὁμώνυμον ἰχθὺν μεταμορφῶσαι ποιῆσαί τε τὸν</TextUnit>
    <TextUnit id="1671" loc="284a">πομπίλον ὠκυάλων νηῶν αἰανὸν ὁδουρόν.  Θεόκριτος δ' ὁ Συρακόσιος ἐν τῇ ἐπιγραφομένῃ Βερενίκῃ τὸν λεῦκον ὀνομαζόμενον ἰχθὺν ἱερὸν καλεῖ διὰ τούτων  καἴ τις ἀνὴρ αἰτεῖται ἐπαγροσύνην τε καὶ ὄλβον, ἐξ; ἁλὸς ᾧ λ, ζωή, τὰ δὲ δίκτυα κείνῳ ἄροτρα, σφάζων ἀκρόνυχος ταύτῃ θεῷ ἱερὸν ἰχθύν, ὃν λεῦκον καλέουσιν, ὁ γάρ θ' ἱερώτατος ἄλλων,</TextUnit>
    <TextUnit id="1672" loc="284b">καί κε λίνα στήσαιτο καὶ ἐξερύσαιτο θαλάσσης ἔμπλεα.  Διονύσιος δ' ὁ ἐπικαλούμενος “ἴαμβος ἐν τῷ περὶ διαλέκτων γράφει οὕτως: : “ ἀκηκόαμεν γοῦν ἁλιέως ̓Ερετρικοῦ ἱερὸν ἰχθὺν καὶ ἄλλων πολλῶν ἁλιέων καλούντων τὸν πομπίλον ἐστὶν πελάγιος καὶ παρὰ τὰς ναῦς πυκνὰ φαίνεται ἐοικὼς πηλαμύδι, ποικίλος, τὸν δ' οὖν ἰχθύν τις παρὰ τῷ ποιητῇ ἕλκει :</TextUnit>
    <TextUnit id="1673" loc="284c">ἀκτῇ ἐπὶ προβλῆτι καθήμενος ἱερὸς ἰχθύν,  εἰ μὴ ἄλλος τίς ἐστιν οὕτω καλούμενος ἱερὸς ἰχθύς” Καλλίμαχος δ' ἐν Γαλατείᾳ τὸν χρύσοφρυν:  ἢ μᾶλλον χρύσειον ἐπ' ὀφρύσιν ἱερὸν ἰχθὺν ἢ πέρκας ὅσα τ' ἄλλα φέρει βυθὸς ἄσπετος ἅλμης.  ἐν δὲ τοῖς ἐπιγράμμασιν ὁ αὐτὸς ποιητής φησιν  ἱερὸς δέ τοι, ἱερὸς ὕκης.  ἄλλοι δ' ἀκούουσιν ἱερὸν ἰχθὺν τὸν ἄνετον, ὡς καὶ ἱερὸν βοῦν τὸν ἄνετον, οἱ δὲ τὸν μέγαν, ὡς “ἱερὸν</TextUnit>
    <TextUnit id="1674" loc="284d">μένος ̓Αλκινόοιο,” τινὲς δὲ τὸν ἱέμενον πρὸς τὸν ῥοῦν.”  Κλείταρχος δ' ἐν ἑβδόμῃ Γλωσσῶν “οἱ ναυτικοί, φησίν, πομπίλον ἱερὸν ἰχθὺν προσαγορεύουσι διὰ τὸ ἐκ πελάγους προπέμπειν τὰς ναῦς ἕως εἰς λιμένα: διὸ καὶ πομπίλον καλεῖσθαι, χρύσοφρυν ὄντα.” καὶ ̓Ερατοσθένης δ' ἐν ̔Ερμῇ φησιν   ἄγρης μοῖραν ἔλειπον, ἔτι ζώοντας ἰούλους ἠὲ γενειῆτιν τρίγλην ἢ περκάδα κίχλην ἢ δρομίην χρύσειον ἐπ' ὀφρύσιν ἱερὸν ἰχθύν.</TextUnit>
    <TextUnit id="1675" loc="284e">ἐκ ταύτης ἡμῶν τῆς ὀψολογίας ὁ καλὸς Οὐλπιανὸς ζητείτω κατὰ τί ̓Αρχέστρατος ἐν ταῖς καλαῖς ὑποθήκαις περὶ τῶν ἐν Βοσπόρῳ ταρίχων εἰπών   Βοσπόρου ἐκπλεύσαντα τὰ λευκότατ', ἀλλὰ προσέστω  μηδὲν ἐκεῖ στερεᾶς σαρκὸς Μαιώτιδι λίμνῃ  ἰχθύος αὐξηθέντος, ὃν ἐν μέτρῳ οὐ θέμις εἰπεῖν  τίς οὗτός ἐστιν ὅν φησιν οὐ θεμιτὸν εἶναι ἐμμέτρως εἰπεῖν;</TextUnit>
    <TextUnit id="1676" loc="284f">ἀφύαι. καὶ ἑνικῶς δ' ἀφύην λέγουσιν. ̓Αριστώνυμος ̔Ηλίῳ ῥιγῶντι,   ὥστ' οὔτ' ἀφύη νῦν ἔστ' ἔθ' ἁπλῶς. τῆς δ' ἀφύης ἐστὶ γένη πλείω: καὶ ἡ μὲν ἀφρῖτις λεγομένη οὐ γίνεται ἀπὸ γόνου, ὥς φησιν ̓Αριστοτέλης, ἀλλ' ἐκ τοῦ ἐπιπολάζοντος τῇ θαλάσσῃ ἀφροῦ ὅταν ὄμβρων γενομένων πολλῶν σύστασις γένηται. ἑτέρα δ' ἐστὶν ἀφύη ἡ κωβῖτις λεγομένη: γίνεται δ' αὕτη ἐκ τῶν μικρῶν καὶ φαύλων</TextUnit>
    <TextUnit id="1677" loc="285a">τῶν ἐν τῇ ἄμμῳ διαγενομένων κωβιδίων καὶ ἐξ αὐτῆς δὲ ταύτης τῆς ἀφύης ἀπογεννῶνται ἕτεραι αἵτινες ἐγκρασίχολοι καλοῦνται, γίνεται δὲ καὶ ἄλλη ἀφύη ὁ γόνος τῶν μαινίδων καὶ ἄλλη ἐκ τῆς μεμβράδος καὶ ἔτι ἄλλη ἐκ τῶν μικρῶν κεστρέων τῶν ἐκ τῆς ἄμμου, καὶ τῆς ἰλύος γινομένων. πάντων δὲ τούτων ἡ ἀφρῖτις ἀρίστη. Δωρίων δ' ἐν τῷ περὶ ἰχθύων κωβίτην τινὰ ἑψητὸν λέγει καὶ τὸν ἐξ ἀθερίνης: ἰχθυδίου δ' ὄνομα ἀθερίνη. εἶναι δέ φησι καὶ τριγλῖτιν ἀφύην. ̓Επίχαρμος δ' ἐν</TextUnit>
    <TextUnit id="1678" loc="285b">ἥβας γάμῳ ἐν μεμβράσι καὶ καμμάροις τὰς ἀφύας καταριθμεῖται διαστέλλων τὸν λεγόμενον γόνον. ̔Ικέσιος δέ φησι: “ τῆς ἀφύης ἡ μὲν λευκὴ καὶ λίαν λεπτὴ καὶ ἀφρώδης, ἣν καλοῦσιν ἔνιοι καὶ κωβῖτιν, ὁ ἡ δὲ ῥυπαρωτέρα ταύτης καὶ ἁδροτέρα: διαφέρει δ' ἡ καθαρὰ καὶ λεπτή.” ̓Αρχέστρατος δ' ὁ ὀψοδαίδαλός φησι:    τὴν ἀφύην μίνθου πᾶσαν πλὴν τὴν ἐν ̓Αθήναις: τὸν γόνον ἐξαυδῶ, τὸν ἀφρὸν καλέουσιν ̓́Ιωνες::  καὶ λαβὲ πρόσφατον αὐτὸν ἐν εὐκόλποισι Φαλήρου</TextUnit>
    <TextUnit id="1679" loc="285c">ἀγκῶσιν ληφθένθ' ἱεροῖς. κἀν τῇ περικλύστῳ  ἐστὶ ̔Ρόδῳ γενναῖος, ἐὰν ἐπιχώριος ἔλθῃ. ἂν δέ που ἱμείρῃς αὐτοῦ γεύσασθαι, ὁμοῦ χρὴ  κνίδας ὀψωνεῖν, τὰς ἀμφικόμους ἀκαλήφας  εἰς ταὐτὸν μίξας δ' αὐτὰς ἐπὶ τηγάνου ὄπτα,  εὐώδη τρίψας ἄνθη λαχάνων ἐν ἐλαίῳ.   Κλέαρχος δ' ὁ περιπατητικὸς ἐν τοῖς περὶ παροιμιῶν περὶ τῆς ἀφύης φησί: “ διὰ τὸ μικροῦ</TextUnit>
    <TextUnit id="1680" loc="285d">δεῖσθαι πυρὸς ἐν τοῖς τηγάνοις οἱ περὶ ̓Αρχέστρατον ἐπιβαλόντας κελεύουσιν ἐπὶ θερμὸν τήγανον σίζουσαν ἀφαιρεῖν ἅμα δ' ἧπται καὶ σίζει, καθάπερ τοὔλαιον, εὐθύς, διὸ λέγεται “ ἴδε πῦρ ἀφύη.”” Χρύσιππος δ' ὁ φιλόσοφος ἐν τῷ περὶ τῶν δι' αὑτὰ αἱρετῶν “τὴν ἀφύην, φησί, ἐν ̓Αθήναις μὲν διὰ τὴν δαψίλειαν ὑπερορῶσι καὶ πτωχικὸν εἶναί φασιν ὄψον, ἐν ἑτέραις δὲ πόλεσιν ὑπερθαυμάζουσι πολὺ χείρω γινομένην. εἶθ' οἱ μέν, φησίν, ἐνταῦθα τοὺς ̓Αδριατικοὺς ὄρνιθας τρέφειν σπεύδουσιν, ἀχρειοτέρους ὄντας ὅτι τῶν</TextUnit>
    <TextUnit id="1681" loc="285e">παρ' ἡμῖν πολὺ ἐλάττους εἰσὶν ἐκεῖνοι δὲ τἀναντία  μεταπέμπονται τοὺς ἐνθάδε.” ἐπὶ τοῦ ἑνικοῦ ̔́Ερμιππος Δημόταις:   νῦν δ' οὐδ' ἀφύην κινεῖν δοκεῖς.  Καλλίας Κύκλωψιν   πρὸς τῆς ἀφύης τῆς ἡδίστης.  ̓Αριστώνυμος ̔Ηλίῳ ῥιγῶντι:   ὥστ' οὔτ' ἀφύη νῦν ἔστιν ἁπλῶς.  ἀφύδια δὲ ̓Αριστοφάνης Ταγηνισταῖς:   μηδὲ τὰ Φαληρικὰ τὰ μικρὰ τάτάδ' ἀφύδια.   Λυγκεὺς δ' ὁ Σάμιος ἐν τῇ πρὸς Διαγόραν ἐπιστολῇ ἐπαινῶν τὰς ̔Ροδιακὰς ἀφύας καὶ ἀντιτιθεὶς πολλὰ τῶν ̓Αθήνησι γινομένων πρὸς τὰ ἐν τῇ ̔Ρόδῳ φησί: “ ταῖς μὲν Φαληρικαῖς ἀφύαις τὰς</TextUnit>
    <TextUnit id="1682" loc="285f">Αἰνάτιδας καλουμένας ἀφύας, τῷ δὲ γλαυκίσκῳ τὸν ἔλοπα καὶ τὸν ὄρφον ἀντιπαρατιθεῖσα, πρὸς δὲ τὰς ̓Ελευσινιακὰς ψήττας καὶ σκόμβρους καὶ εἴ τις ἄλλος παρ' αὐτοῖς ἰχθὺς ἐπάνω τῇ δόξῃ τοῦ Κέκροπος γέγονεν ἀντιγεννήσασα τὸν ἀλώπεκα, καλούμενον. ὃν ὁ τὴν ̔Ηδυπάθειαν γράψας παρακελεύεται τῷ μὴ δυναμένῳ τιμῇ κατεργάσασθαι</TextUnit>
    <TextUnit id="1683" loc="286a">τὴν ἐπιθυμίαν ἀδικίᾳ κτήσασθαι.” ̓Αρχέστρατον λέγει τὸν τένθην ὁ Λυγκεύς, ὃς ἐν τῷ πολυθρυλήτῳ ποιήματι περὶ τοῦ γαλεοῦ λέγει οὕτως:  ἐν δὲ ̔Ρόδῳ γαλεὸν τὸν ἀλώπεκα: κἂν ἀποθνῄσκειν μέλλῃς, ἂν μή σοι πωλεῖν θέλῃ, ἅρπασον αὐτόν,   ὃν καλέουσι Συρακόσιοι κύνα πίονα: κᾆτα ὕστερον ἤδη πάσχ' ὅτι σοι πεπρωμένον ἐστίν.</TextUnit>
    <TextUnit id="1684" loc="286b">ἄχαρνος. Καλλίας Κύκλωψιν   κίθαρος ὀπτὸς καὶ βατὶς θύννου τε κεφάλαιον τοδί,  ἐγχέλεια, κάραβοι, λινεύς, ἄχαρνος οὑτοσί.  βατὶς. Βάτραχος. βάτος. τῆς μὲν οὖν βατίδος καὶ τοῦ βατράχου μνημονεύει ̓Αριστοτέλης ἐν τοῖς περὶ ζῴων καταριθμῶν αὐτὰ ἐν τοῖς σελάχεσιν. Εὔπολις δ' ἐν Κόλαξί φησι:   παρὰ τῷδε Καλλίᾳ πολλὴ θυμηδία, ἵνα πάρα μὲν κάραβοι καὶ βατίδες καὶ λαγῲ καὶ γυναῖκες εἱλίποδες.  καὶ ̓Επίχαρμος ἐν ̔́Ηβας γάμῳ:  ἦν δὲ νάρκαι, βατίδες, ἦν δὲ καὶ ζύγαιναι, πρήστιες,</TextUnit>
    <TextUnit id="1685" loc="286c">κἀμίαι τε καὶ βάτοι ῥίναι τε τραχυδέρμονες.  ἐν δὲ Μεγαρίδι:   τὰς πλευρὰς οἷόν περ βατίς,  τὰν δ' ὀπισθίαν ἔχεις, Θεάγενες, οἷόν περ βάτος,  τὰν δὲ κεφαλὰν ὀστέων οἷόν περ ἔλαφος, οὐ βατίς,  τὰν δὲ λαπάραν σκορπίος παίσαι θαλάττιος τεοῦ. Σαννυρίων δ' ἐν Γέλωτι:  ὦ βατίδες, ὦ γλαύκων κάρα.  ̓Αριστοτέλης δ' ἐν πέμπτῳ ζῴων μορίων σελάχη φησὶν εἶναι βάτον, τρυγόνα, βοῦν, λάμιαν, αἰετόν,  νάρκην, βάτραχον καὶ πάντα τὰ γαλεοειδῆ.,</TextUnit>
    <TextUnit id="1686" loc="286d">σώφρων δ' ἐν μίμοις ἀνδρείοις βότιν καλεῖ τινα ἰχθὺν ἐν τούτοις: “ κέστραι βότιν κάπτουσαι.” καὶ μήποτε βοτάνην τινὰ λέγει, περὶ δὲ τοῦ βατράχου συμβουλεύει ὁ σοφώτατος ̓Αρχέστρατος ἐν ταῖς γνώμαις τάδε:   βάτραχον ἔνθ' ἂν ἴδῃς, ὀψώνει  καὶ γαστρίον αὐτοῦ  σκεύασον..  περὶ δὲ τῆς βατίδος:   καὶβατίδ' ἑφθὴν ἔσθε μέσου χειμῶνος ἐν ὥρῃ, κἀπ' αὐτῇ τυρὸν καὶ σίλφιον ἅττα τε σάρκα</TextUnit>
    <TextUnit id="1687" loc="286e">μὴ πίειραν ἔχῃ πόντου τέκνα, τῷδε τρόπῳ χρὴ  σκευάζειν. ἤδη σοὶ ἐγὼ τάδε δεύτερον αὐδῶ.  ̓́Εφιππος δ' ὁ κωμῳδιοποιὸς ἐν Φιλύρᾳ δράματι: ἑταίρας δ' ὄνομα ἡ Φιλύρα:   πότερον ἐγὼ  τὴν βατίδα τεμάχη κατατεμὼν ἕψω; τί φής; ἢ Σικελικῶς ὀπτὴν ποιήσω; β. Σικελικῶς.  Βῶκες. ̓Αριστοτέλης ἐν τῷ ἐπιγραφομένῳ</TextUnit>
    <TextUnit id="1688" loc="286f">Ζωικῷ ἢ περὶ ἰχθύων “ νωτόγραπτα, φησί, λέγεται βῶξ, σκολιόγραπτα δὲ κολίας.” ̓Επίχαρμος δ' ἐν ̔́Ηβας γάμῳ:  ἔτι δὲ πὸτ τούτοισι βῶκες, σμαρίδες, ἀφύαι, κάμμαροι.  Νουμήνιος δ' ἐν ̔Αλιευτικῷ βόηκας αὐτοὺς καλεῖ ἐν τούτοις.   ἢ λευκὴν συνόδοντα βόηκάς τε τριγκούς τε.  Σπεύσιππος δὲ καὶ οἱ ἄλλοι ̓Αττικοὶ βόακας. ̓Αριστοφάνης Σκηνὰς καταλαμβανούσαις:</TextUnit>
    <TextUnit id="1689" loc="287a">ἀλλ' ἔχουσα γαστέρα  μεστὴν βοάκων ἀπεβάδιζον οἴκαδε.  ὠνομάσθη δὲ παρὰ τὴν βοήν. διὸ καὶ ̔Ερμοῦ ἱερὸν εἶναι λόγος τὸν ἰχθύν, ὡς τὸν κίθαρον ̓Απόλλωνος. Φερεκράτης δ' ἐν Μυρμηκανθρώποις εἰπών   ἀλλὰ φωνὴν οὐκ ἔχειν ἰχθὺν γέ φασι τὸ παράπαν,  ἐπιφέρει:  νὴ τὼ θεώ, οὐκ ἔστιν ἰχθὺς ἄλλος οὐδεὶς ἢ βόαξ.  ̓Αριστοφάνης δ' ὁ Βυζάντιος κακῶς φησιν ἡμᾶς λέγειν τὸν ἰχθὺν βῶκα δέον βόωπα, ἐπεὶ μικρὸς</TextUnit>
    <TextUnit id="1690" loc="287b">ὑπάρχων μεγάλους ὦπας ἔχει: εἴη ἂν οὖν ὁ βόωψ βοὸς ὀφθαλμοὺς ἔχων. πρὸς ὃν λεκτέον, εἰ τοῦτον κακῶς ὀνομάζομεν, διὰ τί κορακῖνόν φαμεν καὶ οὐ κορακῖνόν; ὠνομάσθη γὰρ ἀπὸ τοῦ τὰς κόρας κινεῖν. τί δ' οὐχὶ καὶ σείουρον λέγομεν, ἀλλὰ σίλουρον; ὠνόμασται γὰρ καὶ οὗτος ἀπὸ τοῦ σείειν συνεχῶς τὴν οὐράν. βεμβράδες. Φρύνιχος Τραγῳδοῖς:  ὦ χρυσοκέφαλοι βεμβράδες θαλάσσιαι.  ̓Επίχαρμος ἐν ̔́Ηβας γάμῳ βαμβραδόνας αὐτὰς καλεῖ:    βαμβραδόνες τε καὶ κίχλαι, λαγοί, δράκοντες</TextUnit>
    <TextUnit id="1691" loc="287c">τ' ἄλκιμοι.  καὶ Σώφρων ἐν ἀνδρείοις: “ βαμβραδόνι τραφερᾷ.” Νουμήνιος δ' ἐν ̔Αλιευτικῷ:  ἠβαιῇ καρῖδι καὶ εἴ ποτε βεμβράδι, κείνῃ  ζωῇ ἔπ' ἀγρώσσοις, τάδε δὴ σκέψαιο δέλετρα. Δωρίων δ' ἐν τῷ περὶ ἰχθύων φησί: “ βεμβράδα ἀποκεφαλίσας, ἐὰν ᾖ ἁδροτέρα, καὶ ἀποπλύνας ἁλὶ λεπτῷ καὶ ὕδατι, ἕψε τὸν αὐτὸν τρόπον τῇ τριγλίτιδι.” γίνεται δέ, φησίν, ἐκ μόνης τῆς βεμβράδος σκευασία τις ἡ προσαγορευομένη βεμβραφύη: ὧν μνημονεύει ̓Αριστώνυμος ἐν ̔Ηλίῳ ῥιγῶντι:</TextUnit>
    <TextUnit id="1692" loc="287d">ὃ γέ τοι Σικελὸς ταῖς μεμβραφύαις προσέοικεν ὁ  καρκινοβήτης.  ̓Αττικοὶ δ' ὅμως βεμβράδας λέγουσιν. ̓Αριστομένης Γόησι:   βεμβράδας φέρων ὀβολοῦ.  ̓Αριστώνυμος ̔Ηλίῳ ῥιγῶντι:   οὔτ' ἀφύη νῦν ἔστ' ἔθ' ἁπλῶς οὔτ' αὖ βεμβρὰς  κακοδαίμων.  ̓Αριστοφάνης Γήρᾳ:   ταῖς πολιόχρωσι βεμβράσιν τεθραμμένη.  Πλάτων Πρέσβεσιν   ̔Ηράκλεις, τῶν βεμβράδων.  ἐν δὲ ταῖς Εὐπόλιδος Αἰξὶν ἔστιν εὑρεῖν καὶ διὰ τοῦ μ γραφόμενον. ̓Αντιφάνης δ' ἐν Κνοιθιδεῖ:   ἄτοπά γε κηρύττουσιν ἐν τοῖς ἰχθύσι  κηρύγμαθ', οὗ καὶ νῦν τις ἐκεκράγει μέγα  μέλιτος γλυκυτέρας μεμβράδας φάσκων ἔχειν. εἰ τοῦτο τοιοῦτ' ἐστίν, οὐδὲν κωλύει  τοὺς μελιτοπώλας αὖ λέγειν βοᾶν θ' ὅτι  πωλοῦσι τὸ μέλι σαπρότερον τῶν μεμβράδων.  καὶ ̓́Αλεξις δ' ἐν Χορηγίδι διὰ τοῦ μ εἴρηκεν</TextUnit>
    <TextUnit id="1693" loc="287f">ὃς τοῖς τετραδισταῖς μὲν παρέθηκεν ἐσθίειν  πρώην λέκιθον καὶ μεμβράδας καὶ στέμφυλα.  ἐν δὲ Πρωτοχόρῳ,   ἐπιπονώτερον ἔργον μὰ τὸν Διόνυσον οὐκ εἴληφ' ἐγὼ ἀφ' οὗ παρασιτῶ, ὁ μεμβράδας μοι κρεῖττον ἦν  ἔχειν μετ' ̓Αττικιστὶ δυναμένου λαλεῖν. ὀνησιφόρον ἦν τοῦτο.</TextUnit>
    <TextUnit id="1694" loc="288a">βλέννος. τούτου μέμνηται Σώφρων ἐν τῷ ἐπιγραφομένῳ ̔Ωλιεὺς τὸν ἀγροιώταν, “ βλέννῳ θηλαμόνι.” ἐστὶ δὲ κωβιῷ τὴν ἰδέαν παραπλήσιος. ̓Επίχαρμος δ' ἐν ̔́Ηβας γάμῳ βαιόνας τινὰς ἰχθῦς καλεῖ ἐν τούτοις:   ἆγε δὴ τρίγλας τε κυφὰς κἀχαρίστους βαιόνας.  καὶ παρ'Σ32 ̓Αττικοῖς δὲ παροιμία ἐστὶ “μή μοι βαιών κακὸς ἰχθύς.”   βούγλωσσος ὁ Πυθαγορικὸς δὲ δι' ἐγκράτειαν ̓Αρχέστρατός φησιν</TextUnit>
    <TextUnit id="1695" loc="288b">εἶτα λαβεῖν ψῆτταν μεγάλην καὶ τὴν ὑπότρηχυν  βούγλωσσον, ταύτην δὲ θέρευς, περὶ Χαλκίδα κεδνήν.  ̓Επίχαρμος δ' ἐν ̔́Ηβας γάμῳ  βούγλωσσοί τε καὶ κίθαρος ἐνῆς.  τῶν δὲ βουγλώσσων διαλλάττοντὲς εἰσιν οἱ κυνόγλωσσοι: περὶ ὧν καὶ αὐτῶν ̓Επίχαρμός φησιν   αἰολίαι πλῶτές τε κυνόγλωσσοὶ τ', ἐνῆν δὲ σκιαθίδες.  ̓Αττικοὶ δὲ ψῆτταν αὐτὴν καλοῦσιν.</TextUnit>
    <TextUnit id="1696" loc="288c">γόγγροι. τούτους ̔Ικέσιος σκληροτέρους τῶν ἐγχέλεων εἶναί φησι καὶ ἀραιοσαρκοτέρους τε καὶ ἀτροφωτέρους εὐχυλίᾳ τε πολὺ λειπομένους, εὐστομάχους δὲ εἶναι. Νίκανδρος δὲ ὁ ἐποποιὸς ἐν τρίτῳ Γλωσσῶν καλεῖσθαί φησιν αὐτοὺς καὶ γρύλλους. Εὔδοξος δ' ἐν ἕκτῳ Γῆς περιόδου γόγγρους δέ φησιν πολλοὺς ἀνδραχθεῖς ἐν Σικυῶνι ἁλίσκεσθαι. ὧν ἐνίους εἶναι καὶ ἁμαξιαίους. Φιλήμων δὲ τῆς νέας κωμῳδίας ὁ ποιητὴς καὶ αὐτὸς μνημονεύων</TextUnit>
    <TextUnit id="1697" loc="288d">τῶν ἐν Σικυῶνι διαφόρων γόγγρων ποιεῖ τινα μάγειρον ἐπὶ τέχνῃ τῇ ἑαυτοῦ σεμνυνόμενον καὶ λέγοντα ἐν τῷ ἐπιγραφομένῳ Στρατιώτῃ τάδε:   ὡς ἵμερός μ' ὑπῆλθε γῇ τε κοὐρανῷ  λέξαι μολόντι τοὔψον ὡς ἐσκεύασα. νὴ τὴν ̓Αθηνᾶν, ἡδὺ γ' ἔστ' εὐημερεῖν ἐν ἅπασιν ἰχθὺς ἁπαλὸς οἷος γέγονέ μοι,   οἷον παρατέθεικ', οὐ πεφαρμακευμένον  τυροῖσιν οὐδ' ἄνωθεν ἐξηνθισμένον,  ἀλλ' οἷος ἦν ζῶν κὠπτὸς ὢν τοιοῦτος ἦν.</TextUnit>
    <TextUnit id="1698" loc="288e">οὕτως ἁπαλὸν ἔδωκα καὶ πρᾷον τὸ πῦρ  ὀπτῶν τὸν ἰχθύν, οὐδὲ πιστευθήσομαι  ὅμοιον ἐγένετ', ὄρνις ὁπόταν ἁρπάσῃ  τοῦ καταπιεῖν μεῖζόν τι: περιτρέχει κύκλῳ τηροῦσα τοῦτο, καταπιεῖν δ' ἐσπούδακεν,  ἕτεραι διώκουσιν δὲ ταύτην ταὐτὸν ἦν.  τὴν ἡδονὴν ὁ πρῶτος αὐτῶν καταμαθὼν</TextUnit>
    <TextUnit id="1699" loc="288f">τῆς λοπάδος ἀνεπήδησε κἄφευγεν κύκλῳ  τὴν λοπάδ' ἔχων, ἄλλοι δ' ἐδίωκον κατὰ πόδας,  ἐξῆν ὀλολύζειν: οἱ μὲν ἥρπασάν τι γάρ, οἱ δ' οὐδέν, οἱ δὲ πάντα, καίτοι παρέλαβον ἰχθῦς ποταμίους ἐσθίοντας βόρβορον. εἰ δ' ἔλαβον ἄρα τι σπάνιον ἢ 'κ τῆς ̓Αττικῆς γλαυκίσκον, ὦ Ζεῦ σῶτερ, ἢ 'ξ ̓́Αργους κάπρον</TextUnit>
    <TextUnit id="1700" loc="289a">ἢκ τῆς Σικυῶνος τῆς φίλης ὃν τοῖς θεοῖς  φέρει Ποσειδὼν γόγγρον εἰς τὸν οὐρανόν, ἅπαντες οἱ φαγόντες ἐγένοντ' ἂν θεοί.  ἀθανασίαν εὕρηκα:, τοὺς : ἤδη νεκροὺς  ὅταν μόνον ὀσφρανθῶσι ποιῶ ζῆν πάλιν.  ταῦτα, νὴ τὴν ̓Αθηνᾶν, οὐδ' ἂν Μενεκράτης ἂν ὁ Συρακόσιος ἐξωγκώσατο ὁ Ζεὺς ἐπικαλούμενος, ὃς ἐφρόνει μέγα ὡς μόνος αἴτιος τοῦ ζῆν τοῖς ἀνθρώποις γινόμενος διὰ τῆς αὑτοῦ ἰατρικῆς.</TextUnit>
    <TextUnit id="1701" loc="289b">τοὺς γοῦν θεραπευομένους ὑπ' αὐτοῦ τὰς ἱερὰς καλουμένας νόσους συγγράφεσθαι ἠνάγκαζεν ὅτι  ὑπακούσονται αὐτῷ δοῦλοι περισωθέντες. καὶ ἠκολούθουν ὁ μέν τις ̔ ̔Ηρακλέους σκευὴν ἔχων καὶ καλούμενος ̔ ̔Ηρακλῆς Νικόστρατος δ' ἦν οὗτος ὁ ̓Αργεῖος, ἱερὰν νόσον θεραπευθείς: μνημονεύει δ' αὐτῶν ̓́Εφιππος ἐν Πελταστῇ λέγων ὧδε:  οὐ Μενεκράτης μὲν ἔφασκεν εἶναι Ζεὺς θεός,  Νικόστρατος δ' ̔Αργεῖος ἕτερος ̔Ηρακλῆς;  ἄλλος δέ τις ὡς ̔Ερμῆς χλαμύδα ἔχων καὶ κηρύκειον,</TextUnit>
    <TextUnit id="1702" loc="289c">πρὸς δὲ τούτοισι πτερά, ὡς ὁ Ζελείτης Νικαγόρας ὁ καὶ τῆς πατρίδος τυραννήσας, ὡς ἱστορεῖ Βάτων ἐν τοῖς περὶ τῶν ἐν ̓Εφέσῳ τυράννων. ̔Ηγήσανδρος δέ φησιν ὅτι καὶ ̓Αστυκρέοντα θεραπευθέντα ὑπ' αὐτοῦ ̓Απόλλωνα ἐκάλεσε. καὶ ἄλλος δ' αὐτῷ τῶν περισωθέντων ̓Ασκληπιοῦ στολὴν ἀναλαβὼν συμπεριεφέρετο. αὐτὸς δ' ὁ Ζεὺς πορφύραν ἠμφιεσμένος καὶ στέφανον χρυσοῦν ἐπὶ τῆς κεφαλῆς ἔχων καὶ σκῆπτρον κρατῶν κρηπῖδάς τε ὑποδεδεμένος περιῄει μετὰ τοῦ θείου</TextUnit>
    <TextUnit id="1703" loc="289d">χοροῦ, καὶ ἐπιστέλλων Φιλίππῳ τῷ βασιλεῖ οὕτως ἔγραψεν “ Μενεκράτης Ζεὺς Φιλίππῳ χαίρειν. σὺ μὲν Μακεδονίας βασιλεύεις, ἐγὼ δὲ ἰατρικῆς, καὶ σὺ μὲν ὑγιαίνοντας δύνασαι ὅταν βουληθῇς ἀπολλύναι, ἐγὼ δὲ τοὺς νοσοῦντας σῴζειν καὶ τοὺς εὐρώστους ἀνόσους οἳ ἂν ἐμοὶ πείθωνται παρέχειν μέχρι γήρως ζῶντας, τοιγαροῦν σὲ μὲν Μακεδόνες δορυφοροῦσιν, ἐμὲ δὲ καὶ οἱ μέλλοντες ἔσεσθαι. Ζεὺς γὰρ ἐγὼ αὐτοῖς βίον παρέχω.”  πρὸς ὃν ὡς μελαγχολῶντα ἐπέστελλεν ὁ Φίλιππος:</TextUnit>
    <TextUnit id="1704" loc="289e">“Φίλιππος Μενεκράτει ὑγιαίνειν.” παραπλησίως δὲ ἐπέστελλε καὶ ̓Αρχιδάμῳ τῷ Λακεδαιμονίων βασιλεῖ καὶ τοῖς ἄλλοις ὅσοις ἔγραφεν, οὐκ ἀπεχόμενος τοῦ Διός. καλέσας δ' αὐτόν ποτε ἐπὶ δεῖπνον ὁ Φίλιππος μετὰ τῶν ἰδίων θεῶν συγκατέκλινε πάντας ἐπὶ τῆς μέσης κλίνης ὑψηλότατα καὶ ἱεροπρεπέστατα κεκοσμημένης καὶ τράπεζαν παραθεὶς ἐφ' ἧς βωμὸς ἔκειτο καὶ τῶν ἀπὸ γῆς παντοδαπῶν ἀπαρχαί. καὶ ὁπότε τοῖς ἄλλοις παρεφέρετο τὰ ἐδώδιμα, τοῖς ἀμφὶ Μενεκράτην ἐθυμίων</TextUnit>
    <TextUnit id="1705" loc="289f">καὶ ἔσπενδον οἱ παῖδες. καὶ τέλος ὁ καινὸς Ζεὺς μετὰ τῶν ὑπηκόων γελώμενος θεῶν ἔφυγεν ἐκ τοῦ συμποσίου, ὡς ̔Ηγήσανδρος ἱστορεῖ: μνημονεύει δὲ τοῦ Μενεκράτους καὶ ̓́Αλεξις ἐν Μίνῳ. καὶ Θεμίσων δὲ ὁ Κύπριος, τὰ ̓Αντιόχου τοῦ βασιλέως παιδικά, ὥς φησι Πύθερμος ὁ ̓Εφέσιος ἐν τῇ ὀγδόῃ τῶν ἱστοριῶν, οὐ μόνον ἐν ταῖς πανηγύρεσιν</TextUnit>
    <TextUnit id="1706" loc="290a">ἀνεκηρύττετο Θεμίσων Μακεδών, ̓Αντιόχου βασιλέως ̔Ηρακλῆς: ἔθυον δὲ καὶ αὐτῷ πάντες οἱ ἐγχώριοι ἐπιλέγοντες ̔Ηρακλεῖ Θεμίσωνι, καὶ παρῆν αὐτὸς ὁπότε τις τῶν ἐνδόξων θύοι καὶ ἀνέκειτο στρωμνὴν καθ' αὑτὸν ἔχων ἠμφιεσμένος λεοντῆν ἐφόρει δὲ καὶ τόξα Σκυθικὰ καὶ ῥόπαλον ἐκράτει. ὁ δ' οὖν Μενεκράτης τοιοῦτος ὢν ὁποῖος  εἴρηται οὐδὲν παραπλήσιόν ποτε ἐξωγκώσατο οἷον ὁ προειρημένος μάγειρος:</TextUnit>
    <TextUnit id="1707" loc="290b">ἀθανασίαν ηὕρηκα τοὺς ἤδη νεκρούς, ὅταν μόνον ὀσφρανθῶσι, ποιῶ ζῆν πάλιν.  ἀλαζονικὸν δ' ἐστὶ πᾶν τὸ τῶν μαγείρων φῦλον, ὡς καὶ ̔Ηγήσιππος ἐν ̓Αδελφοῖς παρίστησι. παράγει δὲ μάγειρον λέγοντα:   βέλτιστε, πολλοῖς πολλὰ περὶ μαγειρικῆς  εἰρημέν' ἐστὶν ἢ λέγων φαίνου τι δὴ  καινὸν παρὰ τοὺς ἔμπροσθεν ἢ μὴ κόπτε με. β. οὐκ ἀλλὰ τὸ πέρας τῆς μαγειρικῆς, Σύρε,  εὑρηκέναι πάντων νόμιζε μόνον ἐμέ.  ου' γὰρ παρέργως ἔμαθον ἐν ἔτεσιν δυεῖν  ἔχων περίζωμ', ἀλλ' ἅπαντα τὸν βίον  ζητῶν κατὰ μέρη τὴν τέχνην ἐξήτακα:</TextUnit>
    <TextUnit id="1708" loc="290c">εἴδη λαχάνων ὅς' ἐστί, βεμβράδων τρόπους,  φακῆς γένη παντοδαπά. τὸ πέρας σοι λέγω: ὅταν ἐν περιδείπνῳ τυγχάνω διακονῶν,  ἐπὰν τάχιστ' ἔλθωσιν ἐκ τῆς ἐκφορᾶς τὰ βάπτ' ἔχοντες, τοὐπίθημα τῆς χύτρας ἀφελὼν ἐποίησα τοὺς δακρύοντας γελᾶν τοιοῦτος ἔνδοθέν τις ἐν τῷ σώματι  διέδραμε γαργαλισμὸς ὡς ὄντων γάμων. α. φακῆν παρατιθείς, εἰπέ μοι, καὶ βεμβράδας;</TextUnit>
    <TextUnit id="1709" loc="290d">β. τὰ πάρεργά μου ταῦτ' ἔστιν, ἢν δὲ δὴ λάβω   τὰ δέοντα καὶ τοὐπτάνιον ἁρμόσωμ' ἅπαξ, ὅπερ ἐπὶ τῶν ἔμπροσθε Σειρήνων, Σύρε,  ἐγένετο, καὶ νῦν ταὐτὸ τοῦτ' ὄψει πάλιν,  ὑπὸ τῆς γὰρ ὀσμῆς οὐδὲ εἷς δυνήσεται  ἁπλῶς διελθεῖν τὸν στενωπὸν τουτονί ὁ δὲ παριὼν πᾶς εὐθέως πρὸς τὴν θύραν  ἑστήξετ' ἀχανής, προσπεπατταλευμένος, ἄφωνος, ἄχρι ἂν τῶν φίλων βεβυσμένος  τὴν ῥῖν' ἕτερός τις προσδραμὼν ἀποσπάσῃ. α. μέγας εἶ τεχνίτης. β. ἀγνοεῖς πρὸς ὃν λαλεῖς:</TextUnit>
    <TextUnit id="1710" loc="290e">πολλοὺς ἐγὼ σφόδρ' οἶδα τῶν καθημένων, οἳ καταβεβρώκας' ἕνεκ' ἐμοῦ τὰς οὐσίας.  πρὸς τῶν θεῶν, τί διαφέρειν οὗτος ὑμῖν δοκεῖ τῶν παρὰ Πινδάρῳ Κηληδόνων, αἳ κατὰ τὸν αὐτὸν τρόπον ταῖς Σειρῆσι τοὺς ἀκροωμένους ἐποίουν ἐπιλανθανομένους τῶν τροφῶν διὰ τὴν ἡδονὴν ἀφαυαίνεσθαι;  Νικόμαχος δ' ἐν Εἰλειθυίᾳ καὶ αὐτὸς παράγει τινὰ μάγειρον ὑπερβάλλοντα τοὺς περὶ τὸν Διόνυσον τεχνίτας. λέγει δ' οὖν οὗτος πρὸς τὸν μισθωσάμενον</TextUnit>
    <TextUnit id="1711" loc="290f">ὑποδεικνύεις μὲν ἦθος ἀστεῖον πάνυ  καὶ πρᾷον, ὀλίγωρον δὲ πεποίηκάς τι. β. πῶς; α. ἐν τῇ τέχνῃ τίνες ἐσμὲν οὐκ ἐξήτακας. ἢ πρότερον ἐπύθου τῶν ἀκριβῶς εἰδότων οὕτω τ' ἐμισθώσω με; β. μὰ Δγ, ἐγώ μὲν οὐ. α. καὶ μὴν ἴσως ὅσον μαγείρου διαφέρει  μάγειρος οὐκ οἶσθ'. β. εἴσομαι δὲ γ' ἢν λέγῃς. α. τὸ γὰρ παραλαβόντ' ὄψον ἠγορασμένον</TextUnit>
    <TextUnit id="1712" loc="291a">πότερ' ἀποδοῦναι σκευάσαντα μουσικῶς  διακόνου ' στ' οὐ τοῦ τυχόντος; β. ̔Ηράκλεις. α. ὁ μάγειρός ἐσθ' ὁ τέλειος ἑτέρα διάθεσις.  πολλὰς τέχνας λάβοις ἂν ἐνδόξους πάνυ, ὧν τὸν μαθεῖν βουλόμενον ὀρθῶς οὐκ ἔνι  ταύταις προσελθεῖν εὐθύς, ἀλλ' ἔμπροσθε δεῖ ζωγραφίας ἧφθαι. ταῦτα καὶ μαγειρικῆς  πρότερον μαθεῖν δεῖ τῆς τέχνης ἑτέρας τέχνας.,</TextUnit>
    <TextUnit id="1713" loc="291b">ὧν εἰδέναι σοι κρεῖττον ἦν μοι πρὶν λαλεῖν,  ἀστρολογικήν, γεωμετρικήν, ἰατρικήν.  τῶν ἰχθύων γὰρ τὰς δυνάμεις καὶ τὰς τέχνας ἐντεῦθεν εἴσῃ: παρακολουθήσεις χρόνοις, πότ' ἄωρός ἐσθ' ἕκαστος ἢ πόθ' ὥριμος,  τῶν ἡδονῶν γὰρ μεγάλα τὰ διαστήματα:  ἐνίοτε κρείττων γίνεται θύννου βόαξ. β. ἔστω. γεωμετρικῇ δὲ καὶ σοὶ πρᾶγμα τί; α. τοὐπτάνιον ἡμεῖς σφαῖραν εἶναι τιθέμεθα τοῦτο διελέσθαι καὶ τόπον λαβόνθ' ἕνα</TextUnit>
    <TextUnit id="1714" loc="291c">μερίσαι κατ' εἶδος τῆς τέχνης ἐπιδέξια, ἐκεῖθεν ἐνταῦθ' ἐστὶ μετενηνεγμένα. β. οὗτος, πέπεισμαι, κἂν τὰ λοιπὰ μὴ λαλῇς  περὶ τῆς ἰατρικῆς δέ; α. τῶν γὰρ βρωμάτων  πνευματικὰ κἂν δύσπεπτα καὶ τιμωρίαν</TextUnit>
    <TextUnit id="1715" loc="291d">ἔχοντ' ἔνι' ἔστιν, ὁ οὐ τροφήν. δειπνῶν δὲ πᾶς:  τἀλλότρια γίνετ' ὀξύχειρ κοὐκ ἐγκρατής: τοῖς δὴ τοιούτοις βρώμασιν τὰ φάρμακα εὕρητ' ἐκεῖθεν, μεταφορὰ δ' ἐστὶν τέχνης.   ἤδη τὸ μετὰ νοῦ καὶ τὸ συμμέτρως ἔχον  περὶ τακτικῆς ἕκαστα ποῦ τεθήσεται: ἀριθμῷ τὸ πλῆθος εἰδέναι μαγειρικῆς. οὐδεὶς ἕτερός σοι πρὸς ἔμ' ἐκεῖ γραφήσεται., β. μίκρ' ἀντάκουσον ἐν μέρει κἀμοῦ. α. λέγε. β. σὺ μηδὲν ἐνόχλει μήτε σαυτὸν μήτ' ἐμέ,  ἀπραγμόνως δὲ διαγενοῦ τὴν ἡμέραν.  ὁ δὲ παρὰ τῷ νεωτέρῳ Φιλήμονι μάγειρος διδασκαλικὸς</TextUnit>
    <TextUnit id="1716" loc="291e">τις εἶναι θέλει τοιαῦτά τινα λαλῶν   ἐάσαθ' οὕτως ὡς ἔχει. τὸ πῦρ μόνον ποιεῖτε τοῖς ὀπτοῖσι μήτ' ἀνειμένον τὸ.  γὰρ τοιοῦτ' οὐκ ὀπτόν, ἀλλ' ἑφθὸν ποιεῖ  μήτ' ὀξύ: κατακάει γὰρ ὅς' ἂν ἔξω λάβῃ τοῦτο πάλιν, εἰς τὴν σάρκα δ' οὐκ ἐνδύεται. μάγειρός ἐστιν οὐκ ἐὰν ζωμήρυσιν ἔχων τις ἔλθῃ καὶ μάχαιραν πρός τινα,  οὐδ' ἄν τις εἰς τὰς λοπάδας ἰχθῦς ἐμβάλῃ,</TextUnit>
    <TextUnit id="1717" loc="291f">ἀλλ' ἔστι τις φρόνησις ἐν τῷ πράγματι.  ὁ δὲ παρὰ Διφίλῳ ἐν τῷ Ζωγράφῳ καὶ πρὸς οὓς ἐκμισθοῦν αὑτὸν δεῖ διδάσκει λέγων οὕτως:  οὐ μὴ παραλάβω ς' οὐδαμοῦ, Δράκων, ἐγὼ ἐπ' ἔργον, οὗ μὴ διατελεῖς τὴν ἡμέραν  τραπεζοποιῶν ἐν ἀγαθοῖς πολλοῖς χύδην, οὐ γὰρ βαδίζω πρότερον ἂν μὴ δοκιμάσω</TextUnit>
    <TextUnit id="1718" loc="292a">τίς. ἐσθ' ὁ θύων ἢ πόθεν συνίσταται τὸ δεῖπνον ἢ κέκληκεν ἀνθρώπους τίνας.   ἔστιν δ' ἁπάντων τῶν γενῶν μοι διαγραφή,  εἰς ποῖα μισθοῦν ἢ φυλάττεσθαί με δεῖ. οἷον τὸ κατὰ τοὐμπόριον, εἰ βούλει, γένος. ναύκληρος ἀποθύει τις εὐχήν, ἀποβαλὼν τὸν ἱστὸν ἢ πηδάλια συντρίψας νεώς, ἢ φορτί' ἐξέρριψ' ὑπέραντλος γενόμενος:  ἀφῆκα τὸν τοιοῦτον οὐδὲν ἡδέως  ποιεῖ γὰρ οὗτος, ἀλλ' ὅσον νόμου χάριν</TextUnit>
    <TextUnit id="1719" loc="292b">ὁμοῦ δὲ τοῖς σπονδαῖσι διαλογίζεται τοῖς συμπλέουσιν ὁπόσον ἐπιβάλλει μέρος  τιθείς, τὰ θ' αὑτοῦ σπλάγχν' ἕκαστος ἐσθίει.  ἀλλ' ἕτερος εἰσπέπλευκεν ἐκ Βυζαντίου τριταῖος, ἀπαθής, εὐπορηκώς, περιχαρὴς  εἰς δέκ' ἐπὶ τῇ μνᾷ γεγονέναι καὶ δώδεκα,  λαλῶν τὰ ναῦλα καὶ τὰ δάνει' ἐρυγγάνων, ἀφροδίσι' ὑπὸ κόλλοψι μαστροποῖς ποιῶν, ὑπὸ τοῦτον ὑπέμυξ' εὐθὺς ἐκβεβηκότα,  τὴν δεξιὰν ἐνέβαλον, ἐμνήσθην Διὸς</TextUnit>
    <TextUnit id="1720" loc="292c">σωτῆρος, ἐμπέπηγα τῷ διακονεῖν.  τοιοῦτος ὁ τρόπος, μειράκιον ἐρῶν πάλιν τὰ πατρῷα βρύκει καὶ σπαθᾷ; πορεύομαι, ἀπὸ συμβολῶν συνάγοντα, νὴ Δί', ἕτερά που  ἐνέβαλεν εἰς τὸν κέραμον ἐνευρημένα τὰ κράσπεδ' ἀποθλιβέντα καὶ κεκραγότα: “  ὀψάριον ἀγοραῖον ποιεῖν τίς βούλεται;”  ἐῶ βοᾶν πληγὰς γὰρ ἔτι προσλαμβάνειν   ἐλθόντα καὶ τὴν νύχθ' ὅλην διακονεῖν. τὸ μισθάριον γὰρ ἂν ἀπαιτῇς, “ ἀμίδα μοι</TextUnit>
    <TextUnit id="1721" loc="292d">ἔνεγκε πρῶτον” φησίν. “ ὄξος ἡ φακῆ  οὐκ εἶχε.” πάλιν ᾔτησας: “ οἰμώξει μακρὰ πρῶτος μαγείρων” φησίν. ἕτερα μυρία τοιαῦτα καταλέξαιμ' ἄν. οὗ δὲ νῦν ς' ἄγω, πορνεῖόν ἐστιν, πολυτελῶς ̓Αδώνια  ἄγους' ἑταίρα μεθ' ἑτέρων πορνῶν χύδην  σαυτὸν ἀποσάξεις τόν τε κόλπον ἀποτρέχων.  καὶ παρ' ̓Αρχεδίκῳ δ' ἐν Θησαυρῷ ἄλλος σοφιστὴς</TextUnit>
    <TextUnit id="1722" loc="292e">μαγειρίσκος τάδε λέγει:  πρῶτον ὠμῶν κειμένων  τῶν ἰχθύων πάρεισιν οἱ κεκλημένοι. “  δίδου κατὰ χειρός.” “ τοὔψον οἰχήσει λαβών.”  τὰς λοπάδας ἐπιθεὶς ἐπὶ τὸ πῦρ τοὺς ἄνθρακας  ἔρραν' ἐλαίῳ πάντα καὶ ποιῶ φλόγα, ἐν ᾧ τὸ λάχανον αἵ τε τῶν παροψίδων  τὸν ἄνδρα δριμύτητες εὐφραίνουσί μου,  ἑφθὸν τὸν ἰχθὺν ἀποδίδωμ' ἔχοντα τοὺς</TextUnit>
    <TextUnit id="1723" loc="292f">χυμοὺς ἐν αὑτῷ τήν τε τῆς ἅλμης ἀκμήν,  εἰς ἣν ἂν ἐμβάψαιτο πᾶς ἐλεύθερος.  ἐλᾳδίου κοτύλης τε παραναλωμένης  σέσωκ' ἐμοὶ τρίκλινα πεντήκοντ' ἴσως.  Φιλοστέφανος δ' ἐν Δηλίῳ καὶ ὀνόματα ἐνδόξων μαγείρων ἐν τοῖσδε καταλέγει:</TextUnit>
    <TextUnit id="1724" loc="293a">εἰδώς σε πάντων διαφέροντα τῇ τέχνῃ τῇ τ' ὀξύτητι μετὰ Θίβρωνα, Δαίδαλε,   τὸν ἐξ ̓Αθηνῶν, τὸν καλούμενον Πέρας,  δοὺς μισθὸν ὃν μ' ᾔτησας ἥκω δεῦρ' ἄγων.  Σωτάδης δ', οὐχ ὁ τῶν ̓Ιωνικῶν ᾀσμάτων ποιητὴς ὁ Μαρωνίτης, ἀλλ' ὁ τῆς μέσης κωμῳδίας, ποιεῖ καὶ αὐτὸς ἐν ̓Εγκλειομέναις οὕτω γὰρ ἐπιγράφειΣ32 τὸ δρᾶμα τοιάδε μάγειρον λέγοντα:   καρῖδας ἔλαβον πρῶτον: ἀπεταγήνισα</TextUnit>
    <TextUnit id="1725" loc="293b">ταύτας ἁπάσας. γαλεὸς εἴληπται μέγας: ὤπτησα τὰ μέσα, τὴν δὲ λοιπὴν γρυμέαν  ἕψω ποιήσας τρῖμμα συκαμίνινον.  γλαύκου φέρω κεφάλαια παμμεγέθη δύο, ἐν λοπάδι μεγάλῃ ταῦτα, λιτῶς προσαγαγὼν  χλόην, κύμινον, ἅλας, ὕδωρ, ἐλᾴδιον.  λάβρακα μετὰ ταῦτ' ἐπριάμην καλὸν σφόδρα: ἔσται δι' ἅλμης λιπαρὸς ἑφθὸς ἐν χλόῃ,  ἀποδοὺς ὅς' ἐστὶν ἀπ' ὀβελίσκων ὀπτανά.</TextUnit>
    <TextUnit id="1726" loc="293c">τρίγλας καλὰς ἠγόρασα καὶ κίχλας καλάς:  ἔρριψα ταύτας ἐπὶ τὸν ἄνθραχ' ὡς ἔχει ἅλμῃ τε λιπαρᾷ παρατίθημ' ὀρίγανον.  ταύταις προσέλαβον σηπίας καὶ τευθίδας:  ἀστεῖον ἑφθή τευθὶς ὠνθυλευμένη καὶ πτερύγι' ἁπαλῶς σηπίας ὠπτημένα..  τριμμάτιον ᾠκείωσα τούτοις ἀνθινὸν παντοδαπόν. ἑψήτ' ἦν δὲ μετὰ ταύτας τινά:  ὀξυλίπαρον τούτοις ἔδωκα χυμίον.</TextUnit>
    <TextUnit id="1727" loc="293d">γόγγρον ἐπὶ τούτοις ἐπριάμην παχὺν σφόδρα:  κατέπνιξ' ἐν ἅλμῃ τοῦτον εὐανθεστέρᾳ.  κωβίδι' ἄττα καὶ πετραῖα δή τινα  ἰχθύδια, τούτων ἀποκνίσας τὰ κρανία  ἐμόλυν' ἀλεύρῳ αὐτὰ τοιούτῳ τινὶ  πέμπω τε ταῖς καρῖσι τὴν αὐτὴν ὁδόν.  ἀμίαν τε χήραν, θηρίον καλὸν σφόδρα,  θρίοισι ταύτην ἅλις ἐλᾳδίῳ διεὶς  ἐσπαργάνωσα περιπάσας ὀρίγανον</TextUnit>
    <TextUnit id="1728" loc="293e">ἐνέκρυψὰ θ' ὥσπερ δαλὸν εἰς πολλὴν τέφραν. ἀφύην θ' ἅμ' αὐτῇ παρέλαβον Φαληρικὴν  εἷς κύαθος ἐνταῦθ' ὕδατος ἐπιχυθεὶς πολύ:  τεμὼν δὲ λεπτὴν τῆς χλόης καὶ πλείονα,  κἂν ᾖ δικότυλος λήκυθος, καταστρέφω. τί λοιπόν; οὐδὲν ἄλλο. τοῦτ' ἐσθ' ἡ τέχνη,  οὐκ ἐξ ἀπογραφῆς οὐδὲ δι' ὑπομνημάτων.  καὶ μαγείρων μὲν ἅλις: περὶ δὲ τοῦ γόγγρου</TextUnit>
    <TextUnit id="1729" loc="293f">λεκτέον. ̓Αρχέστρατος μὲν γὰρ ἐν τῇ Γαστρονομίᾳ καὶ ὁπόθεν ἕκαστον μέρος αὐτοῦ δεῖ συνωνεῖσθαι διηγεῖται οὕτως   γόγγρου μὲν γὰρ ἔχεις κεφαλήν, φίλος, ἐν Σικυῶνι  πίονος, ἰσχυροῦ, μεγάλου καὶ πάντα τὰ κοῖλα: εἶτα  χρόνον πολὺν ἕψε χλόῃ περίπαστον ἐν ἅλμῃ</TextUnit>
    <TextUnit id="1730" loc="294a">ἑξῆς τε περὶ τῶν κατ' ̓Ιταλίαν τόπων διεξιὼν πάλιν ὁ καλὸς οὗτος περιηγητής φησιν  καὶ γόγγρος σπουδαῖος ἁλίσκεται, ὅστε τοσοῦτον  τῶν ἄλλων πάντων ὄψων κρατεῖ οὗτος ὅσον περ  θύννος ὁ πιότατος τῶν φαυλοτάτων κορακίνων.  ̓́Αλεξις ἐν ̔Επτὰ ἐπὶ Θήβαις:    γόγγρου δ' ὁμοῦ σωρευτὰ πιμελῆς μέλη ὑπεργέμοντα.</TextUnit>
    <TextUnit id="1731" loc="294b">̓Αρχέδικος δ' ἐν Θησαυρῷ παράγει τινὰ μάγειρον λέγοντα περὶ ὧν ὠψώνηκεν αὐτός:  δραχμῶν τριῶν γλαυκίσκον  γόγγρου κεφάλαια καὶ τὰ πρῶτα τεμάχια δραχμῶν πάλιν πέντ': ὦ ταλαιπώρου βίου.  δραχμῆς τραχήλους: ἀλλὰ νὴ τὸν ἥλιον,  κἀμοὶ τράχηλον ἕτερον εἴ ποθεν λαβεῖν ἦν καὶ πρίασθαι δυνατόν, ὃν ἔχω τοῦτον ἂν πρὶν εἰσενεγκεῖν ταῦτα δεῦρ' ἀπηγξάμην</TextUnit>
    <TextUnit id="1732" loc="294c">οὐδεὶς δεδιακόνηκεν ἐπιπονώτερον. ἅμα μὲν πρίασθαι πολλὰ καὶ πολλοῦ σφόδρα, ἅμα δ' εἴ τι χρηστὸν ἀγοράσαιμ', ἀπωλλύμην.  “ κατέδοντ' ἐκεῖνοι,” τοῦτο: πρὸς ἐμαυτὸν λέγω,  “ διαπυτιοῦς' οἶνον δὲ τοιοῦτον χαμαί.”  οἴμοι.  γαλεοί. ̔Ικέσιος ἐν τοῖς περὶ ὕλης τῶν γαλεῶν βελτίονας εἶναι καὶ ἁπαλωτέρους τοὺς ἀστερίας</TextUnit>
    <TextUnit id="1733" loc="294d">καλουμένους. ̓Αριστοτέλης δὲ εἴδη αὐτῶν φησιν εἶναι πλείω, ἀκανθίαν, λεῖον, ποικίλον, σκύμνον, ἀλωπεκίαν, ῥίνην. Δωρίων δ' ἐν τῷ περὶ ἰχθύων τὸν ἀλωπεκίαν μίαν ἔχειν φησὶ λοφιὰν πρὸς τῷ οὐραίῳ, ἐπὶ δὲ τῆς ῥάχεως οὐδαμῶς. ὁ δ' ̓Αριστοτέλης ἐν πέμπτῳ ζῴων μορίων καὶ κεντρίνην φησί τινα γαλεὸν εἶναι καὶ νωτιδανόν.  ̓Επαίνετος δ' ἐν ̓Οψαρτυτικῷ ἐπινωτιδέα καλεῖ, χείρονα δ' εἶναι τὸν κεντρίνην καὶ δυσώδη. γνωρίζεσθαι δ' ἐκ τοῦ πρὸς τῇ πρώτῃ λοφιᾷ ἔχειν κέντρον τῶν ὁμοειδῶν οὐκ ἐχόντων οὔτε δὲ στέαρ</TextUnit>
    <TextUnit id="1734" loc="294e">οὔτε πιμελὴν ἔχειν τοὺς ἰχθῦς τούτους διὰ τὸ χονδρώδεις εἶναι. ἰδίως δὲ ὁ ἀκανθίας τὴν καρδίαν ἔχει πεντάγωνον. τίκτει δ' ὁ γαλεὸς τὰ πλεῖστα τρία καὶ εἰσδέχεται τὰ γεννηθέντα εἰς τὸ στόμα καὶ πάλιν ἀφίησιν μάλιστα δ' ὁ ποικίλος καὶ ὁ ἀλωπεκίας, οἱ δὲ λοιποὶ οὐκ ἔτι διὰ τὴν τραχύτητα. ̓Αρχέστρατος δὲ ὁ τὸν αὐτὸν Σαρδαναπάλλῳ ζηλώσας βίον περὶ τοῦ ἐν ̔Ρόδῳ γαλεοῦ λέγων τὸν αὐτὸν εἶναι ἡγεῖται τῷ παρὰ ̔Ρωμαίοις</TextUnit>
    <TextUnit id="1735" loc="294f">μετ' αὐλῶν καὶ στεφάνων εἰς τὰ δεῖπνα περιφερομένῳ ἐστεφανωμένων καὶ τῶν φερόντων αὐτὸν καλούμενόν τε ἀκκιπήσιον. ἀλλ' οὗτος μὲν μικρὸς καὶ μακρορυγχότερός ἐστι καὶ τῷ σχήματι τρίγωνος ἐκείνων μᾶλλον τούτων δ' ὁ εὐτελέστατος καὶ μικρότατος οὐχ ἧττον ̓Αττικῶν χιλίων πιπράσκεται. ̓Απίων δ' ὁ γραμματικὸς ἐν τῷ περὶ τῆς ̓Απικίου τρυφῆς τὸν ἔλοπα καλούμενον τοῦτόν φησιν εἶναι τὸν ἀκκιπήσιον. ἀλλ' ὅ γε ̓Αρχέστρατος περὶ τοῦ ̔Ροδιακοῦ γαλεοῦ λέγων τοῖς ἑταίροις πατρικῶς πως συμβουλεύων φησίν:</TextUnit>
    <TextUnit id="1736" loc="295a">ἐν δὲ ̔Ρόδῳ γαλεὸν τὸν ἀλώπεκα: κἂν ἀποθνῄσκειν μέλλῃς, ἂν μή σοι πωλεῖν θέλῃ, ἅρπασον αὐτόν:   ὃν καλέουσι Συρακόσιοι κύνα πίονα: κᾆτα ὕστερον ἤδη πάσχ' ὅτι σοι πεπρωμένον ἐστίν.  τούτων τῶν ἐπῶν μνησθεὶς καὶ Λυγκεὺς ὁ Σάμιος ἐν τῇ πρὸς Διαγόραν ἐπιστολῇ φησιν καὶ δικαίως παρακελεύεσθαι τὸν ποιητὴν τῷ μὴ δυναμένῳ τιμὴν ἀριθμῆσαι ἀδικίᾳ κτήσασθαι τὴν ἐπιθυμίαν.</TextUnit>
    <TextUnit id="1737" loc="295b">καὶ γὰρ τὸν Θησέα, φησί, γεγονότα καλὸν ὑπολαμβάνω τοῦ Τληπολέμου τὸν ἰχθὺν τοῦτον αὐτῷ παρασχόντος παρεσχηκέναι. Τιμοκλῆς δ' ἐν Δακτυλίῳ φησί:   γαλεοὺς καὶ βατίδας ὅσα τε τῶν γενῶν ἐν ὀξυλιπάρῳ τρίμματι σκευάζεται.  Γλαῦκος. ̓Επίχαρμος ἐν ̔́Ηβας γάμῳ:  σκορπίοι τε ποικίλοι σαῦροί τε, γλαῦκοι πίονες.  Νουμήνιος ἐν ̔Αλιευτικῷ:   ὕκην ἢ κάλλιχθυν, ὁτὲ χρόμιν, ἄλλοτε δ' ὀρφὸν</TextUnit>
    <TextUnit id="1738" loc="295c">ἢ γλαῦκον περόωντα κατὰ μνία σιγαλόεντα.  τὴν δὲ τοῦ γλαύκου κεφαλὴν ἐπαινῶν ὁ ̓Αρχέστρατός φησιν  ἀλλά μοι ὀψώνει γλαύκου κεφαλὴν ἐν ̓Ολύνθῳ  καὶ Μεγάροις: σεμνῆς γὰρ ἁλίσκεται ἐν τενάγει γῆς. καὶ ̓Αντιφάνης δ' ἐν Προβατεῖ φησιν   Βοιώτιαι μὲν ἐγχέλεις, μῦς Ποντικοί,  θύννοι γλαῦκοι Μεγαρικοί, μαινίδες Καρύστιαι,</TextUnit>
    <TextUnit id="1739" loc="295d">φάγροι δ' ̓Ερετρικοί, Σκύριοι δὲ κάραβοι.  ὁ δ' αὐτὸς ἐν Φιλώτιδι καὶ ταῦτα λέγει:   οὐκοῦν τὸ μὲν γλαυκίδιον, ὥσπερ ἄλλοτε,  ἕψειν ἐν ἅλμῃ φημί. Β. τὸ δὲ λαβράκιον; α. ὀπτᾶν ὅλον. β. τὸν γαλεόν; α. ἐν ὑποτρίμματι  ζέσαι. Β. τὸ δὲ ἐγχέλειον; α. ἅλες, ὀρίγανον.  ὕδωρ. β. ὁ γόγγρος; α. ταὐτόν. β. ἡ βατίς; α.  χλόη. β. πρόσεστι θύννου τέμαχος. α. ὀπτήσεις. β.  κρέας  ἐρίφειον; α. ὀπτόν. β. θάτερον; α. τἀναντία. β. ὁ σπλήν; α. σεσάχθω. β. νῆστις;</TextUnit>
    <TextUnit id="1740" loc="295e">Εὔβουλος Καμπυλίωνι: τὴν τ' εὐπρόσωπον λοπάδα  τοῦδε τοῦ θαλαττίου  Γλαύκου φέρουσαν εὐγενέστερον λάβρακὰ θ' ἑφθὸν ἅλμῃ μίαν.  ̓Αναξανδρίδης Νηρεῖ:  ὁ πρῶτος εὑρὼν πολυτελὲς τμητὸν μέγα γλαύκου πρόσωπον τοῦ τ' ἀμύμονος δέμας  θύννου τὰ τ' ἄλλα βρώματ' ἐξ ὑγρᾶς ἁλὸς  Νηρεὺς κατοικεῖ τόνδε πάντα τὸν τόπον.  ̓́Αμφις ἐν ̔Επτὰ ἐπὶ Θήβαις:</TextUnit>
    <TextUnit id="1741" loc="295f">γλαῦκοι δ' ὅλοι, ῥαχιστὰ κρανίων μέρη  εὔσαρκα.  καὶ ἐν Φιλεταίρῳ:   ἔχειν καθαρείως ἐγχελύδιόν τι καὶ  γλαυκινιδίου κεφάλαια καὶ λαβρακίου  τεμάχια.  ̓Αντιφάνης δ' ἐν Κύκλωπι ὑπερακοντίζων τὸν τένθην ̓Αρχέστρατόν φησιν   ἔστω δ' ἡμῖν κεστρεὺς τμητός,  νάρκη πνικτή, πέρκη σχιστή,  τευθὶς σακτή, συνόδων ὀπτός, γλαύκου προτομή, γόγγρου κεφαλή,  βατράχου γαστήρ, θύννου λαγόνες,  βατίδος νῶτον, κέστρας ὀσφύς, ψητταρικίσκος, μαινίς, καρίς,  τρίγλη, φυκίς:  τῶν τοιούτων μηδὲν ἀπέστω.</TextUnit>
    <TextUnit id="1742" loc="296a">Ναυσικράτης Ναυκλήροις: ..  δύο μέν, φασιν, ἁπαλοὶ καὶ καλοὶ  παῖδες θεοῦ τοῦ ναυτίλοισι πολλάκις ἤδη φανέντος πελαγίοις ἐν ἀγκάλαις, ὃν καὶ τὰ θνητῶν φασιν ἀγγέλλειν πάθη. β. Γλαῦκον λέγεις. α. ἔγνωκας.  τὸν δὲ Γλαῦκον τὸν θαλάττιον δαίμονα Θεόλυτος μὲν ὁ Μηθυμναῖος ἐν τοῖς Βακχικοῖς ἔπεσιν ἐρασθέντα φησὶν ̓Αρεάδνης, ὅτ' ἐν Δίᾳ τῇ νήσῳ ὑπὸ Διονύσου ἡρπάσθη, καὶ βιαζόμενον ὑπὸ Διονύσου</TextUnit>
    <TextUnit id="1743" loc="296b">ἀμπελίνῳ δεσμῷ ἐνδεθῆναι καὶ δεηθέντα ἀφεθῆναι εἰπόντα:  ̓Ανθηδών νὺ τίς ἐστιν ἐπὶ πλευροῖο θαλάσσης  ἀντίον Εὐβοίης σχεδὸν Εὐρίποιο ῥοάων:  ἔνθεν ἐγὼ γένος εἰμί: πατήρ δέ με γείνατο Κωπεύς.  Προμαθίδας δ' ὁ ̔Ηρακλεώτης ἐν ἡμιάμβοις Πολύβου τοῦ ̔Ερμοῦ καὶ Εὐβοίας τῆς Λαρύμνου γενεαλογεῖ τὸν Γλαῦκον. Μνασέας δ' ἐν τρίτῳ  τῶν Εὐρωπιακῶν ̓Ανθηδόνος καὶ ̓Αλκυόνης αὐτὸν γενεαλογεῖ. ναυτικὸν δὲ αὐτὸν καὶ κολυμβητὴν ἀγαθὸν γενόμενον Πόντιον καλεῖσθαι: ἁρπάσαντα</TextUnit>
    <TextUnit id="1744" loc="296c">Σύμην τὴν ̓Ιηλύσου καὶ Δωτίδος θυγατέρα ἀποπλεῦσαι εἰς τὴν ̓Ασίαν καὶ τὴν ἐγγὺς τῆς Καρίας νῆσον ἔρημον οὖσαν κατοικίσαντα ἀπὸ τῆς γυναικὸς Σύμην αὐτὴν προσαγορεῦσαι. Εὐάνθης δ' ὁ ἐποποιὸς ἐν τῷ εἰς τὸν Γλαῦκον ὕμνῳ Ποσειδῶνος αὐτὸν υἱὸν εἶναι καὶ Ναΐδος νύμφης μιγῆναί τε ̓Αρεάδνῃ ἐν Δίᾳ τῇ νήσῳ ἐρασθέντα, ὅτε ὑπὸ Θησέως κατελείφθη, ̓Αριστοτέλης δ' ἐν τῇ Δηλίων πολιτείᾳ ἐν Δήλῳ κατοικήσαντα μετὰ τῶν Νηρηίδων τοῖς θέλουσι μαντεύεσθαι. Πόσσις</TextUnit>
    <TextUnit id="1745" loc="296d">δ' ὁ Μάγνης ἐν τρίτῳ ̓Αμαζονίδος τῆς ̓Αργοῦς φησι δημιουργὸν γενέσθαι τὸν Γλαῦκον καὶ κυβερνῶντα αὐτήν, ὅτε ' ̓Ιάσων μετὰ τῶν Τυρρηνῶν ἐμάχετο, μόνον ἄτρωτον γενέσθαι ἐν τῇ ναυμαχίᾳ: κατὰ δὲ Διὸς βούλησιν ἐν τῷ τῆς θαλάσσης βυθῷ ἀφανισθῆναι καὶ οὕτως γενέσθαι θαλάττιον δαίμονα ὑπὸ μόνου τε ̓Ιάσονος θεωρηθῆναι. Νικάνωρ δὲ ὁ Κυρηναῖος ἐν Μετονομασίαις τὸν Μελικέρτην</TextUnit>
    <TextUnit id="1746" loc="296e">φησὶ Γλαῦκον μετονομασθῆναι.  ἱστορεῖ δὲ περὶ αὐτοῦ καὶ ὁ Αἰτωλὸς ̓Αλέξανδρος ἐν τῷ ἐπιγραφομένῳ ̔Αλιεῖ, ὡς ὅτι “ γευσάμενος βοτάνης” κατεποντώθη,  ἣν ̓Ηελίῳ φαέθοντι ἐν μακάρων νήσοισι λιτὴ φύει εἴαρι γαίη: ἠέλιος δ' ἵπποις θυμήρεα δόρπον ὀπάζει   ὕλην αἰενάουσαν, ἵνα δρόμον ἐκτελέσωσιν  ἄτρυτοι, καὶ μὴ τιν' ἕλοι μεσσηγὺς ἀνίη. Αἰσχρίων δ' ὁ Σάμιος ἔν τινι τῶν ἰάμβων ̔́Υδνης φησὶ τῆς Σκύλλου τοῦ Σκιωναίου κατακολυμβητοῦ θυγατρὸς τὸν θαλάσσιον Γλαῦκον ἐρασθῆναι. ἰδίως</TextUnit>
    <TextUnit id="1747" loc="296f">δὲ καὶ περὶ τῆς βοτάνης λέγει, ἣν φαγὼν ἀθάνατος ἐγένετο   καὶ θεῶν ἄγρωστιν εὗρες, ἣν Κρόνος κατέσπειρε.  Νίκανδρος δ' ἐν τρίτῳ Εὐρωπίας Νηρέως ἐρώμενον τὸν Γλαῦκον ἱστορεῖ γενέσθαι, ὁ δ' αὐτὸς Νίκανδρος ἐν πρώτῳ Αἰτωλικῶν τὴν μαντικήν φησιν ̓Απόλλωνα ὑπὸ Γλαύκου διδαχθῆναι: θηρῶντα δὲ</TextUnit>
    <TextUnit id="1748" loc="297a">περὶ τὴν ̓Ορείην ὄρος δὲ τοῦθ' ὑπάρχειν ὑψηλὸν ἐν Αἰτωλίᾳ λαγὼν θηρᾶσαι, ὃν λιποθυμοῦντα ὑπὸ τῆς διώξεως ἀπαγαγεῖν ἐπὶ κρήνῃ τινὶ καὶ τῇ παρακειμένῃ πόᾳ ἤδη ἀποψυχόμενον ἀπομάσσειν. ἀναζωπυρήσαντος δὲ τοῦ λαγὼ τῇ βοτάνῃ ἐπιγνόντα τῆς βοτάνης τὴν δύναμιν ἀπογεύσασθαι καὶ ἔνθεον γενόμενον ἐπιγενομένου χειμῶνος κατὰ Διὸς βούλησιν εἰς τὴν θάλασσαν αὑτὸν ἐκρῖψαι. ̔Ηδύλος δ' ὁ Σάμιος ἢ ̓Αθηναῖος Μελικέρτου φησὶν ἐρασθέντα τὸν Γλαῦκον ἑαυτὸν ῥῖψαι εἰς τὴν θάλατταν. ̔Ηδύλη δ' ἡ τοῦ ποιητοῦ τούτου</TextUnit>
    <TextUnit id="1749" loc="297b">μήτηρ, Μοσχίνης δὲ θυγάτηρ τῆς ̓Αττικῆς ἰάμβων ποιητρίας, ἐν τῇ ἐπιγραφομένῃ Σκύλλῃ ἱστορεῖ  τὸν Γλαῦκον ἐρασθέντα Σκύλλης ἐλθεῖν αὐτῆς εἰς τὸ ἄντρον “ἢ κόγχους δωρήματα” φέροντα   ̓Ερυθραίης ἀπὸ πέτρης, ἢ τοὺς ἀλκυόνων παῖδας ἔτ' ἀπτερύγους, τῇ νύμφῃ δύσπιστος ἀθύρματα, δάκρυ δ' ἐκείνου  καὶ Σειρὴν γείτων παρθένος οἰκτίσατο</TextUnit>
    <TextUnit id="1750" loc="297c">ἀκτὴν γὰρ κείνην ἀπενήχετο καὶ τὰ σύνεγγυς  Αἴτνης.  γναφεύς. Δωρίων ἐν τῷ περὶ ἰχθύων τὸ ἐκ τῆς ἑψήσεως τοῦ γναφέως ὑγρόν φησι πάντα σπῖλον καθαίρειν. μνημονεύει δ' αὐτοῦ καὶ ̓Επαίνετος ἐν ̓Οψαρτυτικῷ. ἔγχελυς. τῶν θαλασσίων ἐγχέλεων μνημονεύει ̓Επίχαρμος ἐν Μούσαις: Δωρίων δ' ἐν τῷ περὶ ἰχθύων μνημονεύων καὶ τῶν ἀπὸ τῆς Κωπαΐδος</TextUnit>
    <TextUnit id="1751" loc="297d">τὰς Κωπαΐδας ἐπαινεῖ γίνονται δ' αὗται ὑπερμεγέθεις, φησὶ γοῦν ̓Αγαθαρχίδης ἐν ἕκτῃ Εὐρωπιακῶν τὰς ὑπερφυεῖς τῶν Κωπαΐδων ἐγχέλεων ἱερείων τρόπον στεφανοῦντας καὶ κατευχομένους οὐλὰς τ' ἐπιβάλλοντας θύειν τοῖς θεοῖς τοὺς Βοιωτούς: καὶ πρὸς τὸν ξένον τὸν διαποροῦντα τὸ τοῦ ἔθους παράδοξον καὶ πυνθανόμενον ἓν μόνον εἰδέναι φῆσαι τὸν Βοιωτὸν φάσκειν τε ὅτι δεῖ τηρεῖν τὰ προγονικὰ νόμιμα καὶ ὅτι μὴ καθήκει τοῖς ἄλλοις ὑπὲρ αὐτῶν ἀπολογίζεσθαι. οὐ χρὴ</TextUnit>
    <TextUnit id="1752" loc="297e">θαυμάζειν εἰ ἱερείων τρόπον ἐγχέλεις θύονται, ὁπότε καὶ ̓Αντίγονος ὁ Καρύστιος ἐν τῷ περὶ λέξεως τοὺς ̔Αλαιέας λέγει θυσίαν ἐπιτελοῦντας  τῷ Ποσειδῶνι ὑπὸ τὴν τῶν θύννων ὥραν, ὅταν εὐαγρήσωσι, θύειν τῷ θεῷ τὸν πρῶτον ἁλόντα θύννον, καὶ τὴν θυσίαν ταύτην καλεῖσθαι θυνναῖον. καὶ τάριχοι δὲ παρὰ Φασηλίταις ἀποθύονται. ̔Ηρόπυθος γοῦν ἐν ̔̀ ̔́Ωροις Κολοφωνίων περὶ τῆς κτίσεως ἱστορῶν τῆς Φασήλιδός φησιν ὅτι Λάκιος ὁ τὴν ἀποικίαν στείλας μισθὸν ἔδωκε τοῦ τόπου Κυλάβρᾳ ποιμένι νέμοντι πρόβατα ταρίχους, ἐκείνου</TextUnit>
    <TextUnit id="1753" loc="297f">τοῦτο αἰτήσαντος. προθέντος γὰρ αὐτῷ τοῦ Λακίου λαβεῖν τοῦ χωρίου ἢ ἄλφιτα ἢ ταρίχους εἵλετο ὁ Κυλάβρας τοὺς ταρίχους: καὶ διὰ τοῦτο οἱ Φασηλῖται ἀνὰ πᾶν ἔτος τῷ Κυλάβρᾳ ἔτι καὶ νῦν ἔτι καὶ νῦν τάριχον θύουσι. Φιλοστέφανος δ' ἐν τῷ πρώτῳ περὶ τῶν ἐν τῇ ̓Ασίᾳ πόλεων οὕτως γράφει: “ Λάκιον τὸν ̓Αργεῖον ἕνα τῶν σὺν Μόψῳ ἀφικομένων, ὅν τινες</TextUnit>
    <TextUnit id="1754" loc="298a">μὲν Λίνδιον εἶναι λέγουσιν, ἀδελφὸν δὲ ̓Αντιφήμου τοῦ Γέλαν οἰκίσαντος, εἰς τὴν Φασήλιδα ὑπὸ Μόψου μετ' ἀνδρῶν πεμφθέντα κατά τινα λόγον Μαντοῦς τῆς Μόψου μητρός, ὅτε αἱ πρύμναι τῶν ἰδίων νηῶν συνέβαλον καὶ συνεθραύσθησαν κατὰ Χελιδονίας τῶν μετὰ τοῦ Λακίου διὰ τὸ ὑστερεῖν αὐτῶν νυκτὸς προσβαλόντων ἀγοράσαι δ' αὐτὸν τὴν γῆν λέγεται, οὗ ἡ πόλις νῦν ἐστι, καθὰ ἡ Μαντὼ προεῖπε, παρὰ Κυλάβρα τινὸς δόντα  τάριχον τοῦτον γὰρ ἑλέσθαι λαβεῖν αὐτὸν ἀφ' ὧν ἦγον. ὅθεν κατ' ἐνιαυτὸν τοὺς Φασηλίτας τῷ Κυλάβρᾳ θύειν τάριχον τιμῶντας ὡς ἥρωα.”  περὶ</TextUnit>
    <TextUnit id="1755" loc="298b">δὲ τῶν ἐγχέλεων ̔Ικέσιός φησιν ἐν τοῖς περὶ ὕλης ὡς αἱ ἐγχέλεις εὐχυλότεραι πάντων εἰσὶν ἰχθύων καὶ ὅτι εὐστομαχίᾳ διαφέρουσι τῶν πλείστων πλήσμιαι γάρ εἰσι καὶ πολύτροφοι, ἐν δὲ τοῖς ταρίχεσι τὰς Μακεδονικὰς ἐγχέλεις κατατάττει. ̓Αριστοτέλης δὲ χαίρειν φησὶ τὰς ἐγχέλεις καθαρωτάτῳ ὕδατι. ὅθεν τοὺς ἐγχελυοτρόφους καθαρὸν αὐταῖς ἐπιχεῖν πνίγεσθαι γὰρ ἐν τῷ θολερῷ. διὸ καὶ οἱ θηρεύοντες θολοῦσι τὸ ὕδωρ ἵνα ἀποπνίγωνται. λεπτὰ γὰρ ἔχουσαι τὰ βράγχια αὐτίκα ὑπὸ τοῦ θολοῦ τοὺς πόρους ἐπιπωματίζονται.</TextUnit>
    <TextUnit id="1756" loc="298c">ὅθεν κἀν τοῖς χειμῶσιν ὑπὸ τῶν πνευμάτων ταραττομένου τοῦ τοῦ ὕδατος ἀποπνίγονται. ὀχεύονται δὲ συμπλεκόμεναι κᾆτ' ἀφιᾶσι γλινῶδες ἐξ αὑτῶν, ὃ γενόμενον ἐν τῇ ἰλύι ζωογονεῖται, λέγουσι δὲ οἱ ἐγχελυοτρόφοι καὶ ὡς νυκτὸς μὲν νέμονται, ἡμέρας δ' ἐν τῇ ἰλύι ἀκινητίζουσι ζῶσί τε τὸ ἐπὶ πολὺ ἐπὶ ὀκτὼ ἔτη. ἐν ἄλλοις δὲ πάλιν ὁ ̓Αριστοτέλης ἱστορεῖ γίνεσθαι αὐτὰς οὔτε ᾠοτοκούσας οὔτε ζωοτοκούσας ἀλλ' οὐδὲ ἐξ ὀχείας, ἀλλ' ἐν τῷ βορβόρῳ καὶ τῇ ἰλύι σήψεως γινομένης:</TextUnit>
    <TextUnit id="1757" loc="298d">καθάπερ καὶ ἐπὶ τῶν καλουμένων τῆς γῆς ἐντέρων λέγεται, διὸ καὶ ̔́Ομηρον τῆς τῶν ἰχθύων φύσεως χωρίζοντα τάδε εἰπεῖν  τείροντ' ἐγχέλυές τε καὶ ἰχθύες οἱ κατὰ δίνας.   ̓Επικούρειος δέ τις εἰκαδιστὴς τῶν συνδειπνούντων ἡμῖν ἐγχέλυος παρατεθείσης “ πάρεστιν, ἔφη, ἡ τῶν δείπνων ̔Ελένη: ἐγὼ οὖν Πάρις ἔσομαι.” καὶ χεῖρας μήπω τινὸς ἐκτετακότος ἐπ' αὐτὴν ἐπιβαλὼν ἐψίλωσε τὸ πλευρὸν ἀπάγων εἰς ἄκανθαν.</TextUnit>
    <TextUnit id="1758" loc="298e">ὁ δ' αὐτὸς οὗτος πλακοῦντός ποτε θερμοῦ παρατεθέντος καὶ πάντων ἀπεχομένων ἐπιφωνήσας:   τοῦ δ' ἐγὼ ἀντίος εἶμι, καὶ εἰ πυρὶ χεῖρας ἔοικε,  προπετῶς ἐπιβαλὼν καὶ καταπιὼν φλεγόμενος ἐξεφέρετο. καὶ ὁ Κύνουλκος ἔφη: “ἀποφέρεται τὸ ἆθλον ἐκ τῆς βρογχοπαρατάξεως ὁ λάρος.” καὶ περὶ τῆς ἐγχέλυος δ' ̓Αρχέστρατος οὕτως ἱστορεῖ  ἔγχελυν αἰνῶ μὲν πᾶσαν, πολὺ δ' ἐστὶ κρατίστη  ̔Ρηγίου ἀντιπέρας πορθμοῦ: ληφθεῖσα θαλάσσης</TextUnit>
    <TextUnit id="1759" loc="298f">ἔνθα σὺ τῶν ἄλλων πάντων, Μεσσήνιε, θνητῶν βρῶμα τιθεὶς τοιόνδε διὰ στόματος πλεονεκτεῖς, οὐ μὴν ἀλλὰ κλέος γ' ἀρετῆς μέγα κάρτα φέρουσι  Κωπαῖαι καὶ Στρυμόνιαι: μεγάλαι τε γάρ εἰσι καὶ τὸ πάχος θαυμασταί. ὅλως δ' οἶμαι βασιλεύει</TextUnit>
    <TextUnit id="1760" loc="299a">πάντων τῶν περὶ δαῖτα καὶ ἡδονῇ ἡγεμονεύει  ἔγχελυς, ἣ φύσει ἐστὶν ἀπήρινος μόνος ἰχθύς   ̔Ομήρου δὲ εἰπόντος “ τείροντ' ἐγχέλυές τε καὶ ἰχθύες” ἀκολούθως ἐποίησε καὶ ̓Αρχίλοχος:   πολλὰς δὲ τυφλὰς ἐγχέλυας ἐδέξω.  οἱ δ' ̓Αττικοί, καθὼς Τρύφων φησί, τὰς ἑνικὰς χρήσεις ἐπιστάμενοι διὰ τοῦ υ τὰς πληθυντικὰς οὐκ ἔτι ἀκολούθως ἐπιφέρουσιν. ὁ γοῦν ̓Αριστοφάνης ἐν μὲν ̓Αχαρνεῦσι:  σκέψασθε φησί παῖδες τὴν κρατίστην ἔγχελυν.  καὶ ἐν Λημνίαις:</TextUnit>
    <TextUnit id="1761" loc="299b">ἔγχελυν Βοιωτίαν.  τὴν δ' εὐθεῖαν ἐν Δαιταλεῦσι:   καὶ λεῖος ὥσπερ ἔγχελυς.  καὶ Κρατῖνος ἐν Πλούτοις:   θύννος, ὀρφώς, γλαῦκος, ἔγχελυς, κύων.  τὰς μέντοι πληθυντικὰς οὐκ ἔθ' ὁμοίως τῷ ποιητῇ. ̓Αριστοφάνης ̔Ιππεῦσιν:   ὅπερ γὰρ οἱ τὰς ἐγχέλεις θηρώμενοι πέπονθας  καὶ δευτέραις Νεφέλαις:  τὰς εἰκοῦς τῶν ἐγχέλεων τὰς ἐμὰς μιμούμενοι.,  ἐν Σφηξὶ δ' ἡ δοτική:  οὐ χαίρω δὲ βατίσιν, οὐδ' ἐγχέλεσιν.  Στράττις δ' ἐν Ποταμίοις ἔφη:   ἐγχέλεων ἀνεψιός.</TextUnit>
    <TextUnit id="1762" loc="299c">Σημωνίδης δ' ἐν ἰάμβοις:   ὥσπερ ἔγχελυς κατὰ γλοιοῦ.  καὶ τὴν αἰτιατικὴν   ἐρῳδιὸς γὰρ ἔγχελυν Μαιανδρίην  τρίορχον εὑρὼν ἐσθίοντ' ἀφείλετο.  ̓Αριστοτέλης δ' ἐν τοῖς περὶ ζῴων διὰ τοῦ ι ἔγχελις εἴρηκεν. ὅταν δ' ̓Αριστοφάνης ἐν ̔Ιππεῦσι λέγῃ:   ὅπερ γὰρ οἱ τὰς ἐγχέλεις θηρώμενοι πέπονθας ὅταν γὰρ ἡ λίμνη καταστῇ, λαμβάνουσιν οὐδὲν,</TextUnit>
    <TextUnit id="1763" loc="299d">ἐὰν δ' ἄνω τε καὶ κάτω τὸν βόρβορον κυκῶσιν,  αἱροῦσι: καὶ σὺ λαμβάνεις, ἢν τὴν πόλιν ταράττῃς,  σαφῶς δηλοῖ ὅτι ἡ ἔγχελυς ἐκ τῆς ἰλύος λαμβάνεται, ἔνθεν καὶ τοὔνομα εἰς ūς ἐπερατώθη. καὶ ὁ ποιητὴς οὖν θέλων δηλῶσαι τὸ εἰς βάθος τοῦ ποταμοῦ καιόμενον οὕτως ἔφη:   τείροντ' ἐγχέλυές τε καὶ ἰχθύες.  ἰδικώτερον δὲ καὶ κατ' ἐξαίρετον ἐγχέλυες, ἵνα καὶ</TextUnit>
    <TextUnit id="1764" loc="299e">τὸ βάθος τοῦ κεκαυμένου ὕδατος δηλώσῃ. ̓Αντιφάνης δὲ ἐν Λύκωνι κωμῳδῶν τοὺς Αἰγυπτίους φησίν  τὰ τ' ἄλλα δεινούς φασι τοὺς Αἰγυπτίους εἶναι τὸ νομίσαι τ' ἰσόθεον τὴν ἔγχελυν  πολὺ τῶν θεῶν γάρ ἐστι τιμιωτέρα.  τῶν μὲν γὰρ εὐξαμένοισιν ἔσθ' ἡμῖν τυχεῖν,  τούτων δὲ δραχμὰς τοὐλάχιστον δώδεκα ἢ πλέον ἀναλώσασιν ὀσφρέσθαι μόνον οὕτως ἔσθ' ἅγιον παντελῶς τὸ θηρίον.</TextUnit>
    <TextUnit id="1765" loc="299f">̓Αναξανδρίδης δ' ἐν Πόλεσι πρὸς τοὺς Αἰγυπτίους ἀποτεινόμενος τὸν λόγον φησίν   οὐκ ἂν δυναίμην συμμαχεῖν ὑμῖν ἐγώ: οὔτ' οἱ τρόποι γὰρ ὁμονοοῦς' οὔτ' οἱ νόμοι ἡμῶν, ἀπ' ἀλλήλων δὲ διέχουσιν πολύ.  βοῦν προσκυνεῖς, ἐγὼ δὲ θύω τοῖς θεοῖς:  τὴν ἔγχελυν μέγιστον ἡγεῖ δαίμονα, ἡμεῖς δὲ τῶν ὄψων μέγιστον παρὰ πολὺ</TextUnit>
    <TextUnit id="1766" loc="300a">οὐκ ἐσθίεις ὕει', ἐγὼ δὲ γ' ἥδομαι  μάλιστα τούτοις: κύνα σέβεις, τύπτω δ' ἐγώ,  τοὔψον κατεσθίουσαν ἡνίκ' ἂν λάβω.  τοὺς ἱερέας ἐνθάδε μὲν ὁλοκλήρους νόμος εἶναι, παρ' ὑμῖν δ', ὡς ἔοικ', ἀπηργμένους.  τὸν αἰέλουρον κακὸν ἔχοντ' ἐὰν ἴδῃς  κλαίεις, ἐγὼ δ' ἥδιστ' ἀποκτείνας δέρω.  δύναται παρ' ὑμῖν μυγαλῆ, παρ' ἐμοὶ δὲ γ' οὔ.  Τιμοκλῆς δ' ἐν Αἰγυπτίοις</TextUnit>
    <TextUnit id="1767" loc="300b">πῶς ἂν μὲν οὖν σώσειεν ἶβις ἢ κύων; ὅπου γὰρ εἰς τοὺς ὁμολογουμένους θεοὺς ἀσεβοῦντες οὐ διδόασιν εὐθέως δίκην,  τίν' αἰελούρου βωμὸς ἐπιτρίψειεν ἄν;  ὅτι δ' ἤσθιον τὰς ἐγχέλεις καὶ μετὰ τεύτλων ἐντυλίξαντες πολὺ μέν ἐστι καὶ παρὰ τοῖς ἀρχαίοις κωμικοῖς, καὶ Εὔβουλος δέ φησιν ἐν ̓Ηχοῖ:   νύμφα ἀπειρόγαμος τεύτλῳ περὶ σῶμα καλυπτὰ  λευκόχρως παρέσται, ἔγχελυς, ὦ μέγα μοι μέγα σοι φάος ὅσσον ἐναργές.</TextUnit>
    <TextUnit id="1768" loc="300c">καὶ ἐν ̓́Ιωνι:   μετὰ ταῦτα θύννων μεγαλόπλουτ' ἐπεισέπλει  ὑπογάστρι' ὀπτῶν αἵ τ' ἐχιδνοσώματοι  Βοιώτιαι παρῆσαν ἐγχέλεις θεαὶ  τεῦτλ' ἀμπεχόμεναι.  καὶ ἐν Μηδείᾳ:  τεῦτλ' ἀμπεχομένης παρθένου Βοιωτίας Κωπᾷδος: ὀνομάζειν γὰρ αἰδοῦμαι θεάν.  ὅτι δὲ καὶ αἱ Στρυμόνιαι ἐγχέλεις δι' ὀνόματος ἦσάν φησιν ἐν Θαμύρᾳ ̓Αντιφάνης:   καὶ σοῦ γ' ἐπώνυμός τις ἐν φήμαις βροτῶν  Θρῇκας κατάρδων ποταμὸς ὠνομασμένος</TextUnit>
    <TextUnit id="1769" loc="300d">Στρυμών, μεγίστας ἐγχέλεις κεκτημένος.  καὶ περὶ τὸν Εὐλέα δὲ ποταμὸν οὗ μνημονεύει ̓Αντίμαχος ἐν ταῖς ἐπιγραφομέναις Δέλτοις οὕτως:   ἐλθὼν Εὐλῆος πηγὰς ἔπι δινήεντος  Δημήτριος ὁ Σκήψιος ἐν ἑκκαιδεκάτῃ τοῦ Τρωικοῦ διακόσμου ἐγχέλεις φησὶ διαφόρους γίνεσθαι. ἔλοψ. προείρηται μέν τινα περὶ αὐτοῦ: ἀλλὰ καὶ ̓Αρχέστρατός φησι τάδε περὶ αὐτοῦ:</TextUnit>
    <TextUnit id="1770" loc="300e">τὸν δ' ἔλοπ' ἔσθε μάλιστα Συρακούσαις ἐνὶ κλειναῖς, τόν γε κρατιστεύονθ'. οὗτος γὰρ αὖ ἐστιν ἐκεῖθεν  τὴν ἀρχὴν γεγονώς: ὥσθ' ἡνίκ' ἂν ἢ περὶ νήσους   ἢ περὶ τὴν ̓Ασίην που ἁλῷ γῆν ἢ περὶ Κρήτην,  λεπτὸς καὶ στερεὸς καὶ κυματοπλὴξ ἀφικνεῖται.  ἐρυθρῖνος. ̓Αριστοτέλης ἐν τῷ περὶ ζῴων καὶ Σπεύσιππος παραπλήσιά. φησιν εἶναι φάγρον, ἐρυθρῖνον, ἥπατον. τὰ παραπλήσια εἴρηκε καὶ</TextUnit>
    <TextUnit id="1771" loc="300f">Δωρίων ἐν τῷ περὶ ἰχθύων. Κυρηναῖοι δὲ ὕκην τὸν ἐρυθρῖνον καλοῦσιν, ὡς Κλείταρχός φησιν ἐν Γλώσσαις. ἐγκρασίχολοι. καὶ τούτων μέμνηται ̓Αριστοτέλης ὡς μικρῶν ἰχθυδίων ἐν τῷ περὶ ζωικῶν. Δωρίων δὲ ἐν τῷ περὶ ἰχθύων τῶν ἐγκρασιχόλους ἐν τοῖς ἑψητοῖς μέμνηται εἰπὼν οὕτως:: “ ἑψητοὺς εἶναι μὲν δεῖ ἐγκρασιχόλους ἢ ἴωπας ἢ ἀθερίνας ἢ κωβιονς ἢ τριγλίδας μικρὰς σηπίδιά τε καὶ τευθίδια καὶ καρκίνια.”</TextUnit>
    <TextUnit id="1772" loc="301a">ἑψητός. ἐπὶ τῶν λεπτῶν ἰχθυδίων. ̓Αριστοφάνης ἐν ̓Αναγύρῳ:   οὐχ ἑψητῶν λοπάς ἐστιν.  ̓́Αρχιππος ̓Ιχθύσι:   καὶ τὴν μὲν ἀφύην καταπέπωκεν ἐντυχὼν  ἑψητός. Εὔπολις Αἰξὶν  ὦ Χάριτες, αἷσι μέλουσιν ἑψητοί.  Εὔβουλος ἐν Προσουσίᾳ ἢ Κύκνῳ :   ἀγαπῶν τε κἂν ἑψητὸν ἐν τεύτλοις ἕνα  διὰ δωδεκάτης ἑψόμενον ἡμέρας ἴδῃ.  ̓́Αλεξις ἐν ̓Απεγλαυκωμένῳ:   καὶ γὰρ ἑψητοί τινες  παρῆσαν ἡμῖν δαιδαλεῖοί πως.</TextUnit>
    <TextUnit id="1773" loc="301b">τὰ γὰρ καλὰ πάντα Δαιδάλου καλοῦσιν ἔργα. καὶ πάλιν   τῶν οὖν κορακίνων πεῖραν οὐχὶ λαμβάνεις  οὐδὲ τριχίδων οὐδ' οἷον ἑψητῶν τινῶν;  πληθυντικῶς δὲ λέγουσιν ἑψητοὺς κατὰ τὸ πλεῖστον. ̓Αριστοφάνης Δράμασιν ἢ Νιόβῳ:   οὐδὲν μὰ Δί' ἐρῶ λοπάδος ἑψητῶν.  Μένανδρος Περινθίᾳ:  τὸ παιδίον δ' εἰσῆλθεν ἑψητοὺς φέρον. ἑνικῶς δὲ Νικόστρατος ἐν ̔Ησιόδῳ:   βεμβράδ', ἀφύην, ἑψητόν.  Ποσείδιππος ̓Αποκλειομένῃ:   ἑψητὸν ἀγοράζειν τινά.</TextUnit>
    <TextUnit id="1774" loc="301c">ἐν δὲ τῇ ἐμῇ Ναυκράτει ἑψητοὺς καλοῦσιν ἰχθύδια ὑπολειπόμενα ἐν ταῖς διώρυξιν, ὅταν ὁ Νεῖλος ὑποπαύηται τῆς πληρώσεως. ἥπατος ἢ λεβίας. Διοκλῆς τοῦτόν φησι τῶν πετραίων εἶναι: Σπεύσιππος δ' ὅμοιον φάγρῳ τὸν ἥπατον. ἐστὶ δὲ μονήρης, ὥς φησιν ̓Αριστοτέλης, σαρκοφάγος τε καὶ καρχαρόδους, τὴν χροιὰν μὲν μέλας, ὀφθαλμοὺς δὲ μείζονας ἢ καθ' αὑτὸν ἔχων, καρδίαν τρίγωνον λευκήν. ̓Αρχέστρατος δ' ὁ τῶν δείπνων λοχαγός φησιν</TextUnit>
    <TextUnit id="1775" loc="301d">καὶ λεβίαν λαβέ, Μόσχε, τὸν ἥπατον ἐν περικλύστῳ  Δήλῳ καὶ Τήνῳ.  ἠλακατῆνες. Μνησίμαχος ̔Ιπποτρόφῳ:   σκόμβρος,  θύννος, κωβιός, ἠλακατῆνες.  εἰσὶ δὲ κητώδεις, ἐπιτήδειοι εἰς ταριχείαν. Μένανδρος Κόλακί φησι:   κωβιός, ἠλακατῆνες,  κυνὸς οὐραῖον.  Μνασέας δὲ ὁ Πατρεύς φησι: “ἰχθύος δὲ γίνεται καὶ ̔Ησυχίας τῆς ἀδελφῆς Γαλήνη καὶ Μύραινα καὶ ̓Ηλακατῆνες.”</TextUnit>
    <TextUnit id="1776" loc="301e">θύννος. τοῦτόν φησιν ̓Αριστοτέλης εἰσπλεῖν εἰς τὸν Πόντον ἐχόμενον τῆς γῆς: ἐν τῷ δεξιῷ ὀφθαλμῷ βλέπειν, τῷ γὰρ εὐωνύμῳ ἀμβλυωπεῖν. ἔχει δ' ὑπὸ τὰ πτερύγια τὸν λεγόμενον οἶστρον. χαίρει δὲ ἀλέᾳ: διὸ καὶ πρὸς τὴν ἄμμον πρόσεισι. γίνεται δὲ ἐδώδιμος ὅταν τοῦ οἴστρου παύσηται, μίσγεται δὲ μετὰ τὴν φωλείαν, ὥς φησι Θεόφραστος, καὶ ἕως μὲν ἂν ἔχῃ μικρὰ τὰ κυήματα,</TextUnit>
    <TextUnit id="1777" loc="301f">δυσάλωτος, ὅταν δὲ μείζω γένηται, διὰ τὸν οἴστρου ἁλίσκεται. φωλεύει δὲ ὁ θύννος καίτοι πολυαίματος ὤν. ̓Αρχέστρατος δέ φησιν  ἀμφὶ δὲ τὴν ἱεράν τε καὶ εὐρύχορον Σάμον ὄψῃ  θύννον ἁλισκόμενον σπουδῇ μέγαν, ὃν καλέουσιν   ὄρκυν, ἄλλοτε δ' αὖ κῆτος. τούτου δὲ θέρευς χρὴ  ὀψωνεῖν ἃ πρέπει ταχέως καὶ μὴ περὶ τιμῆς</TextUnit>
    <TextUnit id="1778" loc="302a">ἐστὶ δὲ γενναῖος Βυζαντίῳ ἔν τε Καρύστῳ: ἐν Σικελῶν δὲ κλυτῇ νήσῳ Κεφαλοιδὶς ἀμείνους  πολλῷ τῶνδε τρέφει θύννους καὶ Τυνδαρὶς ἀκτή. ἂν δὲ ποτ' ̓Ιταλίας ἱερᾶς ̔Ιππώνιον ἔλθῃς Περσεφόνης ἕδος εὐστεφάνου, πολὺ δή, πολὺ πάντων  ἐνταῦθ' εἰσὶν ἄριστοι ἔχουσί τε τέρματα νίκης, οἱ δ' ἐπὶ τῶνδε τόπων πεπλανημένοι εἰσὶν ἐκεῖθεν  πολλὰ περάσαντες πελάγη βρυχίου διὰ πόντου</TextUnit>
    <TextUnit id="1779" loc="302b">ὥστ' αὐτοὺς ἡμεῖς θηρεύομεν ὄντας ἀώρους.  ' ̓Ωνομάσθη δὲ θύννος ἀπὸ τοῦ θύειν τε καὶ ὁρμᾶν. ὁρμητικὸς γὰρ ὁ ἰχθὺς διὰ τὸ ἔχειν κατά τινα ὥραν οἶστρον ἐπὶ τῆς κεφαλῆς, ὑφ' οὗ φησιν ὁ ̓Αριστοτέλης αὐτὸν ἐξελαύνεσθαι γράφων οὕτως: “οἱ δὲ θύννοι καὶ οἱ ξιφίαι οἰστρῶσι περὶ κυνὸς ἐπιτολήν: ἔχουσι γὰρ ἀμφότεροι τηνικαῦτα παρὰ</TextUnit>
    <TextUnit id="1780" loc="302c">τὰ πτερύγια οἱονεὶ σκωλήκιον τὸν καλούμενον οἶστρον, ὅμοιον μὲν σκορπίῳ, μέγεθος δ' ἡλίκον ἀράχνης, τοῦτο δὲ ποιεῖ αὐτοὺς ἐξάλλεσθαι οὐκ ἔλαττον τοῦ δελφῖνος: καὶ τοῖς πλοίοις πολλάκις ἐμπίπτουσι.” καὶ Θεοδωρίδας δέ φησι:   θύννοι τε διοιστρήσοντι Γαδείρων δρόμον.  Πολύβιος δ' ὁ Μεγαλοπολίτης ἐν τετάρτῃ καὶ τριακοστῇ τῶν ἱστοριῶν περὶ τῆς ἐν ̓Ιβηρίᾳ Λυσιτανίας χώρας διαλεγόμενός φησιν ὅτι βάλανοί εἰσι κατὰ βάθος ἐν τῇ αὐτόθι θαλάττῃ πεφυτευμέναι, ὧν τὸν καρπὸν σιτουμένους τοὺς θύννους πιαίνεσθαι.</TextUnit>
    <TextUnit id="1781" loc="302d">διόπερ οὐκ ἂν ἁμάρτοι τις λέγων ὗς εἶναι θαλαττίους τοὺς θύννους. εἰσὶν γὰρ οἱ θύννοι οἷον ὕες, ἀπὸ τῶν βαλάνων αὐξανόμενοι,  ἐπαινεῖται δὲ τοῦ ἰχθύος τούτου τὰ ὑπογάστρια, ὡς καὶ Εὔβουλός φησιν ἐν ̓́Ιωνι:   μετὰ ταῦτα θύννων μεγαλόπλουτ' ἐπεισέπλει ὑπογάστρι' ὀπτῶν.  ̓Αριστοφάνης Λημνίαις:   οὐκ ἔγχελυν Βοιωτίαν, οὐ γλαῦκον, οὐχὶ θύννου ὑπογάστριον.  Στράττις ̓Αταλάντῃ:  ὑπογάστριον θύννου τι κἀκροκώλιον</TextUnit>
    <TextUnit id="1782" loc="302e">δραχμῆς ὕειον.  ἐν δὲ Μακεδόσιν  ὑπογάστριά θ' ἡδέα θύννων.  ̓́Εριφος Μελιβοίᾳ:   ταῦτα γὰρ οἱ πένητες οὐκ ἔχοντες ἀγοράσαι ὑπογάστριον θύννακος οὐδὲ κρανίον  λάβρακος οὐδὲ γόγγρον οὐδὲ σηπίας, ἃς οὐδὲ μάκαρας ὑπερορᾶν οἶμαι θεούς.  ὅταν δὲ καὶ Θεόπομπος ἐν Καλλαίσχρῳ λέγῃ:   ἰχθύων δὲ δὴ ὑπογάστρι'Σ32, ὦ Δάματερ,</TextUnit>
    <TextUnit id="1783" loc="302f">παρατηρητέον ὅτι ἐπὶ ἰχθύων μὲν ὑπογάστριον λέγουσι, σπανίως δ' ἐπὶ χοίρων καὶ τῶν ἄλλων ζῴων. ἄδηλον δ' ἐπὶ τίνων ἔταξε τὸ ὑπογάστριον ̓Αντιφάνης ἐν τῷ Ποντικῷ, ὅταν λέγῃ:   ὅστις ὠψώνηκ' ἴσως ταύταις μεγαλείως ταῖς κάκιστ' ἀπολουμέναις ὑπογάστρι' ἐλθὼν ἃς Ποσειδῶν ἀπολέσαι βράττειν τε γεννικῶς παρασκευάζεται πλευρὰν μετ' αὐτῶν.  ̓́Αλεξις δ' ἐν ̓Οδυσσεῖ ὑφαίνοντι καὶ τὴν κεφαλὴν τοῦ θύννου ἐπαινῶν φησιν  καὶ τοὺς ἁλιέας δ' εἰς τὸ βάραθρον ἐμβάλω: ἀπελευθέρων ὀψάρια θηρεύουσί μοι,</TextUnit>
    <TextUnit id="1784" loc="303a">τριχίδια καὶ σηπίδια καὶ φρυκτούς τινας. β. οὗτος πρότερον κεφαλὴν εἰ λάβοι θύννου  ἐνόμιζεν ἐγχέλεια καὶ θύννας ἔχειν.  ἐπῄνουν δὲ τῶν θύννων καὶ τὰς κλεῖδας καλουμένας, ὡς ̓Αριστοφῶν ἐν Πειρίθῳ:   καὶ μὴν διέφθαρταί γε τοὔψον παντελῶς:</TextUnit>
    <TextUnit id="1785" loc="303b">κλεῖδες μὲν ὀπταὶ δύο παρεσκευασμέναι. β. αἷς τὰς θύρας κλείουσι; α. θύννειοι μὲν οὖν. β. σεμνὸν τὸ βρῶμα. α. καὶ τρίτη Λακωνική.  ̓Αντίγονος δ' ὁ Καρύστιος ἐν τῷ περὶ λέξεως τῷ Ποσειδῶνί φησι θύννον θύεσθαι, καθάπερ προείπαμεν. ̔Ηρακλέων δ' ὁ ̓Εφέσιος θύννον  τὸν ὄρκυνόν φησι λέγειν τοὺς ̓Αττικούς. Σώστρατος δ' ἐν δευτέρῳ περὶ ζῴων τὴν πηλαμύδα θυννίδα καλεῖσθαι λέγει, μείζω δὲ γινομένην θύννον, ἔτι δὲ μείζονα ὄρκυνον, ὑπερβαλλόντως δὲ</TextUnit>
    <TextUnit id="1786" loc="303c">αὐξανόμενον γίνεσθαι κῆτος, μνημονεύει δὲ τοῦ θύννου καὶ Αἰσχύλος λέγων   σφύρας δέχεσθαι κἀπιχαλκεύειν μύδρους ὡς ἀστενακτὶ θύννος ὣς ἠνείχετο ἄναυδος. καὶ ἀλλαχοῦ:  τὸ σκαιὸν ὄμμα παραβαλὼν θύννου δίκην,  ὡς τοῦ θύννου τῷ σκαιῷ ὀφθαλμῷ οὐ βλέποντος, ὡς ̓Αριστοτέλης εἴρηκεν. Μένανδρος: ἁλιεῦσι:   καὶ θάλαττα βορβορώδης, ἣ τρέφει θύννον μέγαν.  καὶ παρὰ Σώφρονι ὁ θυννοθήρας ἐστίν οὓς ἔνιοι θύννους καλοῦσιν, ̓Αθηναῖοι δὲ θυννίδας. θυννίς. τοῦ ἄρρενος ταύτην φησὶ διαφέρειν ὁ ̓Αριστοτέλης τῷ ἔχειν ὑπὸ τῇ γαστρὶ πτερύγιον,</TextUnit>
    <TextUnit id="1787" loc="303d">ὃ καλεῖσθαι ἀθέρα ἐν δὲ τῷ περὶ ζῴων μορίων διιστὰς αὐτὴν τοῦ θύννου φησιν τοῦ θέρους τίκτειν περὶ τὸν ̔Εκατομβαιῶνα θυλακοειδές, ἐν ᾧ πολλὰ γίνεσθαι μικρὰ ᾠά. καὶ Σπεύσιππος δ' ἐν δευτέρῳ ̔Ομοίων διίστησιν αὐτὰς τῶν θύννων καὶ  ̓Επίχαρμος ἐν Μούσαις. Κρατῖνος δ' ἐν Πλούτοις φησὶν   ἐγὼ γάρ εἰμι θυννὶς ἡ μέλαινά σοι  καὶ θύννος, ὀρφώς, γλαῦκος, ἔγχελυς, κύων.  ̓Αριστοτέλης δ' ἐν τῷ περὶ ἰχθύων ἀγελαῖον καὶ</TextUnit>
    <TextUnit id="1788" loc="303e">ἐκτοπιστικὸν εἶναι τὴν θυννίδα. ̓Αρχέστρατος δ' ὁ κίμβιξ φησί  καὶ θύννης οὐραῖον ἔχειν—τὴν θυννίδα φωνῶ  τὴν μεγάλην, ἧς μητρόπολις Βυζάντιόν ἐστιν.  εἶτα τεμὼν αὐτὴν ὀρθῶς ὄπτησον ἅπασαν  ἁλσὶ μόνον λεπτοῖσι πάσας καὶ ἐλαίῳ ἀλείψας. θερμὰ τ' ἔδειν τεμάχη βάπτων δριμεῖαν ἐς ἅλμην  καὶ ξήρ' ἂν ἐθέλῃς ἔσθειν γενναῖα πέλονται,  ἀθανάτοισι θεοῖσι φυὴν καὶ εἶδος ὅμοια.</TextUnit>
    <TextUnit id="1789" loc="303f">ἂν δ' ὄξει ῥάνας παραθῇς, ἀπόλωλεν ἐκείνη.  καὶ ̓Αντιφάνης δ' ἐν Παιδεραστῇ:   τῆς τε βελτίστης μεσαῖον θυννάδος Βυζαντίας  τέμαχος ἐν τεύτλου λακιστοῖς κρύπτεται στεγάσμασιν.  τῆς θυννίδος τὸ οὐραῖον ἐπαινεῖ καὶ ̓Αντιφάνης ἐν Κουρίδι οὕτως:  ὁ μὲν ἐν ἀγρῷ τρεφόμενος  θαλάττιον μὲν οὗτος οὐδὲν ἐσθίει</TextUnit>
    <TextUnit id="1790" loc="304a">πλὴν τῶν παρὰ γῆν, γόγγρον τιν' ἢ νάρκην τιν' ἢ  θύννης τὰ πρὸς γῆς. Β. ποῖα; α. τὰ κάτωθεν λέγω:   β. τούτους φάγοις ἄν; Γ. τοὺς γὰρ ἄλλους νενόμικα  ἀνθρωποφάγους ἰχθῦς. β. τὸ δεῖνα δ' ἐσθίεις;  Γ: τὸ τί; β. τὰ Βοιωτῶν λοιπά ; Γ. Κωπᾷδας λέγεις;  ἀγρίως γε: παρὰ λίμνην γεωργῶν τυγχάνω. τὰ δ' ἐγχέλεια γράψομαι λιποταξίου: κομιδῇ γὰρ οὐκ ἦν οὐδαμοῦ. τούτων τῶν ἰαμβείων ἔνια ἔστιν εὑρεῖν καὶ ἐν</TextUnit>
    <TextUnit id="1791" loc="304b">̓Ακεστρίᾳ καὶ ἐν ̓Αγροίκῳ ἢ Βουταλίωνι. ̔Ιππῶναξ δέ, ὡς Λυσανίας ἐν τοῖς περὶ ἰαμβοποιῶν παρατίθεται, φησίν  ὁ μὲν γὰρ αὐτῶν ἡσυχῇ τε καὶ ῥύβδην  θυννίδα τε καὶ μυττωτὸν ἡμέρας πάσας  δαινύμενος, ὥσπερ Λαμψακηνὸς εὐνοῦχος,  κατέφαγε δὴ τὸν κλῆρον ὥστε χρὴ σκάπτειν  πέτρας τ' ὀρείας σῦκα μέτρια τρώγων  καὶ κρίθινον κόλλικα, δούλιον χόρτον.  μνημονεύει δὲ τῶν θυννίδων καὶ Στράττις ἐν</TextUnit>
    <TextUnit id="1792" loc="304c">Καλλιππίδῃ. ἵππουροι. ̓Αριστοτέλης ἐν δευτέρῳ ζῴων μορίων τοὺς ἱππούρους φησὶν ᾠὰ τίκτειν, καὶ ταῦτα ἐξ ἐλαχίστων μέγιστα γίνεσθαι, ὡς καὶ τὰ τῆς σμυραίνης: τίκτειν δὲ ἔαρος. Δωρίων δ' ἐν τῷ περὶ ἰχθύων κορύφαιναν καλεῖσθαί φησι τὸν ἵππουρον. ̔Ικέσιος δ' ἱππουρεῖς αὐτοὺς  προσαγορεύει, μνημονεύει δ' αὐτῶν ̓Επίχαρμος ἐν ̔́Ηβας γάμῳ:   κὠξύρυγχοι ῥαφίδες ἵππουροί τε καὶ χρυσόφρυες.</TextUnit>
    <TextUnit id="1793" loc="304d">Νουμήνιος δ' ἐν ̔Αλιευτικῷ τὴν φύσιν τοῦ ἰχθύος διηγούμενος συνεχές φησιν αὐτὸν ἐξάλλεσθαι, διὸ καὶ ἀρνευτὴν ὀνομάζεσθαι. λέγει δὲ οὕτω περὶ αὐτοῦ:  ἠὲ μέγαν συνόδοντα ἢ ἀρνευτὴν ἵππουρον.  ̓Αρχέστρατος δέ φησιν  ἵππουρος δὲ Καρύστιός ἐστιν ἄριστος :  ἄλλως τ' εὔοψον σφόδρα χωρίον ἐστὶ Κάρυστος.  ̓Επαίνετος δ' ἐν ̓Οψαρτυτικοῖς κορύφαιναν αὐτόν φησιν ὀνομάζεσθαι.</TextUnit>
    <TextUnit id="1794" loc="304e">ἵπποι. μήποτε τούτους ἱππίδια καλεῖ ̓Επίχαρμος ὅταν λέγῃ:  κορακῖνοι δὲ κοριοειδέες,  3 πίονες χἰππίδια λεῖα, φυκιοφάγοι κουρίδες. Νουμήνιος δ' ἐν ̔Αλιευτικῷ:  ἢ σκάρον ἢ κῶθον τροφίην καὶ ἀναιδέα λίην  χάννους τ' ἐγχέλυάς τε καὶ ἐννυχίην πίτυνον, ὁ ἢ μύας ἢ ἵππους ἠὲ γλαύκην κορύδυλιν.  μνημονεύει αὐτοῦ καὶ ̓Αντίμαχος ὁ Κολοφώνιος ἐν τῇ Θηβαίδι λέγων οὕτως :  ἢ ὕκην ἢ ἵππον ἢ ὃν κίχλην καλέουσιν.</TextUnit>
    <TextUnit id="1795" loc="304f">ἰουλίδες, . περὶ τούτων Δωρίων ἐν τῷ περὶ ἰχθύων φησὶν “ ἰουλίδας ἕψειν μὲν ἐν ἅλμῃ, ὀπτᾶν δ' ἐπὶ τηγάνου.” Νουμήνιος δέ:   κεῖνο δὲ δὴ σκέπτοιο, τό κεν καὶ ἰουλίδα μάργον  πολλὸν ἀποτροπόῳτο καὶ ἰοβόλον σκολόπενδραν.  ἰούλους δ' ὁ αὐτὸς ὀνομάζει τὰ ἔντερα τῆς γῆς διὰ τούτων</TextUnit>
    <TextUnit id="1796" loc="305a">καὶ δὲ σύ γε μνήσαιο δελείατος ὅττι παρ' ἄκρα  δήεις αἰγιαλοῖο γεώλοφα: οἱ μὲν ἴουλοι  κέκληνται, μέλανες, γαιηφάγοι, ἔντερα γαίης. ἠὲ καὶ ἑρπήλας δολιχήποδας, ὁππότε πέτραι  ἀμμώδεις κλύζωνται ἐπ' ἄκρῃ κύματος ἀγῇ, ἔνθεν ὀρύξασθαι θέμεναὶ τ' εἰς ἄγγος ἀολλεῖς.  κίχλαι καὶ κόσσυφοι. διὰ τοῦ ητα ̓Αττικοὶ</TextUnit>
    <TextUnit id="1797" loc="305b">κίχλην λέγουσι, καὶ ὁ λόγος οὕτως ἔχει. τὰ γὰρ εἰς λα λήγοντα θηλυκὰ πρὸ τοῦ λ ἕτερον λ ἔχει, Σκύλλα, σκίλλα, κόλλα, βδέλλα, ἅμιλλα, ἄμαλλα: τὰ δὲ εἰς λη οὐκέτι, ὁμίχλη, φύτλη, γενέθλη, αἴγλη, τρώγλη, ὁμοίως οὖν καὶ τρίγλη. Κρατῖνος:   τρίγλην δ' εἰ μὲν ἐδηδοκοίη τένθου τινὸς ἀνδρός.  Διοκλῆς δ' ἐν πρώτῳ ̔Υγιεινῶν “οἱ δὲ πετραῖοι,” φησίν, “ καλούμενοι μαλακόσαρκοι, κόσσυφοι, κίχλαι, πέρκαι, κωβιοί, φυκίδες, ἀλφηστικός.” Νουμήνιος δὲ ἐν ̔Αλιευτικῷ:</TextUnit>
    <TextUnit id="1798" loc="305c">γλαύκους ἢ ὀρφῶν ἔναλον γένος ἠὲ μελάγχρων  κόσσυφον ἢ κίχλας ἁλιειδέας.  ̓Επίχαρμος δ' ἐν ̔́Ηβας γάμῳ:   βαμβραδόνες τε καὶ κίχλαι λαγοὶ δράκοντές τ' ἄλκιμοι.  ̓Αριστοτέλης δ' ἐν τῷ περὶ ζωικῶν “ καὶ τὰ μὲν μελανόστικτα, ὥσπερ κόσσυφος, τὰ δὲ ποικιλόστικτα, ὥσπερ κίχλη.” Παγκράτης δ' ὁ ̓Αρκὰς ἐν ἔργοις θαλαττίοις τὴν κίχλην πολλοῖς ὀνόμασί φησι καλεῖσθαι:   οἷς ἤδη κίχλην οἰνώδεα, τὴν καλαμῆες</TextUnit>
    <TextUnit id="1799" loc="305d">σαῦρον κικλήσκουσι καὶ αἰολίην, ὀρφίσκον,  πιότατον κεφαλῇ.  Νίκανδρος δ' ἐν τετάρτῳ ̔Ετεροιουμένων φησίν  ἢ σκάρον ἢ κίχλην πολυώνυμον.  κάπρος καὶ κρέμυς. ̓Αριστοτέλης ἐν τῷ περὶ ζῴων φησί “τὰ δὲ ἀνόδοντα καὶ λεῖα ὡς ῥαφίς. καὶ τὰ μὲν λιθοκέφαλα ὡς κρέμυς, τὰ δὲ σκληρότατα, τραχύδερμα ὡς κάπρος, καὶ τὰ μὲν δίραβδα ὥσπερ σεσερῖνος, τὰ δὲ πολύραβδα καὶ ἐρυθρόγραμμα ὡς σάλπη.” τοῦ δὲ κάπρου μνημονεύει</TextUnit>
    <TextUnit id="1800" loc="305e">καὶ Δωρίων καὶ ̓Επαίνετος. ̓Αρχέστρατος δέ φησιν  αὐτὰρ ἐς ̓Αμβρακίαν ἐλθὼν εὐδαίμονα χώραν  τὸν κάπρον ἂν ἐσίδῃς ὠνοῦ καὶ μὴ κατάλειπε,   κἂν ἰσόχρυσος ἔῃ, μή σοι νέμεσις καταπνεύσῃ  δεινὴ ἀπ' ἀθανάτων τὸ γάρ ἐστιν νέκταρος ἄνθος,  τούτου δ' οὐ θέμις ἐστὶ φαγεῖν θνητοῖσιν ἅπασιν</TextUnit>
    <TextUnit id="1801" loc="305f">οὐδ' ἐσιδεῖν ὄσσοισιν, ὅσοι μὴ πλεκτὸν ὕφασμα  σχοίνου ἑλειοτρόφου κοῖλον χείρεσσιν ἔχοντες  εἰώθασι δονεῖν ψήφους αἴθωνι λυγισμῷ  ἄρθρων μηλείων τ' ἐπ' ἄγρην δωρήματα βάλλειν.  κίθαρος. ̓Αριστοτέλης ἐν τῷ περὶ ζῴων ἢ περὶ ἰχθύων “ὁ κίθαρος, φησί, καρχαρόδους, μονήρης, φυκοφάγος, τὴν γλῶτταν ἀπολελυμένος, καρδίαν λευκὴν ἔχων καὶ πλατεῖαν.” Φερεκράτης Δουλοδιδασκάλῳ:</TextUnit>
    <TextUnit id="1802" loc="306a">κίθαρος γεγενῆσθαι κἀγοράζειν κίθαρος ὤν. β. ἀγαθὸν γ' ὁ κίθαρος καὶ πρὸς ̓Απόλλωνος πάνυ. α. ι ἐκεῖνο θράττει μ', ὅτι λέγουσιν, ὦ ' γαθή,  ἔνεστιν ἐν κιθάρῳ τι κακόν.  ̓Επίχαρμος ̔́Ηβας γάμῳ  ἦν δ' ὑαινίδες τε βούγλωσσοί τε καὶ κίθαρος ἐνῆς.  ὅτι δὲ διὰ τὸ ὄνομα ἱερὸς εἶναι νενόμισται τοῦ  ̓Απόλλωνος εἴρηκεν ̓Απολλόδωρος. Καλλίας δ' ἢ Διοκλῆς Κύκλωψι:</TextUnit>
    <TextUnit id="1803" loc="306b">κίθαρος ὀπτὸς καὶ βατὶς θύννου τε κεφάλαιον τοδί.  ὁ δ' ̓Αρχέστρατος ἐν τῇ ̔Ηδυπαθείᾳ:   κίθαρον δὲ κελεύω, ἂν μὲν λευκὸς ἔῃ στερεός τε μέγας τε πεφύκῃ, ἕψειν εἰς ἅλμην καθαρὰν κατὰ φύλλα καθέντα: ἂν δ' ᾖ πυρρὸς ἰδεῖν καὶ μὴ λίαν μέγας, ὀπτᾶν  ὀρθῇ κεντήσαντα δέμας νεοθῆγι μαχαίρᾳ, καὶ πολλῷ τυρῷ καὶ ἐλαίῳ τοῦτον ἄλειφε  χαίρει γὰρ δαπανῶντας ὁρῶν, ἐστὶν δ' ἀκόλαστος.  κορδύλος:2. τοῦτον ̓Αριστοτέλης φησὶν ἀμφίβιον εἶναι καὶ τελευτᾶν ὑπὸ τοῦ ἡλίου αὐανθέντα.</TextUnit>
    <TextUnit id="1804" loc="306c">Νουμήνιος δ' ἐν ̔Αλιευτικῷ κουρύλον αὐτὸν καλεῖ:  τοῖσί κεν ἄρμενα πάντα παροπλίσσαιο δέλετρα,  κουρύλον ἢ πειρῆνα ἢ εἰναλίην ἕρπηλαν. μέμνηται δὲ καὶ κορδυλίδος ἐν τούτοις:  ἢ μύας ἢ ἵππους ἠὲ γλαύκην κορύδυλιν.  κάμμοροι. ̓Επίχαρμος ἐν ̔́Ηβας γάμῳ:   ἔτι δὲ πὸτ τούτοισι βῶκες, σμαρίδες, ἀφύαι, κάμμοροι.  καὶ Σώφρων δ' ἐν γυναικείοις μίμοις αὐτῶν</TextUnit>
    <TextUnit id="1805" loc="306d">μέμνηται. ἐστὶ δὲ καρίδων γένος καὶ ὑπὸ ̔Ρωμαίων οὕτως καλοῦνται, καρχαρίαι. Νουμήνιος ὁ ̔Ηρακλεώτης ἐν τῷ ̔Αλιευτικῷ φησιν   ἄλλοτε καρχαρίην, ὁτὲ δὲ ῥόθιον ψαμαθῖδα. σώφρων Θυννοθήρᾳ: “ἁ δὲ γαστὴρ ὑμέων καρχαρίας, ὅκκα τινὸς δῆσθε.” Νίκανδρος ὁ Κολοφώνιος ἐν ταῖς Γλώσσαις τὸν καρχαρίαν καλεῖσθαί φησι καὶ λάμιαν καὶ σκύλλαν. κεστρεύς. ἱκέσιός φησι: “ τῶν δὲ καλουμένων</TextUnit>
    <TextUnit id="1806" loc="306e">λευκίσκων πλέονά ἐστιν εἴδη. λέγονται γὰρ οἱ μὲν κέφαλοι, οἱ δὲ κεστρεῖς, ἄλλοι δὲ χελλῶνες, οἱ δὲ μυξῖνοι. ἄριστοι δ' εἰσὶν οἱ κέφαλοι καὶ πρὸς τὴν γεῦσιν καὶ πρὸς τὴν εὐχυλίαν. δεύτεροι δ' εἰσὶ τούτων οἱ λεγόμενοι κεστρεῖς, ἥσσονες δ' οἱ μυξῖνοι: καταδεέστεροι δὲ πάντων οἱ χελλῶνες οἱ δὲ λεγόμενοι βάκχοι εὔχυλοι εἰσι σφόδρα καὶ οὐ πολύτροφοι καὶ εὐέκκριτοι.” Δωρίων δ' ἐν τῷ περὶ ἰχθύων τῶν κεστρέων τὸν μὲν θαλάττιον ἐκτίθεται, τὸν δὲ ποτάμιον οὐ δοκιμάζει, εἴδη δὲ τοῦ θαλαττίου κέφαλον καὶ νῆστιν. τὸν δὲ κατὰ</TextUnit>
    <TextUnit id="1807" loc="306f">τῆς κεφαλῆς τοῦ κεστρέως ἐχῖνον σφόνδυλον ὀνομάζει διαφέρειν τέ φησι κεφάλου κεφαλῖνον, ὃν καὶ βλεψίαν καλεῖσθαι. ̓Αριστοτέλης δ' ἐν πέμπτῳ μορίων “ἄρχονται μέν, φησί, κύειν τῶν κεστρέων οἱ μὲν χελλῶνες Ποσειδεῶνος μηνὸς καὶ ὁ σαργὸς καὶ ὁ μύξος καλούμενος καὶ ὁ κέφαλος:  κύουσι δὲ τριάκοντα ἡμερῶν. ἔνιοι δὲ τῶν κεστρέων οὐ γίνονται ἐκ συνδυασμοῦ, ἀλλὰ</TextUnit>
    <TextUnit id="1808" loc="307a">φύονται ἐκ τῆς ἰλύος καὶ τῆς ἄμμου.” ἐν δ' ἄλλοις φησὶν ὁΣ32 ̓Αριστοτέλης: “ὁ κεστρεὺς καρχαρόδους ὢν οὐκ ἀλληλοφαγεῖ, ἅτε δὴ οὐδ' ὅλως σαρκοφαγῶν, ἐστὶ δὲ ὁ μέν τις κέφαλος, ὁ δὲ χελλών, ὁ δὲ φεραῖος. καὶ ὁ μὲν χελλὼν πρὸς τῇ γῇ νέμεται, ὁ δὲ φεραῖος οὔ. καὶ τροφῇ χρῆται ὁ μὲν φεραῖος τῇ ἀφ' αὑτοῦ γενομένῃ μύξῃ, ὁ δὲ χελλὼν ἄμμῳ καὶ ἰλύι. λέγεται δὲ καὶ ὅτι τὸν γόνον τῶν κεστρέων οὐδὲν τῶν θηρίων κατεσθίει, ἐπεὶ οὐδ' οἱ κεστρεῖς οὐδένα τῶν ἰχθύων.”</TextUnit>
    <TextUnit id="1809" loc="307b">Εὐθύδημος δ' ὁ ̓Αθηναῖος ἐν τῷ περὶ ταρίχων εἴδη κεστρέων εἶναι κέφαλον καὶ σφηνέα καὶ δακτυλέα. καὶ κεφάλους μὲν λέγεσθαι διὰ τὸ βαρυτέραν τὴν κεφαλὴν ἔχειν, σφηνέας δὲ ὅτι λαγαροὶ καὶ τετράγωνοι, τὰ δὲ τῶν δακτυλέων τὸ πλάτος ἔχει ἔλασσον τῶν δυεῖν δακτύλων. θαυμαστοὶ δ' εἰσὶ τῶν κεστρέων οἱ περὶ ̓́Αβδηρα ἁλισκόμενοι, ὡς καὶ ̓Αρχέστρατος εἴρηκε. δεύτεροι δὲ οἱ ἐκ Σινώπης, καλοῦνται δὲ οἱ κεστρεῖς ὑπό τινων πλῶτες, ὥς φησι Πολέμων ἐν τῷ περὶ τῶν ἐν Σικελίᾳ ποταμῶν, καὶ ̓Επίχαρμος δ' ἐν Μούσαις οὕτως αὐτοὺς ὀνομάζει:</TextUnit>
    <TextUnit id="1810" loc="307c">αἰολίαι πλῶτές τε κυνόγλωσσοὶ τ', ἐνῆν δὲ σκιαθίδες. ι ̓Αριστοτέλης δ' ἐν τῷ περὶ ζῴων ἠθῶν καὶ βίων φησὶν ὅτι ζῶσιν οἱ κεστρεῖς κἂν ἀφαιρεθῶσι τὰς κέρκους, ἀπεσθίεται δ' ὁ μὲν κεστρεὺς ὑπὸ  λάβρακος, ὁ δὲ γόγγρος ὑπὸ μυραίνης. ἡ δὲ λεγομένη παροιμία “κεστρεὺς νηστεύει” ἐπὶ τῶν δικαιοπραγούντων ἀκούεται, ἐπειδὴ οὐ σαρκοφαγεῖ ὁ κεστρεύς. ̓Αναξίλας ἐν Μονοτρόπῳ Μάτωνα τὸν σοφιστὴν ἐπὶ γαστριμαργίᾳ διαβάλλων φησί:   τοῦ κεστρέως κατεδήδοκεν τὸ κρανίον  ἀναρπάσας Μάτων ἐγὼ δ' ἀπόλλυμαι.</TextUnit>
    <TextUnit id="1811" loc="307d">ὁ δὲ καλὸς ̓Αρχέστρατός φησι:   κεστρέα δ' Αἰγίνης ἐξ ἀμφιρύτης ἀγόραζε,  ἀνδράσι τ' ἀστείοισιν ὁμιλήσεις.  Διοκλῆς Θαλάττῃ:  ἅλλεται δ' ὑφ' ἡδονῆς  κεστρεύς.   ὅτι δὲ εἶδος κεστρέων οἱ νήστεις ̓́Αρχιππος ̔Ηρακλεῖ γαμοῦντί φησιν  νήστεις κεστρέας, κεφάλους. σ32 ̓Αντιφάνης Λάμπωνι:   κεστρεῖς ἔχων ἀλλ' οὐ στρατιώτας τυγχάνεις  νήστεις.  ̓́Αλεξις Φρυγί   ἐγὼ δὲ κεστρεὺς νῆστις οἴκαδ' ἀποτρέχω.  ̓Αμειψίας ̓Αποκοτταβίζουσιν</TextUnit>
    <TextUnit id="1812" loc="307e">ἐγὼ δ' ἰὼν πειράσομαι  εἰς τὴν ἀγορὰν ἔργον λαβεῖν ἧττόν γ' ἂν οὖν  νῆστις καθάπερ κεστρεὺς ἀκολουθήσεις ἐμοί.  Εὔφρων Αἰσχρᾷ:   Μίδας δὲ κεστρεύς ἐστι: νῆστις περιπατεῖ.  Φιλήμων Συναποθνῄσκουσιν   ἠγόρασα νῆστιν κεστρέ' ὀπτὸν οὐ μέγαν.  ̓Αριστοφάνης Γηρυτάδῃ :   ἆρ' ἔνδον ἀνδρῶν κεστρέων ἀποικία; ὡς μὲν γάρ ἐστε νήστιδες, γιγνώσκεται.  ̓Αναξανδρίδης ̓Οδυσσεῖ:</TextUnit>
    <TextUnit id="1813" loc="307f">τὰ πόλλ' ἄδειπνος περιπατεῖ, κεστρῖνός ἐστι νῆστις.  Εὔβουλος Ναυσικάᾳ:  ὃς νῦν τετάρτην ἡμέραν βαπτίζεται,  νῆστιν πονήρου κεστρέως τρίβων βίον.  τούτων ποτὲ λεχθέντων ἐπὶ τῷ καλῷ τούτῳ ὄψῳ τῶν κυνικῶν τις ἑσπέριος ἐλθὼν ἔφη:  ἄνδρες φίλοι, μὴ καὶ ἡμεῖς ἄγομεν Θεσμοφορίων τὴν μέσην, ὅτι δίκην κεστρέων νηστεύομεν; ὡς γὰρ ὁ Δίφιλός φησιν ἐν Λημνίαις::  οὗτοι δεδειπνήκασιν ὁ δὲ τάλας ἐγὼ</TextUnit>
    <TextUnit id="1814" loc="308a">κεστρεὺς ἂν εἴην ἕνεκα νηστείας ἄκρας.  ὑπολαβὼν δὲ Μυρτίλος:   καὶ στῆτ' ἐφεξῆς,  ἔφη, κατὰ τὸν Θεοπόμπου ̔Ηδυχάρην,   κεστρέων νῆστις χορός,  λαχάνοισιν ὥσπερ χῆνες ἐξενισμένοι.  οὐ πρότερον γάρ τινος μεταλήψεσθε, ἕως ἂν ἢ ὑμεῖς ἢ ὁ συμμαθητὴς ὑμῶν Οὐλπιανὸς εἴπητε διὰ τί νῆστις μόνος τῶν ἰχθύων ὁ κεστρεὺς  καλεῖται. καὶ ὁ Οὐλπιανὸς ἔφη:  ὅτι οὐδὲν δέλεαρ ἐσθίει ἔμψυχον, καὶ ἀνελκυσθεὶς δ' οὐ δελεάζεται οὔτε σαρκὶ οὔτε ἄλλῳ τινὶ ἐμψύχῳ,</TextUnit>
    <TextUnit id="1815" loc="308b">ὡς ̓Αριστοτέλης ἱστορεῖ φάσκων ὅτι καὶ νῆστις ὢν φαῦλός ἐστι καὶ ὅτι ἐὰν φοβηθῇ κρύπτει τὴν κεφαλὴν ὡς τὸ πᾶν κρύπτων σῶμα. Πλάτων τε ἐν ̔Εορταῖς φησιν  ἐξιόντι γὰρ ἁλιεὺς ἀπήντησεν φέρων μοι κεστρέας,  ἰχθῦς ἀσίτους καὶ πονηροὺς ἒν γ' ἐμοί, σὺ δέ μοι εἰπέ, ὦ Θετταλὸν πάλαισμα Μυρτίλε, διὰ τί οἱ ἰχθύες ὑπὸ τῶν ποιητῶν ἔλλοπες καλοῦνται. καὶ ὅς: ἤτοι διὰ τὸ ἄφωνοι εἶναι: βούλονται γὰρ κατὰ τὴν ἀναλογίαν ἴλλοπές τινες εἶναι διὰ τὸ εἴργεσθαι φωνῆς. ἐστὶ γὰρ τὸ μὲν ἴλλεσθαι</TextUnit>
    <TextUnit id="1816" loc="308c">εἴργεσθαι, ἡ δὲ ὂψ φωνή. καὶ γὰρ τοῦτ' ἀγνοεῖς ἔλλοψ τις ὤν.  ἐγὼ δὲ κατὰ τὸν σοφὸν ̓Επίχαρμον μηδὲν ἀποκρινομένου τοῦ κυνὸς  τὰ πρὸ τοῦ δύ' ἄνδρες ἔλεγον, εἷς ἐγὼν ἀποχρέω,  καὶ φημὶ ἔλλοπες διὰ τὸ εἶναι λεπιδωτοί. λέξω δὲ καὶ μὴ προβληθέντος διὰ τί οἱ Πυθαγορικοὶ τῶν μὲν ἄλλων ἐμψύχων μετρίως ἅπτονται, τινά. δὲ καὶ θύοντες, ἰχθύων μόνων οὐ γεύονται τὸ παράπαν. ἢ διὰ τὴν ἐχεμυθίαν; θεῖον γὰρ ἡγοῦνται</TextUnit>
    <TextUnit id="1817" loc="308d">τὴν σιωπήν. ἐπεὶ οὖν καὶ ὑμεῖς, ὦ Μολοττικοὶ κύνες, πάντα μὲν σιωπᾶτε, πυθαγορίζετε δὲ οὔ, ἡμεῖς μὲν ἄλλους ἰχθυολογήσομεν.  κορακῖνος. οἱ μὲν θαλάττιοι, φησὶν ̔Ικέσιος, ὀλιγότροφοι καὶ εὐέκκριτοι, εὐχυλίᾳ δὲ μέσοι. ̓Αριστοτέλης δ' ἐν πέμπτῳ ζῴων μορίων συμβαίνειν μέν φησι σχεδὸν πᾶσι τοῖς ἰχθύσι ταχεῖαν γίνεσθαι τὴν αὔξησιν, οὐχ ἥκιστα δὲ κορακίνῳ. τίκτει δὲ πρὸς τῇ γῇ καὶ τοῖς βρυώδεσι καὶ δασέσι. Σπεύσιππος δ' ἐν δευτέρῳ ̔Ομοίων</TextUnit>
    <TextUnit id="1818" loc="308e">ἐμφερεῖς φησιν εἶναι μελάνουρον καὶ κορακῖνον. Νουμήνιος δ' ἐν ̔Αλιευτικῷ φησι:   ῥηιδίως ἕλκοιο καὶ αἰολίην κορακῖνον.  μήποτ' οὖν καὶ οἱ παρ' ̓Επιχάρμῳ αἰολίαι λεγόμενοι ἐν Μούσαις κορακῖνοί εἰσι. φησὶ γάρ:  αἰολίαι πλῶτές τε κυνόγλωσσοί τε. ἐν δὲ ̔́Ηβας γάμῳ καὶ τῶν αἰολιῶν μνημονεύει ὡς διαφόρων   μύες ἀλφησταί τε κορακῖνοί τε κοριοειδέες,  αἰολίαι πλῶτές τε κυνόγλωσσοί τε. Εὐθύδημος δ' ἐν τῷ περὶ ταρίχων τὸν κορακῖνόν φησιν ὑπὸ πολλῶν σαπέρδην προσαγορεύεσθαι.</TextUnit>
    <TextUnit id="1819" loc="308f">ὁμοίως δ' εἴρηκε καὶ ̔Ηρακλέων ὁ ̓Εφέσιος, ἔτι δὲ Φυλότιμος ἐν ̓Οψαρτυτικῷ. ὅτι δὲ καὶ πλατιστακὸς καλεῖται ὁ σαπέρδης, καθάπερ καὶ ὁ κορακῖνος, Παρμένων φησὶν ὁ ̔Ρόδιος ἐν πρώτῳ μαγειρικῆς διδασκαλίας. ̓Αριστοφάνης δ' ἐν  Τελμησσεῦσι “ μελανοπτερύγων, ἔφη, κορακίνων.” ὑποκοριστικῶς δὲ ὠνόμασεν αὐτοὺς Φερεκράτης ἐν ̓Επιλήσμονι:</TextUnit>
    <TextUnit id="1820" loc="309a">τοῖς σοῖσι συνὼν κορακινιδίοις  καὶ μαινιδίοις.  ̓́Αμφις δ' ἐν ̓Ιαλέμῳ   ὅστις κορακῖνον ἐσθίει θαλάττιον  γλαύκου παρόντος, οὗτος οὐκ ἔχει φρένας.  οἱ δὲ Νειλῶται κορακῖνοι ὅτι γλυκεῖς καὶ εὔσαρκοι, ἔτι δὲ ἡδεῖς, οἱ πεπειραμένοι ἴσασιν. ὠνομάσθησαν δὲ διὰ τὸ διηνεκῶς τὰς κόρας κινεῖν καὶ οὐδέποτε παύεσθαι. καλοῦσι δ' αὐτοὺς οἱ ̓Αλεξανδρεῖς πλάτακας ἀπὸ τοῦ περιέχοντος. κυπρῖνος, τῶν σαρκοφάγων καὶ οὗτος, ὡς ̓Αριστοτέλης</TextUnit>
    <TextUnit id="1821" loc="309b">ἱστορεῖ, καὶ συναγελαστικῶν. τὴν δὲ γλῶτταν οὐχ ἐπὶ τῷ στόματι, ἀλλ' ὑπὸ τὸ στόμα κέκτηται. Δωρίων δ' αὐτὸν ἐν τοῖς λιμναίοις καὶ ποταμίοις καταλέγων γράφει οὕτως: “ λεπιδωτόν, ὃν καλοῦσί τινες κυπρῖνον.”  κωβιοί. πολύχυλοι, ὥς φησιν ̔Ικέσιος, εὐστομίᾳ διαφέροντες, εὐέκκριτοι, ὀλιγότροφοι καὶ κακόχυμοι, διαφέρουσι δ' εὐστομίᾳ οἱ λευκότεροι τῶν μελάνων, ἡ δὲ τῶν χλωρῶν κωβιῶν σὰρξ χαυνοτέρα ἐστὶν καὶ ἀλιπεστέρα: καὶ χυλὸν ἐλάττονα, καὶ λεπτότερον ἐναφιᾶσι, τροφιμώτεροί δέ εἰσὶ</TextUnit>
    <TextUnit id="1822" loc="309c">διὰ τὸ μέγεθος. Διοκλῆς φησι τοὺς πετραίους αὐτῶν μαλακοσάρκους εἶναι. Νουμήνιος δ' ἐν ̔Αλιευτικῷ κώθους αὐτοὺς καλεῖ: '    ἢ σκάρον ἢ κῶθον τροφίην καὶ ἀναιδέα λίην. καὶ Σώφρων ἐν τῷ ̓Αγροιώτῃ “ κωθωνοπλύται” φησὶ καὶ τὸν τοῦ θυννοθήρα δὲ υἱὸν ἴσως ἀπὸ τούτου Κωθωνίαν προσηγόρευσεν. Σικελιῶται δ' εἰσὶν οἱ τὸν κωβιὸν κώθωνα καλοῦντες, ὡς Νίκανδρός φησιν ὁ Κολοφώνιος ἐν ταῖς Γλώτταις καὶ ̓Απολλόδωρος ἐν τοῖς περὶ Σώφρονος. ̓Επίχαρμος</TextUnit>
    <TextUnit id="1823" loc="309d">δ' ἐν ̔́Ηβας γάμῳ κωβιοὺς ὀνομάζει:   τρυγόνες τ' ὀπισθόκεντροι καὶ μάλ' ἁδροὶ κωβιοί.  ̓Αντιφάνης δ' ἐν Τίμωνι ἐπαινῶν τοὺς κωβιοὺς καὶ ὁπόθεν εἰσὶ κάλλιστοι δηλοῖ διὰ τούτων   ἥκω πολυτελῶς ἀγοράσας εἰς τοὺς γάμους,  λιβανωτὸν ὀβολοῦ τοῖς θεοῖς καὶ ταῖς θεαῖς  πάσαισι, τοῖς δ' ἥρωσι τὰ ψαίστ' ἀπονεμῶ.  ἡμῖν δὲ τοῖς θνητοῖς ἐπριάμην κωβιούς. ὡς προσβαλεῖν δ' ἐκέλευσα τὸν τοιχωρύχον,</TextUnit>
    <TextUnit id="1824" loc="309e">τὸν ἰχθυοπώλην, “ προστίθημι, φησί, σοὶ  τὸν δῆμον αὐτῶν εἰσὶ γὰρ Φαληρικοί.”  ἄλλοι δ' ἐπώλουν, ὡς ἔοικ', ̓Οτρυνικούς.  Μένανδρος ̓Εφεσίῳ:   τῶν ἰχθυοπωλῶν ἀρτίως τις τεττάρων  δραχμῶν ἐτίμα κωβιούς σφόδρα.  ποταμίων δὲ κωβιῶν μνημονεύει Δωρίων ἐν τῷ περὶ ἰχθύων.  κόκκυγες. ̓Επίχαρμος:   κἀγλαοὶ κόκκυγες, οὓς παρσχίζομες</TextUnit>
    <TextUnit id="1825" loc="309f">πάντας, ὀπτᾶντες δὲ χἀδύναντες αὐτοὺς χναύομες.  καὶ Δωρίων δέ φησι δεῖν αὐτοὺς ὀπτᾶν παρασχίσαντας κατὰ ῥάχιν καὶ παρηδύνειν χλόῃ, τυρῷ, σιλφίῳ, ἁλί, ἐλαίῳ: στρέφοντα δὲ ἀλείφειν καὶ ὑποπάσσειν ἁλὶ ὀλίγῳ, ἀφελόντα δὲ ὄξει ῥᾶναι. ἐρυθρὸν δ' αὐτὸν καλεῖ ἀπὸ τοῦ συμβεβηκότος Νουμήνιος οὕτως :   ἄλλοτ' ἐρυθρὸν κόκκυγ' ἢ ὀλίγας πεμφηρίδας, ἄλλοτε σαῦρον,</TextUnit>
    <TextUnit id="1826" loc="310a">κύων καρχαρίας, περὶ τούτων φησὶν ̓Αρχέστρατος ὁ τῶν ὀψοφάγων ̔Ησίοδος ἢ Θέογνις: ἦν δὲ καὶ ὁ Θέογνις περὶ ἡδυπάθειαν, ὡς αὐτὸς περὶ αὑτοῦ φησιν διὰ τούτων   τῆμος δ' ἠέλιος μὲν ἐν αἰθέρι μώνυχας ἵππους ἄρτι παραγγέλλοι μέσσατον ἦμαρ ἔχων,  δείπνου δὴ λήγοιμεν, ὅσου τινὰ θυμὸς ἀνώγοι,  παντοίων ἀγαθῶν γαστρὶ χαριζόμενοι.</TextUnit>
    <TextUnit id="1827" loc="310b">χέρνιβα δ' αἶψα θύραζε φέροι, στεφανώματα δ' εἴσω  εὐειδὴς ῥαδινῇς χερσὶ Λάκαινα κόρη.  οὐδὲ τὸ παιδεραστεῖν ἀπαναίνεται ὁ σοφὸς οὗτος : λέγει γοῦν  εἰ θείης, ̓Ακάδημε, 6 ἐφίμερον ὕμνον ἀείδειν,  ἆθλον δ' ἐν μέσσῳ παῖς καλὸν ἄνθος ἔχων   σοί τ' εἴη καὶ ἐμοὶ σοφίης πέρι δηρισάντοιν  γνοίης χ' ὅσσον ὄνων κρέσσονες ἡμίονοι.  ὁ δ' οὖν ̓Αρχέστρατος ἐν ταῖς καλαῖς ταύταις ὑποθήκαις</TextUnit>
    <TextUnit id="1828" loc="310c">παραινεῖ:  ἐν δὲ Τορωναίων ἄστει τοῦ καρχαρία χρὴ  τοῦ κυνὸς ὀψωνεῖν ὑπογάστρια κοῖλα κάτωθεν.  εἶτα κυμίνῳ ταῦτα πάσας ἁλὶ μὴ συχνῷ ὄπτα:  ἄλλο δ' ἐκεῖσε, φίλη κεφαλή, μηδὲν προσενέγκῃς, εἰ μὴ γλαυκὸν ἔλαιον. ἐπειδὰν δ' ὀπτὰ γένηται,</TextUnit>
    <TextUnit id="1829" loc="310d">ἤδη τριμμάτιόν τε φέρειν καὶ ἐκεῖνα ἐτ' αὐτοῦ.  ὅσσα δ' ἂν ἐν λοπάδος κοίλης πλευρώμασιν ἕψῃς μήθ' ὕδατος πηγὴν ἱερὴν μήτ' οἴνινον ὅξος συμμίξῃς ἀλλ' αὐτὸ μόνον κατάχευον ἔλαιον αὐχμηρόν τε κύμινον ὁμοῦ, δ' εὐώδεα φύλλα.  ἕψε δ' ἐπ' ἀνθρακιῆς φλόγα τούτοις μὴ προσενεγκὼν~  καὶ κίνει πυκινῶς, μὴ προσκαυθέντα λάθῃ σε.  ἀλλ' οὐ πολλοὶ ἴσασι βροτῶν τόδε θεῖον ἔδεσμα</TextUnit>
    <TextUnit id="1830" loc="310e">οὐδ' ἔσθειν ἐθέλουσιν, ὅσοι κεπφαττελεβώδη  ψυχὴν κέκτηνται θνητῶν εἰσὶν τ' ἀπόπληκτοι ὡς ἀνθρωποφάγου τοῦ θηρίου ὄντος. ἅπας δὲ  ἰχθὺς σάρκα φιλεῖ βροτέην, ἄν που περικύρσῃ.  τούτου τοῦ ἰχθύος μέρος ἐστὶ καὶ ὁ ὑπὸ ̔Ρωμαίων καλούμενος θυρσίων, ἥδιστος ὢν καὶ τρυφερώτατος. λάβρακες. οὗτοι, ὡς ̓Αριστοτέλης ἱστορεῖ,  μονήρεις εἰσὶ καὶ σαρκοφάγοι, γλῶσσαν δ' ἔχουσιν ὀστώδη καὶ προσπεφυκυῖαν, καρδίαν τρίγωνον ἐν</TextUnit>
    <TextUnit id="1831" loc="310f">δὲ πέμπτῳ ζῴων μορίων τίκτειν αὐτοὺς καθάπερ τοὺς κεστρεῖς καὶ χρυσόφρυας μάλιστ' οὗ ἂν ποταμοὶ ῥέωσι. τίκτουσι δὲ χειμῶνος καὶ τίκτουσι δίς, ̔Ικέσιος δέ φησιν ὅτι οἱ λάβρακες εὔχυλοί εἰσι καὶ οὐ πολύτροφοι, πρὸς δὲ τὴν ἔκκρισιν ἥσσονες, εὐστομίᾳ δὲ πρῶτοι κρίνονται, ὠνομάσθη δ' ὁ ἰχθὺς παρὰ τὴν λαβρότητα. λέγεται δὲ ὅτι καὶ συνέσει τῶν ἄλλων ἰχθύων διαφέρει, ἐπινοητικὸς ὢν τοῦ διασῴζειν ἑαυτόν, διὸ καὶ ὁ κωμῳδιοποιὸς ̓Αριστοφάνης φησί:</TextUnit>
    <TextUnit id="1832" loc="311a">λάβραξ ὁ πάντων ἰχθύων σοφώτατος. ̓Αλκαῖος δ' ὁ μελοποιὸς μετέωρόν φησιν αὐτὸν νήχεσθαι. ὁ δὲ σοφὸς ̓Αρχέστρατος:   λάμβανε δ' ἐκ Γαίσωνος ὅταν Μίλητον ἵκηαι,  κεστρέα τὸν κέφαλον καὶ τὸν θεόπαιδα λάβρακα. εἰσὶ γὰρἐνθάδ' ἄριστοι: ὁ γὰρ τόπος ἐστὶ τοιοῦτος.  πιότεροι δ' ἕτεροι πολλοὶ Καλυδῶνί τε κλεινῇ ̓Αμβρακίᾳ τ' ἐνὶ πλουτοφόρῳ Βόλβῃ τ' ἐνὶ λίμνῃ:</TextUnit>
    <TextUnit id="1833" loc="311b">ἀλλ' οὐκ εὐώδη γαστρὸς κέκτηνται ἀλοιφὴν  οὐδ' οὕτω δριμεῖαν. ἐκεῖνοι δ' εἰσίν, ἑταῖρε,  τὴν ἀρετὴν θαυμαστοί. ὅλους δ' αὐτοὺς ἀλεπίστους  ὀπτήσας μαλακῶς γλίσχρης προσένεγκε δίχ' ἅλμης.  μηδὲ προσέλθῃ σοί περὶ τοὔψον τοῦτο πονοῦντι  μήτε Συρακόσιος μηδεὶς μήτ' ̓Ιταλιώτης.   οὐ γὰρ ἐπίστανται χρηστοὺς σκευαζέμεν ἰχθῦς,</TextUnit>
    <TextUnit id="1834" loc="311c">ἀλλὰ διαφθείρουσι κακῶς τυροῦντες ἅπαντα  ὄξει τε ῥαίνοντες ὑγρῷ καὶ σιλφίου ἅλμῃ. τῶν δὲ πετραίων ἰχθυδίων τῶν τρισκαταράτων  πάντων εἰσὶν ἄριστοι ἐπισταμένως διαθεῖναι  καὶ πολλὰς ἰδέας κομψῶς παρὰ δαιτὶ δύνανται  ὀψαρίων τεύχειν γλίσχρων ἡδυσματολήρων.   καὶ ̓Αριστοφάνης δ' ἐν ̔Ιππεῦσι μνημονεύει ὡς διαφόρων γινομένων τῶν περὶ τὴν Μίλητον λαβράκων,</TextUnit>
    <TextUnit id="1835" loc="311d">ὅταν οὕτως λέγῃ   ἀλλ' οὐ λάβρακας καταφαγὼν Μιλησίους κλονήσεις.  ἐν δὲ Λημνίαις,   ου' κρανίον λάβρακος, οὐχὶ κάραβον πρίασθαι,  ὡς διαφόρου ὄντος τοῦ τῶν λαβράκων ἐγκεφάλου καθάπερ καὶ τοῦ τῶν γλαύκων, καὶ Εὔβουλος δ' ἐν Τιτθαῖς φησι:  μὴ πολυτελῶς, ἀλλὰ καθαρείως: ὅ τι ἂν ᾖ  ὁσίας ἕνεκα, σηπίδια ἢ τευθίδια  πλεκτάνια μικρά πουλύποδος, νῆστίν τινα,  μήτραν, χόρια, πῦον, λάβρακος κρανίον  εὐμέγεθες.  ὁ δὲ Γαίσων οὗ ̓Αρχέστρατος μνημονεύει ἡ</TextUnit>
    <TextUnit id="1836" loc="311e">Γαισωνὶς λίμνη ἐστὶ μεταξὺ Πριήνης καὶ Μιλήτου ἡνωμένη τῇ θαλάσσῃ, ὡς Νεάνθης ὁ Κυζικηνὸς ἱστορεῖ ἐν τῇ ς' τῶν ̔Ελληνικῶν. ̓́Εφορος δ' ἐν τῇ πέμπτῃ ποταμὸν εἶναί φησι τὸν Γαίσωνα περὶ Πριήνην, ὃν εἰσρεῖν εἰς λίμνην. ̓́Αρχιππος ἐν ̓Ιχθύσι μνημονεύων τῶν λαβράκων φησὶν    Αἰγύπτιος μιαρώτατος τῶν ἰχθύων κάπηλος,  ̔́Ερμαιος, ὃς βίᾳ δέρων ῥίνας γαλεούς τε πωλεῖ  καὶ τοὺς λάβρακας ἐντερεύων.  λατός, τοῦτον κατὰ τὴν ̓Ιταλίαν κράτιστον</TextUnit>
    <TextUnit id="1837" loc="311f">εἶναί φησιν ̓Αρχέστρατος λέγων οὕτως:   τὸν δὲ λάτον τὸν κλεινὸν ἐν ̓Ιταλίῃ πολυδένδρῳ ὁ Σκυλλαῖος ἔχει πορθμός, θαυμαστὸν ἔδεσμα.  οἱ δ' ἐν τῷ Νείλῳ ποταμῷ γινόμενοι λάτοι τὸ μέγεθος εὑρίσκονται καὶ ὑπὲρ διακοσίας λίτρας ἔχοντες, ὁ δὲ ἰχθὺς οὗτος λευκότατος ὢν καὶ ἥδιστός ἐστι πάντα τρόπον σκευαζόμενος, παραπλήσιος ὢν τῷ κατὰ τὸν ̓́Ιστρον γινομένῳ γλάνιδι. φέρει δ' ὁ Νεῖλος καὶ ἄλλα γένη πολλὰ ἰχθύων καὶ πάντα ἥδιστα, μάλιστα δὲ τὰ τῶν κορακίνων.</TextUnit>
    <TextUnit id="1838" loc="312a">πολλὰ γὰρ καὶ τούτων γένη. φέρει δὲ καὶ τοὺς μαιώτας καλουμένους, ὧν μνημονεύει ̓́Αρχιππος ἐν ̓Ιχθύσι διὰ τούτων:  τοὺς μαιώτας καὶ σαπέρδας καὶ γλάνιδας.  εἰσὶ δὲ πολλοὶ περὶ τὸν Πόντον, φέροντες τὴν ὀνομασίαν ἀπὸ τῆς λίμνης τῆς Μαιώτιδος. Νειλῷοι δ' εἰσὶν ἰχθύες, εἲ γ' ἔτι μνημονεύειν δύναμαι</TextUnit>
    <TextUnit id="1839" loc="312b">πολυέτη τὴν ἀποδημίαν ἔχων, νάρκη μὲν ἡ ἡδίστη, χοῖρος, σῖμος, φάγρος, ὀξύρυγχος, ἀλλάβης, σίλουρος, συνοδοντίς, ἐλέωτρις, ἔγχελυς, θρίσσα, ἄβραμις, τύφλη, λεπιδωτός, φῦσα, κεστρεύς. εἰσὶ δὲ καὶ ἄλλοι οὐκ ὀλίγοι. λειόβατος. οὗτος καλεῖται καὶ ῥίνη. ἐστὶ δὲ λευκόσαρκος, ὡς ̓Επαίνετος ἐν ' ̓Οψαρτυτικῷ.  Πλάτων Σοφισταῖς:  κἂν ᾖ γαλεός, κἂν λειόβατος, κἂν ἔγχελυς.  μύραιναι. Θεόφραστος ἐν τῷ περὶ τῶν ἐν τῷ ξηρῷ διαιτωμένων ἔγχελύν φησιν καὶ μύραιναν πολὺν χρόνον δύνασθαι ἔξω τοῦ ὑγροῦ ζῆν διὰ</TextUnit>
    <TextUnit id="1840" loc="312c">τὸ μικρὰ ἔχειν βράγχια καὶ ὀλίγον δέχεσθαι τὸ ὑγρόν. τροφίμους δ' αὐτὰς εἶναί φησιν ὁ ̔Ικέσιος οὐχ ἧττον τῶν ἐγχέλεων, ἀλλὰ καὶ τῶν γόγγρων. ̓Αριστοτέλης δὲ ἐν δευτέρῳ ζῴων μορίων ἐκ μικροῦ φησιν αὐτὴν ταχεῖαν τὴν αὔξησιν λαμβάνειν καὶ εἶναι καρχαρόδουν τίκτειν τε πᾶσαν ὥραν μικρὰ ᾠά. ̓Επίχαρμος δ' ἐν Μούσαις χωρὶς τοῦ ς μυραίνας αὐτὰς καλεῖ οὑτωσὶ λέγων   οὔτε οἱ γόγγρων τι παχέων οὔτε μυραινᾶν ἀπῆς.  ὁμοίως δὲ καὶ Σώφρων. Πλάτων δ' ἢ Κάνθαρος ἐν τῇ Συμμαχίᾳ σὺν τῷ ς:   βατίς τε καὶ σμύραινα  πρόσεστιν.</TextUnit>
    <TextUnit id="1841" loc="312d">Δωρίων δ' ἐν τῷ περὶ ἰχθύων τὴν ποταμίαν φησὶ μύραιναν ἔχειν μίαν ἄκανθαν μόνην, ὁμοίαν τῷ ὀνίσκῳ τῷ καλουμένῳ γαλλαρίᾳ. ̓Ανδρέας δ' ἐν τῷ περὶ δακέτων τῶν μυραινῶν φησιν δακούσας ἀναιρεῖν τὰς ἐξ ἔχεως, εἶναι δ' αὐτὰς ἧττον καὶ περιφερεῖς καὶ ποικίλας. Νίκανδρος δ' ἐν Θηριακοῖς,   μυραίνης δ' ἔκπαγλον, ἐπεὶ μογεροὺς ἁλιῆας  πολλάκις ἐμβρύξασα κατεπρήνιξεν ἐπάκτρων  εἰς ἅλα φυζηθέντας, ἐχετλίου ἐξαναδῦσα:   εἰ ἔτυμον κείνην γε σὺν οὐλοβόροις ἐχίεσσι</TextUnit>
    <TextUnit id="1842" loc="312e">θόρνυσθαι, προλιποῦσαν ἁλὸς νόμον, ἠπείροισιν.  ̓Ανδρέας δ' ἐν τῷ περὶ τῶν ψευδῶς πεπιστευμένων ψεῦδός φησιν εἶναι τὸ μύραιναν ἔχει μίγνυσθαι προερχομένην ἐπὶ τὸ τεναγῶδες: οὐδὲ γὰρ ἐπὶ τενάγους ἔχεις νέμεσθαι, φιληδοῦντας ἀμμώδεσιν ἐρημίαις. Σώστρατος δὲ ἐν τοῖς περὶ ζῴων ἐστὶ δὲ δύο ταῦτα βιβλία συγκατατίθεται τῇ μίξει. μῦρος. ὁ δὲ μῦρος, ὥς φησιν ̓Αριστοτέλης ἐν πέμπτῳ ζῴων μορίων, διαφέρει τῆς σμυραίνης. ἡ</TextUnit>
    <TextUnit id="1843" loc="312f">μὲν γὰρ ποικίλον καὶ ἀσθενέστερον, ὁ δὲ μῦρος λειόχρως καὶ ἰσχυρὸς καὶ τὸ χρῶμα ὅμοιον ἔχει ἴυγγι ὀδόντας τε ἔσωθεν καὶ ἔξωθεν. Δωρίων δὲ τὸν μῦρόν φησι τὰς διὰ σαρκὸς ἀκάνθας οὐκ ἔχειν, ἀλλ' ὅλον εἶναι χρήσιμον καὶ ἁπαλὸν ὑπερβολῇ, εἶναι δὲ αὐτῶν γένη δύο: εἰσὶ γὰρ οἱ μὲν μέλανες, οἱ δ' ὑποπυρρίζοντες, κρείσσονες δ' εἰσὶν οἱ μελανίζοντες. ̓Αρχέστρατος δὲ ὁ ἡδονικὸς φιλόσοφός φησιν</TextUnit>
    <TextUnit id="1844" loc="313a">̓Ιταλίας τε μεταξὺ κατὰ στενοκύμονα πορθμὸν ἡ πλωτὴ μύραινα καλουμένη ἄν ποτε ληφθῇ, ὠνοῦ τοῦτο γάρ ἐστιν ἐκεῖ θαυμαστὸν ἔδεσμα.  Μαινίδες. ταύτας φησὶν ̔Ικέσιος εὐχυλοτέρας εἶναι τῶν κωβιῶν, λείπεσθαι δὲ εὐστομίᾳ καὶ τῷ πρὸς τὴν ἔκκρισιν τῆς κοιλίας συνεργεῖν. Σπεύσιππος δ' ἐν δευτέρῳ ̔Ομοίων ὅμοιά φησιν εἶναι</TextUnit>
    <TextUnit id="1845" loc="313b">τῇ μαινίδι βόακας καὶ σμαρίδας, ὧν μνημονεύειν καὶ ' ̓Επίχαρμον ἐν Γᾷ καὶ Θαλάσσᾳ οὕτως:   ὅκχ' ὁρῇ βῶκάς τε πολλοὺς καὶ σμαρίδας. ̓Επαίνετος δ' ἐν ̓Οψαρτυτικῷ φησι: “ σμαρίδα, ἣν ἔνιοι καλοῦσι κυνὸς εὐναί.” ̓Αντιφάνης δ' ἐν ̓Αγροίκῳ ἢ Βουταλίωνι ̔Εκάτης βρώματα καλεῖ τὰς μαινίδας διὰ τὴν βραχύτητα, λέγων οὕτως:   τοὺς γὰρ μεγάλους τούτους ἅπαντας νενόμικα ἀνθρωποφάγους ἰχθῦς. β. τί φής, ὦ φίλτατε, ἀνθρωποφάγους; πῶς; Γ. οὓς ἂν ἄνθρωπος  φάγοι</TextUnit>
    <TextUnit id="1846" loc="313c">δηλονότι: ταῦτα δ' ἐστὶν ̔Εκάτης βρώματα, ἅ φησιν οὗτος, μαινίδας καὶ τριγλίδας.  καλοῦνται δέ τινες καὶ λευκομαινίδες, ἃς ἔνιοι βόακας ὀνομάζουσι. Πολίοχος Κορινθιαστῇ:  ὅπως σε πείσῃ μηδὲ ]δὲ εἷς, πρὸς τῶν θεῶν,  τοὺς βόακας, ἄν ποτ' ἔλθῃ, λευκομαινίδας καλεῖν.  μελάνουρος. περὶ τούτου φησὶ Νουμήνιος ἐν ̔Αλιευτικῷ :</TextUnit>
    <TextUnit id="1847" loc="313d">σκορπίον ἢ πέρκαισι καθηγητὴν μελάνουρον  ̔Ικέσιος δ' αὐτὸν σαργῷ φησιν παραπλήσιον εἶναι, καταδεέστερον δὲ τῇ εὐχυλίᾳ καὶ τῇ εὐστομίᾳ, μικρῶς δὲ παραστύφειν καὶ εἶναι τρόφιμον. μνημονεύει δ' αὐτοῦ ̓Επίχαρμος ἐν ̔́Ηβας γάμῳ:  ἦν δὲ σαργῖνοί τε μελάνουροί τε.  ̓Αριστοτέλης δ' ἐν τῷ περὶ ζῳικῶν γράφει οὕτως: “ὀρροπυγόστικτοι δὲ τῶν ἰχθύων μελάνουρος καὶ σαργὸς πολύγραμμοί τε καὶ μελανόγραμμοι.”</TextUnit>
    <TextUnit id="1848" loc="313e">ὅμοιον δὲ εἶναι τῷ μελανούρῳ φησὶ Σπεύσιππος ἐν δευτέρῳ ̔Ομοίων τὸν καλούμενον ψύρον: ἐν Νουμήνιος καλεῖ ψόρον οὕτως::  ἢ ψόρον ἢ σάλπας ἢ αἰγιαλῆα δράκοντα.  μορμύρος. τροφιμώτατος, ὥς φησιν ̔Ικέσιος. ̓Επίχαρμος δ' ἐν ̔́Ηβας γάμῳ μύρμας αὐτοὺς ὀνομάζει, εἰ μὴ διάφοροι τὴν φύσιν εἰσίν. γράφει δ' οὕτως  καὶ χελιδόνες τε μύρμαι θ', οἵ τε κολιᾶν μέζονες ἐντί.  Δωρίων δ' ἐν τῷ περὶ ἰχθύας μορμύλους αὐτοὺς</TextUnit>
    <TextUnit id="1849" loc="313f">καλεῖ. Λυγκεὺς δ' ὁ Σάμιος ἐν τῇ ὀψωνητικῇ τέχνῃ, ἣν προσεφώνησέ τινι τῶν ἑταίρων δυσώνῃ, φησίν “ οὐκ ἄχρηστον δὲ πρὸς τοὺς ἀτενίζοντας καὶ μὴ συγκαθιέντας τῇ τιμῇ καὶ τὸ κακῶς λέγειν παρεστηκότα τοὺς ἰχθύας, ἐπαγόμενον ̓Αρχέστρατον τὸν γράψαντα τὴν ̔Ηδυπάθειαν ἢ τῶν ἄλλων τινὰ ποιητῶν καὶ λέγοντα τὸ μέτρον   μόρμυρος αἰγιαλεὺς κακὸς ἰχθὺς οὐδὲ ποτ' ἐσθλός.</TextUnit>
    <TextUnit id="1850" loc="314a">καὶ “ τὴν ἀμίαν ὠνοῦ φθινοπώρου,” νῦν δ' ἐστὶν ἔαρ. καί:   κεστρέα τὸν θαυμαστὸν ὅταν χειμὼν ἀφίκηται,  νῦν δ' ἐστὶ θέρος: καὶ πολλὰ τῶν τοιούτων,  ἀποσοβήσεις γὰρ πολλοὺς τῶν ὠνουμένων καὶ προσεστηκότων τοῦτο δὲ ποιῶν ἀναγκάσεις τὸ σοὶ δοκοῦν λαβεῖν αὐτόν.”  νάρκη. Πλάτων ἢ Κάνθαρος ἐν Συμμαχίᾳ:   νάρκη γὰρ ἑφθὴ βρῶμα χάριεν γίγνεται.  ὁ δὲ φιλόσοφος Πλάτων ἐν Μένωνί φησι: “τῇ θαλαττίᾳ νάρκῃ: καὶ γὰρ αὕτη τὸν πλησιάζοντα ναρκᾶν ποιεῖ.” ἡ δὲ κλῆσις αὐτῆς καὶ παρ'</TextUnit>
    <TextUnit id="1851" loc="314b">̔Ομήρῳ:   νάρκησε δὲ χεὶρ ἐπὶ καρπῷ.  Μένανδρος δ' ἐν Φανίῳ διὰ τοῦ α ἔφη:  ὑπελήλυθὲν τέ μου  νάρκα τις ὅλον τὸ δέρμα,  μηδενὸς τῶν παλαιῶν οὕτω κεχρημένου. ̔Ικέσιος δέ φησιν ἀτροφωτέραν καὶ ἀχυλοτέραν αὐτὴν εἶναι ἔχειν τε χονδρῶδές τι διακεχυμένον, εὐστόμαχον πάνυ. Θεόφραστος δ' ἐν τῷ περὶ τῶν φωλευόντων διὰ τὸ ψῦχός φησι τὴν νάρκην κατὰ γῆς δύεσθαι. ἐν δὲ τῷ περὶ τῶν δακέτων καὶ</TextUnit>
    <TextUnit id="1852" loc="314c">βλητικῶν διαπέμπεσθαί φησι τὴν νάρκην τὴν ἀφ' αὑτῆς δύναμιν καὶ διὰ τῶν ξύλων καὶ διὰ τῶν τριοδόντων, ποιοῦσαν ναρκᾶν τοὺς ἐν χεροῖν ἔχοντας. εἴρηκε δὲ τὴν αἰτίαν Κλέαρχος ὁ Σολεὺς ἐν τῷ περὶ νάρκης, ἅπερ μακρότερα ὄντα ἐπιλέλησμαι, ὑμᾶς δ' ἐπὶ τὸ σύγγραμμα ἀναπέμπω, ἐστὶ δ' ἡ νάρκη, ὥς φησιν ̓Αριστοτέλης, τῶν σελαχωδῶν καὶ τῶν σκυμνοτοκούντων. θηρεύει</TextUnit>
    <TextUnit id="1853" loc="314d">δ' εἰς τροφὴν ἑαυτῆς τὰ ἰχθύδια προσαπτομένη καὶ  ναρκᾶν καὶ ἀκινητίζειν ποιοῦσα. Δίφιλος δ' ὁ Λαοδικεὺς ἐν τῷ περὶ τῶν Νικάνδρου Θηριακῶν μὴ πᾶν τὸ ζῷόν φησι τὴν νάρκην ἐμποιεῖν, μέρος δέ τι αὐτῆς, διὰ πείρας πολλῆς φάσκων ἐληλυθέναι, ὁ δ' ̓Αρχέστρατός φησι:  καὶ νάρκην ἑφθὴν ἐν ἐλαίῳ ἠδὲ καὶ οἴνῳ καὶ χλόῃ εὐώδει καὶ βαιῷ ξύσματι τυροῦ,  ̓́Αλεξις ἐν Γαλατείᾳ:   νάρκην μὲν οὖν, ὥς φασιν, ὠνθυλευμένην  ὀπτᾶν ὅλην.  ἐν δὲ Δημητρίῳ:   ἔπειτα νάρκην ἔλαβον, ἐνθυμούμενος</TextUnit>
    <TextUnit id="1854" loc="314e">ὅτι δεῖ γυναικὸς ἐπιφερούσης δακτύλους ἁπαλοὺς ὑπ' ἀκάνθης μηδὲ ἓν τούτους παθεῖν  ξιφίας, τοῦτον ̓Αριστοτέλης φησὶν ἔχειν τοῦ ῥύγχους τὸ μὲν ὑποκάτω μικρόν, τὸ δὲ καθύπερθεν ὀστῶδες μέγα, ἴσον τῷ ὅλῳ αὐτοῦ μεγέθει: τοῦτο δὲ καλεῖσθαι ξίφος: ὀδόντας δ' οὐκ ἔχειν τὸν ἰχθύν. ̓Αρχέστρατος δέ φησιν  ἀλλὰ λαβὲ ξιφίου τέμαχος Βυζάντιον ἐλθὼν  οὐραίου γ' αὐτὸν τὸν σφόνδυλον. ἐστὶ δὲ κεδνὸς</TextUnit>
    <TextUnit id="1855" loc="314f">κἀν πορθμῷ πρὸς ἄκραισι Πελωριάδος προβολαῖσι. τίς οὕτως τακτικὸς ἀκριβὴς ἢ τίς οὕτως κριτὴς ὄψων ὡς ὁ ἐκ Γέλας, μᾶλλον δὲ Καταγέλας οὗτος ποιητής; ὃς ἀκριβῶς οὕτως διὰ λιχνείαν καὶ τὸν  πορθμὸν διέπλευσε καὶ τῶν μερῶν ἑκάστου τῶν ἰχθύων τὰς ποιότητας καὶ τοὺς χυμοὺς διὰ τὴν λιχνείαν ἐξήτασεν, ὥς τινα πραγματείαν βιωφελῆ καταβαλλόμενος.</TextUnit>
    <TextUnit id="1856" loc="315a">ὀρφῶς. καλεῖται δὲ καὶ ὀρφός, ὡς Πάμφιλος.  ̓Αριστοτέλης δ' ἐν πέμπτῳ ζῴων μορίων ταχεῖαν λέγων γίνεσθαι τοῖς ἰχθύσι τὴν αὔξησιν, καὶ ὀρφώς, φησίν ἐκ μικροῦ γίνεται μέγας ταχέως, ἐστὶ δὲ καὶ σαρκοφάγος καὶ καρχαρόδους, ἔτι δὲ καὶ μονήρης, ἴδιον δ' ἐν αὐτῷ ἐστι τὸ τοὺς θορικοὺς πόρους μὴ εὑρίσκεσθαι καὶ τὸ δύνασθαι πολὺν χρόνον ζῆν μετὰ τὴν ἀνατομήν. ἐστὶ δὲ καὶ τῶν φωλευόντων ἐν ταῖς χειμεριωτάταις</TextUnit>
    <TextUnit id="1857" loc="315b">ἡμέραις χαίρει τε πρόσγειος μᾶλλον ὢν ἢ πελάγιος. ζῇ δ' οὐ πλέον δύο ἐτῶν. μνημονεύων δ' αὐτοῦ Νουμήνιός φησι:  τοῖσί κεν εὐμαρέως θαλάμης ἄπο μακρὸν ἀείροις  σκορπίον ἢ ὀρφὸν περιτρηχέα: τῶν γάρ ἐπ' ἄκρης  καὶ πάλιν   γλαύκους ἢ ὀρφῶν ἔναλον γένος ἠὲ μελάγχρουν  κόσσυφον.  Δωρίων δὲ τὸν νέον φησὶν ὀρφὸν ὑπ' ἐνίων καλεῖσθαι ὀρφακίνην. ̓́Αρχιππος δ' ἐν ̓Ιχθύσιν  ἱερεὺς γὰρ ἦλθ' αὐτοῖσιν ὀρφώς του θεῶν.  Κρατῖνος δ' ̓Οδυσσεῦσι:   τέμαχος ὀρφὼ χλιαρόν.  Πλάτων Κλεοφῶντι:</TextUnit>
    <TextUnit id="1858" loc="315c">σὲ γάρ, γραῦ, συγκατῴκισεν σαπρὰν  ὀρφῷσι σελαχίοις τε καὶ φάγροις βοράν.  ̓Αριστοφάνης Σφηξὶν  ἢν μὲν ὠνῆταί τις ὀρφώς, μεμβράδας δὲ μὴ 'θέλῃ.  τὴν μέντοι ἑνικὴν εὐθεῖαν ὀξυτόνως προφέρονται ̓Αττικοί. ̓́Αρχιππος ̓Ιχθύσιν, ὡς πρόκειται, τὴν δὲ γενικὴν Κρατῖνος ̓Οδυσσεῦσι: “ τέμαχος ὀρφὼ χλιαρόν.”  ̓́Ορκυνος. Δωρίων ἐν τῷ περὶ ἰχθύων τοὺς ὀρκύνους ἐκ τῆς περὶ ̔ ̔Ηρακλέους στήλας θαλάσσης</TextUnit>
    <TextUnit id="1859" loc="315d">περαιουμένους εἰς τὴν καθ' ἡμᾶς ἔρχεσθαι θάλασσαν διὸ καὶ πλείστους ἁλίσκεσθαι ἐν τῷ ̓Ιβηρικῷ καὶ Τυρρηνικῷ πελάγει: κἀντεῦθεν κατὰ τὴν ἄλλην θάλασσαν διασκίδνασθαι. ̔Ικέσιος δὲ τοὺς μὲν ἐν Γαδείροις ἁλισκομένους πιμελεστέρους εἶναι, μετὰ δὲ τούτους τοὺς ἐν Σικελίᾳ. τοὺς δὲ πόρρω ̔ ̔Ηρακλείων στηλῶν ἀλιπεῖς διὰ τὸ πλείονα τόπον ἐκνενῆχθαι. ἐν Γαδείροις μὲν οὖν τὰ κλειδία καθ' αὑτὰ ταριχεύεται, ὡς καὶ τῶν ἀντακαίων αἱ</TextUnit>
    <TextUnit id="1860" loc="315e">γνάθοι καὶ οὐρανίσκοι καὶ οἱ λεγόμενοι μελανδρύαι ἐξ αὐτῶν ταριχεύονται. ̔Ικέσιος δέ φησι τὰ ὑπογάστρια αὐτῶν λιπαρὰ ὑπάρχοντα τῇ εὐστομίᾳ πολὺ διαλλάσσειν τῶν ἄλλων μερῶν, τὰ δὲ κλειδία εὐστομώτερα εἶναι τούτων. ὄνος: καὶ ὀνίσκος. ὄνος, φησὶν ̓Αριστοτέλης ἐν τῷ περὶ ζωικῶν, ἔχει στόμα ἀνερρωγὸς ὁμοίως  τοῖς γαλεοῖς: καὶ οὐ συναγελαστικός. καὶ μόνος οὗτος ἰχθύων τὴν καρδίαν ἐν τῇ κοιλίᾳ ἔχει καὶ ἐν τῷ ἐγκεφάλῳ λίθους ἐμφερεῖς μύλαις. φωλεύει τε μόνος ἐν ταῖς ὑπὸ κύνα θερμοτάταις ἡμέραις,</TextUnit>
    <TextUnit id="1861" loc="315f">τῶν ἄλλων ταῖς χειμεριωτάταις φωλευόντων. μνημονεύει δ' αὐτῶν ̓Επίχαρμος ἐν ̔́Ηβας γάμῳ:  μεγαλοχάσμονάς τε χάννας κἠκτραπελογάστορας ὄνους . διαφέρει δ' ὄνος ὀνίσκου, ὥς φησι Δωρίων ἐν τῷ περὶ ἰχθύων γράφων οὕτως : “ ὄνος, ὃν καλοῦσί τινες γάδον: γαλλερίας, ὃν καλοῦσί τινες ὀνίσκον τε καὶ μάξεινον.” Εὐθύδημος δ' ἐν τῷ περὶ ταρίχων “οἱ μὲν βάκχον, φησί, καλοῦσιν, οἱ δὲ γελαρίην, οἱ δὲ ὀνίσκον.” ̓Αρχέστρατος δέ φησι:</TextUnit>
    <TextUnit id="1862" loc="316a">τὸν δ' ὄνον ̓Ανθηδών, ὁ τὸν καλλαρίαν καλέουσιν,  ἐκτρέφει εὐμεγέθη, σομφὴν δ' ἄρ' ἔχει τινὰ σάρκα  κἄλλως οὐχ ἡδεῖαν ἔμοιγ', ἄλλοι δὲ λίην νιν αἰνοῦσιν: χαίρει γὰρ ὁ μὲν τούτοις, ὁ δ' ἐκείνοις.  πουλύπους. πουλύποδος. οὕτως φασὶν οἱ ̓Αττικοί ὡς καὶ ̔́Ομηρος:  ὡς δ' ὅτε πουλύποδος θαλάμης ἐξελκομένοιο  ἀνάλογον παρὰ τὸ ποὺς γάρ γέγονεν. τὴν δὲ αἰτιατικὴν πουλύπουν φασίν, ὡς ̓Αλκίνουν καὶ Οἰδίπουν. καὶ τρίπουν δὲ λέβητα Αἰσχύλον εἰρηκέναι</TextUnit>
    <TextUnit id="1863" loc="316b">ἐν ̓Αθάμαντι ἀπὸ ἁπλοῦ τοῦ ποὺς ὡς  νοῦς. τὸ δὲ πώλυπον λέγειν Αἰολικὸν: ̓Αττικοὶ γὰρ πουλύπουν λέγουσιν. ̓Αριστοφάνης Δαιδάλῳ:  καὶ ταῦτ' ἔχοντα πουλύπους καὶ σηπίας.  καὶ πάλιν   τὸν πουλύπουν μοι ἔθηκε.  καὶ πάλιν   πληγαὶ λέγονται πουλύπου πιλουμένου.  ̓Αλκαῖος ̓Αδελφαῖς μοιχευομέναις:   ἠλίθιον εἶναι νοῦν τε πουλύποδος ἔχειν.  ̓Αμειψίας Κατεσθίοντι:   δεῖ μέν, ὡς ἔοικε, πολλῶν πουλύπων.</TextUnit>
    <TextUnit id="1864" loc="316c">Πλάτων Παιδίῳ,   ὥσπερ τοὺς πουλύποδας πρώτιστα σέ.  ̓Αλκαῖος:   ἔδω δ' ἐμαυτὸν ὡς πουλύπους.  οἱ δὲ πουλύποδα προφέρονται ἀνάλογον τῷ ποὺς ποδὸς ποδὶ πόδα. Εὔπολις Δήμοις:   ἀνὴρ πολίτης πουλύπους ἐς τοὺς τρόπους.  Διοκλῆς δ' ἐν α# ̔Υγιεινῶν “τὰ δὲ μαλάκια, φησί, πρὸς ἡδονὴν καὶ πρὸς τὰ ἀφροδίσια: μάλιστα δὲ οἱ πουλύποδες.” ἱστορεῖ δ' ̓Αριστοτέλης τὸν  πολύποδα ἔχειν πόδας ὀκτώ, ὧν τοὺς μὲν ἄνω δύο καὶ κάτω ἐλαχίστους, τοὺς δ' ἐν μέσῳ μεγίστους ἔχειν δὲ καὶ κοτυληδόνας δύο, αἷς τὴν</TextUnit>
    <TextUnit id="1865" loc="316d">τροφὴν προσάγεσθαι: τοὺς δ' ὀφθαλμοὺς ἐπάνω τῶν ἄνω δύο ποδῶν τὸ δὲ στόμα καὶ τοὺς ὀδόντας ἐν μέσοις τοῖς ποσί. ἀναπτυχθεὶς δὲ ἐγκέφαλον ἔχει διμερῆ, ἔχει δὲ καὶ τὸν λεγόμενον θόλον, οὐ μέλανα καθάπερ σηπία ἀλλ' ὑπέρυθρον, ἐν τῷ λεγομένῳ μήκωνι. ὁ δὲ μήκων κεῖται ἐπάνω τῆς κοιλίας οἱονεὶ κύστις. σπλάγχνον δ' οὐκ ἔχει ἀναλογοῦν. τροφῇ δὲ χρῆται ἔστιν ὅτε καὶ τοῖς τῶν κογχυλίων σαρκιδίοις, τὰ ὄστρακα ἐκτὸς τῶν</TextUnit>
    <TextUnit id="1866" loc="316e">θαλαμῶν ῥίπτων ὅθεν διαγινώσκουσιν οἱ θηρεύοντες. ὀχεύει δὲ συμπλεκόμενος καὶ πολὺν χρόνον πλησιάζει διὰ τὸ ἄναιμος εἶναι. τίκτει δὲ διὰ τοῦ λεγομένου φυσητῆρος, ὅς ἐστι πόρος τῷ σώματι, καὶ τίκτει ᾠὰ βοτρυδόν.  λέγουσι δὲ καὶ ὡς ἂν ἀπορήσῃ τροφῆς αὑτὸν κατεσθίει. ὧν εἷς ἐστι καὶ ὁ κωμῳδιοποιὸς Φερεκράτης. οὗτος γὰρ ἐν τοῖς ἐπιγραφομένοις ̓Αγρίοις φησίν   ἐνθρύσκοισι καὶ βρακάνοις καὶ στραβήλοις ζῆν ὁπόταν δ' ἤδη πεινῶσιν σφόδρα</TextUnit>
    <TextUnit id="1867" loc="316f">ὡσπερεὶ τοὺς πουλύποδας  νύκτωρ περιτρώγειν αὑτῶν τοὺς δακτύλους;  καὶ Δίφιλος ἐν ̓Εμπόρῳ:   πουλύπους ἔχων ἁπάσας ὁλομελεῖς τὰς πλεκτάνας. β. οὐ περιβεβρωκὼς αὑτόν ἐστι, φίλτατε.  τοῦτο δ' ἐστὶ ψεῦδος. ὑπὸ γὰρ τῶν γόγγρων  διωκόμενος τοὺς πόδας ἀδικεῖται., λέγεται δ' ὡς, ἄν τις ταῖς θαλάμαις αὐτοῦ ἅλας ὑποσπείρῃ, εὐθέως ἐξέρχεται. ἱστορεῖται δὲ καὶ ὅτι φεύγων διὰ τὸν φόβον μεταβάλλει τὰς χρόας καὶ ἐξομοιοῦται τοῖς</TextUnit>
    <TextUnit id="1868" loc="317a">τόποις ἐν οἷς κρύπτεται, ὡς καὶ ὁ Μεγαρεὺς Θέογνίς φησιν ἐν ταῖς ἐλεγείαις:  πουλύπου ὀργὴν ἴσχε πολυπλόκου, ὃς ποτὶ πέτρῃ τῇ προσομιλήσῃ τοῖος ἰδεῖν ἐφάνη.  ὁμοίως ἱστορεῖ καὶ Κλέαρχος ἐν δευτέρῳ περὶ παροιμιῶν παρατιθέμενος τάδε τὰ ἔπη, οὐ δηλῶν ὅτου ἐστί:  πουλύποδός μοι, τέκνον, ἔχων νόον, ̓Αμφίλοχ' ἥρως,</TextUnit>
    <TextUnit id="1869" loc="317b">τοῖσιν ἐφαρμόζου τῶν κεν κατὰ δῆμον ἵκηαι.    περὶ δὲ Τροιζῆνα τὸ παλαιόν, φησὶν ὁ αὐτὸς Κλέαρχος, “οὔτε τὸν ἱερὸν καλούμενον πουλύπουν οὔτε τὸν κωπηλάτην πουλύπουν νόμιμον ἦν θηρεύειν, ἀλλ' ἀπεῖπον τούτων τε καὶ τῆς θαλαττίας χελώνης μὴ ἅπτεσθαι. ὁ δὲ πουλύπους ἐστὶ συντηκτικὸς καὶ λίαν ἀνόητος : πρὸς γὰρ τὴν χεῖρα τῶν διωκόντων βαδίζει καὶ διωκόμενος ἔστιν ὅτε οὐχ ὑποχωρεῖ, συντήκονται δ' αὐτῶν αἱ θήλειαι μετὰ τὸν τόκον καὶ παρίενται διὸ καὶ ῥᾳδίως ἁλίσκονται. ἑωράθησαν δέ ποτε καὶ ἐπὶ τὸ ξηρὸν ἐξιόντες, μάλιστα</TextUnit>
    <TextUnit id="1870" loc="317c">δὲ πρὸς τὰ τραχέα τῶν χωρίων φεύγουσι γὰρ τὰ λεῖα. καὶ χαίρουσι δὲ τῶν φυτῶν ταῖς ἐλαίαις καὶ πολλάκις εὑρίσκονται ταῖς πλεκτάναις περιειληφότες τὸ στέλεχος.” ἐφωράθησαν δὲ καὶ συκέαις προσπεφυκυίαις τῇ θαλάσσῃ προσπλεκόμενοι καὶ  τῶν σύκων ἐσθίοντες, ὥς φησι Κλέαρχος ἐν τῷ περὶ τῶν τῷ ὑγρῷ.̓ “ ἐστὶ δὲ δεῖγμα τοῦ ἥδεσθαι αὐτοὺς τῇ ἐλαίᾳ καὶ τοῦτο: ἐάν τις</TextUnit>
    <TextUnit id="1871" loc="317d">κλάδον τοῦ φυτοῦ τούτου καθῇ εἰς τὴν θάλασσαν καθ' ἥν εἰσι πουλύποδες καὶ μικρὸν ἐπίσχῃ, ἀπονητὶ ἀνέλκει τῷ κλάδῳ περιπλεκομένους ὅσους ἐθέλει. ἔχουσι δὲ τὰ μὲν ἄλλα μέρη ἰσχυρότατα, τὸν δὲ τράχηλον ἀσθενῆ.”  λέγεται δ' αὐτῶν τὸν ἄρρενα ἕλκειν αἰδοιῶδές τι ἐν μιᾷ τῶν πλεκτανῶν ἐν ᾗ αἱ δύο μεγάλαι κοτυληδόνες εἰσίν. εἶναι δὲ τοῦτο νευρῶδες μέχρι εἰς μέσην τὴν πλεκτάνην ἅπαν προσπεφυκός. ἐν δὲ πέμπτῳ μορίων φησὶν ̓Αριστοτέλης: “ πουλύπους ὀχεύει τοῦ χειμῶνος καὶ τίκτει τῷ ἔαρι. φωλεύει</TextUnit>
    <TextUnit id="1872" loc="317e">δὲ περὶ δύο μῆνας, ἐστὶ δὲ πολύγονον τὸ ζῷον. διαφέρει δὲ ὁ ἄρρην τῆς θηλείας τῷ τε τὴν κεφαλὴν ἔχειν προμηκεστέραν καὶ τὸ καλούμενον ὑπὸ τῶν ἁλιέων αἰδοῖον ἔχειν ἐν τῇ πλεκτάνῃ, ἐπῳάζει δὲ ὅταν τέκῃ: διὸ καὶ χείριστοί εἰσι κατὰ τὸν χρόνον τοῦτον, ἀποτίκτει δ' ὁ μὲν πουλύπους ἢ εἰς θαλάμας ἢ εἰς κεράμιον ἤ τι ἄλλο τοιοῦτο κοῖλον, καὶ μεθ' ἡμέρας πεντήκοντα ἐκ τῶν ᾠῶν πουλυπόδια ἐξέρπει ὥσπερ τὰ φαλάγγια πολλά, ὁ δὲ θῆλυς πουλύπους ὁτὲ μὲν ἐπὶ τοῖς ᾠοῖς, ὁτὲ</TextUnit>
    <TextUnit id="1873" loc="317f">δ' ἐπὶ τῷ στόματι προκάθηται τῆς θαλάμης, τὴν πλεκτάνην ἐπέχων.” Θεόφραστος δ' ἐν τῷ περὶ τῶν μεταβαλλόντων τὰς χρόας τὸν πολύποδά φησι τοῖς πετρώδεσι μάλιστα μόνοις συνεξομοιοῦσθαι, τοῦτο ποιοῦντα φόβῳ καὶ φυλακῆς χάριν, ἐν δὲ τῷ περὶ τῶν ἐν τῷ ξηρῷ διατριβόντων ζῴων οὐ δέχεσθαί φησι τοὺς πολύποδας τὴν θάλατταν. ἐν  δὲ τῷ περὶ τῶν κατὰ τόπους διαφορῶν ὁ Θεόφραστος πολύποδας οὐ γίνεσθαί φησιν περὶ ̔Ελλήσποντον. ψυχρὰ γὰρ ἡ θάλασσα αὕτη καὶ ἧττον ἁλμυρά, ταῦτα δ' ἀμφότερα πολέμια πολύποδι “ὁ δὲ ναυτίλος καλούμενος, φησὶν ̓Αριστοτέλης, πολύπους μὲν οὔκ ἐστιν, ἐμφερὴς δὲ κατὰ τὰς πλεκτάνας. ἔχει δὲ τὸ νῶτον ὀστρακόδερμον.</TextUnit>
    <TextUnit id="1874" loc="318a">ἀναδύνει δὲ ἐκ τοῦ βυθοῦ ἐφ' ἑαυτὸν ἔχων τὸ ὄστρακον, ἵνα μὴ τὴν θάλατταν ἕλκῃ: ἐπαναστραφεὶς δ' ἐπιπλεῖ ἄνω ποιήσας δύο τῶν πλεκτανῶν, αἳ μεταξὺ αὑτῶν λεπτὸν ὑμένα ἔχουσιν διαπεφυκότα, ὡς καὶ τῶν ὀρνίθων οἱ πόδες ὁρῶνται μεταξὺ τῶν δακτύλων δερμάτινον ὑμένα ἔχοντες : ἄλλας δὲ δύο πλεκτάνας καθίησιν εἰς τὴν θάλασσαν ἀντὶ πηδαλίων, ὅταν δέ τι προσιὸν ἴδῃ, δείσας συστέλλει τοὺς πόδας καὶ πληρώσας αὑτὸν τῆς</TextUnit>
    <TextUnit id="1875" loc="318b">θαλάσσης κατὰ βυθοῦ ὡς τάχος χωρεῖ.” ἐν δὲ τῷ περὶ ζωικῶν καὶ ἰχθύων “ πολύπους, φησί, τις ὁ μὲν τρεψίχρως, ὁ δὲ ναυτίλος.”  εἰς τὸν ναυτίλον τοῦτον φέρεταί τι Καλλιμάχου τοῦ Κυρηναίου ἐπίγραμμα οὕτως ἔχον   κόγχος ἐγώ, Ζεφυρῖτι, πάλαι τέρας. ἀλλὰ σὺ νῦν με,  Κύπρι, Σεληναίης ἄνθεμα πρῶτον ἔχεις, ναυτίλον ὃς πελάγεσσιν ἐπέπλεον, εἰ μὲν ἀῆται,  τείνας οἰκείων λαῖφος ἀπὸ προτόνων, εἰ δὲ Γαληναίη, λιπαρὴ θεός, οὖλος ἐρέσσων</TextUnit>
    <TextUnit id="1876" loc="318c">ποσσί νιν, ὥστ' ἔργῳ τοὔνομα συμφέρεται,  ἔστ' ἔπεσον παρὰ θῖνας ̓Ιουλίδας, ὄφρα γένωμαι   σοὶ τὸ περίσκεπτον παίγνιον, ̓Αρσινόη,  μηδέ μοι ἐν θαλάμῃσιν ἔθ', ὡς πάρος εἰμὶ γὰρ ἄπνους,  τίκτηται νοτερῆς ὤεον ἁλκυόνης.  Κλεινίου ἀλλὰ θυγατρὶ δίδου χάριν οἶδε γὰρ ἐσθλὰ  ῥέζειν καὶ Σμύρνης ἐστὶν ἀπ' Αἰολίδος.</TextUnit>
    <TextUnit id="1877" loc="318d">ἔγραψε δὲ καὶ Ποσείδιππος εἰς τὴν ἐν τῷ Ζεφυρίῳ τιμωμένην ταύτην ̓Αφροδίτην τόδε τὸ ἐπίγραμμα:  τοῦτο καὶ ἐν πόντῳ καὶ ἐπὶ χθονὶ τῆς Φιλαδέλφου  Κύπριδος ἱλάσκεσθ' ἱερὸν ̓Αρσινόης, ἣν ἀνακοιρανέουσαν ἐπὶ Ζεφυρίτιδος ἀκτῆς πρῶτος ὁ ναύαρχος θήκατο Καλλικράτης. ἡ δὲ καὶ εὐπλοΐην δώσει καὶ χείματι μέσσῳ τὸ πλατὺ λισσομένοις ἐκλιπανεῖ πέλαγος,  τοῦ πολύποδος μνημονεύει καὶ ὁ τραγικὸς ̓́Ιων</TextUnit>
    <TextUnit id="1878" loc="318e">ἐν Φοίνικι λέγων   καὶ τὸν πετραῖον πλεκτάναις ἀναίμοσι στυγῶ μεταλλακτῆρα πουλύπουν χροός.   εἴδη δ' ἐστὶ πολυπόδων ἑλεδώνη, πολυποδίνη, βολβιτίνη, ὀσμύλος, ὡς ̓Αριστοτέλης ἱστορεῖ καὶ Σπεύσιππος. ἐν δὲ τῷ περὶ ζωικῶν ̓Αριστοτέλης μαλάκιά φησιν εἶναι πουλύποδας, ὀσμύλην, ἑλεδώνην, σηπίαν, τευθίδα: ̓Επίχαρμος δ' ἐν ̔́Ηβας γάμῳ:  πώλυποί τε σηπίαι τε καὶ ποταναὶ τευθίδες  χἀ δυσώδης βολβιτὶς γραῖαί τ' ἐριθακώδεες.</TextUnit>
    <TextUnit id="1879" loc="318f">̓Αρχέστρατος δέ φησι:   πούλυποι ἔν τε Θάσῳ καὶ Καρίᾳ εἰσὶν ἄριστοι:   καὶ Κέρκυρα τρέφει μεγάλους πολλοὺς τε τὸ  πλῆθος.  Δωριεῖς δ' αὐτὸν διὰ τοῦ ω καλοῦσι πώλυπον, ὡς ̓Επίχαρμος. καὶ Σιμωνίδης δ' ἔφη: “ πώλυπον διζήμενος.” ̓Αττικοὶ δὲ πουλύπουν ἐστὶ δὲ τῶν σελαχωδῶν τὰ χονδρώδη δ' οὕτω λέγεται:   πουλύποδες, γαλεοί τε κύνες.  μαλάκια δὲ καλεῖται τὰ τευθιδώδη. σελάχια δὲ τὰ τῶν ῥινῶν φῦλα.</TextUnit>
    <TextUnit id="1880" loc="319a">πάγουροι. τούτων μέμνηται Τιμοκλῆς ἢ  Ξέναρχος ἐν Πορφύρᾳ οὕτως: ι   εἶθ' ἁλιεὺς ὢν ἄκρος σοφίαν ἐπὶ μὲν παγούροις τοῖς ὁ θεοῖς ἐχθροῖσι καὶ  ἰχθυδίοις εὕρηκα παντοδαπὰς τέχνας,  γέροντα βούγλωττον δὲ μὴ ταχέως πάνυ  συναρπάσομαι; καλὸν γ' ἂν εἴη.  πηλαμὺς, Φρύνιχος ἐν Μούσαις μνημονεύει.̓Αριστοτέλης δ' ἐν πέμπτῳ ζῴων μορίων “αἱ πηλαμύδες, φησί, καὶ οἱ θύννοι τίκτουσιν ἐν τῷ Πόντῳ, ἄλλοθι δὲ οὔ.” μνημονεύει αὐτῶν καὶ Σοφοκλῆς ἐν Ποιμέσιν</TextUnit>
    <TextUnit id="1881" loc="319b">ἔνθ' ἡ πάροικος πηλαμὺς χειμάζεται,  πάραυλος ̔Ελλησποντίς.ὡραία ὡραία θέρους τῷ Βοσπορίτῃ: τῷδε γὰρ θαμίζεται.   πέρκαι. τούτων μέμνηται Διοκλῆς καὶ Σπεύσιππος ἐν δευτέρῳ ̔Ομοίων, παραπλησίας εἶναι λέγων πέρκην, χάνναν, φυκίδα. ̓Επίχαρμος δέ φησι:   κομαρίδας τε καὶ κύνας, κέστρας τε πέρκας τ' αἰόλας.  Νουμήνιος δ' ἐν ̔Αλιευτικῷ:   ἄλλοτε δ' αὖ πέρκας, ὁτὲ δὲ στροφάδας παρά πέτρην</TextUnit>
    <TextUnit id="1882" loc="319c">φυκίδας ἀλφηστήν τε καὶ ἐν χροιῇσιν ἐρυθρὸν  σκορπίον. πέρκη. καὶ ταύτης ̓Επίχαρμος ἐν ̔́Ηβας γάμῳ  μέμνηται καὶ Σπεύσιππος ἐν β' τῶν ̔Ομοίων καὶ Νουμήνιος, ὧν τὰ μαρτύρια πρόκειται. ̓Αριστοτέλης ἐν τῷ περὶ ζωικῶν ἀκανθοστεφῆ φησιν εἶναι καὶ ποικιλόχροα φυκίδα. τῶν δὲ γραμμοποικίλων πλαγίαις τε ταῖς ῥάβδοις κεχρημένων πέρκη. καὶ παροιμία δὲ ἐστιν “ἕπεται πέρκη μελανούρῳ” ῥαφίδες. καὶ τούτων μέμνηται ̓Επίχαρμος λέγων</TextUnit>
    <TextUnit id="1883" loc="319d">κὠξύρυγχοι ῥαφίδες ἵππουροί τε.  Δωρίων δ' ἐν τῷ περὶ ἰχθύων “βελόνην, φησίν, ἣν καλοῦσιν ῥαφίδα.” ̓Αριστοτέλης δ' ἐν πέμπτῳ ζῴων μορίων βελόνην αὐτὴν καλεῖ, ἐν δὲ τῷ περὶ ζωικῶν ἢ ἰχθύων ῥαφίδα αὐτὴν ὀνομάσας ἀνόδουν φησὶν αὐτὴν εἶναι, καὶ Σπεύσιππος αὐτὴν βελόνην καλεῖ . ῥίνῃ. Δωρίων ἐν τῷ περὶ ἰχθύων ἐν Σμύρνῃ  φησὶν τὰς ῥίνας διαφόρους γίνεσθαι, καὶ πάντα δὲ τὰ σελαχώδη τὸν Σμυρναικὸν κόλπον ἔχειν διαφέροντα. ̓Αρχέστρατος δέ φησιν  καὶ σελάχη μέντοι κλεινή Μίλητος ἄριστα</TextUnit>
    <TextUnit id="1884" loc="319e">ἐκτρέφει: ἀλλὰ τί χρὴ ῥίνης λόγον ἢ πλατυνώτου λειοβάτου ποιεῖσθαι; ὁμῶς κροκόδειλον ἂν ὀπτὸν  δαισαίμην ἀπ' ἰπνοῦ, τερπνὸν παίδεσσιν ̓Ιώνων.  σκάρος. τοῦτον ̓Αριστοτέλης φησὶν καρχαρόδοντα εἶναι καὶ μονήρη καὶ σαρκοφάγον ἔχειν τε στόμα μικρὸν καὶ γλῶτταν οὐ λίαν προσπεφυκυῖαν,</TextUnit>
    <TextUnit id="1885" loc="319f">καρδίαν τρίγωνον, ἧπαρ λευκόν, τρίλοβον, ἔχειν τε χολὴν καὶ σπλῆνα μέλανα, τῶν δὲ βραγχίων τὸ μὲν διπλοῦν, τὸ δὲ ἁπλοῦν. μόνος δὲ καὶ τῶν ἄλλων ἰχθύων μηρυκάζει, χαίρει δὲ τῇ τῶν φυκίων τροφῇ: διὸ καὶ τούτοις θηρεύεται, ἀκμάζει δὲ θέρους. ̓Επίχαρμος δ' ἐν ̔́Ηβας γάμῳ φησὶν  ἁλιέων, ὁ σπάρους  καὶ σκάρους, τῶν οὐδὲ τὸ σκᾶρ θεμιτὸν ἐκβαλεῖν θεοῖς.</TextUnit>
    <TextUnit id="1886" loc="320a">Σέλευκος δ' ὁ Ταρσεὺς ἐν τῷ ̔Αλιευτικῷ μόνον φησὶ τῶν ἰχθύων τὸν σκάρον οὐ καθεύδειν ὅθεν οὐδὲ νύκτωρ ποτὲ ἁλῶναι. τοῦτο δ' ἴσως διὰ φόβον αὐτῷ συμβαίνει. ̓Αρχέστρατος δ' ἐν τῇ Γαστρονομίᾳ::   σκάρον ἐξ ̓Εφέσου ζήτει, χειμῶνι δὲ τρίγλας   ἔσθι' ἐνὶ ψαφαρῇ ληφθέντας Τειχιοέσσῃ  Μιλήτου κώμῃ Καρῶν πέλας ἀγκυλοκώλων  κἀν. ἄλλῳ δὲ μέρει φησὶν</TextUnit>
    <TextUnit id="1887" loc="320b">καὶ σκάρον ἐν παράλῳ Καλχηδόνι τὸν μέγαν ὄπτα,  πλύνας εὖ: χρηστὸν δὲ καὶ ἐν Βυζαντίῳ ὄψει καὶ μέγεθος κυκλίᾳ ἴσον ἀσπίδι νῶτα φοροῦντα. τοῦτον ὅλον θεράπευε τρόπον τοιόνδε: λαβών νιν, ἡνίκ' ἂν εὖ τυρῷ καὶ ἐλαίῳ πάντα πυκασθῇ,  κρίβανον ἐς θερμὸν κρέμασον κἄπειτα κατόπτα.  πάσσειν δ' ἁλσὶ κυμινοτρίβοις καὶ γλαυκῷ ἐλαίῳ ἐκ χειρὸς κατακρουνίζων θεοδέγμονα πηγήν.</TextUnit>
    <TextUnit id="1888" loc="320c">Νίκανδρος δ' ὁ Θυατειρηνὸς δύο γένη φησὶν εἶναι σκάρων καὶ καλεῖσθαι τὸν μὲν ὀνίαν, τὸν δὲ αἴολον. σπάρος. τοῦτον ̔Ικέσιος εὐχυλότερον μὲν εἶναι μαινίδος καὶ ἄλλων δὲ πλειόνων τροφιμώτερον. ̓Επίχαρμος δ' ἐν ̔́Ηβας γάμῳ   αὐτὸς ὁ Ποτιδὰν ἄγων γαύλοισιν ἐν Φοινικικοῖς  εἷκε καλλίστους ἄδην, λᾳταγὸς ἁλιέων, σπάρους καὶ σκάρους, τῶν οὐδὲ τὸ σκᾶρ θεμιτὸν ἐκβαλεῖν θεοῖς.</TextUnit>
    <TextUnit id="1889" loc="320d">Νουμήνιος δ' ἐν ̔Αλιευτικῷ :  ἢ σπάρον ἢ ὕκας ἀγεληίδας.  μνημονεύει δ' αὐτοῦ καὶ Δωρίων ἐν τῷ περὶ ἰχθύων. σκορπίος. Διοκλῆς ἐν πρώτῳ τῶν πρὸς Πλείσταρχον ̔Υγιεινῶν τῶν μὲν νεαρῶν φησιν ἰχθύων ξηροτέρους εἶναι τὰς σάρκας σκορπίους, κόκκυγας, ψήττας, σαργούς, τραχούρους, τὰς δὲ τρίγλας ἧττον τούτων ξηροσάρκους. οἱ γὰρ πετραῖοι μαλακοσαρκότεροὶ εἰσιν. ̔Ικέσιος δέ φησι: “τῶν σκορπίων ὁ μέν ἐστι πελάγιος, ὁ δὲ τεναγώδης. καὶ ὁ μὲν πελάγιος πυρρός, ὁ δ' ἕτερος μελανίζων.</TextUnit>
    <TextUnit id="1890" loc="320e">διαφέρει δὲ τῇ γεύσει καὶ τῷ τροφίμῳ ὁ πελάγιος. εἰσὶ δὲ οἱ σκορπίοι σμηκτικοί, εὐέκκριτοι, πολύχυλοι, πολύτροφοι, χονδρώδεις γάρ εἰσι.” τίκτει δ' ὁ σκορπίος δίς, ὥς φησιν ̓Αριστοτέλης ἐν πέμπτῳ ζῴων μορίων. Νουμήνιος δ' ἐν ̔Αλιευτικῷ:   φυκίδας ἀλφηστήν τε καὶ ἐν χροιῇσιν ἐρυθρὸν σκορπίον ἢ πέρκαισι καθηγητὴν μελάνουρον.  ὅτι δὲ καὶ πληκτικός ἐστιν ̓Αριστοτέλης ἱστορεῖ ἐν τῷ περὶ ἰχθύων ἢ ζωικῶν. ̓Επίχαρμος δ' ἐν Μούσαις ποικίλον εἶναί φησι τὸν σκορπίον</TextUnit>
    <TextUnit id="1891" loc="320f">σκορπίοι τε ποικίλοι γλαῦκοί τε, σαῦροι πίονες.  μονήρης δ' ἐστὶ καὶ φυκοφάγος. ἐν δὲ πέμπτῳ ζῴων μορίων ὁ ̓Αριστοτέλης σκορπίους καὶ σκορπίδας ἐν διαφόροις τόποις ὀνομάζει, ἄδηλον δὲ εἰ τοὺς αὐτοὺς λέγει: ὅτι καὶ σκόρπαιναν καὶ σκορπίους πολλάκις ἡμεῖς ἐφάγομεν καὶ διάφοροι καὶ οἱ χυμοὶ καὶ αἱ χρόαι εἰσὶν οὐδεὶς ἀγνοεῖ. ὁ  δ' ὀψαρτυτὴς ̓Αρχέστρατος ἐν τοῖς χρυσοῖς ἔπεσι λέγει:</TextUnit>
    <TextUnit id="1892" loc="321a">ἐν δὲ Θάσῳ τὸν σκορπίον ὠνοῦ, ἐὰν ᾖ μὴ μείζων πυγόνος: μεγάλου δ' ἀπὸ χεῖρας ἴαλλε.  σκόμβρος. ' ̓Αριστοφάνης Γηρυτάδῃ. ἱκέσιός φησι τοὺς σκόμβρους ἐλαχίστους μὲν εἶναι κατὰ τὸ μέγεθος, τροφιμωτέρους δὲ τῶν κολιῶν καὶ εὐχυλοτέρους, οὐ μὴν εὐεκκριτωτέρους. μνημονεύει αὐτῶν οὕτως καὶ ̓Επίχαρμος ἐν ̔́Ηβας γάμῳ:  καὶ χελιδόνες τε μύρμαι θ', οἵ τε κολιᾶν μείζονες  ἐντὶ καὶ σκόμβρων, ἀτὰρ τᾶν θυννίδων γα μείονες.  σάργοι. “ οὗτοι, ὥς φησιν ̔Ικέσιος, στύφουσι</TextUnit>
    <TextUnit id="1893" loc="321b">μᾶλλον καὶ τῶν μελανούρων εἰσὶ τροφιμώτεροι.” Νουμήνιος δ' ἐν ̔Αλιευτικῷ πανοῦργον εἶναί φησι περὶ τὰς θήρας τὸν σαργόν   κόσσυφον ἢ κίχλας ἁλιειδέας, ἄλλοτε δ' ἄλλῃ  σαργὸν ἐπικέλσοντα, ὁ λινοπληγέστατον ἰχθύν.  ̓Αριστοτέλης δὲ ἐν πέμπτῳ μορίων τίκτειν αὐτόν φησιν δίς, ἔαρος, εἶτα μετοπώρου. ̓Επίχαρμος δὲ ἐν ̔́Ηβας γάμῳ :  αἰ δὲ λῇς, σαργοί τε χαλκίδες τε καὶ τοὶ πόντιοι.. :</TextUnit>
    <TextUnit id="1894" loc="321c">ὡς διαφόρους δὲ τοὺς σαργίνους ἐν τοῖσδε καταλέγει:  ἦν δὲ σαργῖνοί τε μελάνουροί τε καὶ τὸ φίνταται  ταινίαι λεπταὶ μέν, ἁδῆαι δέ.  ὁμοίως δὲ καὶ Δωρίων ἐν τῷ περὶ ἰχθύων φησὶ σαργίνους διὰ τοῦτ' αὐτοὺς καλῶν καὶ χαλκίδας. ὁ δὲ σοφὸς ̓Αρχέστρατός φησιν  ἡνίκα δ' ἂν δύνοντος ἐν οὐρανῷ ' ̓Ωρίωνος  μήτηρ οἰνοφόρου βότρυος χαίτην ἀποβάλλῃ,  τῆμος ἔχειν ὀπτὸν σαργὸν τυρῷ κατάπαστον,  εὐμεγέθη, θερμόν, δριμεῖ δεδαιγμένον ὄξει:  σκληρὸς γὰρ φύσει ἐστίν. ἅπαντα δέ μοι θεράπευε</TextUnit>
    <TextUnit id="1895" loc="321d">τὸν στερεὸν τοιῷδε τρόπῳ μεμνημένος ἰχθύν.  τὸν δ' ἀγαθὸν μαλακόν τε φύσει καὶ πίονα σάρκα ἁλσὶ μόνον λεπτοῖσι πάσας καὶ ἐλαίῳ ἀλείψας:  τὴν ἀρετὴν γάρ ἔχει τῆς τέρψιος αὐτὸς ἐν αὑτῷ.    Σάλπη. ̓Επίχαρμος ̔́Ηβας γάμῳ:  ἀόνες φάγροι τε λάβρακές τε καὶ τὸ πίονες  σκατοφάγοι σάλπαι βδελυχραί, ἁδέαι δ' ἐν τῷ θέρει.</TextUnit>
    <TextUnit id="1896" loc="321e">̓Αριστοτέλης δ' ἐν πέμπτῳ μορίων ἅπαξ τίκτειν φησὶν αὐτὴν τοῦ μετοπώρου. ἐστὶ δὲ πολύγραμμος καὶ ἐρυθρόγραμμος, ἔτι δὲ καρχαρόδους καὶ μονήρης, λέγεσθαι δὲ καὶ ὑπὸ τῶν ἁλιέων φησὶν ὡς καὶ κολοκύντῃ θηρεύεται χαίρουσα τῷ βρώματι. ̓Αρχέστρατος δέ φησιν</TextUnit>
    <TextUnit id="1897" loc="321f">σάλπην δὲ κακὸν μὲν ἔγωγε  ἰχθὺν εἰς ἀεὶ κρίνω βρωτὴ δὲ μάλιστα  ἐστὶ θεριζομένου σίτου, λαβὲ δ' ἐν Μυτιλήνῃ  αὐτήν.  Παγκράτης δ' ἐν ἔργοις θαλασσίοις:    σάλπαι τ' ἰσομήκεες ἰχθῦς, ἅς τε βόας πορκῆες ἁλίζωοι καλέουσιν, οὕνεκα γαστέρι φῦκος ἀεὶ ἀλέουσιν ὀδοῦσιν.  ἐστὶ δὲ ποικίλος ὁ ἰχθύς, ὅθεν καὶ τὸν Λοκρὸν ἢ Κολοφώνιον Μνασέαν συνταξάμενον τὰ ἐπιγραφόμενα παίγνια διὰ τὸ ποικίλον τῆς συναγωγῆς Σάλπην οἱ συνήθεις προσηγόρευον. Νυμφόδωρος</TextUnit>
    <TextUnit id="1898" loc="322a">δὲ ὁ Συρακόσιος ἐν τῷ τῆς ̓Ασίας Περίπλῳ Λεσβίαν φησὶ γενέσθαι Σάλπην τὴν τὰ παίγνια συνθεῖσαν. ἄλκιμος δ' ἐν τοῖς Σικελικοῖς ἐν Μεσσήνῃ φησὶ τῇ κατὰ τὴν νῆσον Βότρυν γενέσθαι εὑρετὴν τῶν παραπλησίων παιγνίων τοῖς προσαγορευομένοις Σάλπης. ̓́Αρχιππος δὲ ἐν ̓Ιχθύσιν ἀρσενικῶς εἴρηκεν ὁ σάλπης :   ἐκήρυξεν βόαξ,  σάλπης δ' ἐσάλπιγξ' ἕπτ' ὀβολοὺς μισθὸν φέρων.  γίνεται δ' ὅμοιος ἰχθὺς ἐν τῇ ̓Ερυθρᾷ θαλάσσῃ ὁ καλούμενος στρωματεύς, ῥάβδους ἔχων δι' ὅλου τοῦ σώματος τεταμένας χρυσιζούσας, ὡς ἱστορεῖ Φίλων ἐν τῷ Μεταλλικῷ,</TextUnit>
    <TextUnit id="1899" loc="322b">συνόδοντες καὶ Συναγρίς. καὶ τούτων ̓Επίχαρμος μέμνηται:   συναγρίδας μαζούς τε συνόδοντάς τ' ἐρυθροποικίλους.  Νουμήνιος ̔Αλιευτικῷ διὰ τοῦ υ λέγων φησὶν  ἢ λευκὴν συνόδοντα βόηκάς τε τρικκούς τε.  καὶ πάλιν  τοῖσί κε θηρήσαιο φαγεῖν λελιημένος ἰχθὺν ἠὲ μέγαν συνόδοντα ἢ ἀρνευτὴν ἵππουρον.  σινόδοντα δὲ αὐτὸν λέγει διὰ τοῦ ι Δωρίων, ἔτι δὲ</TextUnit>
    <TextUnit id="1900" loc="322c">̓Αρχέστρατος ἐν τούτοις:  αὐτὰρ τὸν σινόδοντα μόνον ζήτει παχὺν εἶναι: ἐκ πορθμοῦ δὲ λαβεῖν πειρῶ καὶ τοῦτον, ἑταῖρε.  ταὐτὰ δὲ ταῦτα κυρῶ φράζων καὶ πρὸς σέ, Κλέαινε.  ̓Αντιφάνης δ' ἐν ̓Αρχεστράτῃ   : τὶς δ' ἐγχέλειον ἂν φάγοι ἢ κρανίον σινόδοντος;  σαῦρος. τούτου μνημονεύει ̓́Αλεξις ἐν Λεύκῃ: μάγειρος δ' ἐστὶν ὁ λέγων   ἐπίστασαι τὸν σαῦρον ὡς δεῖ σκευάσαι;</TextUnit>
    <TextUnit id="1901" loc="322d">β. ἀλλ' ἂν διδάσκῃς. α. ἐξελὼν τὰ βράγχια, πλύνας, περικόψας τὰς ἀκάνθας τὰς κύκλῳ  παράσχισον χρηστῶς διαπτύξας θ' ὅλον τῷ σιλφίῳ μάστιξον εὖ τε καὶ καλῶς  τυρῷ τε σάξον ἁλσὶ τ' ἠδ' ὀριγάνῳ.  ̓́Εφιππος δ' ἐν Κύδωνι πολλῶν καὶ ἄλλων ἰχθύων κατάλογον ποιούμενος καὶ τοῦ σαύρου μνημονεύει διὰ τούτων   θύννου τεμάχη, γλάνιδος, γαλεοῦ, ῥίνης, γόγγρου, κεφάλου, πέρκης,</TextUnit>
    <TextUnit id="1902" loc="322e">σαῦρος, φυκίς, βρίγκος, τρίγλη,  κόκκυξ, φάγρος, μύλλος, λεβίας,   σπάρος, αἰολίας, θρᾷττα, χελιδών,  καρίς, τευθίς, ψῆττα, δρακαινίς,  πουλυπόδειον, σηπία, ὀρφώς,  κωβιός, ἀφύαι, βελόναι, κεστρεῖς.  Μνησίμαχος δ' ἐν Σ32̔Ιπποτρόφῳ   τῶν καρχαριῶν  νάρκη, βάτραχος, πέρκη, σαῦρος,  τριχίας, φυκίς, βρίγκος, τρίγλη,  κόκκυξ. σκεπινός. τούτου μνημονεύων Δωρίων ἐν τῷ  περὶ ἰχθύων καλεῖσθαί φησιν αὐτὸν ἀτταγεινόν.</TextUnit>
    <TextUnit id="1903" loc="322f">σκίαινα. ̓Επίχαρμος ̔́Ηβας γάμῳ:  αἰολίαι πλῶτές τε κυνόγλωσσοὶ τ', ἐνῆν δὲ σκιαθίδες. Νουμήνιος δὲ σκιαδέα αὐτὸν καλεῖ ἐν τούτοις:  τοῖσί κε θηρήσαιο λαβεῖν λελιημένος ἰχθὺν ἠὲ μέγαν συνόδοντα ἢ ἀρνευτὴν ἵππουρον ἠὲ φάγρον λοφίην, ὁτὲ δ' ἀγρόμενον σκιαδῆα. συαγρίδες. τούτων μνημονεύει ̓Επίχαρμος ἐν</TextUnit>
    <TextUnit id="1904" loc="323a">̔́Ηβας γάμῳ καὶ ἐν Γᾷ καὶ Θαλάσσᾳ. Σφύραιναι. ταύτας φησὶν ̔Ικέσιος τροφιμωτέρας εἶναι τῶν γόγγρων, ἀπειθεῖς δὲ τὴν γεῦσιν καὶ ἀστόμους, εὐχυλίᾳ δὲ μέσους. ὁ δὲ Δωρίων “ σφύραιναν, φησίν, ἣν καλοῦσι κέστραν.” ̓Επίχαρμος δ' ἐν Μούσαις κέστραν ὀνομάσας οὐκ ἔτι σφυραίνας ὀνομάζει ὡς ταὐτὸν οὔσας    χαλκίδας τε καὶ κύνας κέστρας τε πέρκας τ' αἰόλας.  καὶ Σώφρων ἐν ἀνδρείοις “ κέστραι βότιν κάπτουσαι.” Σπεύσιππος δὲ ἐν δευτέρῳ ̔Ομοίων ὡς παραπλήσια ἐκτίθεται κέστραν, βελόνην, σαυρίδα.</TextUnit>
    <TextUnit id="1905" loc="323b">καὶ οἱ ̓Αττικοὶ δὲ ὡς ἐπὶ τὸ πολὺ τὴν σφύραιναν καλοῦσι κέστραν, σπανίως δὲ τῷ τῆς σφυραίνης ὀνόματι ἐχρήσαντο. Στράττις γοῦν ἐν Μακεδόσιν ἐρομένου τινὸς ̓Αττικοῦ ὡς ἀγνοοῦντος τὸ ὄνομα καὶ λέγοντος :  ἡ σφύραινα δ' ἐστὶ τίς;  φησὶν ὁ ἕτερος:   κέστραν μὲν ὔμμες ὡττικοὶ κικλήσκετε.  ̓Αντιφάνης ἐν Εὐθυδίκῳ:   πάνυ συχνὴ  σφύραινα. β. κέστραν ἀττικιστὶ δεῖ λέγειν.  Νικοφῶν δ' ἐν Πανδώρᾳ:   κέστραι τε καὶ λάβρακες.</TextUnit>
    <TextUnit id="1906" loc="323c">̓Επίχαρμος ̔́Ηβας γάμῳ:   κέστρας τε πέρκας τ' αἰόλας.    σηπία. ̓Αριστοφάνης Δαναίσι: καὶ ταῦτ' ἔχοντα σηπίας καὶ πουλύπους.  ὡς αἰτίας ἡ παραλήγουσα παροξύνεται, ὡς Φιλήμων ἱστορεῖ , ὁμοίως καὶ ταῦτα: τηλία, ταινία, οἰκία, τὴν σηπίαν δὲ ̓Αριστοτέλης πόδας ἔχειν ὀκτώ, ὧν τοὺς ὑποκάτω δύο μεγίστους, προβοσκίδας δύο καὶ μεταξὺ αὐτῶν τοὺς ὀφθαλμοὺς καὶ τὸ στόμα, ἔχει δὲ καὶ ὀδόντας δύο τὸν μὲν  ἄνω, τὸν δὲ κάτω καὶ τὸ λεγόμενον ὄστρακον ἐν</TextUnit>
    <TextUnit id="1907" loc="323d">τῷ νώτῳ. ἐν δὲ τῇ μύτιδι ὁ θολός ἐστιν αὕτη δὲ κεῖται παρ' αὐτὸ τὸ στόμα κύστεως τρόπον ἐπέχουσα. ἐστὶ δ' ἡ κοιλία πλακώδης καὶ λεία, ὁμοία τοῖς τῶν βοῶν ἠνύστροις. τρέφονται δ' αἱ μικραὶ σηπίαι τοῖς λεπτοῖς ἰχθυδίοις, ἀποτείνουσαι τὰς προβοσκίδας ὥσπερ ὁρμιὰς καὶ ταύταις θηρεύουσαι. λέγεται δ' ὡς ὅταν ὁ χειμὼν γένηται τῶν πετριδίων ὥσπερ ἀγκύραις ταῖς προβοσκίσι λαμβανόμεναι ὁρμοῦσι. διωκομένη τε ἡ</TextUnit>
    <TextUnit id="1908" loc="323e">σηπία τὸν θολὸν ἀφίησι καὶ ἐν αὐτῷ κρύπτεται ἐμφήνασα φεύγειν εἰς τοὔμπροσθεν. λέγεται δὲ ὡς καὶ θηρευθείσης τῆς θηλείας τριόδοντι οἱ ἄρρενες ἐπαρήγουσιν ἀνθέλκοντες αὐτὴν ἂν δ' οἱ ἄρρενες ἁλῶσιν, αἱ θήλειαι φεύγουσιν. οὐ διετίζει δ' ἡ σηπία, καθάπερ οὐδ' ὁ πολύπους. ἐν δὲ πέμπτῳ ζῴων μορίων “αἱ σηπίαι, φησί, καὶ αἱ τευθίδες νέουσιν ἅμα καὶ συμπεπλεγμέναι, τὰ στόματα καὶ τὰς πλεκτάνας ἐφαρμόττουσαι καταντικρὺ ἀλλήλαις: ἐφαρμόττουσιν δὲ καὶ τὸν μυκτῆρα εἰς τὸν μυκτῆρα. τῶν τε μαλακίων τίκτουσιν</TextUnit>
    <TextUnit id="1909" loc="323f">πρῶται τοῦ ἔαρος αἱ σηπίαι καὶ τίκτουσι πᾶσαν ὥραν καὶ κυίσκονται πεντεκαίδεκα ἡμέραις.” ὅταν δέ τέκωσι τὰ ᾠά, ὁ ἄρρην παρακολουθῶν καταφυσᾷ καὶ στιφρᾷ. βαδίζουσι δὲ κατὰ ζυγά. καί ἐστιν ὁ ἄρρην τῆς θηλείας ποικιλώτερός τε καὶ μελάντερος τὸν νῶτον. ̓Επίχαρμος δ' ἐν ̔́Ηβας γάμῳ φησί:   πώλυποι τε σηπίαι τε καὶ ποταναὶ τευθίδες.  τοῦτο δὲ σημειωτέον πρὸς Σπεύσιππον λέγοντα</TextUnit>
    <TextUnit id="1910" loc="324a">εἶναι ὅμοια σηπίαν τευθίδα. ̔Ιππώνακτος δ' ἐν τοῖς ἰάμβοις εἰπόντος “ σηπίης ὑπόσφαγμα” οἱ ἐξηγησάμενοι ἀπέδωκαν τὸ τῆς σηπίας μέλαν. ἐστὶ δὲ τὸ ὑπόσφαγμα, ὡς ̓Ερασίστρατός φησιν ἐν ̓Οψαρτυτικῷ, ὑπότριμμα. γράφει δὲ οὕτως: “ὑπόσφαγμα δ' εἶναι κρέασιν ὀπτοῖς ἐκ τοῦ αἵματος τεταραγμένου μέλιτι, τυρῷ, ἁλί, κυμίνῳ, σιλφίῳ, ὄξει ἑφθὸν.” καὶ Γλαῦκος δ' ὁ Λοκρὸς ἐν ̓Οψαρτυτικῷ οὕτως γράφει: “ὑπόσφαγμα δ' αἷμα ἑφθὸν καὶ σίλφιον καὶ ἕψημα ἢ μέλι καὶ ὄξος καὶ γάλα καὶ τυρὸς καὶ φύλλα εὐώδη τετμημένα</TextUnit>
    <TextUnit id="1911" loc="324b">” ὁ δὲ πολυμαθέστατος ̓Αρχέστρατός φησιν  σηπίαι ̓Αβδήροις τε Μαρωνείᾳ τ' ἐνὶ μέσσῃ. ̓Αριστοφάνης Θεσμοφοριαζούσαις:   ἰχθὺς ἐώνηταί τις ἢ σηπίδιον;  καὶ ἐν Δαναίσιν   ὀσμύλια καὶ μαινίδια καὶ σηπίδια.  Θεόπομπος ̓Αφροδίτῃ:   ἀλλ' ἔντραγε  τὴν σηπίαν τηνδὶ λαβοῦσα καὶ τοδὶ τὸ πουλυπόδειον.  περὶ δὲ ἑψήσεως σηπιδίων ̓́Αλεξις ἐν Πονήρᾳ παράγει μάγειρον τάδε λέγοντα:</TextUnit>
    <TextUnit id="1912" loc="324c">σηπίας τόσας  δραχμῆς μιᾶς τρίς τῶν δὲ τὰς μὲν πλεκτάνας   καὶ τὰ πτερύγια συντεμὼν ἑφθὰς ποῶ. τὸ δ' ἄλλο σῶμα κατατεμὼν πολλοὺς κύβους  σμήσας τε λεπτοῖς ἁλσὶ δειπνούντων ἅμα  ἐπὶ τὸ τάγηνον σίζον ἐπεισιὼν φέρω.  τρίγλῃ, κίχλη διὰ τοῦ η. τὰ γὰρ εἰς λα λήγοντα θηλυκὰ ἕτερον αἰτεῖ λάβδα, Σκύλλα, Τελέσιλλα:</TextUnit>
    <TextUnit id="1913" loc="324d">ὅσα δ' ἐπιπλοκὴν ἔχει τοῦ γ εἰς γ λήγει, τρώγλη, αἴγλη, ζεύγλη. τὴν δὲ τρίγλην φησὶν ̓Αριστοτέλης τρὶς τίκτειν τοῦ ἔτους ἐν πέμπτῳ μορίων, τεκμαίρεσθαι λέγων τοὺς ἁλιεῖς τοῦτο ἐκ τοῦ γόνου τρὶς φαινομένου περί τινας τόπους, μήποτ' οὖν ἐντεῦθέν ἐστι καὶ τὸ τῆς ὀνομασίας, ὡς ἀμίαι ὅτι οὐ κατὰ μίαν φέρονται, ἀλλ' ἀγεληδόν, σκάρος δὲ ἀπὸ τοῦ σκαίρειν καὶ καρίς, ἀφύαι δ' ὡς ἂν ἀφυεῖς οὖσαι, τουτέστιν δυσφυεῖς: θύω, θύννος ὁ ὁρμητικός, διὰ τὸ κατὰ τὴν τοῦ κυνὸς ἐπιτολὴν</TextUnit>
    <TextUnit id="1914" loc="324e">ὑπὸ τοῦ ἐπὶ τῆς κεφαλῆς οἴστρου ἐξελαύνεσθαι. ἐστὶ δὲ καρχαρόδους, συναγελαστική, παντόστικτος, ἔτι δὲ σαρκοφάγος, τὸ δὲ τρίτον τεκοῦσα ἄγονός ἐστι: γίνεται γάρ τινα σκωλήκια αὐτῇ ἐν τῇ ὑστέρᾳ ἃ τὸν γόνον τὸν γινόμενον κατεσθίει. ἀπὸ δὲ τοῦ συμβεβηκότος ̓Επίχαρμος ὀνομάζει αὐτὰς κυφὰς ἐν ̔́Ηβας γάμῳ διὰ τούτων    ἆγε δὴ τρίγλας τε κυφὰς κἀχαρίστους βαιόνας.  Σώφρων δ' ἐν τοῖς ἀνδρείοις τριγόλας τινὰς ἐν τούτοις ὀνομάζει: “ τριγόλᾳ ὀμφαλοτόμῳ” καὶ</TextUnit>
    <TextUnit id="1915" loc="324f">τριγόλαν τὸν εὐδιαῖον. ἐν δὲ τῷ ἐπιγραφομένῳ Παιδικὰ ποιφυξεῖς φησί: “ τρίγλας μὲν γένηον, τριγόλα δ' ὀπισθίδια.” κἀν τοῖς γυναικείοις δὲ ἔφη: “ τρίγλαν γενεᾶτιν.” Διοκλῆς δ' ἐν τοῖς πρὸς Πλείσταρχον σκληρόσαρκον εἶναί φησι τὴν τρίγλαν. Σπεύσιππος δ' ἐμφερῆ φησιν εἶναι κόκκυγα, χελιδόνα, τρίγλαν. ὅθεν Τρύφων</TextUnit>
    <TextUnit id="1916" loc="325a">φησὶν ἐν τοῖς περὶ ζῴων τὸν τριγόλαν τινὰς οἴεσθαι κόκκυγα εἶναι διά τε τὸ ἐμφερὲς καὶ τὴν τῶν ὀπισθίων ξηρότητα, ἣν σεσημείωται ὁ Σώφρων λέγων “ τρίγλας μὲν γένηον, ὁ τριγόλα δ' ὀπισθίδια.”  Πλάτων δ' ἐν Φάωνί φησι:   τρίγλη δ' οὐκ ἐθέλει νεύρων ἐπιήρανος εἶναι:  παρθένου ̓Αρτέμιδος γὰρ ἔφυ καὶ στύματα μισεῖ,  τῇ δὲ ̔Εκάτῃ ἀποδίδοται ἡ τρίγλη διὰ τὴν τῆς ὀνομασίας κοινότητα: τριοδῖτις γὰρ καὶ τρίγληνος, καὶ ταῖς τριακάσι δ' αὐτῇ τὰ δεῖπνα φέρουσι. κατὰ τὸ παραπλήσιον δ' οἰκειοῦσιν ̓Απόλλωνι</TextUnit>
    <TextUnit id="1917" loc="325b">μὲν κίθαρον, ̔Ερμῇ δὲ βόακα, Διονύσῳ δὲ κιττὸν  καὶ ' ̓Αφροδίτῃ φαλαρίδα, ὡς ̓Αριστοφάνης ἐν ̓́Ορνισι, κατὰ συνέμφασιν τοῦ φαλλοῦ. καὶ τὴν νῆτταν δὲ καλουμένην Ποσειδῶνί τινες οἰκειοῦσι. καὶ τὸν θαλάττιον γόνον, ὃν ἡμεῖς μὲν ἀφύην, ἄλλοι δὲ ἀφρῖτιν ὀνομάζουσιν, οἱ δὲ ἀφρὸν προσφιλέστατον δ' εἶναι καὶ τοῦτον ̓Αφροδίτῃ διὰ τὸ καὶ αὐτὴν ἐξ ἀφροῦ γεννηθῆναι. ̓Απολλόδωρος δ' ἐν τοῖς περὶ θεῶν τῇ ̔Εκάτῃ φησὶ θύεσθαι τρίγλην διὰ τὴν τοῦ ὀνόματος οἰκειότητα: τρίμορφος γὰρ</TextUnit>
    <TextUnit id="1918" loc="325c">ἡ θεός, Μελάνθιος δ' ἐν τῷ περὶ τῶν ἐν ̓Ελευσῖνι μυστηρίων καὶ τρίγλην καὶ μαινίδα, ὅτι καὶ θαλάττιος ἡ ̔Εκάτη. ̔Ηγήσανδρος δὲ ὁ Δελφὸς τρίγλην παραφέρεσθαι ἐν τοῖς ̓Αρτεμισίοις διὰ τὸ δοκεῖν τοὺς θαλασσίους λαγὼς θανασίμους ὄντας θηρεύειν ἐπιμελῶς καὶ καταναλίσκειν. διόπερ ὡς ἐπ' ὠφελείᾳ τῶν ἀνθρώπων τοῦτο ποιοῦσα τῇ κυνηγετικῇ θεῷ ἡ κυνηγέτις ἀνάκειται. γενεᾶτιν δὲ ἔφη τὴν τρίγλην Σώφρων, ἐπεὶ αἱ τὸ</TextUnit>
    <TextUnit id="1919" loc="325d">γένειον ἔχουσαι ἡδίονές εἰσι μᾶλλον τῶν ἄλλων. ̓Αθήνησι δὲ καὶ τόπος τις Τρίγλα καλεῖται, καὶ αὐτόθι ἐστὶν ἀνάθημα τῇ ̔Εκάτῃ Τριγλανθίνῃ. διὸ καὶ Χαρικλείδης ἐν ̔Αλύσει φησί   δέσποιν' ̔Εκάτη τριοδῖτι,  τρίμορφε, τριπρόσωπε,  τρίγλαις κηλευμένα.   ἐὰν δ' ἐναποπνιγῇ τρίγλη ζῶσα ἐν οἴνῳ καὶ τοῦτο ἀνήρ πίῃ, ἀφροδισιάζειν οὐ δυνήσεται, ὡς Τερψικλῆς ἱστορεῖ ἐν τῷ περὶ ἀφροδισίων, κἂν γυνὴ  δὲ πίῃ τοῦ αὐτοῦ οἴνου, οὐ κυίσκεται. ὁμοίως δὲ οὐδὲ ὄρνις, ὁ δὲ πολυίστωρ ̓Αρχέστρατος ἐπαινέσας τὰς κατὰ Τειχιοῦντα τῆς Μιλησίας τρίγλας ἑξῆς φησι:</TextUnit>
    <TextUnit id="1920" loc="325e">κἀν Θάσῳ ὀψώνει τρίγλην κου' χείρονα λήψῃ  ταύτης: ἐν δὲ Τέῳ χείρω, κεδνὴ δὲ καὶ αὐτή: ἐν δ' ̓Ερυθραῖς ἀγαθὴ θηρεύεται αἰγιαλῖτις.  Κρατῖνος δ' ἐν Τροφωνίῳ φησὶν   οὐδ' Αἰξωνίδ' ἐρυθρόχρων ἐσθίειν ἔτι τρίγλην  οὐδὲ τρυγόνος οὐδὲ δεινοῦ φυὴν μελανούρου.  Ναυσικράτης δ' ὁ κωμῳδιοποιὸς ἐπαινεῖ τὰς Αἰξωνικὰς τρίγλας ἐν Ναυκλήροις λέγων οὕτως:  μετ' αὐτῶν δ' εἰσὶν ἐκπρεπεῖς φύσιν αἱ ξανθοχρῶτες, αἷς κλύδων Αἰξωνικὸς  πασῶν ἀρίστας ἐντόπους παιδεύεται:</TextUnit>
    <TextUnit id="1921" loc="325f">αἷς καὶ θεὰν τιμῶσι φωσφόρον κόρην,  δείπνων ὅταν πέμπωσι δῶρα ναυτίλοι. β. τρίγλας λέγεις.    Ταινίαι. καὶ τούτων ̓Επίχαρμος μέμνηται:   καὶ ταὶ φίνταται  ταινίαι λεπταὶ μέν, ἁδῆαι δὲ κὠλίγου πυρός.  Μίθαικος δ' ἐν ̓Οψαρτυτικῷ “ ταινίαν, φησίν, ἐκκοιλίξας, τὰν κεφαλὰν ἀποταμών, ἀποπλύνας καὶ ταμὼν τεμάχεα κατάχει τυρὸν καὶ ἔλαιον.”</TextUnit>
    <TextUnit id="1922" loc="326a">πλεῖσται δὲ γίνονται καὶ κάλλισται κατὰ τὸν πρὸς τῇ ̓Αλεξανδρείᾳ Κάνωπον καὶ ἐν Σελευκείᾳ τῇ πρὸς ̓Αντιοχείᾳ, ὅταν δ' Εὔπολις ἐν Προσπαλτίοις λέγῃ:    μήτηρ τις αὐτῷ Θρᾷττα ταινιόπωλις,  τὴν ἐπὶ τῶν ὑφασμάτων λέγει καὶ τῶν ζωνῶν αἷς αἱ γυναῖκες περιδέονται. τράχουροι. τούτων ὡς ξηροτέρων μέμνηται Διοκλῆς. Νουμήνιος δ' ἐν ̔Αλιευτικῷ φησιν  ἀλκύονας κίγκλους τε καὶ ἀπλοΐῃ τράχουρον.</TextUnit>
    <TextUnit id="1923" loc="326b">ταυλωπίας. περὶ τούτου ̓Αρχέστρατος ἱστορεῖ:   καὶ νεαροῦ μεγάλου τ' αὐλωπία ἐν θέρει ὠνοῦ  κρανί' ὅταν Φαέθων πυμάτην ἁψῖδα διφρεύῃ: καὶ παράθες θερμὸν ταχέως καὶ τρίμμα μετ' αὐτοῦ.  ὄπτα δ' ἀμφ' ὀβελίσκον ἑλὼν ὑπογάστριον αὐτοῦ.  Τευθὶς. ̓Αριστοτέλης εἶναί φησι καὶ ταύτην τῶν συναγελαζομένων ἔχειν τε τὰ πλεῖστα τῆς σηπίας, τὸν τῶν ποδῶν ἀριθμόν, τὰς προβοσκίδας.</TextUnit>
    <TextUnit id="1924" loc="326c">τῶν δὲ ταύτης ποδῶν οἱ μὲν κάτω μικροὶ εἰσιν, οἱ δ' ἄνω μείζους: καὶ τῶν προβοσκίδων ἡ δεξιὰ παχυτέρα, καὶ τὸ ὅλον σωμάτιον τρυφερὸν καὶ ὑπομηκέστερον. ἔχει δὲ καὶ θολὸν ἐν τῇ μύτιδι οὐ μέλανα ἀλλ' ὠχρὸν καὶ τὸ ὄστρακον μικρὸν λίαν καὶ χονδρῶδες. τεῦθος. ὁ δὲ τεῦθος μόνῳ τούτῳ διαφέρει, τῷ μεγέθει: γίνεται δὲ καὶ τριῶν σπιθαμῶν, τὸ δὲ χρῶμά ἐστιν ὑπέρυθρος καὶ τῶν ὀδόντων τὸν μὲν</TextUnit>
    <TextUnit id="1925" loc="326d">κάτω ἐλάττονα ἔχει, τὸν δὲ ἄνω μείζονα, ἄμφω δὲ μέλανας καὶ ὁμοίους ῥύγχει ἱέρακος. ἀναπτυχθεὶς δὲ κοιλίαν ἔχει ὁμοίαν ταῖς ὑείαις. ἐν δὲ ε' μορίων βραχύβιά φησιν εἶναι τὸν τεῦθον καὶ τὴν σηπίαν, ̓Αρχέστρατος δ' ὁ πᾶσαν γῆν καὶ θάλασσαν διὰ γαστριμαργίαν περιελθών φησι:   τευθίδες ἐν Δίῳ τῷ Πιερικῷ παρὰ χεῦμα  Βαφύρα: καὶ ἐν ̓Αμβρακίᾳ παμπληθέας ὄψει.  ̓́Αλεξις δὲ ἐν ̓Ερετρικῷ τάδε ποιεῖ λέγοντα μάγειρον   τευθίδες, σπίναι, βατίς, χῆμος, ἀφύαι,</TextUnit>
    <TextUnit id="1926" loc="326e">κρεᾴδι', ἐντερίδια: ἀλλὰ τὰς μὲν τευθίδας, τὰ πτερύγι' αὐτῶν συντεμών, στεατίου  μικρὸν παραμίξας, περιπάσας ἡδύσμασι  λεπτοῖσι χλωροῖς ὠνθύλευσα.  καὶ πέμμα δέ τι τευθίδα ὀνομάζειν ̓Ιατροκλέα ἐν ̓Αρτοποιικῷ φησι Πάμφιλος.   ὗες. ̓Επίχαρμος ἐν ̔́Ηβας γάμῳ: ἦν δ' ὑαινίδες τε βούγλωσσοί τε καὶ κίθαρος ἐνῆς.  λέγει δέ τινας καὶ ὕας διὰ τούτων   χαλκίδες θ' ὕες τε ἱέρακές τε χὠ πίων κύων,</TextUnit>
    <TextUnit id="1927" loc="326f">εἰ μὴ ἄρα οὗτοι οἱ αὐτοί εἰσι τῷ κάπρῳ. Νουμήνιος δ' ἐν τῷ ̔Αλιευτικῷ ἄντικρυς ὕαινάν τινα καταριθμεῖται ἐν τούτοις:  κανθαρίδα προφανεῖσαν ὕαινάν τε τρίγλην τε.  καὶ Διονύσιος δ' ἐν ̓Οψαρτυτικῷ τῆς ὑαίνης μνημονεύει. ̓Αρχέστρατος δ' ὁ ὀψοδαίδαλος:  ἐν δ' Αἴνῳ καὶ τῷ Πόντῳ τὴν ὗν ἀγόραζε, ἣν καλέουσί τινες θνητῶν ψαμμῖτιν ὀρυκτήν.  τούτου τὴν κεφαλὴν ἕψειν μηδὲν προσενεγκὼν  ἥδυσμ', ἀλλ' ἐς ὕδωρ μόνον ἐνθεὶς καὶ θαμὰ κινῶν  ὕσσωπον παράθες τρίψας, κἂν ἄλλο τι χρῄζῃς,</TextUnit>
    <TextUnit id="1928" loc="327a">δριμὺ διεὶς ὄξος: κᾆτ' ἔμβαπτ' εὖ καὶ ἐπείγου οὕτως ὡς πνίγεσθαι ὑπὸ σπουδῆς καταπίνων.  τὴν λοφιὰν δ' ὀπτᾶν αὐτῆς καὶ τἄλλα τὰ πλεῖστα.  μήποτ' οὖν καὶ ὁ Νουμήνιος ἐν τῷ ̔Αλιευτικῷ τὴν ὗν ψαμαθῖδα καλεῖ ἐπὰν λέγῃ:   ἄλλοτε καρχαρίην, ὁτὲ δὲ ῥόθιον ψαμαθῖδα.  υκαι. καὶ τὸν ὕκην Καλλίμαχος ἐν ἐπιγράμμασιν ἱερὸν ἰχθὺν καλεῖ διὰ τούτων θεὸς   δὲ οἱ ἱερὸς ὕκης.  Νουμήνιος δ' ἐν ̔Αλιευτικῷ :</TextUnit>
    <TextUnit id="1929" loc="327b">ἢ σπάρον ἢ ὕκας ἀγεληίδας ἢ ἐπὶ φάγρον πέτρῃ ἀλωόμενον. Τίμαιος δ' ἐν τῇ ιγ' τῶν ἱστοριῶν περὶ τοῦ Σικελικοῦ πολιχνίου λέγω δὲ τῶν ̔Υκάρων διαλεγόμενος προσαγορευθῆναί φησι τὸ πολίχνιον διὰ τὸ τοὺς πρώτους τῶν ἀνθρώπων ἐλθόντας ἐπὶ τὸν τόπον ἰχθῦς εὑρεῖν τοὺς καλουμένους ὕκας  καὶ τούτους ἐγκύους : δι' οὓς οἰωνισαμένους ̔́Υκαρον ὀνομάσαι τὸ χωρίον. Ζηνόδοτος δέ φησι Κυρηναίους τὸν ὕκην ἐρυθρῖνον καλεῖν. ̔́Ερμιππος</TextUnit>
    <TextUnit id="1930" loc="327c">δὲ ὁ Σμυρναῖος ἐν τοῖς περὶ ̔Ιππώνακτος ὕκην ἀκούει τὴν ἰουλίδα: εἶναι δ' αὐτὴν δυσθήρατον, διὸ καὶ Φιλίταν φάναι:   οὐδ' ὕκης ἰχθὺς ἔσχατος ἐξέφυγε.  φάγρος . Σπεύσιππος ἐν δευτέρῳ ̔Ομοίων παραπλήσιά φησιν εἶναι φάγρον, ἐρυθρῖνον, ἥπατον. ἐμνημόνευσε δ' αὐτοῦ καὶ Νουμήνιος ἐν τοῖς προκειμένοις. ̓Αριστοτέλης δὲ σαρκοφάγον φησὶν αὐτῶν εἶναι καὶ μονήρη καρδίαν τε ἔχειν τρίγωνον ἀκμάζειν τε ἔαρος. ̓Επίχαρμος δ' ἐν ̔́Ηβας γάμῳ φησὶν   ἀόνες φάγροι τε καὶ λάβρακες.</TextUnit>
    <TextUnit id="1931" loc="327d">μνημονεύει δ' αὐτῶν καὶ Μεταγένης ἐν Θουριοπέρσαις. ̓Αμειψίας δ' ἐν Κόννῳ:   ὀρφῷσι σελαχίοις τε καὶ φάγροις βοράν. ̔Ικέσιος δέ φησι: “ φάγροι καὶ χρόμις καὶ ἀνθίας καὶ ἀκαρνᾶνες καὶ ὀρφοὶ καὶ συνόδοντες καὶ συναγρίδες τῷ μὲν γένει παραπλήσιοι ὑπάρχουσιν γλυκεῖς τε γὰρ καὶ παραστύφοντες καὶ τρόφιμοι: κατὰ λόγον δὲ καὶ δυσέκκριτοι. τροφιμώτεροι δ' αὐτῶν οἱ σαρκώδεις καὶ γεωδέστεροι ἐλάττονά τε πιμελὴν ἔχοντες.” ̓Αρχέστρατος δέ φησι “Σειρίου ἀντέλλοντος” δεῖν τὸν φάγρον ἐσθίειν    Δήλῳ τ' Εἰρετρίᾳ τε κατ' εὐλιμένους ἁλὸς οἴκους.</TextUnit>
    <TextUnit id="1932" loc="327e">τὴν κεφαλὴν δ' αὐτοῦ μόνον ὠνοῦ καὶ μετ' ἐκείνης  οὐραῖον τὰ δὲ λοιπὰ δόμον, φίλε, μηδ' ἐσενέγκῃς. μνημονεύει τοῦ φάγρου καὶ Στράττις ἐν Λημνομέδᾳ:   πολλοὺς ἥδη μεγάλους τε φάγρους ἐγκάψας. καὶ ἐν Φιλοκτήτῃ:  κᾆτ' εἰς ἀγορὰν ἐλθόντες ἁδροὺς  ὀψωνοῦσιν μεγάλους τε φάγρους καὶ Κωπᾴδων ἁπαλῶν τεμάχη  στρογγυλοπλεύρων. ἐστὶ δὲ καὶ γένος λίθου φάγρος. ἡ γὰρ ἀκόνη κατὰ</TextUnit>
    <TextUnit id="1933" loc="327f">Κρῆτας φάγρος, ὥς φησι Σιμίας.   χάνναι. ̓Επίχαρμος ἐν ̔́Ηβας γάμῳ: μεγαλοχάσμονάς τε χάννας κἠκτραπελογάστορας  ὄνους.  Νουμήνιος ἐν ̔Αλιευτικῷ:   χάννους τ' ἐγχέλυάς τε καὶ ἐννυχίην πύτινον.  μνημονεύει δ' αὐτοῦ καὶ Δωρίων ἐν τῷ περὶ ἰχθύων. ̓Αριστοτέλης δὲ ἐν τῷ περὶ ζωικῶν ποικιλερυθρομέλαιναν αὐτὴν ὀνομάζει καὶ ποικιλόγραμμον διὰ τὸ μελαίναις γραμμαῖς πεποικίλθαι.</TextUnit>
    <TextUnit id="1934" loc="328a">Χρόμις. καὶ τούτου μνημονεύει ̓Επίχαρμος λέγων  καὶ σκιφίας χρόμις θ', ὃς ἐν τῷ ἦρι κὰτ τὸν  ̓Ανάνιον ἰχθύων πάντων ἄριστος.  Νουμήνιος δ' ἐν ̔Αλιευτικῷ :   ὕκην ἢ κάλλιχθυν, ὁτὲ χρόμιν, ἄλλοτε δ' ὀρφόν.  καὶ ̓Αρχέστρατος:   τὸν χρόμιν ἐν Πέλλῃ λήψῃ μέγαν ἐστὶ δὲ πίων ἂν θέρος ᾖ καὶ ἐν ̓Αμβρακίᾳ.    χρύσοφρυς. ̓́Αρχιππος ἐν ̓Ιχθύσιν:</TextUnit>
    <TextUnit id="1935" loc="328b">ἱεροὺς ̓Αφροδίτης χρυσόφρυς Κυθηρίας.  τοὺς δ' ἰχθῦς τούτους φησὶν ̔Ικέσιος καὶ τῇ γλυκύτητι καὶ τῇ ἄλλῃ εὐστομίᾳ πάντων εἶναι ἀρίστους, εἰσὶ δὲ καὶ τροφιμώτατοι. τίκτουσι δέ, ὥς φησιν ̓Αριστοτέλης, ὁμοίως τοῖς κεστρεῦσιν οὗ ἂν ποταμοὶ ῥέωσιν. μνημονεύει δ' αὐτῶν καὶ ̓Επίχαρμος ἐν Μούσαις καὶ Δωρίων ἐν τῷ περὶ ἰχθύων. Εὔπολις δ' ἐν Κόλαξί φησιν `   δραχμῶν ἑκατὸν ἰχθῦς ἐώνημαι μόνον  ὀκτὼ λάβρακας, χρυσόφρυς δὲ δώδεκα.  ὁ δὲ σοφὸς ̓Αρχέστρατος ἐν ταῖς ὑποθήκαις λέγει:   χρύσοφρυν ἐξ ̓Εφέσου τὸν πίονα μὴ παράλειπε,</TextUnit>
    <TextUnit id="1936" loc="328c">ὃν κεῖνοι καλέουσιν ἰωνίσκον λαβὲ δ' αὐτὸν  θρέμμα Σελινοῦντος σεμνοῦ, πλῦνον δέ νιν ὀρθῶς,  εἶθ' ὅλον ὀπτήσας παράθες, κἂν ᾖ δεκάπηχυς.  χαλκίδες καὶ τὰ ὅμοια, θρίσσαι, τριχίδες, ἐρίτιμοι. ἱκέσιός φησιν “αἱ λεγόμεναι χαλκίδες καὶ οἱ τράγοι καὶ αἱ ῥαφίδες καὶ αἱ θρίσσαι  ἀχυρώδεις καὶ ἀλιπεῖς καὶ ἄχυλοι.” ̓Επίχαρμος δ' ἐν ̔́Ηβας γάμῳ:   χαλκίδες θ' ὕες τε ἱέρακές τε χὠ πίων κύων.</TextUnit>
    <TextUnit id="1937" loc="328d">Δωρίων δὲ χαλκιδικὰς αὐτὰς ὀνομάζει. Νουμήνιος δέ φησι:  σὺ δ' ἂν καὶ χαλκίδ' ἐκείνῃ αὕτως ἀμπείραις ὀλίγην καὶ μαινίδα.  διαφέρει δὲ τῆς χαλκίδος ὁ χαλκεύς, οὗ μνημονεύει ̔Ηρακλείδης ἐν ̓Οψαρτυτικῷ καὶ Εὐθύδημος ἐν τῷ περὶ ταρίχων λέγων αὐτοὺς γίνεσθαι ἐν τῇ Κυζικηνῶν χώρᾳ περιφερεῖς τε εἶναι καὶ κυκλοειδεῖς. θρισσῶν δὲ μέμνηται ̓Αριστοτέλης ἐν τῷ περὶ ζῴων καὶ ἰχθύων ἐν τούτοις : “ μόνιμα</TextUnit>
    <TextUnit id="1938" loc="328e">θρίσσα, ἐγκρασίχολος, μεμβράς, κορακῖνος, ἐρυθρῖνος, τριχίς.” τριχίδων δὲ Εὔπολις ἐν Κόλαξιν   ἐκεῖνος ἦν φειδωλός, ὃς ἐπὶ τοῦ βίου  πρὸ τοῦ πολέμου μὲν τριχίδας ὠψώνης' ἅπαξ, ὅτε τἀν Σάμῳ δ' ἦν, ἡμιωβελίου κρέα.  ̓Αριστοφάνης ̔Ιππεῦσι:  αἱ τριχίδες εἰ γενοίαθ' ἑκατὸν τοὐβολοῦ.  Δωρίων δ' ἐν τῷ περὶ ἰχθύων καὶ τῆς ποταμίας μέμνηται θρίσσης καὶ τὴν τριχίδα τριχίαν ὀνομάζει. Νικοχάρης Λημνίαις:   τριχίας δὲ καὶ τὰς πρημνάδας τὰς θυννίδας  ἐπὶ δεῖπνον ἡκούσας ὑπερπληθεῖς</TextUnit>
    <TextUnit id="1939" loc="328f">πρημνάδας δὲ τὰς θυννίδας ἔλεγον. Πλάτων Εὐρώπῃ :  ἁλιευόμενός ποτ' αὐτὸν εἷλον ἀνδράχνῃ  μετὰ πρημνάδων κἄπειτ' ἀφῆχ' ὅτι ἦν βόαξ.  ὁμοίως δὲ καὶ ̓Αριστοτέλης ἐν πέμπτῳ ζῴων μορίων ἐν δὲ τῷ ἐπιγραφομένῳ περὶ ζωικῶν τριχίδα. τῶν δὲ λεγομένων ἐσθ' ὅτι ἥδεται ὀρχήσει καὶ ᾠδῇ καὶ ἀκούσασα ἀναπηδᾷ ἐκ τῆς θαλάσσης, τῶν δ' ἐριτίμων μέμνηται Δωρίων ἐν τῷ περὶ ἰχθύων λέγων κατὰ τὸ αὐτὸ ποιεῖν ταῖς χαλκίσιν, ἡδεῖς δ' εἶναι τὰς ἐν ὑποτρίμματι. ̓Επαίνετος δέ φησι “ γαλῆν, σμαρίδα, ἢν ἔνιοι καλοῦσι κυνὸς</TextUnit>
    <TextUnit id="1940" loc="329a">εὐναί, χαλκίδας, ἃς καλοῦσι καὶ σαρδίνους, ἐριτίμους, ἱέρακα, χελιδόνα.” ̓Αριστοτέλης δ' ἐν πέμπτῳ ζῴων ἱστορίας σαρδίνους αὐτὰς καλεῖ. Καλλίμαχος δ' ἐν ἐθνικαῖς ὀνομασίαις γράφει οὕτως: “ ἐγκρασίχολος, ἐρίτιμος Χαλκηδόνιοι. τριχίδια, χαλκίς, ἴκταρ, ἀθερίνη ̓Αθηναῖοι.” ἐν ἄλλῳ δὲ μέρει καταλέγων ἰχθύων ὀνομασίας φησὶν “ ὄζαινα, ὀσμύλιον Θούριοι, ἴωπες, ἐρίτιμοι ̓Αθηναῖοι.” τῶν δὲ ἰώπων μνημονεύει Νίκανδρος ἐν β' Οἰταικῶν:    ὡς δ' ὁπότ' ἀμφ' ἀγέλῃσι νεηγενέεσσιν ἰώπων ἢ φάγροι ἢ σκῶπες ἀρείονες ἠὲ καὶ ὀρφός.</TextUnit>
    <TextUnit id="1941" loc="329b">̓Αριστοφάνης δ' ἐν ̔Ολκάσιν  ὦ κακοδαίμων ὅστις ἐν ἅλμῃ πρῶτον τριχίδων ἀπεβάφθη.  τοὺς γὰρ εἰς τὸ ἀπανθρακίζειν ἐπιτηδείους ἰχθῦς εἰς ἅλμην ἀπέβαπτον ἣν καὶ Θασίαν ἐκάλουν ἅλμην. ὡς καὶ ἐν Σφηξὶν ὁ αὐτός φησιν ποιητής ι   καὶ γὰρ πρότερον δὶς ἀνθρακίδων ἅλμην πιών.  Θρᾶιτται. ἐπεὶ δ' ἐνταῦθα τοῦ λόγου ἐσμὲν προδιειλέγμεθά τε περὶ θρισσῶν, φέρε εἴπωμεν τίνες εἰσὶν αἱ παρὰ ̓Αρχίππῳ ἐν ̓Ιχθύσι τῷ δράματι θρᾷτται. κατά τὰς συγγραφὰς γὰρ τῶν ἰχθύων καὶ ̓Αθηναίων ταυτὶ πεποίηκεν “ἀποδοῦναι</TextUnit>
    <TextUnit id="1942" loc="329c">δ' ὅσα ἔχομεν ἀλλήλων, ἡμᾶς μὲν τὰς Θρᾴττας καὶ ̓Αθερίνην τὴν αὐλητρίδα καὶ Σηπίαν τὴν Θύρσου καὶ τοὺς Τριγλίας καὶ Εὐκλείδην τὸν ἄρξαντα καὶ ̓Αναγυρουντόθεν τοὺς Κορακίωνας καὶ Κωβιοῦ τοῦ Σαλαμινίου τὸν τόκον καὶ Βάτραχον τὸν πάρεδρον τὸν ἐξ ' ̓Ωρεοῦ.” ἐν τούτοις ἄν τις ζητήσειε ποίας θρᾴττας παρὰ τοῖς ἰχθύσιν εἶναι συμβέβηκεν, τοῖς ἀποδοῦναι τοῖς ἀνθρώποις συντίθενται: ἐπεὶ οὖν ἰδίᾳ μοι συγγέγραπταί τι περὶ τούτου, αὐτὰ τὸ καιριώτατα</TextUnit>
    <TextUnit id="1943" loc="329d">νῦν λέξω. ἰχθύδιον οὖν ἐστιν ἀληθῶς ἡ θρᾷττα θαλάττιον. καὶ μνημονεύει αὐτοῦ Μνησίμαχος ἐν ̔Ιπποτρόφῳ ποιητὴς δ' ἐστὶν οὗτος τῆς μέσης κωμῳδίας: λέγει δ' οὕτως:    μύλλος, λεβίας, σπάρος, αἰολίας, θρᾷττα χελιδών, καρίς, τευθίς.  Δωρόθεος δ' ὁ ̓Ασκαλωνίτης ἐν τῷ ὀγδόῳ πρὸς τοῖς ἑκατὸν τῆς λέξεων συναγωγῆς θέτταν γράφει, ἤτοι ἡμαρτημένῳ περιτυχὼν τῷ δράματι ἢ διὰ τὸ ἄηθες τοῦ ὀνόματος αὐτὸς διορθώσας ἐξήνεγκεν. ὅλως δ' οὐδ' ἔστι τὸ τῆς θέττης ὄνομα παρὰ οὐδενὶ τῶν ̓Αττικῶν, ὅτι δὲ θρᾷτταν</TextUnit>
    <TextUnit id="1944" loc="329e">ἔλεγον τὸ θαλάττιον ἰχθύδιον καὶ ̓Αναξανδρίδης παρίστησιν ἐν Λυκούργῳ λέγων οὕτως:   καὶ συμπαίζει καριδαρίοις  μετὰ περκιδίων καὶ θρᾳττιδίων.  καὶ ̓Αντιφάνης ἐν Τυρρηνῷ:   δήμου δ' ̔Αλαιεύς ἐστιν. β. ἓν γὰρ τοῦτό μοι κατάλοιπόν ἐστιν, καὶ κακῶς ἀκούσομαι. α. τί δῆτα τοῦτο; β. θρᾷτταν ἢ ψῆττὰν τιν' ἢ  μύραιναν ἢ κακὸν τί μοι δώσει μέγα  θαλάττιον.  ψῆτται. ταύτας Διοκλῆς ἐν τοῖς ξηροτέροις</TextUnit>
    <TextUnit id="1945" loc="329f">καταριθμεῖται. Σπεύσιππος δ' ἐν β' ̔Ομοίων παραπλήσιά φησιν εἶναι ψῆτταν, βούγλωσσον, ταινίαν. ̓Αριστοτέλης δ' ἐν ε' ζῴων μορίων γράφει: “ὁμοίως δὲ καὶ τῶν ἰχθύων οἱ πλεῖστοι ἅπαξ τίκτουσιν, οἷον οἱ χυτοὶ οἱ τῷ δικτύῳ περιεχόμενοι, χρόμις, ψῆττα, θύννος, πηλαμύς, κεστρεύς,</TextUnit>
    <TextUnit id="1946" loc="330a">χαλκίδες καὶ τὰ τοιαῦτα.” ἐν δὲ τῷ περὶ ζωικῶν  “ σελάχη, φησί, βοῦς, τρυγών, νάρκη, βατίς, βάτραχος, βούγλωττος, ψῆττα, μῦς.” Δωρίων δὲ ἐν τῷ περὶ ἰχθύων γράφει: “ τῶν δὲ πλατέων βούγλωττον, ψῆτταν, ἔσχαρον, ὃν καλοῦσι καὶ κόριν.” βουγλώσσους δ' ὀνομάζει καὶ ̓Επίχαρμος ἐν ̔́Ηβας γάμῳ   ὑαινίδες τε βούγλωσσοί τε καὶ κίθαρος.  Λυγκεὺς δ' ὁ Σάμιος ἐν ἐπιστολαῖς τὰς καλλίστας γίνεσθαί φησι ψήττας περὶ ̓Ελευσῖνα τῆς ̓Αττικῆς. ̓Αρχέστρατος δέ φησιν   εἶτα λαβεῖν ψῆτταν μεγάλην καὶ τὴν ὑπότρηχυν</TextUnit>
    <TextUnit id="1947" loc="330b">βούγλωσσον, ταύτην δὲ θέρευς, περὶ Χαλκίδα κεδνήν.  ̔Ρωμαῖοι δὲ καλοῦσι τὴν ψῆτταν ῥόμβον, καί ἐστι τὸ ὄνομα ̔Ελληνικόν. Ναυσικράτης ἐν Ναυκλήροις: προειπὼν δὲ περὶ γλαύκου τοῦ ἰχθύος ἐπιφέρει:  αἱ ξανθοχρῶτες, ἃς κλύδων Αἰξωνικὸς  πασῶν ἀρίστας ἐντόπους παιδεύεται:  αἷς καὶ θεὰν τιμῶσι φωσφόρον κόρην,  δείπνων ὅταν πέμπωσι δῶρα ναυτίλοι. β. τρίγλαν λέγεις γαλακτοχρῶτα Σικελὸς ὃν  πήγνυσοχλος ῥόμβος.  πεπληρωκότες τὴν περὶ ἰχθύων γενομένην τοῖς</TextUnit>
    <TextUnit id="1948" loc="330c">δειπνοσοφισταῖς ἀδολεσχίαν, ὦ Τιμόκρατες, αὐτοῦ τὸν λόγον καταπαύσαντες, εἰ μή τι καὶ ἄλλων σοι δεῖ βρωμάτων, παραθήσομέν σοι καὶ ἃ Εὔβουλος εἴρηκεν ἐν Λάκωσιν ἢ Λήδᾳ:    πρὸς τούτοισιν δὲ παρέσται σοι  θύννου τέμαχος, κρέα δελφακίων χορδαὶ τ' ἐρίφων ἧπάρ τε κάπρου κριοῦ τ' ὄρχεις χόλικές τε βοὸς  κρανία τ' ἀρνῶν νῆστις τ' ἐρίφου  γαστήρ τε λαγώ, φύσκη, χορδή,  πνεύμων ἀλλᾶς τε.  ἐμφορηθεὶς οὖν καὶ τούτων ἔασον ἡμᾶς καὶ τοῦ σωματίου ἐπιμέλειαν ποιήσασθαι, ἵνα δυνηθῇς τὰ μετὰ ταῦτα εὐλόγως σιτεῖσθαι.   τὴν κατὰ τὴν Λυσιτανίαν ̔χώρα δ' ἐστὶν αῦτη τῆς Ἰβηρίας, ἢν νῦν ̔Ρωμαῖοι Σπανίαν ὀνομάζουσι διηγούμενος εὐδαιμονίαν Πολύβιος ὁ Μεγαλοπολίτης, ἀνδρῶν ἄριστε Τιμόκρατες, ἐν τῇ τετάρτῃ</TextUnit>
    <TextUnit id="1949" loc="331a">καὶ τριακοστῇ τῶν ἱστοριῶν φησιν ὡς αὐτόθι διὰ τὴν τοῦ ἀέρος εὐκρασίαν καὶ τὰ ζῷα πολύγονα καὶ οἱ ἄνθρωποι, καὶ οἱ ἐν τῇ χώρᾳ καρποὶ οὐδέποτε φθείρονται: “ ῥόδα μὲν γὰρ αὐτόθι καὶ λευκόια καὶ ἀσπάραγοι καὶ τὰ παραπλήσια τούτοις οὐ πλεῖον διαλείπει μηνῶν τριῶν, τὸ δὲ θαλάττιον ὄψον καὶ κατὰ τὸ πλῆθος καὶ κατὰ τὴν χρηστότητα καὶ κατὰ τὸ κάλλος μεγάλην ἔχει διαφορὰν πρὸς τὸ γινόμενον ἐν τῇ καθ' ἡμᾶς θαλάττῃ. καὶ ὁ μὲν τῶν κριθῶν Σικελικὸς μέδιμνός ἐστι δραχμῆς, ὁ</TextUnit>
    <TextUnit id="1950" loc="331b">δὲ τῶν πυρῶν ἐννέα ὀβολῶν ̓Αλεξανδρεινῶν τοῦ δ' οἴνου δραχμῆς ὁ μετρητὴς καὶ ἔριφος ὁ μέτριος ὀβολοῦ καὶ λαγώς. τῶν δ' ἀρνῶν τριώβολον καὶ  τετρώβολον ἡ τιμή, ὗς δὲ πίων ἑκατὸν μνᾶς ἄγων πέντε δραχμῶν καὶ πρόβατον δυεῖν, τάλαντον δὲ σύκων τριῶν ὀβολῶν, μόσχος δραχμῶν πέντε καὶ βοῦς ζύγιμος δέκα. τὰ δὲ τῶν ἀγρίων ζῴων κρέα σχεδὸν οὐδὲ κατηξιοῦτο τιμῆς, ἀλλ' ἐν ἐπιδόσει καὶ χάριτι τὴν ἀλλαγὴν ποιοῦνται τούτων.” ἡμῖν δὲ ὁ καλὸς Λαρήνσιος τὴν ̔Ρώμην Λυσιτανίαν ἑκάστοτε παρέχων ἐμπίπλησι παντοίων ἀγαθῶν</TextUnit>
    <TextUnit id="1951" loc="331c">ὁσημέραι, μετὰ τοῦ ἡδέος καὶ μεγαλοφρόνως φιλοτιμούμενος, οὐδὲν φερομένοις οἴκοθεν ἢ λογάρια. πολλῶν δὲ λεχθέντων ἐπὶ τοῖς ἰχθύσι λόγων δῆλος μὲν ἦν ἀχθόμενος ὁ Κύνουλκος. καὶ ὁ καλὸς Δημόκριτος αὐτὸν προφθάσας ἔφη :  ἀλλὰ μήν, ' ἄνδρες ἰχθύες :' κατὰ τὸν ̓́Αρχιππον, παρελίπετε δεῖ γὰρ καὶ ἡμᾶς μικρὰ προσοψωνῆσαι τούς τε ὀρυκτοὺς ἰχθύας καλουμένους, οἳ ἐν ̔Ηρακλείᾳ γίγνονται καὶ περὶ Τίον τοῦ Πόντου τὴν Μιλησίων ἀποικίαν, ἱστοροῦντος περὶ αὐτῶν Θεοφράστου, ὁ δ' αὐτὸς οὗτος φιλόσοφος καὶ περὶ τῶν πηγνυμένων διὰ χειμῶνα τῷ κρυστάλλῳ ἱστόρησεν, οἳ οὐ πρότερον αἰσθάνονται οὐδὲ κινοῦνται πρὶν ἂν</TextUnit>
    <TextUnit id="1952" loc="331d">εἰς τὰς λοπάδας ἐμβληθέντες ἕψωνται. 'ἴδιον δὲ παρὰ τούτους συμβαίνει τὸ περὶ τοὺς ἐν Παφλαγονίᾳ ὀρυκτοὺς καλουμένους ἰχθῦς γινόμενον ὀρύττεσθαι γὰρ κατὰ βάθους πλέονος τοὺς τόπους οὔτε ποταμῶν ἐπιχύσεις ἔχοντας οὔτε φανερῶν ναμάτων, καὶ εὑρίσκεσθαι ἐν αὐτοῖς ἰχθῦς ζῶντας.  Μνασέας δὲ ὁ Πατρεὺς ἐν τῷ Περίπλῳ τοὺς ἐν  τῷ Κλείτορι ποταμῷ φησιν ἰχθῦς φθέγγεσθαι, καίτοι μόνους εἰρηκότος ̓Αριστοτέλους φθέγγεσθαι σκάρον καὶ τὸν ποτάμιον χοῖρον. Φιλοστέφανος δ' ὁ Κυρηναῖος μὲν γένος, Καλλιμάχου δὲ γνώριμος,</TextUnit>
    <TextUnit id="1953" loc="331e">ἐν τῷ περὶ τῶν παραδόξων ποταμῶν ἐν ̓Αόρνῳ φησὶ τῷ ποταμῷ διὰ Φενεοῦ ῥέοντι ἰχθῦς εἶναι φθεγγομένους ὁμοίως κίχλαις: καλεῖσθαι δ' αὐτοὺς ποικιλίας. Νυμφόδωρος δ' ὁ Συρακόσιος ἐν τοῖς Περίπλοις ἐν τῷ ̔Ελώρῳ ποταμῷ λάβρακας εἶναί φησι καὶ ἐγχέλεις μεγάλας οὕτω τιθασοὺς ὡς ἐκ τῶν χειρῶν δέχεσθαι τῶν προσφερόντων ἄρτους, ἐγὼ δὲ ἐν τῇ κατὰ Χαλκίδα ̓Αρεθούσῃ τεθέαμαι, ἴσως δὲ καὶ ὑμῶν οἱ πλεῖστοι, κεστρεῖς χειροήθεις καὶ ἐγχέλεις ἐνώτια ἐχούσας ἀργυρᾶ καὶ χρυσᾶ,</TextUnit>
    <TextUnit id="1954" loc="331f">λαμβανούσας τε καὶ λαμβάνοντας παρὰ τῶν προσφερόντων τροφὰς τά τε ἀπὸ τῶν ἱερείων σπλάγχνα καὶ τυροὺς χλωρούς. Σῆμος δ' ἐν ἕκτῳ Δηλιάδος ̓Αθηναίοις φησί, θυομένοις ἐν Δήλῳ τὴν χέρνιβα βάψας ὁ παῖς προσήνεγκε κἀν τῇ φιάλῃ μετὰ τοῦ ὕδατος ἰχθῦς κατέχεεν. εἰπεῖν οὖν αὐτοῖς τοὺς τῶν Δηλίων μάντεις ὡς κυριεύσουσι</TextUnit>
    <TextUnit id="1955" loc="332a">τῆς θαλάσσης  Πολύβιος δ' ἐν τῇ τετάρτῃ καὶ τριακοστῇ τῶν ἱστοριῶν μετὰ τὴν Πυρήνην φησὶν ἕως τοῦ Νάρβωνος ποταμοῦ πεδίον εἶναι, δι' οὗ φέρεσθαι ποταμοὺς ̓Ιλλέβεριν καὶ ̔Ρόσκυνον ῥέοντας παρὰ πόλεις ὁμωνύμους κατοικουμένας ὑπὸ Κελτῶν. ἐν οὖν τῷ πεδίῳ τούτῳ εἶναι τοὺς λεγομένους ἰχθῦς ὀρυκτούς. εἶναί τε τὸ πεδίον  λεπτόγειον καὶ πολλὴν ἄγρωστιν ἔχον ἐμπεφυκυῖαν: ὑπὸ δὲ ταύτην διάμμου τῆς γῆς οὔσης ἐπὶ2. δύο καὶ τρεῖς πήχεις ὑπορρεῖν τὸ πλαζόμενον</TextUnit>
    <TextUnit id="1956" loc="332b">ἀπὸ τῶν ποταμῶν ὕδωρ μεθ' οὗ ἰχθύες κατὰ τὰς παρεκχύσεις ὑποτρέχοντες ὑπὸ τὴν γῆν χάριν τῆς τροφῆς φιληδοῦσι γὰρ τῇ τῆς ἀγρώστεως ῥίζῃ πεποιήκασι πᾶν τὸ πεδίον πλῆρες ἰχθύων ὑπογείων, οὓς ἀνορύττοντες λαμβάνουσιν. ἐν ̓Ινδοῖς δέ φησι Θεόφραστος τοὺς ἰχθῦς ἐκ τῶν ποταμῶν εἰς τὴν γῆν ἐξιόντας καὶ πηδῶντας πάλιν εἰς τὸ ὕδωρ ἀπιέναι καθάπερ τοὺς βατράχους, ὁμοίους ὄντας τὴν ἰδέαν τοῖς μαξείνοις καλουμένοις ἰχθύσιν.  οὐκ ἔλαθεν δέ με οὐδὲ Κλέαρχος ὁ ἀπὸ</TextUnit>
    <TextUnit id="1957" loc="332c">τοῦ περιπάτου ὅς' εἴρηκε καὶ περὶ τοῦ ἐξωκοίτου καλουμένου ἰχθύος ἐν τῷ ἐπιγραφομένῳ περὶ τῶν ἐνύδρων, εἴρηκε γὰρ—κρατεῖν δ' οἶμαι καὶ τῆς λέξεως οὕτως ἐχούσης: 'ὁ ἐξώκοιτος ἰχθύς, ὃν ἔνιοι καλοῦσιν ἅδωνιν, τοὔνομα μὲν εἴληφε διὰ τὸ πολλάκις τὰς ἀναπαύσεις ἔξω τοῦ ὑγροῦ ποιεῖσθαι: ἐστὶ δὲ ὑπόπυρρος καὶ ἀπὸ τῶν βραγχίων ἑκατέρωθεν τοῦ σώματος μέχρι τῆς κέρκου μίαν ἔχει διηνεκῆ λευκὴν ῥάβδον. ἐστὶ δὲ στρογγύλος, ἀλλ' οὐ πλατὺς ὢν κατὰ τὸ μέγεθος ἴσος ἐστὶ τοῖς</TextUnit>
    <TextUnit id="1958" loc="332d">παραιγιαλίταις κεστρινίσκοις οὗτοι δ' εἰσὶν ὀκταδάκτυλοι μάλιστα τὸ μῆκος, τὸ δὲ σύνολον ὁμοιότατός ἐστι τῷ καλουμένῳ τράγῳ ἰχθυδίῳ πλὴν τοῦ ὑπὸ τὸν στόμαχον μέλανος, ὃ καλοῦσι τοῦ τράγου πώγωνα. ἐστὶ δ': ὁ ἐξώκοιτος τῶν πετραίων καὶ βιοτεύει περὶ τοὺς πετρώδεις τόπους καὶ ὅταν ᾖ γαλήνη, συνεξορούσας τῷ κύματι κεῖται ἐπὶ τῶν πετριδίων πολὺν χρόνον  ἀναπαυόμενος ἐν τῷ ξηρῷ καὶ μεταστρέφει μὲν ἑαυτὸν πρὸς τὸν ἥλιον ὅταν δ' ἱκανῶς αὐτῷ τὰ πρὸς τὴν ἀνάπαυσιν ἔχῃ, προσκυλινδεῖται τῷ</TextUnit>
    <TextUnit id="1959" loc="332e">ὑγρῷ, μέχρι οὗ ἂν πάλιν ὑπολαβὸν αὐτὸν τὸ κῦμα κατενέγκῃ μετὰ τῆς ἀναρροίας εἰς τὴν θάλασσαν, ὅταν δ' ἐγρηγορὼς ἐν τῷ ξηρῷ τύχῃ, φυλάττεται τῶν ὀρνίθων τοὺς παρευδιαστὰς καλουμένους, ὧν ἐστι κηρύλος, τροχίλος, καὶ ὁ τῇ κρεκὶ προσεμφερὴς ἐρῳδιὸς, οὗτοι γάρ ἐν ταῖς εὐδίαις παρὰ τὸ ξηρὸν νεμόμενοι πολλάκις αὐτῷ περιπίπτουσιν, οὓς ὅταν προΐδηται φεύγει πηδῶν καὶ ἀσπαίρων, ἕως ἂν εἰς τὸ ὕδωρ ἀποκυμβήσῃ.' ἔτι ὁ αὐτὸς Κλέαρχος καὶ ταῦτά φησι, σαφέστερον τοῦ Κυρηναίου</TextUnit>
    <TextUnit id="1960" loc="332f">φιλοστεφάνου, οὗ πρότερον ἐμνήσθην: ' ἐπεί τινες τῶν ἰχθύων οὐκ ἔχοντες βρόγχον φθέγγονται. τοιοῦτοι δ' εἰσὶν οἱ περὶ Κλείτορα τῆς ̓Αρκαδίας ἐν τῷ Λάδωνι καλουμένῳ ποταμῷ: φθέγγονται γὰρ καὶ πολὺν ἦχον ἀποτελοῦσιν.' Νικόλαος δ' ὁ Δαμασκηνὸς ἐν τῇ τετάρτῃ πρὸς ταῖς ἑκατὸν τῶν ἱστοριῶν ̔ περὶ ̓Απάμειαν φησί, ' τὴν Φρυγιακὴν κατὰ τὰ Μιθριδατικὰ σεισμῶν γενομένων ἀνεφάνησαν περὶ τὴν χώραν αὐτῶν λίμναι τε πρότερον οὐκ οὖσαι καὶ ποταμοὶ καὶ ἄλλαι πηγαὶ ὑπὸ τῆς κινήσεως ἀνοιχθεῖσαι, πολλαὶ δὲ καὶ ἠφανίσθησαν, τοσοῦτόν τε ἄλλο ἀνέβλυσεν αὐτῶν ἐν τῇ γῇ πικρόν τε καὶ γλαυκὸν ὕδωρ, πλεῖστον ὅσον ἀπεχούσης τῶν τόπων τῆς</TextUnit>
    <TextUnit id="1961" loc="333a">θαλάσσης, ὥστε ὀστρέων πλησθῆναι τὸν πλησίον τόπον ἅπαντα καὶ ἰχθύων τῶν τε ἄλλων ὅσα τρέφει ἡ θάλασσα.' οἶδα δὲ καὶ πολλαχοῦ ὕσαντα τὸν θεὸν ἰχθύσι Φαινίας γοῦν ἐν δευτέρῳ  πρυτάνεων ̓Ερεσίων ἐν Χερρονήσῳ φησὶν ἐπὶ τρεῖς ἡμέρας ὗσαι τὸν θεὸν ἰχθύας. καὶ Φύλαρχος δ' ἐν τετάρτῃ ἑωρακέναι τινὰς πολλαχοῦ τὸν θεὸν ὕσαντα ἰχθύσι, πολλάκις δὲ καὶ γυρίνοις τοῦ αὐτοῦ συμβαίνοντος. ̔Ηρακλείδης γοῦν ὁ Λέμβος ἐν τῇ κα τῶν ἱστοριῶν ' περὶ τὴν Παιονίαν καὶ Δαρδανίαν βατράχους φησίν, ' ὗσεν ὁ θεὸς καὶ τοσοῦτο αὐτῶν ἐγένετο τὸ πλῆθος ὡς τὰς οἰκίας</TextUnit>
    <TextUnit id="1962" loc="333b">καὶ τὰς ὁδοὺς πλήρεις εἶναι. τὰς μὲν οὖν πρώτας ἡμέρας κτείνοντες τούτους καὶ συγκλείοντες τὰς οἰκίας διεκαρτέρουν ὡς δ' οὐδὲν ἤνυον, ἀλλὰ τά τε σκεύη ἐπληροῦτο καὶ μετὰ τῶν ἐδεσμάτων εὑρίσκοντο συνεψόμενοι καὶ συνοπτώμενοι οἱ βάτραχοι καὶ πρὸς τούτοις οὔτε τοῖς ὕδασιν ἦν χρῆσθαι οὔτε τοὺς πόδας ἐπὶ τὴν γῆν θεῖναι συσσεσωρευμένων αὐτῶν, ἐνοχλούμενοι δὲ καὶ ὑπὸ τῆς τῶν τετελευτηκότων ὀδμῆς ἔφυγον τὴν χώραν.' οἶδα δὲ καὶ Ποσειδώνιον τὸν ἀπὸ τῆς στοᾶς εἰπόντα καὶ περὶ πλήθους ἰχθύων τάδε: ' ὅτε Τρύφων</TextUnit>
    <TextUnit id="1963" loc="333c">ὁ ̓Απαμεὺς ὁ τὴν τῶν Σύρων βασιλείαν ἁρπάσας ἐπολεμεῖτο ὑπὸ Σαρπηδόνος τοῦ Δημητρίου στρατηγοῦ περὶ Πτολεμαΐδα πόλιν καὶ ὡς ὁ Σαρπηδὼν λειφθεὶς ἀνεχώρησεν εἰς τὴν μεσόγαιαν μετὰ τῶν ἰδίων στρατιωτῶν, οἱ δὲ τοῦ Τρύφωνος ὥδευον κατὰ τὸ πλησίαλον νικήσαντες τῇ μάχῃ, ἐξαίφνης πελάγιον κῦμα ἐξαρθὲν μετέωρον εἰς ὕψος ἐξαίσιον ἐπῆλθεν τῇ γῇ καὶ πάντας αὐτοὺς ἐπέκλυσεν  διέφθειρέν τε ὑποβρυχίους, ἰχθύων τε πολὺν σωρὸν ἀναχωροῦν τὸ κῦμα μετὰ τῶν νεκρῶν κατέλιπε.</TextUnit>
    <TextUnit id="1964" loc="333d">καὶ οἱ περὶ τὸν Σαρπηδόνα ἀκούσαντες τὴν συμφορὰν ἐπελθόντες τοῖς μὲν τῶν πολεμίων σώμασιν ἐφήσθησαν, ἰχθύων δὲ ἀφθονίαν ἀπηνέγκαντο καὶ ἔθυσαν Ποσειδῶνι τροπαίῳ πρὸς τοῖς προαστείοις τῆς πόλεως.' ου' κατασιωπήσομαι δὲ οὐδὲ τοὺς ἐν Λυκίᾳ ἰχθυομάντεις ἄνδρας, περὶ ὧν ἱστορεῖ Πολύχαρμος ἐν δευτέρῳ Λυκιακῶν γράφων οὕτως : ' ὅταν γὰρ διέλθωσι πρὸς τὴν θάλασσαν, οὗ τὸ ἄλσος ἐστὶ πρὸς τῷ αἰγιαλῷ τοῦ ̓Απόλλωνος, ἐν ᾧ ἐστιν ἡ</TextUnit>
    <TextUnit id="1965" loc="333e">δῖνα ἐπὶ τῆς ἀμάθου, παραγίνονται ἔχοντες οἱ μαντευόμενοι ὀβελίσκους δύο ξυλίνους, ἔχοντας ἐφ' ἑκατέρῳ σάρκας ὀπτὰς ἀριθμῷ δέκα. καὶ ὁ μὲν ἱερεὺς κάθηται πρὸς τῷ ἄλσει σιωπῇ, ὁ δὲ μαντευόμενος ἐμβάλλει τοὺς ὀβελίσκους εἰς τὴν δῖναν καὶ ἀποθεωρεῖ τὸ γινόμενον. μετὰ δὲ τὴν ἐμβολὴν τῶν ὀβελίσκων πληροῦται θαλάσσης ἡ δῖνα καὶ παραγίνεται ἰχθύων πλῆθος τοσοῦτον καὶ τοιοῦτον ὥστε ἐκπλήττεσθαι τὸ ἀόρατον τοῦ πράγματος, τῷ δὲ μεγέθει τοιούτων ὥστε καὶ εὐλαβηθῆναι. ὅταν δὲ ἀπαγγείλῃ τὰ εἴδη τῶν ἰχθύων ὁ προφήτης, οὕτως τὸν χρησμὸν λαμβάνει παρὰ τοῦ ἱερέως ὁ μαντευόμενος περὶ ὧν ηὔξατο.</TextUnit>
    <TextUnit id="1966" loc="333f">φαίνονται δὲ ὀρφοί, γλαῦκοι, ἐνίοτε δὲ φάλλαιναι ἢ πρίστεις, πολλοὶ δὲ καὶ ἀόρατοι ἰχθῦς καὶ ξένοι τῇ ὄψει.' ̓Αρτεμίδωρος δ' ἐν τῷ δεκάτῳ τῶν Γεωγραφουμένων λέγεσθαί φησιν ὑπὸ τῶν  ἐπιχωρίων πηγὴν ἀναδίδοσθαι γλυκέος ὕδατος, ὅθεν συμβαίνειν δίνας γίνεσθαι: γίνεσθαι δὲ καὶ ἰχθύας ἐν τῷ δινάζοντι τόπῳ μεγάλους, τούτοις δὲ οἱ θυσιάζοντες ἐμβάλλουσιν ἀπαρχὰς τῶν θυσιαζομένων ἐπὶ ξυλίνων ὀβελίσκων ἀναπείροντες κρέα</TextUnit>
    <TextUnit id="1967" loc="334a">ἑφθὰ καὶ ὀπτὰ καὶ μάζας καὶ ἄρτους, ὀνομάζεται δὲ ὁ λιμὴν καὶ ὁ τόπος οὗτος Δῖνος.  οἶδα δὲ καὶ Φύλαρχον εἰρηκότα που περὶ μεγάλων ἰχθύων καὶ τῶν συμπεμφθέντων αὐτοῖς σύκων χλωρῶν, ὅτι αἰνιττόμενος Πάτροκλος ὁ Πτολεμαίου στρατηγὸς ̓Αντιγόνῳ τῷ βασιλεῖ ἔπεμπεν, ὡς Δαρείῳ Σκύθαι ἐπερχομένῳ αὐτῶν τῇ χώρᾳ: ἔπεμψαν γὰρ οὗτοι μὲν, ὥς φησιν ̔Ηρόδοτος, ὄρνιν καὶ ὀιστὸν καὶ βάτραχον ἀλλ' ὅ γε Πάτροκλος, ὡς διὰ τῆς τρίτης τῶν ἱστοριῶν φησιν ὁ Φύλαρχος, πεμφθέντων τῶν προειρημένων σύκων καὶ ἰχθύων.</TextUnit>
    <TextUnit id="1968" loc="334b">ἐτύγχανεν δὲ κωθωνιζόμενος ὁ βασιλεὺς καὶ ὡς πάντες διηποροῦντο ἐπὶ τοῖς δώροις, ὁ ̓Αντίγονος γελάσας πρὸς τοὺς φίλους ἔφη γινώσκειν τί βούλεται τὰ ξένια: ἢ γὰρ θαλαττοκρατεῖν ἡμᾶς φησι Πάτροκλος ἢ τῶν σύκων τρώγειν. οὐ λανθάνει δέ με καὶ ὅτι κοινῶς πάντες οἱ ἰχθύες καμασῆνες ὑπὸ ̓Εμπεδοκλέους ἐλέχθησαν τοῦ φυσικοῦ οὕτως:   πῶς καὶ δένδρεα μακρὰ καὶ εἰνάλιοι καμασῆνες,  καὶ ὅτι ὁ τὰ Κύπρια ποιήσας ἔπη, εἴτε Κύπριός</TextUnit>
    <TextUnit id="1969" loc="334c">τίς ἐστιν ἢ Στασῖνος ἢ ὅστις δή ποτε χαίρει ὀνομαζόμενος, τὴν Νέμεσιν ποιεῖ διωκομένην ὑπὸ Διὸς καὶ εἰς ἰχθὺν μεταμορφουμένην διὰ τούτων    τοὺς δὲ μέτα τριτάτην ̔Ελένην τέκε, θαῦμα βροτοῖσι: τήν ποτε καλλίκομος Νέμεσις φιλότητι μιγεῖσα  Ζηνὶ θεῶν βασιλῆι τέκεν κρατερῆς ὑπ' ἀνάγκης, φεῦγε γὰρ οὐδ' ἔθελεν μιχθήμεναι ἐν φιλότητι</TextUnit>
    <TextUnit id="1970" loc="334d">πατρὶ Διὶ Κρονίωνι: ἐτείρετο γὰρ φρένας αἰδοῖ  καὶ νεμέσει: κατὰ γῆν δὲ καὶ ἀτρύγετον μέλαν ὕδωρ  φεῦγεν, Ζεὺς δ' ἐδίωκε: λαβεῖν δ' ἐλιλαίετο θυμῷ  ἄλλοτε μὲν κατὰ κῦμα πολυφλοίσβοιο θαλάσσης  ἰχθύι εἰδομένην, πόντον πολὺν ἐξοροθῦνον,  ἄλλοτ' ἀν' ' ̓Ωκεανὸν ποταμὸν καὶ πείρατα γαίης,  ἄλλοτ' ἀν' ἤπειρον πολυβώλακα. γίγνετο δ' αἰεὶ  θηρί' ὅς' ἤπειρος αἰνὰ τρέφει, ὄφρα φύγοι νιν.</TextUnit>
    <TextUnit id="1971" loc="334e">οἶδα δὲ καὶ τὰ περὶ τὴν ἀπόπυριν καλουμένην περὶ τὴν Βόλβην λίμνην, περὶ ἧς ̔Ηγήσανδρος ἐν τοῖς ὑπομνήμασι φησὶν οὕτως ̔ ̓Απολλωνίαν τὴν Χαλκιδικὴν δύο ποταμοὶ περιρρέουσιν ̓Αμμίτης καὶ ̓Ολυνθιακός: ἐμβάλλουσι δ' ἀμφότεροι εἰς τὴν Βόλβην λίμνην. ἐπὶ δὲ τοῦ ̓Ολυνθιακοῦ μνημεῖόν ἐστιν ̓Ολύνθου τοῦ ̔ ̔Ηρακλέους καὶ Βόλβης υἱοῦ. κατὰ δὲ τὸν ̓Ανθεστηριῶνα καὶ ̓Ελαφηβολιῶνα λέγουσιν οἱ ἐπιχώριοι διότι πέμπει ἡ Βόλβη τὴν ἀπόπυριν ̓Ολύνθῳ: καὶ κατὰ τὸν καιρὸν τοῦτον ἀπέραντον πλῆθος ἰχθύων ἐκ τῆς</TextUnit>
    <TextUnit id="1972" loc="334f">λίμνης εἰς τὸν ̓Ολυνθιακὸν ἀναβαίνειν ποταμόν. ἐστὶ δὲ βραχύς, ὥστε μόλις κρύπτειν τὸ σφυρὸν ἀλλ' οὐδὲν ἧττον τοσοῦτον ἔρχεται πλῆθος ἰχθύων  ὥστε τοὺς περιοίκους ἅπαντας ἱκανὸν εἰς τὴν ἑαυτῶν χρείαν συντιθέναι τάριχος. θαυμαστὸν δέ ἐστι τὸ μὴ παραλλάττειν τὸ τοῦ ̓Ολύνθου μνημεῖον, πρότερον μὲν οὖν φασι τοὺς κατὰ τὴν ̓Απολλωνίαν ̓Ελαφηβολιῶνος τὰ νόμιμα συντελεῖν τοῖς τελευτήσασι, νῦν δ' ̓Ανθεστηριῶνας. διὰ ταύτην οὖν τὴν αἰτίαν μόνοις τούτοις τοῖς μησὶ τοὺς ἰχθῦς τὴν ἀνάβασιν ποιεῖσθαι, ἐν οἷς τοὺς τετελευτηκότας εἰώθασι τιμᾶν.' καὶ ταῦτα μὲν ταύτῃ, ἄνδρες ἰχθύες: ὑμεῖς γὰρ</TextUnit>
    <TextUnit id="1973" loc="335a">πάντα συναθροίσαντες βορὰν ἡμᾶς τοῖς ἰχθύσι παραβεβλήκατε καὶ οὐκ ἐκείνους ἡμᾶν, τοσαῦτα εἰπόντες ὅσα οὐδὲ ̓Ιχθύας ὁ Μεγαρικὸς φιλόσοφος οὐδ' ̓Ιχθύων ὄνομα δὲ καὶ τοῦτο κύριον, οὗ μνημονεύει Τηλεκλείδης ἐν ̓Αμφικτύοσι. δι' ὑμᾶς δὲ καὶ τῷ παιδὶ παρακελεύσομαι κατὰ τοὺς Φερεκράτους Μυρμηκανθρώπους :   μηδέποτ' ἰχθύν, ὦ Δευκαλίων, μηδ' ἢν αἰτῶ παραθῇς μοι.  καὶ γὰρ ἐν Δήλῳ φησὶ Σῆμος ὁ Δήλιος ἐν β' Δηλιάδος 'ὅταν θύωσι τῇ Βριζοῖ αὕτη δ' ἐστὶν ἡ ἐνυπνιόμαντις : βρίζειν δ' οἱ ἀρχαῖοι λέγουσι τὸ καθεύδειν</TextUnit>
    <TextUnit id="1974" loc="335b">ἔνθα δ' ἀποβρίξαντες ἐμείναμεν ἠῶ δῖαν  ταύτῃ οὖν ὅταν θύωσιν αἱ Δηλιάδες, προσφέρουσιν αὐτῇ σκάφας πάντων πλήρεις ἀγαθῶν πλὴν ἰχθύων διὰ τὸ εὔχεσθαι ταύτῃ περί τε πάντων καὶ ὑπὲρ τῆς τῶν πλοίων σωτηρίας. Χρύσιππον δ', ἄνδρες φίλοι, τὸν τῆς στοᾶς  ἡγεμόνα κατὰ πολλὰ θαυμάζων ἔτι μᾶλλον ἐπαινῶ τὸν πολυθρύλητον ἐπὶ τῇ ὀψολογίᾳ ̓Αρχέστρατον αἰεί ποτε μετὰ Φιλαινίδος κατατάττοντα, εἰς ἣν ἀναφέρεται τὸ περὶ ἀφροδισίων ἀκόλαστον σύγγραμμα,</TextUnit>
    <TextUnit id="1975" loc="335c">ὅπερ φησὶ ποιῆσαι Αἰσχρίων ὁ Σάμιος ἰαμβοποιὸς Πολυκράτη τὸν σοφιστὴν ἐπὶ διαβολῇ τῆς ἀνθρώπου σωφρονεστάτης γενομένης, ἔχει δὲ οὕτως τὰ ἰαμβεῖα:   ἐγὼ Φιλαινὶς ἡ ' πίβωτος ἀνθρώποις ἐνταῦθα γήρᾳ τῷ μακρῷ κεκοίμημαι. μὴ μ', ὦ μάταιε ναῦτα, τὴν ἄκραν κάμπτων  χλεύην τε ποιεῦ καὶ γέλωτα καὶ λάσθην:  οὐ γὰρ μὰ τὸν Ζεῦν, οὐ μὰ τοὺς κάτω κούρους,</TextUnit>
    <TextUnit id="1976" loc="335d">οὐκ ἦν ἐς ἄνδρας μάχλος οὐδὲ δημώδης:  Πολυκράτης δὲ τὴν γενῆν ̓Αθηναῖος,  λόγων τι παιπάλημα καὶ κακὴ γλῶσσα,  ἔγραψεν ἅσς' ἔγραψ'; ἐγὼ γὰρ οὐκ οἶδα.  ἀλλ' οὖν ὅ γε θαυμασιώτατος Χρύσιππος ἐν τῷ πέμπτῳ περὶ τοῦ καλοῦ καὶ τῆς ἡδονῆς φησι: 'καὶ βιβλία τά τε Φιλαινίδος καὶ τὴν τοῦ ̓Αρχεστράτου Γαστρονομίαν καὶ δυνάμεις ἐρωτικὰς καὶ συνουσιαστικάς, ὁμοίως δὲ καὶ τὰς θεραπαίνας ἐμπείρους τοιῶνδε κινήσεών τε καὶ σχημάτων καὶ</TextUnit>
    <TextUnit id="1977" loc="335e">περὶ τὴν τούτων μελέτην γινομένας καὶ πάλιν 'ἐκμανθάνειν τ' αὐτοὺς τὰ τοιαῦτα καὶ κτᾶσθαι τὰ περὶ τούτων γεγραμμένα Φιλαινίδι καὶ ̓Αρχεστράτῳ καὶ τοῖς τὰ ὅμοια γράψασιν κἀν τῷ ἑβδόμῳ δέ φησι: [ καθάπερ γὰρ οὐκ ἐκμανθάνειν τὰ Φιλαινίδος καὶ τὴν ̓Αρχεστράτου Γαστρονομίαν ἔστιν ὡς φέροντά τι πρὸς τὸ ζῆν ἄμεινον.'  ὑμεῖς δὲ πολλάκις τοῦ ̓Αρχεστράτου τούτου μνημονεύσαντες ἀκολασίας ἐπληρώσατε τὸ συμπόσιον, τί γὰρ τῶν ἐπιτρῖψαι δυναμένων παρέλιπεν ὁ καλὸς</TextUnit>
    <TextUnit id="1978" loc="335f">οὗτος ἐποποιὸς καὶ μόνος ζηλώσας τὸν Σαρδαναπάλλου τοῦ ̓Ανακυνδαράξεω βίον, ὃν ἀδιανοητότερον εἶναι ἢ κατὰ τὴν προσηγορίαν τοῦ πατρὸς ̓Αριστοτέλης ἔφη, ἐφ' οὗ τοῦ τάφου: ἐπιγεγράφθαι φησὶ Χρύσιππος τάδε:</TextUnit>
    <TextUnit id="1979" loc="336a">εὖ εἰδὼς ὅτι θνητὸς ἔφυς σὸν θυμὸν ἄεξε,  τερπόμενος θαλίῃσι θανόντι σοι οὔτις ὄνησις.  καὶ γὰρ ἐγὼ σποδός εἰμι, Νίνου μεγάλης βασιλεύσας:  κεῖν' ἔχω ὅσς' ἔφαγον καὶ ἐφύβρισα καὶ σὺν ἔρωτι  τέρπν' ἔπαθον τὰ δὲ πολλὰ καὶ ὄλβια πάντα λέλυνται.  ἥδε ὁ σοφὴ βιότοιο παραίνεσις. οὐδὲ ποτ' αὐτῆς</TextUnit>
    <TextUnit id="1980" loc="336b">λήσομαι: ἐκτήσθω δ' ὁ θέλων τὸν ἀπείρονα χρυσόν.  καὶ ἐπὶ τῶν Φαιάκων δὲ ὁ ποιητὴς ἔφη :   αἰεὶ δ' ἡμῖν δαίς τε φίλη κίθαρίς τε χοροί τε εἵματά τ' ἐξημοιβὰ λόετρά τε θερμὰ καὶ εὐναί.  καὶ ἄλλος δὲ τίς φησι τῷ Σαρδαναπάλλῳ παραπλήσιος, ὑποτιθέμενος καὶ οὗτος τοῖς μὴ σωφρονοῦσι τοιάδε:   πᾶσιν δὲ θνητοῖς βούλομαι παραινέσαι τοὐφήμερον ζῆν ἡδέως: ὁ γὰρ θανὼν τὸ μηδέν ἐστι καὶ σκιὰ κατὰ χθονός.  μικροῦ δὲ βιότου ζῶντ' ἐπαυρέσθαι χρεών,</TextUnit>
    <TextUnit id="1981" loc="336c">καὶ ̓́Αμφις δ' ὁ κωμῳδιοποιὸς ἐν ̓Ιαλέμῳ φησί.'    ὅστις, δὲ θνητὸς γενόμενος μὴ τῷ βίῳ  ζητεῖ τι τερπνὸν προσφέρειν, τὰ δ' ἄλλ' ἐᾷ, μάταιός ἐστιν ἔν γ' ἐμοὶ καὶ τοῖς σοφοῖς κριταῖς ἅπασιν ἐκ θεῶν τε δυστυχής.  καὶ ἐν τῇ ἐπιγραφομένῃ δὲ Γυναικοκρατίᾳ τὰ ὅμοια λέγει:   πῖνε, παῖζε:2 θνητὸς ὁ βίος, ὀλίγος οὑπὶ γῇ χρόνος: ὁ θάνατος δ' ἀθάνατὸς ἐστιν, ἂν ἅπαξ τις ἀποθάνῃ.</TextUnit>
    <TextUnit id="1982" loc="336d">καὶ Βακχίδας δέ τις τὸν αὐτὸν Σαρδαναπάλλῳ ζήσας βίον ἀποθανὼν ἐπὶ τοῦ τάφου ἐπιγεγραμμένον ἔχει:,   πιέν, φαγὲν καὶ πάντα τᾷ ψυχᾷ δόμεν κἠγὼ γὰρ ἕστακ' ἀντὶ Βακχίδα λίθος.  ̓́Αλεξις δ' ἐν ̓Ασωτοδιδασκάλῳ, φησὶ Σωτίων ὁ ̓Αλεξανδρεὺς ἐν τοῖς περὶ τῶν Τίμωνος σίλλων ἐγὼ γὰρ οὐκ ἀπήντησα τῷ δράματι: πλείονα τῆς μέσης καλουμένης κωμῳδίας ἀναγνοὺς δράματα τῶν ὀκτακοσίων καὶ τούτων ἐκλογὰς ποιησάμενος οὐ περιέτυχον τῷ ̓Ασωτοδιδασκάλῳ, ἀλλ' οὐδ'</TextUnit>
    <TextUnit id="1983" loc="336e">ἀναγραφῆς ἀξιωθέν τινι σύνοιδα: οὔτε γὰρ Καλλίμαχος οὔτε ̓Αριστοφάνης αὐτὸ ἀνέγραψαν, ἀλλ' οὐδ' οἱ τὰς ἐν Περγάμῳ ἀναγραφὰς ποιησάμενοι ὁ δὲ Σωτίων φησὶν ἐν τῷ δράματι Ξανθίαν τινὰ οἰκέτην πεποιῆσθαι προτρεπόμενον ἐπὶ ἡδυπάθειαν ὁμοδούλους ἑαυτοῦ καὶ λέγοντα:   τί ταῦτα ληρεῖς, φληναφῶν ἄνω κάτω  Λύκειον, ̓Ακαδήμειαν, ' ̓Ωἰδείου πύλας,   λήρους σοφιστῶν; οὐδὲ ἓν τούτων καλόν,  πίνωμεν, ἐμπίνωμεν, ὦ Σίκων, Σίκων,</TextUnit>
    <TextUnit id="1984" loc="336f">χαίρωμεν, ἕως ἔνεστι τὴν ψυχὴν τρέφειν.  τύρβαζε, Μάνη, γαστρὸς οὐδὲν ἥδιον. αὕτη πατήρ σοι καὶ πάλιν μήτηρ μόνη.  ἀρεταὶ δὲ πρεσβεῖαί τε καὶ στρατηγίαι  κόμποι κενοὶ ψοφοῦσιν ἀντ' ὀνειράτων.  ψύξει σε δαίμων τῷ πεπρωμένῳ: χρόνῳ  ἕξεις δ' ὅς' ἂν φάγῃς τε καὶ πίῃς μόνα:  σποδὸς δὲ τἄλλα, Περικλέης, Κόδρος, Κίμων.  κρεῖττον δ' ἂν εἶχε, φησὶν ὁ Χρύσιππος, εἰ μετελήφθη τὰ ἐπὶ τοῦ Σαρδαναπάλλου οὕτως:</TextUnit>
    <TextUnit id="1985" loc="337a">εὖ εἰδὼς ὅτι θνητὸς ἔφυς σὸν θυμὸν ἄεξε, τερπόμενος μύθοισι φαγόντι σοι οὔτις ὄνησις. καὶ γὰρ ἐγὼ ῥάκος εἰμί, φαγὼν ὡς πλεῖστα καὶ ἡσθείς. ταῦτ' ἔχω ὅσς' ἔμαθον καὶ ἐφρόντισα καὶ μετὰ  τούτων  ἔσθλ' ἔπαθον τὰ δὲ λοιπὰ καὶ ἡδέα πάντα λέλειπται.  παγκάλως δὲ καὶ ὁ Τίμων ἔφη:   πάντων μὲν πρώτιστα κακῶν ἐπιθυμίη ἐστί.</TextUnit>
    <TextUnit id="1986" loc="337b">Κλέαρχος δὲ ἐν τοῖς περὶ παροιμιῶν καὶ διδάσκαλον τοῦ ̓Αρχεστράτου γενέσθαι φησὶν Τερψίωνα, ὃν καὶ πρῶτον Γαστρολογίαν γράψαντα διακελεύεσθαι τοῖς μαθηταῖς τίνων ἀφεκτέον. ἀπεσχεδιακέναι τε τὸν Τερψίωνα καὶ περὶ τῆς χελώνης τάδε:    ἢ κρῆ χελώνης χρὴ φαγεῖν ἢ μὴ φαγεῖν. ἄλλοι δ' οὕτως λέγουσιν  ἢ δεῖ χελώνης κρέα φαγεῖν ἢ μὴ φαγεῖν.  πόθεν δὲ ὑμῖν, ὦ σοφώτατοι, ἐπῆλθε καὶ ὁ ὀψολόγος Δωρίων, ὡς καὶ συγγραφεύς τις γενόμενος; ὃν ἐγὼ κρουματοποιὸν οἶδα ὀνομαζόμενον καὶ</TextUnit>
    <TextUnit id="1987" loc="337c">φίλιχθυν, συγγραφέα δὲ οὔ. ὡς μὲν οὖν κρουματοποιοῦ μνημονεύει Μάχων ὁ κωμῳδιοποιὸς οὕτως:  ὁ κρουματοποιὸς Δωρίων ποτ' εἰς Μυλῶν  ἐλθὼν κατάλυσιν οὐδαμοῦ μισθωσίμην  δυνάμενος εὑρεῖν ἐν τεμένει καθίσας τινί, ὃ πρὸ τῶν πυλῶν ἦν κατὰ τύχην ἱδρυμένον, ἰδών τ' ἐκεῖ θύοντα τὸν νεωκόρον, '  πρὸς τῆς ̓Αθηνᾶς καὶ θεῶν, τίνος, φράσον,  ἐστὶν ὁ νεώς, βέλτιστε, φησίν, οὑτοσί; '  ὁ δ' εἶπεν αὐτῷ ' Ζηνοποσειδῶνος, ξένε.'</TextUnit>
    <TextUnit id="1988" loc="337d">ὁ Δωρίων δὲ ̔ πῶς ἂν οὖν ἐνταῦθ' ἔφη, :  δύναιτο καταγωγεῖον ἐξευρεῖν τις, οὗ καὶ τοὺς θεοὺς φάσκουσιν οἰκεῖν σύνδυο; ' Λυγκεὺς δ' ὁ Σάμιος, ὁ Θεοφράστου μὲν μαθητής, Δούριδος δὲ ἀδελφὸς τοῦ τὰς ἱστορίας γράψαντος καὶ τυραννήσαντος τῆς πατρίδος, ἐν τοῖς ἀποφθέγμασιν: Δωρίωνι τῷ αὐλητῇ φάσκοντός τινος ἀγαθὸν ἰχθὺν εἶναι βατίδα, “ ὥσπερ ἂν εἴ τις,”</TextUnit>
    <TextUnit id="1989" loc="337e">ἔφη, “ ἑφθὸν τρίβωνα ἐσθίοι.” ἐπαινοῦντος δ' ἄλλου τὰ τῶν θύννων ὑπογάστρια “ καὶ μάλα,” ἔφη: “ δεῖ μέντοι γε ἐσθίειν αὐτά, ὥσπερ ἐγὼ  ἐσθίω.” εἰπόντος δὲ πῶς; “ἡδέως” ἔφη. τοὺς δὲ καράβους ἔφη τρία ἔχειν, διατριβὴν καὶ εὐωχίαν καὶ θεωρίαν. ἐν Κύπρῳ δὲ παρὰ Νικοκρέοντι δειπνῶν ἐπῄνεσε ποτήριόν τι. καὶ ὁ Νικοκρέων ἔφη: “ ἐὰν βούλῃ, ὁ αὐτὸς τεχνίτης ποιήσει σοί ἕτερον.” “σοί γε,” ἔφη, “ ἐμοὶ δὲ τοῦτο δός,” οὐκ ἀνοήτως γε τοῦτο φήσας ὁ αὐλητής: λόγος γὰρ παλαιὸς ὡς ὅτι   ἀνδρὶ μὲν αὐλητῆρι θεοὶ νόον οὐκ ἐνέφυσαν,</TextUnit>
    <TextUnit id="1990" loc="337f">ἀλλ' ἅμα τῷ φυσῆν χὠ νόος ἐκπέταται.'  ̔Ηγήσανδρος δ' ἐν τοῖς ὑπομνήμασι τάδε φησὶ περὶ αὐτοῦ: ' Δωρίων ὁ ὀψοφάγος τοῦ παιδὸς οὐκ ἀγοράσαντος ἰχθῦς μαστιγῶν αὐτὸν ἐκέλευεν τῶν ἀρίστων ἰχθύων ὀνόματα λέγειν, τοῦ δὲ</TextUnit>
    <TextUnit id="1991" loc="338a">παιδὸς ὀρφὸν καὶ γλαυκίσκον καὶ γόγγρον καὶ τοιούτους ἑτέρους καταριθμοῦντος “ἰχθύων σε,” φησίν, “ ἐκέλευον ὀνόματα λέγειν, οὐ θεῶν.” ' ὁ αὐτὸς Αωρίων καταγελῶν τοῦ ἐν τῷ Τιμοθέου Ναυτίλῳ χειμῶνος ἔφασκεν ἐν κακκάβᾳ ζεούσᾳ μείζονα ἑωρακέναι χειμῶνα. ̓Αριστόδημος δὲ ἐν δευτέρῳ γελοίων ἀπομνημονευμάτων φησί: ' Δωρίωνος τοῦ κρουματοποιοῦ κυλλόποδος ὄντος ἀπώλετο ἐν συμποσίῳ τοῦ χωλοῦ ποδὸς τὸ βλαυτίον. καὶ ὃς “ οὐθέν,” ἔφη, “ πλεῖον καταράσομαι τῷ κλέψαντι ἢ ἁρμόσαι αὐτῷ τὸ σανδάλιον.” '</TextUnit>
    <TextUnit id="1992" loc="338b">ὅτι δ' ἦν ὁ Δωρίων οὗτος ἐπὶ ὀψοφαγίᾳ διαβόητος φανερὸν ἐξ ὧν λέγει Μνησίμαχος ὁ κωμῳδιοποιὸς ἐν Φιλίππῳ δράματι:    οὔκ, ἀλλὰ καὶ τῆς νυκτός ἐστι Δωρίων  ἔνδον παρ' ἡμῖν λοπαδοφυσητής.   οἶδα δὲ καὶ ἃ ὁ ̔Ερμιονεὺς Λᾶσος ἔπαιξε περὶ ἰχθύων, ἅπερ Χαμαιλέων ἀνέγραψεν ὁ ̔ ̔Ηρακλεώτης ἐν τῷ περὶ αὐτοῦ τοῦ Λάσου συγγράμματι λέγων ὧδε: τὸν Λᾶσόν φησι τὸν ὠμὸν ἰχθὺν ὀπτὸν εἶναι φάσκειν. θαυμαζόντων δὲ πολλῶν ἐπιχειρεῖν λέγοντα ὡς ὃ ἔστιν ἀκοῦσαι τοῦτό ἐστιν ἀκουστὸν καὶ ὃ ἔστιν νοῆσαι τοῦτό ἐστιν νοητὸν</TextUnit>
    <TextUnit id="1993" loc="338c">ὡσαύτως οὖν καὶ ὃ ἔστιν ἰδεῖν τοῦτ' εἶναι ὀπτὸν ὥστ' ἐπειδὴ τὸν ἰχθὺν ἦν ἰδεῖν, ὀπτὸν αὐτὸν εἶναι. καὶ παίζων δέ ποτε ἰχθὺν παρά τινος τῶν ἁλιέων ὑφείλετο καὶ λαβὼν ἔδωκέ τινι τῶν παρεστώτων. ὁρκίζοντος δὲ τοῦ ἁλιέως ὤμοσεν μήτ' αὐτὸς ἔχειν τὸν ἰχθὺν μήτ' ἄλλῳ συνειδέναι λαβόντι, διὰ τὸ λαβεῖν μὲν αὐτόν, ἔχειν δὲ ἕτερον, ὃν ἐδίδαξεν ἀπομόσαι πάλιν ὅτι οὔτ' αὐτὸς ἔλαβεν οὔτ' ἄλλον</TextUnit>
    <TextUnit id="1994" loc="338d">ἔχοντα οἶδεν εἰλήφει μὲν γὰρ ὁ Λᾶσος, εἶχεν δὲ αὐτός. τοιαῦτα δὲ καὶ ̓Επίχαρμος παίζει, ὥσπερ ἐν Λόγῳ καὶ Λογίνᾳ:   ὁ Ζεὺς μ' ἐκάλεσε, Πέλοπὶ γ' ἔρανον ἱστιῶν.  β. ἦ παμπόνηρον ὄψον, ὦ ' τάν, ὁ γέρανος. α. ἀλλ' οὔτι γέρανον, ἀλλ' ἔρανόν γά τοι λέγω.   ̓́Αλεξις δ' ἐν Δημητρίῳ Φάυλλόν τινα κωμῳδεῖ ὡς φίλιχθυν ἐν τούτοις:   πρότερον μὲν εἰ πνεύσειε βορρᾶς ἢ νότος ἐν τῇ θαλάττῃ λαμπρός, ἰχθῦς οὐκ ἐνῆν</TextUnit>
    <TextUnit id="1995" loc="338e">οὐδενὶ φαγεῖν. νυνὶ δὲ πρὸς τοῖς πνεύμασι  τούτοις Φάυλλος προσγέγονε χειμὼν τρίτος.  ἐπὰν γὰρ ἐκνεφίας καταιγίσας τύχῃ ἐς τὴν ἀγοράν, τοὔψον πριάμενος οἴχεται  φέρων ἅπαν τὸ ληφθὲν ὥστε γίγνεται ἐν τοῖς λαχάνοις τὸ λοιπὸν ἡμῖν ἡ μάχη.  ̓Αντιφάνης δ' ἐν ̔Αλιευομένῃ φιληδοῦντάς τινας καταλέγων ἰχθύσιν φησί:   τὰς σηπίας δὸς πρῶτον. ̔Ηράκλεις ἄναξ, ἅπαντα τεθολώκασιν. οὐ βαλεῖς πάλιν  εἰς τὴν θάλατταν καὶ πλυνεῖς; μὴ φῶσὶ σου,</TextUnit>
    <TextUnit id="1996" loc="338f">Δωριάς, ἀλούτους σηπίας: εἰληφέναι. τὸν κάραβον δὲ τόνδε πρὸς τὰς μαινίδας ἀπόθες : παχύς γε νὴ Δί'. ὦ Ζεῦ, τίς ποτε, ὦ Καλλιμέδων, σὲ κατέδετ' ἄρτι τῶν φίλων;  οὐδεὶς ὃς ἂν μὴ κατατιθῇ τὰς συμβολάς.  ὑμᾶς δ' ἔταξα δεῦρο πρὸς τὰ δεξιά,  τρίγλας, ἔδεσμα τοῦ καλοῦ Καλλισθένους:  κατεσθίει γοῦν ἐπὶ μιᾷ τὴν οὐσίαν.</TextUnit>
    <TextUnit id="1997" loc="339a">καὶ τὸν Σινώπης γόγγρον ἤδη παχυτέρας  ἔχοντ' ἀκάνθας τουτονὶ τίς λήψεται πρῶτος προσελθών; Μισγόλας γὰρ οὐ πάνυ   τούτων ἐδεστής. ἀλλὰ κίθαρος οὑτοσί, ὃν ἂν ἴδῃ τὰς χεῖρας οὐκ ἀφέξεται.  καὶ μὴν ἀληθῶς τοῖς κιθαρῳδοῖς ὡς σφόδρα  ἅπασιν οὗτος ἐπιπεφυκὼς λανθάνει,  ἀνδρῶν δ' ἄριστον Κωβιὸν πηδῶντ' ἔτι  πρὸς Πυθιονίκην τὴν καλὴν πέμψαι με δεῖ:</TextUnit>
    <TextUnit id="1998" loc="339b">ἁδρὸς γάρ ἐστιν. ἀλλ' ὅμως οὐ γεύσεται:  ἐπὶ τὸ τάριχός ἐστιν ὡρμηκυῖα γάρ.  ἀφύας δὲ λεπτὰς τάσδε καὶ τὴν τρυγόνα  χωρὶς Θεανοῖ δεῦρ' ἔθηκ' ἀντιρρόπους.  πιθανώτατα ἐν τούτοις ὁ ̓Αντιφάνης καὶ τὸν Μισγόλαν κεκωμῴδηκεν ὡς ἐσπουδακότα περὶ κιθαρῳδοὺς ὡραίους. φησὶ γὰρ καὶ ὁ ῥήτωρ Αἰσχίνης ἐν τῷ κατὰ Τιμάρχου λόγῳ περὶ αὐτοῦ τάδε: ' Μισγόλας ἐστὶν Ναυκράτους, ἄνδρες ̓Αθηναῖοι, Κολλυτεύς, ἀνὴρ τὰ μὲν ἄλλα καλὸς καὶ</TextUnit>
    <TextUnit id="1999" loc="339c">ἀγαθός, καὶ οὐδαμῇ ἄν τις αὐτὸν μέμψαιτο, περὶ δὲ τὸ πρᾶγμα τοῦτο δαιμονίως ἐσπουδακὼς καὶ ἀεί τινας εἰωθὼς ἔχειν περὶ αὐτὸν κιθαρῳδοὺς ἢ κιθαριστάς. ταυτὶ δὲ λέγω οὐ τοῦ φορτικοῦ ἕνεκα, ἀλλ' ἵνα γνωρίσητε αὐτὸν ὅστις ἐστίν, καὶ Τιμοκλῆς δ' ἐν Σαπφοῖ φησιν  ὁ Μισγόλας οὐ προσιέναι σοι φαίνεται  ἀνθοῦσι τοῖς νέοισιν ἠρεθισμένος.  ̓́Αλεξις δ' ἐν ̓Αγωνίδι ἢ ̔Ιππίσκῳ:  ὦ μῆτερ, ἱκετεύω σε, μὴ ' πίσειέ μοι  τὸν Μισγόλαν οὐ γὰρ κιθαρῳδός εἰμ' ἐγώ.</TextUnit>
    <TextUnit id="2000" loc="339d">πυθιονίκην δέ φησι φιληδεῖν ταρίχῳ, ἐπεὶ ἐραστὰς εἶχε τοὺς Χαιρεφίλου τοῦ ταριχοπώλου υἱούς, ὡς Τιμοκλῆς ἐν ̓Ικαρίοις φησὶν ' ̓́Ανυτος ὁ παχὺς πρὸς Πυθιονίκην ὅταν ἐλθὼν φάγῃ τι. καλεῖ γὰρ αὐτόν, ὥς φασιν, ὁπόταν Χαιρεφίλου τοὺς δύο σκόμβρους ξενίσῃ μεγάλους ἡδομένη.' καὶ πάλιν  ἡ Πυθιονίκη δ' ἀσμένως σε δέξεται  καὶ σοῦ κατέδεται τυχὸν ἴσως ἃ νῦν ἔχεις λαβὼν παρ' ἡμῶν δῶρ' ἄπληστός ἐστι γάρ.</TextUnit>
    <TextUnit id="2001" loc="339e">ὅμως δὲ δοῦναί σοι κέλευσον σαργάνας  αὐτὴν ταρίχους εὐπόρως γὰρ τυγχάνει  ἔχουσα καὶ σύνεστι σαπέρδαις δυσὶν  καὶ ταῦτ' ἀνάλτοις καὶ πλατυρρύγχοις τισί.  πρὸ τούτων δ' ἦν ἐραστὴς αὐτῆς Κωβιός τις ὄνομα.  περὶ δὲ Καλλιμέδοντος τοῦ Καράβου ὅτι καὶ</TextUnit>
    <TextUnit id="2002" loc="339f">φίλιχθυς ἦν καὶ διάστροφος τοὺς ὀφθαλμούς, Τιμοκλῆς ἐν Πολυπράγμονι:   εἶθ' ὁ Καλλιμέδων ἄφνω ὁ Κάραβος προσῆλθεν. ἐμβλέπων δέ μοι, ὡς γοῦν ἐδόκει, πρὸς ἕτερον ἄνθρωπόν τινα  ἐλάλει. συνιεὶς δ' οὐδὲν εἰκότως ἐγὼ ὧν ἔλεγεν ἐπένευον διακενῆς: τῷ δ' ἄρα</TextUnit>
    <TextUnit id="2003" loc="340a">βλέπουσι χωρὶς καὶ δοκοῦσιν αἱ κόραι.  ̓́Αλεξις δ' ἐν Κρατείᾳ ὁ ἢ Φαρμακοπώλῃ:   τῷ Καλλιμέδοντι γὰρ θεραπεύω τὰς κόρας ἤδη τετάρτην ἡμέραν. β. ἦσαν κόραι  θυγατέρες αὐτῷ; α. τὰς μὲν οὖν τῶν ὀμμάτων, ἃς οὐδ' ὁ Μελάμπους, ὃς μόνος τὰς Προιτίδας</TextUnit>
    <TextUnit id="2004" loc="340b">ἔπαυσε μαινομένας, καταστήσειεν ἄν.  ὁμοίως αὐτὸν σκώπτει κἀν τοῖς ἐπιγραφομένοις Συντρέχουσιν. εἰς δὲ ὀψοφαγίαν ἐν μὲν Φαίδωνι ἢ Φαιδρίᾳ οὕτως   ἀγορανομήσεις, ἂν θεοὶ θέλωσι, σύ, ἵνα Καλλιμέδοντ' εἰς τοὔψον, εἰ φιλεῖς ἐμέ, παύσῃς καταιγίζοντα δὶς τῆς ἡμέρας. β. ἔργον τυράννων, οὐκ ἀγορανόμων λέγεις.  μάχιμος γὰρ ἁνήρ, χρήσιμος δὲ τῇ πόλει.</TextUnit>
    <TextUnit id="2005" loc="340c">τὰ αὐτὰ ἰαμβεῖα φέρεται κἀν τῇ ἐπιγραφομένῃ Εἰς τὸ φρέαρ. ἐν δὲ Μανδραγοριζομένῃ:  εἴ τινας μᾶλλον φιλῶ  ξένους ἑτέρους ὑμῶν, γενοίμην ἔγχελυς, ἵνα Καλλιμέδων ὁ Κάραβος πρίαιτό με.  ἐν δὲ Κρατείᾳ:   καὶ Καλλιμέδων μετ' ̓Ορφέως ὁ Κάραβος.  ̓Αντιφάνης δ': ἐν Γοργύθῳ ι   ἧττόν τ' ἀποσταίην ἂν ὧν προειλόμην ἢ Καλλιμέδων γλαύκου προοῖτ'.ἂν κρανίον.</TextUnit>
    <TextUnit id="2006" loc="340d">Εὔβουλος δ' ἐν ̓Ανασῳζομένοις:  ἕτεροι δὲ θεοῖσι συμπεπλεγμένοι  μετὰ Καράβου σύνεισιν, ὃς μόνος βροτῶν  δύναται καταπιεῖν ἐκ ζεόντων λοπαδίων ἅθρους τεμαχίτας, ὥστ' ἐνεῖναι μηδὲ ἕν.  Θεόφιλος δ' ἐν ̓Ιατρῷ ἅμα σκώπτων αὐτοῦ καὶ τὸ ἐν λόγοις ψυχρὸν   πᾶς δὲ φιλοτίμως πρὸς αὐτὸν τῶν νεανίσκων ἔχει ` ἐγχέλειον, παρατέθεικε τῷ πατρί.</TextUnit>
    <TextUnit id="2007" loc="340e">τευθὶς ἦν χρηστή, πατρίδιον πῶς ἔχεις πρὸς κάραβον; '  : ψυχρός ἐστιν, ἄπαγε φησί: ' ῥητόρων οὐ γεύομαι  Φιλήμονος δ' ἐν Μετιόντι εἰπόντος:  ̓Αγύρριος δὲ παρατεθέντος καράβου ὡς εἶδεν αὐτὸν “ χαῖρε πάππα φίλτατε” εἴπας -- τί ἐποίει; τὸν πατέρα κατήσθιεν.  ̔Ηρόδικος δ' ὁ Κρατήτειος ἐν τοῖς συμμίκτοις ὑπομνήμασι τοῦ Καλλιμέδοντος υἱὸν ὄντα ἀπέδειξε τὸν ̓Αγύρριον.  γεγόνασι δὲ καὶ οἵδε ὀψοφάγοι. ̓Ανταγόρας</TextUnit>
    <TextUnit id="2008" loc="340f">μὲν ὁ ποιητὴς οὐκ εἴα τὸν παῖδα ἀλεῖψαι τὸν ἰχθύν, ἀλλὰ λοῦσαι, ὥς φησιν ̔Ηγήσανδρος: : ἐν δὲ στρατοπέδῳ ἕψοντι, φησίν ' αὐτῷ γόγγρων λοπάδα καὶ περιεζωσμένῳ ̓Αντίγονος ὁ βασιλεὺς παραστὰς “ἆρά γε,” εἶπεν, “ὦ ̓Ανταγόρα, τὸν ̔́Ομηρον οἴει τὰς τοῦ ̓Αγαμέμνονος πράξεις ἀναγράψαι γόγγρους ἕψοντα;” κἀκεῖνον οὐ φαύλως εἰπεῖν: “σὺ δὲ οἴει,” φησί, “ τὸν ̓Αγαμέμνονα τὰς πράξεις ἐκείνας ἐργάσασθαι πολυπραγμονοῦντα τίς ἐν τῷ στρατοπέδῳ γόγγρους ἕψει;” ὄρνιν δὲ ἕψων ποτὲ ὁ ̓Ανταγόρας οὐκ ἔφη βαδιεῖσθαι εἰς τὸ βαλανεῖον, εὐλαβούμενος μή ποτε οἱ παῖδες τὸν  ζωμὸν ἐκροφήσωσι. Φιλοκύδους δ' εἰπόντος ὅτι</TextUnit>
    <TextUnit id="2009" loc="341a">ἡ μήτηρ τηρήσει, “ ἐγὼ οὖν,” εἶπε, “τῇ μητρὶ ὀρνίθειον ζωμὸν πιστεύσω;” ' καὶ ̓Ανδροκύδης δ' ὁ Κυζικηνὸς ζωγράφος φίλιχθυς ὤν, ὡς ἱστορεῖ Πολέμων, ἐπὶ τοσοῦτον ἦλθεν ἡδυπαθείας ὡς καὶ τοὺς περὶ τὴν Σκύλλαν ἰχθῦς κατὰ σπουδὴν γράψαι.  περὶ δὲ Φιλοξένου τοῦ Κυθηρίου διθυραμβοποιοῦ Μάχων ὁ κωμῳδιοποιὸς τάδε γράφει:   ὑπερβολῇ λέγουσι τὸν Φιλόξενον  τῶν διθυράμβων τὸν ποιητὴν γεγονέναι</TextUnit>
    <TextUnit id="2010" loc="341b">ὀψοφάγον. εἶτα πουλύποδα πηχῶν δυεῖν ἐν ταῖς Συρακούσαις ποτ' αὐτὸν ἀγοράσαι  καὶ σκευάσαντα καταφαγεῖν ὅλον σχεδὸν  πλὴν τῆς κεφαλῆς. ἁλόντα δ' ὑπὸ δυσπεψίας  κακῶς σφόδρα σχεῖν, εἶτα δ' ἰατροῦ τινος  πρὸς αὐτὸν εἰσελθόντος, ὃς φαύλως πάνυ  ὁρῶν φερόμενον αὐτὸν εἶπεν “εἲ τί σοι ἀνοικονόμητόν ἐστι διατίθου ταχύ, Φιλόξεν: ἀποθανῇ γὰρ ὥρας ἑβδόμης,”</TextUnit>
    <TextUnit id="2011" loc="341c">κἀκεῖνος εἶπε: ' τέλος ἔχει τὰ πάντα μοι, ἰατρέ φησί, ' καὶ δεδιῴκηται πάλαι:  τοὺς διθυράμβους σὺν θεοῖς καταλιμπάνω  ἠνδρωμένους καὶ πάντας ἐστεφανωμένους: οὓς ἀνατίθημι ταῖς ἐμαυτοῦ συντρόφοις  Μούσαις ̓Αφροδίτην καὶ Διόνυσον ἐπιτρόπους.  ταῦθ' αἱ διαθῆκαι διασαφοῦσιν. ἀλλ' ἐπεὶ ὁ Τιμοθέου Χάρων σχολάζειν οὐκ ἐᾷ  οὑκ τῆς Νιόβης, χωρεῖν δὲ πορθμίδὲ ἀναβοᾷ,</TextUnit>
    <TextUnit id="2012" loc="341d">καλεῖ δέ μοῖρα νύχιος, ἧς κλύειν χρεών, ἵν' ἔχων ἀποτρέχω πάντα τἀμαυτοῦ κάτω, τοῦ πουλύποδὸς μοι τὸ κατάλοιπον ἀπόδοτε.' κἀν ἄλλῳ δὲ μέρει φησί:  φιλόξενός ποθ', ὡς λέγους', ὁ Κυθήριος  ηὔξατο τριῶν σχεῖν τὸν λάρυγγα πήχεων, '  ὅπως καταπίνω φησίν, ὅτι πλεῖστον χρόνον καὶ πάνθ' ἅμα μοι τὰ βρώμαθ' ἡδονὴν ποῇ.'</TextUnit>
    <TextUnit id="2013" loc="341e">καὶ Διογένης δὲ ὁ κύων ὠμὸν πολύποδα καταφαγὼν ἐποιδουμένης αὐτῷ τῆς γαστρὸς ἀπέθανε, περὶ δὲ τοῦ Φιλοξένου καὶ ὁ παρῳδὸς Σώπατρος λέγων φησί:   δισσαῖς γὰρ ἐν μέσαισιν ἰχθύων φοραῖς ἧσται, τὸν Αἴτνης ἐς μέσον λεύσσων σκοπόν.   καὶ ̔Υπερείδης δὲ ὁ ῥήτωρ ὀψοφάγος ἦν, ὥς φησι Τιμοκλῆς ὁ κωμικὸς ἐν Δήλῳ διηγούμενος</TextUnit>
    <TextUnit id="2014" loc="341f">τοὺς παρὰ ̔Αρπάλου δωροδοκήσαντας. γράφει δὲ οὕτως :  α. Δημοσθένης τάλαντα πεντήκοντ' ἔχει, β. μακάριος, εἴπερ μεταδίδωσι μηδενί. α. καὶ Μοιροκλῆς εἴληφε χρυσίον πολύ. β. ἀνόητος ὁ διδούς, εὐτυχὴς δ' ὁ λαμβάνων, α. εἴληφε καὶ Δήμων τι καὶ Καλλισθένης. β. πένητες ἦσαν, ὥστε συγγνώμην ἔχω. α. ὅ τ' ἐν λόγοισι δεινὸς ̔Υπερείδης ἔχει.</TextUnit>
    <TextUnit id="2015" loc="342a">β. τοὺς ἰχθυοπώλας οὗτος ἡμῶν πλουτιεῖ: '  ὀψοφάγος γάρ, ὥστε τοὺς λάρους εἶναι Σύρους.  καὶ ἐν ̓Ικαρίοις δὲ ὁ αὐτὸς ποιητής φησι:  τόν τ' ἰχθυόρρουν ποταμὸν ̔Υπερείδην περᾷς,  ὃς ἠπίαις φωναῖσιν, ἔμφρονος λόγου  κόμποις παφλάζων, ὑπτίοις πυκνώμασι πρὸς πᾶν ἀπαντῶν κλῇθρ' ὅταν λύσας ἔχῃ, μισθωτὸς ἄρδει πεδία τοῦ δεδωκότος.  Φιλέταιρος δ' ἐν ̓Ασκληπιῷ πρὸς τῷ ὀψοφαγεῖν</TextUnit>
    <TextUnit id="2016" loc="342b">καὶ κυβεύειν αὐτόν φησι, καθάπερ καὶ Καλλίαν τὸν ῥήτορα ̓Αξιόνικος ἐν Φιλευριπίδῃ:   ἄλλον δ' ἰχθὺν  μεγέθει πίσυνόν τινα τοῖσδε τόποις  ἥκει κομίσας Γλαῦκός τις ἐν πόντῳ γ' ἁλούς, ὁ σῖτον ὀψοφάγων,  καὶ λίχνων ἀνδρῶν ἀγάπημα φέρων κατ' ὤμων.  τίνα τῷδ' ἐνέπω τὴν σκευασίαν;  πότερον χλωρῷ τρίμματι βρέξας ἢ τῆς ἀγρίας ἅλμης πάσμασι σῶμα λιπάνας πυρὶ παμφλέκτῳ παραδώσω;  ἔφα τις, ὡς ἐν ἅλμῃ  θερμῇ τοῦτο φάγοι γ' ἑφθὸν ἀνὴρ</TextUnit>
    <TextUnit id="2017" loc="342c">Μοσχίων φίλαυλος. βοᾷ δ' ὄνειδος 'ἴδιον, ὦ Καλλία. ἦ σὺ μὲν ἀμφί τε σῦκα καὶ ἀμφὶ ταρίχι' ἀγάλλῃ,  τοῦ δ' ἐν ἅλμῃ παρατεθέντος  ου' γεύῃ χαρίεντος ὄψου,  τὰ μὲν σῦκα, ὡς ἂν συκοφάντην λοιδορῶν, τὰ δὲ ταρίχη, μήποτε καὶ ὡς αἰσχροποιοῦντος. καὶ ̔́Ερμιππος δέ φησιν ἐν τρίτῳ περὶ τῶν ̓Ισοκράτους μαθητῶν ἑωθινὸν τὸν ̔Υπερείδην ποιεῖσθαι ἀεὶ τοὺς περιπάτους ἐν τοῖς ἰχθύσι.  Τίμαιος δ' ὁ Ταυρομενίτης καὶ ̓Αριστοτέλη τὸν φιλόσοφον ὀψοφάγον φησὶ γεγονέναι. καὶ Μάτων δ' ὁ σοφιστὴς</TextUnit>
    <TextUnit id="2018" loc="342d">ὀψοφάγος ἦν: δηλοῖ δὲ τοῦτο ̓Αντιφάνης ἐν Κιθαρῳδῷ, οὗ ἡ ἀρχὴ ' οὐ ψεῦδος οὐδέν φησιν  ὀφθαλμὸν ὤρυττέν τις ὥσπερ ἰχθύος  μάτων προσελθών.  ̓Αναξίλας δ' ἐν Μονοτρόπῳ:   τοῦ κεστρέως κατεδήδοκεν τὸ κρανίον  ἀναρπάσας Μάτων ἐγὼ δ' ἀπόλλυμαι.  ὑπερβολὴ γαστριμαργίας τὸ καὶ ἁρπάζειν ἐσθίοντα</TextUnit>
    <TextUnit id="2019" loc="342e">καὶ ταῦτα κρανίον κεστρέως, εἰ μὴ ἄρα οἱ περὶ ταῦτα δεινοὶ ἴσασιν ἐνόν τι χρήσιμον ἐν κεστρέως κρανίῳ, ὅπερ ἐστὶ τῆς ̓Αρχεστράτου λιχνείας ἐμφανίσαι ἡμῖν. ̓Αντιφάνης δ' ἐν Πλουσίοις κατάλογον ποιεῖται ὀψοφάγων ἐν τούτοις:   εὔθυνος δ' ἔχων  σανδάλια καὶ σφραγῖδα καὶ μεμυρισμένος ἐλογίζετ' ὄψων πραγμάτιον οὐκ οἶδὲ ὅ τι:</TextUnit>
    <TextUnit id="2020" loc="342f">Φοινικίδης δὲ Ταυρέας θ' ὁ φίλτατος,  ἄνδρες πάλαι ὀψοφάγοι τοιοῦτοί τινες   οἷοι καταβροχθίζειν ἐν ἀγορᾷ τὰ τεμάχη,  ὁρῶντες ἐξέθνῃσκον ἐπὶ τῷ πράγματι ἔφερόν τε δεινῶς τὴν ἀνοψίαν πάνυ.  κύκλους δὲ συναγείροντες ἔλεγον τοιάδε, : ὡς οὐ βιωτόν ἐστιν οὐδ' ἀνασχετὸν  τῆς μὲν θαλάττης ἀντιποιεῖσθαί τινας</TextUnit>
    <TextUnit id="2021" loc="343a">ὑμῶν ἀναλίσκειν τε πολλὰ χρήματα,  ὄψου δὲ μηδὲν ἐνθάδ' εἰσπλεῖν μηδὲ γρῦ. τί οὖν ὄφελος τῶν νησιάρχων; ἔστι δὴ  νόμῳ κατακλεῖσαι τοῦτο, παραπομπὴν ποιεῖν  τῶν ἰχθύων, νυνδὶ Μάτων συνήρπακεν  τοὺς ἁλιέας, καὶ δὴ Διογείτων νὴ Δία ἅπαντας ἀναπέπεικεν ὡς αὑτὸν φέρειν,  κου' δημοτικόν γε τοῦτο δρᾷ τοσαῦτα φλῶν.  γάμοι δ' ἐκείνοις καὶ πότοι νεανικοὶ  ἦσαν</TextUnit>
    <TextUnit id="2022" loc="343b">Εὔφρων δὲ ἐν Μούσαις:   Φοινικίδης δ' ὡς εἶδεν ἐν πλήθει νέων  μεστὴν ζέουσαν λοπάδα Νηρείων τέκνων,  ἐπίσχετ' ὀργῇ χεῖρας ἠρεθισμένας: : τίς φησιν εἶναι δεινὸς ἐκ κοινοῦ φαγεῖν; τίς ἐκ μέσου τὰ θερμὰ δεινὸς ἁρπάσαι; ποῦ Κόρυδος ἢ Φυρόμαχος ἢ Νείλου βία; ἴτω πρὸς ἡμᾶς, καὶ τάχ' ἂν οὐδὲν μεταλάβοι.</TextUnit>
    <TextUnit id="2023" loc="343c">τῆς αὐτῆς ἰδέας καὶ Μελάνθιος ἦν ὁ τῆς τραγῳδίας ποιητής : ἔγραψε δὲ καὶ ἐλεγεῖα.  κωμῳδοῦσι δ' αὐτὸν ἐπὶ ὀψοφαγίᾳ Λεύκων ἐν Φράτερσιν, ̓Αριστοφάνης ἐν Εἰρήνῃ, Φερεκράτης ἐν Πετάλῃ. ἐν δὲ τοῖς ̓Ιχθύσιν ̓́Αρχιππος τῷ δράματι ὡς ὀψοφάγον δήσας παραδίδωσι τοῖς ἰχθύσιν ἀντιβρωθησόμενον. ἀλλὰ μὴν καὶ ̓Αρίστιππος ὁ Σωκρατικὸς ὀψοφάγος ἦν: ὅστις καὶ ὑπὸ Πλάτωνός ποτε ὀνειδιζόμενος ἐπὶ τῇ ὀψοφαγίᾳ, ὥς φησι</TextUnit>
    <TextUnit id="2024" loc="343d">Σωτίων καὶ ̔Ηγήσανδρος, γράφει δὲ οὕτως ὁ Δελφός: 'ι ̓Αρίστιππος Πλάτωνος ἐπιτιμήσαντος αὐτῷ διότι πολλοὺς ἰχθῦς ἠγόρασε, δυεῖν ὀβολοῖν ἔφησεν ἐωνῆσθαι. τοῦ δὲ Πλάτωνος εἰπόντος διότι καὶ αὐτὸς ἂν ἠγόρασα τοσούτου, “ὁρᾷς οὖν,” εἶπεν, “ὦ Πλάτων, ὅτι οὐκ ἐγὼ ὀψοφάγος, ἀλλὰ σὺ φιλάργυρος.” ' ̓Αντιφάνης δ' ἐν Αὐλητρίδι ἢ Διδύμαις Φοινικίδην τινὰ ἐπ' ὀψοφαγίᾳ κωμῳδῶν φησιν  ὁ μὲν Μενέλαος ἐπολέμης' ἔτη δέκα  τοῖς Τρωσὶ διὰ γυναῖκα τὴν ὄψιν καλήν,  Φοινικίδης δὲ Ταυρέᾳ δι' ἔγχελυν.</TextUnit>
    <TextUnit id="2025" loc="343e">Δημοσθένης δ' ὁ ῥήτωρ Φιλοκράτην, ἐπειδὴ ἐκ τοῦ προδοτικοῦ χρυσίου πόρνας καὶ ἰχθῦς ἠγόραζεν, εἰς ἀσέλγειαν καὶ ὀψοφαγίαν λοιδορεῖ. Διοκλῆς δὲ ὁ ὀψοφάγος, ὥς φησιν ̔Ηγήσανδρος, πυθομένου τινὸς αὐτοῦ πότερος χρηστότερος ἰχθύς, γόγγρος ἢ λάβραξ, 'ὁ μὲν ἑφθός, ' ἔφη, ὁ δὲ ὀπτός ὀψοφάγος δ' ἦν καὶ Λεοντεὺς ὁ ̓Αργεῖος τραγῳδός, ̓Αθηνίωνος μὲν μαθητής, οἰκέτης δὲ γενόμενος</TextUnit>
    <TextUnit id="2026" loc="343f">̓Ιόβα τοῦ Μαυρουσίων βασιλέως, ὥς φησιν  ̓Αμάραντος ἐν τοῖς περὶ σκηνῆς, γεγραφέναι φάσκων εἰς αὐτὸν τόδε τὸ ἐπίγραμμα τὸν ̓Ιόβαν, ὅτε κακῶς τὴν ̔Υψιπύλην ὑπεκρίνατο  μή με Λεοντῆος τραγικοῦ κιναρηφάγου ηχος  λεύσσων ̔Υψιπύλης ἐς κακὸν ἦτορ ὅρα.  ἤμην γάρ ποτ' ἐγὼ Βάκχῳ φίλος, οὐδὲ τιν' ὧδε  γῆρυν χρυσολόβοις οὔασιν ἠγάσατο. νῦν δέ με χυτρόποδες, κέραμοι καὶ ξηρὰ τάγηνα</TextUnit>
    <TextUnit id="2027" loc="344a">χήρωσαν φωνῆς, γαστρὶ χαριζόμενον.  Φόρυσκον δέ φησιν ̔Ηγήσανδρος τὸν ἰχθυοφάγον οὐ δυνηθέντα ὅσον ἤθελεν ἀφελεῖν τοῦ ἰχθύος, ἀλλ' ἀκολουθήσαντος αὐτῷ πλείονος εἰπεῖν  τὰ δ' ἀντιτείνοντ' αὐτόπρεμν' ἀπόλλυται,  καὶ ὅλον τὸν ἰχθὺν ἀναλῶσαι. βίων δὲ προαρπάσαντός τινος τὰ ἐπάνω τοῦ ἰχθύος στρέψας καὶ αὐτὸς τὸν ἰχθὺν ἀπέσυρε καὶ δαψιλῶς φαγὼν ἐπεῖπεν:  ̓Ινὼ δὲ τἀπὶ θάτερ' ἐξειργάζετο.  Θεόκριτος δ' ὁ Χῖος τελευτησάσης τῆς γυναικὸς</TextUnit>
    <TextUnit id="2028" loc="344b">Διοκλεῖ τῷ ὀψοφάγῳ, ἐπειδὴ ποιῶν αὐτῇ τὸ περίδειπνον πάλιν ὠψοφάγει κλαίων ἅμα, 'παῦσαι φησί, κλαίων, ὦ πόνηρε: οὐδὲν γὰρ πλέον ὀψοφαγῶν ποιήσεις τοῦ δ' αὐτοῦ καὶ τὸν ἀγρὸν καταβεβρωκότος εἰς ὀψοφαγίαν, ἐπειδὴ θερμόν ποτε καταβροχθίσας ἰχθὺν ἔφησε τὸν οὐρανὸν  κατακεκαῦσθαι, ' λοιπόν, ' ἔφησεν, ' ἐστίν, ' ὁ Θεόκριτος, : σοι καὶ τὴν θάλασσαν ἐκπιεῖν, καὶ ἔσῃ τρία τὰ μέγιστα ἠφανικώς, γῆν καὶ θάλατταν καὶ οὐρανόν</TextUnit>
    <TextUnit id="2029" loc="344c">Κλέαρχος δ' ἐν τοῖς περὶ βίων φίλιχθύν τινα ἀναγράφων φησὶν οὕτως: ' Τέχνων ὁ παλαιὸς αὐλητὴς Χάρμου τοῦ αὐλητοῦ τελευτήσαντος ἦν δὲ φίλιχθυς ἀποπυρίδας ἐπὶ τοῦ μνήματος ἐνήγιζεν αὐτῷ.` καὶ ̓́Αλεξις δ' ὁ ποιητὴς ἦν ὀψοφάγος, ὡς ὁ Σάμιός φησι Λυγκεύς: καὶ σκωπτόμενος ὑπό τινων σπερμολόγων εἰς ὀψοφαγίαν ἐρομένων τε ἐκείνων τί ἂν ἥδιστα φάγοι, ὁ ̓́Αλεξις ' σπερμολόγους ἔφη, ' πεφρυγμένους.' Νόθιππον δὲ τὸν τραγῳδιοποιόν, ὃν ̔́Ερμιππος ἐν ταῖς Μοίραις φησὶν</TextUnit>
    <TextUnit id="2030" loc="344d">εἰ δ' ἦν τὸ γένος τῶν ἀνθρώπων τῶν νῦν τοιόνδε  μάχεσθαι,  καὶ βατὶς αὐτῶν ἡγεῖτ' ὀπτὴ μεγάλη καὶ πλευρὸν  ὕειον,  τοὺς μὲν ἄρ' ἄλλους οἰκουρεῖν χρῆν, πέμπειν δὲ  Νόθιππον ἑκόντα.  εἷς γὰρ μόνος ὢν κατεβρόχθισεν ἂν τὴν Πελοπόννησον ἅπασαν.  ὅτι δὲ οὗτός ἐστιν ὁ ποιητὴς σαφῶς παρίστησι Τηλεκλείδης ἐν ̔Ησιόδοις. Μυννίσκος ὁ τραγικὸς ὑποκριτὴς κωμῳδεῖται ὑπὸ Πλάτωνος ἐν Σύρφακι ὡς ὀψοφάγος οὕτως:</TextUnit>
    <TextUnit id="2031" loc="344e">α. ὁδὶ μὲν ̓Αναγυράσιος ̓Ορφώς ἐστί σοι,   β. οἶδ', ᾧ φίλος Μυννίσκος ἔσθ' ὁ Χαλκιδεύς. α. καλῶς λέγεις.  καὶ Λάμπωνα δὲ τὸν μάντιν ἐπὶ τοῖς ὁμοίοις κωμῳδοῦσι Καλλίας Πεδήταις καὶ Λύσιππος Βάκχαις. Κρατῖνος δ' ἐν Δραπέτισιν εἰπὼν περὶ αὐτοῦ:   Λάμπωνα, τὸν οὐ βροτῶν  ψῆφος δύναται φλεγυρὰ δείπνου φίλων ἀπείργειν,  ἐπιφέρει:   νῦν δ' αὖθις ἐρυγγάνει.</TextUnit>
    <TextUnit id="2032" loc="344f">βρύκει γὰρ ἅπαν τὸ παρόν, τρίγλης δὲ κᾂν μάχοιτο.   ̔Ηδύλος δ' ἐν ἐπιγράμμασιν ὀψοφάγους καταλέγων Φαίδωνος μὲν τινος ἐν τούτοις μέμνηται:   Φαίδων δὲ φύσκι' ἐνείκαι  χορδὰς θ' ὁ ψάλτης: ἐστὶ γὰρ ὀψοφάγος.  ̓́Αγιδος δ' ἐν τούτοις:   ἑφθὸς ὁ κάλλιχθυς: νῦν ἔμβαλε τὴν βαλανάγραν,</TextUnit>
    <TextUnit id="2033" loc="345a">ἔλθῃ μὴ Πρωτεὺς ̓͂Αγις ὁ τῶν λοπάδων:  γίνεθ' ὕδωρ καὶ πῦρ καὶ ὃ βούλεται, ἀλλ' ἀπόκλειε  ἥξει γὰρ τοιαῦτα μεταπλασθεὶς τυχὸν ὡς Ζεὺς  χρυσορόης ἐπὶ τήνδ' ̓Ακρισίου λοπάδα.  καὶ γυναῖκα δέ τινα Κλειὼ ἐπὶ τοῖς ὁμοίοις σκώπτων φησίν:   ὀψοφάγει, Κλειοῖ: καταμύομεν: ἢν δὲ θελήσῃς,</TextUnit>
    <TextUnit id="2034" loc="345b">ἔσθε μόνη. δραχμῆς ἐστιν ὁ γόγγρος ἅπας.  θὲς μόνον ἢ ζώνην ἢ ἐνώτιον ἤ τι τοιοῦτον  σύσσημον. τὸ δ' ὁρᾶν μαινομένου λέγομεν. ἡμετέρη σὺ Μέδουσα: λιθούμεθα πάντες ἀπλάτου  οὐ Γοργοῦς, γόγγρου δ' οἱ μέλεοι λοπάδι.  ̓Αριστόδημος δ' ἐν τοῖς γελοίοις ἀπομνημονεύμασιν</TextUnit>
    <TextUnit id="2035" loc="345c">Εὐφράνορά φησι τὸν ὀψοφάγον ἀκούσαντα ὅτι ἄλλος ἰχθυοφάγος ἀπέθανε θερμὸν ἰχθύος τέμαχος καταπιὼν ἀναφωνῆσαι : ἱερόσυλος ὁ θάνατος.' Κίνδων δὲ ὁ ὀψοφάγος καὶ Δημύλος ὀψοφάγος δὲ καὶ οὗτος γλαύκου παρατεθέντος, ἄλλου δ' οὐδενός, ὁ μὲν τὸν ὀφθαλμὸν κατελάβετο, καὶ ὁ Δημύλος ἐπὶ τὸν ἐκείνου ὀφθαλμὸν ἐπιβαλὼν ἐβιάζετο φωνῶν ἄφες καὶ ἀφήσω.' ἐν δείπνῳ δέ ποτε καλῆς λοπάδος ὄψου παρατεθείσης ὁ Δημύλος οὐκ ἔχων ὅπως αὐτὴν μόνος καταφάγῃ ἐνέπτυσεν εἰς αὐτήν. Ζήνων δ' ὁ Κιτιεὺς ὁ τῆς</TextUnit>
    <TextUnit id="2036" loc="345d">στοᾶς κτίστης πρὸς τὸν ὀψοφάγον ᾧ συνέζη ἐπὶ πλείονα χρόνον, καθά φησιν ̓Αντίγονος ὁ Καρύστιος ἐν τῷ Ζήνωνος βίῳ, μεγάλου τινὸς κατὰ τύχην ἰχθύος παρατεθέντος, ἄλλου δ' οὐδενὸς παρεσκευασμένου, λαβὼν ὅλον ὁ Ζήνων ἀπὸ τοῦ πίνακος οἷος ἦν κατεσθίειν. τοῦ δ' ἐμβλέψαντος αὐτῷ, ' τί οὖν, ' ἔφη, ' τοὺς συζῶντάς σοι οἴει πάσχειν, εἰ σὺ μίαν ἡμέραν μὴ δεδύνησαι ἐνεγκεῖν τὴν ἐμὴν ὀψοφαγίαν;' ̓́Ιστρος δέ φησι Χοιρίλον τὸν ποιητὴν παρ' ̓Αρχελάου τέσσαρας μνᾶς ἐφ' ἡμέρᾳ λαμβάνοντα ταύτας καταναλίσκειν εἰς ὀψοφαγίαν, γενόμενον ὀψοφάγον. οὐκ ἀγνοῶ δὲ</TextUnit>
    <TextUnit id="2037" loc="345e">καὶ τοὺς ἰχθυοφάγους παῖδας, ὧν Κλέαρχος μνημονεύει ἐν τῷ περὶ θινῶν, φάσκων Ψαμμήτιχον  τὸν Αἰγυπτίων βασιλέα παῖδας θρέψαι ἰχθυοφάγους, τὰς πηγὰς τοῦ Νείλου βουλόμενον εὑρεῖν: καὶ ἄλλους δὲ ἀδίψους ἀσκῆσαι τοὺς ἐρευνησομένους τὰς ἐν Λιβύῃ ψάμμους, ὧν ὀλίγοι διεσώθησαν, οἶδα δὲ καὶ τοὺς περὶ Μόσσυνον τῆς Θρᾴκης βοῦς, οἳ ἰχθῦς ἐσθίουσι παραβαλλομένους αὐτοῖς εἰς τὰς φάτνας. Φοινικίδης δὲ τοὺς ἰχθῦς παρατιθεὶς τοῖς τὰς συμβολὰς δεδωκόσι τὴν μὲν θάλασσαν ἔλεγε κοινὴν εἶναι, τοὺς δ' ἐν αὐτῇ ἰχθῦς τῶν ὠνησαμένων.</TextUnit>
    <TextUnit id="2038" loc="345f">εἴρηται δὲ καὶ ὁ ὀψοφάγος, ὦ ἑταῖροι, καὶ τὸ ὀψοφαγεῖν. ̓Αριστοφάνης ἐν Νεφέλαις δευτέραις:   οὐδ' ὀψοφαγεῖν οὐδὲ κιχλίζειν.  Κηφισόδωρος ̔Υί:  οὐδ' ὀψοφάγος οὐδ' ἀδολέσχης.  Μάχων ̓Επιστολῇ:  ὀψοφάγος εἰμί. τοῦτο δ' ἐστὶ τῆς τέχνης</TextUnit>
    <TextUnit id="2039" loc="346a">θεμέλιος ἡμῖν: προσπεπονθέναι τι δεῖ  τὸν μὴ τὰ παραδοθέντα: λυμανούμενον. ὁ πεφροντικὼς αὑτοῦ γάρ οὐκ ἔσται κακός,  ἔπειτ' ἐπὰν ᾖ καθαρὰ τᾀσθητήρια,  οὐκ ἂν διαμάρτοις. ἕψε καὶ γεύου πυκνά, ἅλας οὐκ ἔχει: προσένεγκ'. ἔτ' ἐπιδεῖταί τινος  ἑτέρου: πάλιν γεύου σὺ μέχρι ἂν ἡδὺς ᾖ:   ὥσπερ λύραν ἐπίτειν' ἕως ἂν ἁρμόσῃ.  εἶθ' ὁπόταν ἤδη πάντα συμφωνεῖν δοκῇ εἴσαγε τὸ διὰ πασῶν, , ,</TextUnit>
    <TextUnit id="2040" loc="346b">νικολαίδας μυκόνιος  πρὸς τούτοις τοῖς ὀψοφάγοις, ἄνδρες ἑταῖροι, οἶδα καὶ τὸν παρ' ̓Ηλείοις τιμώμενον ̓Οψοφάγον ̓Απόλλωνα, μνημονεύει δὲ αὐτοῦ Πολέμων ἐν τῇ πρὸς ̓́Ατταλον ἐπιστολῇ. οἶδα δὲ καὶ τὴν ἐν τῇ Πισάτιδι γραφὴν ἀνακειμένην ἐν τῷ τῆς</TextUnit>
    <TextUnit id="2041" loc="346c">̓Αλφειώσας ̓Αρτέμιδος ἱερῷ Κλεάνθους δ' ἐστὶ τοῦ Κορινθίου, ἐν ᾗ Ποσειδῶν πεποίηται θύννον τῷ Διὶ προσφέρων ὠδίνοντι, ὡς ἱστορεῖ Δημήτριος ἐν ὀγδόῳ Τρωικοῦ διακόσμου. καὶ τοσαῦτα μέν, ἔφη ὁ Δημόκριτος, καὶ αὐτὸς ὑμῖν προσοψωνήσας οὐκ ὀψοφαγήσων παρῆλθον διὰ τὸν πάντα ἄριστον Οὐλπιανόν, ὃς διὰ τὰ Σύρων πάτρια καὶ ἡμᾶς τῶν ἰχθύων ἀπεστέρησεν ἕτερ' ἐκ Συρίας παρεισφέρων. καίτοι γε ̓Αντίπατρος Ταρσεὺς ὁ ἀπὸ τῆς στοᾶς ἐν τετάρτῳ</TextUnit>
    <TextUnit id="2042" loc="346d">περὶ δεισιδαιμονίας λέγεσθαί φησι πρός τινων ὅτι Γάτις ἡ τῶν Σύρων βασίλισσα οὕτως ἦν ὀψοφάγος ὥστε κηρῦξαι ἄτερ Γάτιδος μηδένα ἰχθὺν ἐσθίειν ὑπ' ἀγνοίας δὲ τοὺς πολλοὺς αὐτὴν μὲν ̓Αταργάτιν ὀνομάζειν, ἰχθύων δὲ ἀπέχεσθαι.' Μνασέας δ' ἐν  δευτέρῳ περὶ ̓Ασίας φησὶν οὕτως ' ἐμοὶ μὲν ἡ ̓Αταργάτις δοκεῖ χαλεπὴ βασίλισσα γεγονέναι καὶ τῶν λαῶν σκληρῶς ἐπεστατηκέναι, ὥστε καὶ ἀπονομίσαι αὐτοῖς ἰχθὺν μὴ ἐσθίειν, ἀλλὰ πρὸς αὐτὴν ἀναφέρειν διὰ τὸ ἀρέσαι αὐτῇ τὸ βρῶμα.</TextUnit>
    <TextUnit id="2043" loc="346e">καὶ διὰ τόδε νόμιμον ἔτι διαμένειν, ἐπὰν εὔξωνται τῇ θεῷ, ἰχθῦς ἀργυροῦς ἢ χρυσοῦς ἀνατιθέναι: τοὺς δὲ ἱερεῖς πᾶσαν ἡμέραν τῇ θεῷ ἀληθινοὺς ἰχθῦς ἐπὶ τὴν τράπεζαν ὀψοποιησαμένους παρατιθέναι, ἑφθούς τε ὁμοίως καὶ ὀπτούς, οὓς δὴ αὐτοὶ καταναλίσκουσιν οἱ τῆς θεοῦ ἱερεῖς.' καὶ μικρὸν προελθὼν πάλιν φησίν ' ἡ δέ γε ̓Αταργάτις, ὥσπερ Ξάνθος λέγει ὁ Λυδός, ὑπὸ Μόψου τοῦ Λυδοῦ ἁλοῦσα κατεποντίσθη μετὰ ̓Ιχθύος τοῦ υἱοῦ ἐν τῇ περὶ ̓Ασκάλωνα λίμνῃ διὰ τὴν ὕβριν καὶ</TextUnit>
    <TextUnit id="2044" loc="346f">ὑπὸ τῶν ἰχθύων κατεβρώθη.' τάχα δὲ καὶ ὑμεῖς, ἄνδρες φίλοι, ἑκόντες παρελίπετε ὡς ἱερόν τινα ἰχθὺν τὸν παρ' ̓Εφίππῳ τῷ κωμῳδιοποιῷ, ὅν φησι τῷ Γηρυόνῃ σκευάζεσθαι ἐν τῷ ὁμωνύμῳ δράματι διὰ τούτων λέγων  τούτῳ δ' ὁπόταν ναέται χώρας ἰχθὺν τιν' ἕλως' οὐχ ἡμέριον,  τῆς περικλύστου δ' ἁλίας Κρήτης  μείζω μεγέθει, λοπὰς ἐστ' αὐτῷ  δυνατὴ τούτους χωρεῖν ἑκατόν.</TextUnit>
    <TextUnit id="2045" loc="347a">καὶ περιοίκους εἶναι ταύτῃ  Σινδούς, Λυκίους, Μυγδονιώτας,  Κραναούς, Παφίους. τούτους δ' ὕλην   κόπτειν, ὁπόταν βασιλεὺς ἕψῃ τὸν μέγαν ἰχθὺν καὶ προσάγοντας καθ' ὅσον πόλεως ἕστηκεν ὅρος,  τοὺς δ' ὑποκαίειν. λίμνην δ' ἐπάγειν ὕδατος μεστὴν εἰς τὴν ἅλμην,  τοὺς δ' ἅλας αὐτῷ ζεύγη προσάγειν  μηνῶν ὀκτὼ συνεχῶς ἑκατόν.</TextUnit>
    <TextUnit id="2046" loc="347b">περιπλεῖν δ' ἐπὶ τοῖς ἄμβωσιν ἄνω  πέντε κέλητας πεντασκάλμους,  περιαγγέλλειν τ': “οὐχ ὑποκαίεις,  Λυκίων πρύτανι; ψυχρὸν τουτί:  παύου φυσῶν, Μακεδὼν ἄρχων :  σβέννυ, Κέλθ', ὡς μὴ προσκαύσῃς.” οὐκ ἀγνοῶ δ' ὅτι τὰ αὐτὰ ταῦτα εἴρηκεν ὁ ̓́Εφιππος</TextUnit>
    <TextUnit id="2047" loc="347c">κἀν Πελταστῇ τῷ δράματι, ἐν ᾧ καὶ ταῦτα ἐκείνοις ὑποτέτακται:   τοιαῦθ' ὑθλῶν δειπνεῖ καὶ ζῇ  θαυμαζόμενος μετὰ μειρακίων, οὐ γινώσκων ψήφων ἀριθμούς,  σεμνὸς σεμνῶς χλανίδ' ἕλκων.  εἰς τίνα δὲ ταῦτ' ἀποτεινόμενος ὁ ̓́Εφιππος εἴρηκεν ὥρα σοι ζητεῖν, καλὲ Οὐλπιανέ, καὶ διδάσκειν ἡμᾶς καὶ τῶν εἰρημένων τούτων  εἲ τί σοι ψελλόν τε καὶ δυσεύρετον,  ἐπαναδίπλαζε καὶ σαφῶς ἐκμάνθανε:  σχολὴ δὲ πλείων ἢ θέλω πάρεστί μοι,  κατὰ τὸν Αἰσχύλου Προμηθέα.</TextUnit>
    <TextUnit id="2048" loc="347d">καὶ ὁ Κύνουλκος ἀνεβόησε: καὶ τίν' ἂν τῶν μεγάλων οὗτος, οὐκ ἰχθύων, ἀλλὰ ζητήσεων, ἐπὶ  νοῦν λάβοι; ὃς τὰς ἀκάνθας ἀεὶ ἐκλέγει ἑψητῶν τε καὶ ἀθερινῶν καὶ εἴ τι τούτων ἀτυχέστερόν ἐστιν ἰχθύδιον, τὰ μεγάλα τεμάχη παραπεμπόμενος, καθάπερ γὰρ  ἐν ταῖς γεννικαῖς εὐωχίαις,  φησὶν ἐν ̓Ιξίονι Εὔβουλος,   ἀμύλων παρόντων ἐσθίους' ἑκάστοτε ἄνηθα καὶ σέλινα καὶ φλυαρίας καὶ κάρδαμ' ἐσκευασμένα,  οὕτω μοι δοκεῖ καὶ ὁ ` λεβητοχάρων ' Οὐλπιανός, κατὰ τὸν ἐμὸν Μεγαλοπολίτην Κερκιδᾶν,</TextUnit>
    <TextUnit id="2049" loc="347e">μηδὲν μὲν ἐσθίειν τῶν ἀνδρὶ προσηκόντων, τηρεῖν δὲ τοὺς ἐσθίοντας εἰ παρεῖδον ἢ ἄκανθαν ἢ τῶν τραγανῶν τι ἢ χονδρῶδες τῶν παρατεθέντων, οὐδ' ἐπὶ νοῦν βαλλόμενος τὸ τοῦ καλοῦ καὶ λαμπροῦ Αἰσχύλου, ὃς τὰς αὑτοῦ τραγῳδίας τεμάχη εἶναι ἔλεγεν τῶν ̔Ομήρου μεγάλων δείπνων, φιλόσοφος δὲ ἦν τῶν πάνυ ὁ Αἰσχύλος, ὃς καὶ ἡττηθεὶς ἀδίκως ποτέ, ὡς Θεόφραστος ἢ Χαμαιλέων ἐν τῷ περὶ ἡδονῆς εἴρηκεν, ἔφη χρόνῳ τὰς τραγῳδίας ἀνατιθέναι, εἰδὼς ὅτι κομιεῖται τὴν</TextUnit>
    <TextUnit id="2050" loc="347f">προσήκουσαν τιμήν.  πόθεν δὲ καὶ εἰδέναι δύναται ἅπερ εἶπεν Στρατόνικος ὁ κιθαριστὴς εἰς Πρόπιν τὸν ̔Ρόδιον κιθαρῳδόν; Κλέαρχος γὰρ ἐν τοῖς περὶ παροιμιῶν φησιν ὡς ὁ Στρατόνικος θεασάμενος τὸν Πρόπιν ὄντα τῷ μὲν μεγέθει μέγαν, τῇ δὲ τέχνῃ κακὸν καὶ ἐλάττονα τοῦ σώματος, ἐπερωτώντων αὐτὸν ποῖός τίς ἐστιν εἶπεν “ οὐδεὶς κακὸς μέγας ἰχθύς,”</TextUnit>
    <TextUnit id="2051" loc="348a">αἰνισσόμενος ὅτι πρῶτον μὲν οὐδείς ἐστιν, εἶθ' ὅτι κακός, καὶ πρὸς τούτοις μέγας μέν, ἰχθὺς δὲ διὰ τὴν ἀφωνίαν. Θεόφραστος δ' ἐν τῷ περὶ γελοίου λεχθῆναι μέν φησι τὴν παροιμίαν ὑπὸ τοῦ Στρατονίκου, ἀλλ' εἰς Σιμύκαν τὸν ὑποκριτήν, διελόντος τὴν παροιμίαν ' οὐδεὶς μέγας σαπρὸς ἰχθύς.' ̓Αριστοτέλης δ' ἐν τῇ Ναξίων πολιτείᾳ περὶ τῆς</TextUnit>
    <TextUnit id="2052" loc="348b">παροιμίας οὕτως γράφει: ̔ τῶν παρὰ Ναξίοις εὐπόρων οἱ μὲν πολλοὶ τὸ ἄστυ ᾤκουν, οἱ δὲ ἄλλοι διεσπαρμένοι κατὰ κώμας. ἐν οὖν δή τινι τῶν κωμῶν, ᾗ ὄνομα ἦν Ληιστάδαι, Τελεσταγόρας ᾤκει, πλούσιός τε σφόδρα καὶ εὐδοκιμῶν καὶ τιμώμενος παρὰ τῷ δήμῳ τοῖς τ' ἄλλοις ἅπασι καὶ τοῖς καθ' ἡμέραν πεμπομένοις. καὶ ὅτε καταβάντες ἐκ τῆς πόλεως δυσωνοῖντό τι τῶν πωλουμένων, ἔθος ἦν τοῖς πωλοῦσι λέγειν ὅτι μᾶλλον ἂν προέλοιντο</TextUnit>
    <TextUnit id="2053" loc="348c">Τελεσταγόρᾳ δοῦναι ἢ τοσούτου ἀποδόσθαι. νεανίσκοι οὖν τινες ὠνούμενοι μέγαν ἰχθὺν εἰπόντος τοῦ ἁλιέως τὰ αὐτὰ λυπηθέντες τῷ πολλάκις ἀκούειν ὑποπιόντες ἐκώμασαν πρὸς αὐτόν. δεξαμένου δὲ τοῦ Τελεσταγόρου φιλοφρόνως αὐτοὺς οἱ νεανίσκοι αὐτόν τε ὕβρισαν καὶ δύο θυγατέρας αὐτοῦ ἐπιγάμους. ἐφ' οἷς ἀγανακτήσαντες οἱ Νάξιοι καὶ τὰ ὅπλα ἀναλαβόντες ἐπῆλθον τοῖς νεανίσκοις, καὶ μεγίστη τότε στάσις ἐγένετο προστατοῦντος τῶν Ναξίων Λυγδάμιδος, ὃς ἀπὸ ταύτης τῆς στρατηγίας τύραννος ἀνεφάνη τῆς πατρίδος</TextUnit>
    <TextUnit id="2054" loc="348d">οὐκ ἄκαιρον δ' εἶναι νομίζω ἔτι καὶ αὐτός,  ἐπειδήπερ ἐμνήσθην τοῦ κιθαριστοῦ Στρατονίκου, λέξαι τι περὶ τῆς εὐστοχίας αὐτοῦ τῶν ἀποκρίσεων. διδάσκων γὰρ κιθαριστάς, ἐπειδὴ ἐν τῷ διδασκαλείῳ εἶχεν ἐννέα μὲν εἰκόνας τῶν Μουσῶν, τοῦ δὲ ' ̓Απόλλωνος μίαν, μαθητὰς δὲ δύο, πυνθανομένου τινὸς πόσους ἔχοι μαθητάς, ἔφη ' σὺν τοῖς θεοῖς δώδεκα εἰς Μύλασα δὲ ἐπιδημήσας καὶ κατιδὼν ναοὺς μὲν πολλούς, ἀνθρώπους δὲ ὀλίγους στὰς ἐν</TextUnit>
    <TextUnit id="2055" loc="348e">μέσῃ τῇ ἀγορᾷ ἔφη ' ἀκούετε, νεῴ Μάχων δ' αὐτοῦ ἀναγράφει τάδε ἀπομνημονεύματα:   Στρατόνικος ἀπεδήμησεν εἰς Πέλλαν ποτέ,  παρὰ πλειόνων ἔμπροσθε τοῦτ' ἀκηκοὼς ὡς σπληνικοὺς εἴωθεν ἡ πόλις ποιεῖν. ἐν τῷ βαλανείῳ καταμαθὼν οὖν πλείονας  γυμναζομένους τῶν μειρακίσκων παρὰ τὸ πῦρ,  κομψῶς τό τε χρῶμα καὶ τὸ σῶμ' ἠσκηκότας,  διαμαρτάνειν ἔφασκε τοὺς εἰρηκότας αὑτῷ καταμαθὼν δ', ἡνίκ' ἐξῄει πάλιν τῆς κοιλίας τὸν σπλῆν' ἔχοντα διπλάσιον.</TextUnit>
    <TextUnit id="2056" loc="348f">' καθήμενος γὰρ ἐνθάδ' οὗτος φαίνεται τὰ θ' ἱμάτια τῶν εἰσιόντων λαμβάνων τηρεῖν ἅμα καὶ τοὺς σπλῆνας, εὐθέως ἵνα μηδ' ἡτισοῦν τοῖς ἔνδον ᾖ στενοχωρία ψάλτης κακὸς Στρατόνικον ἑστιῶν ποτε ἐπεδείκνυτ' αὐτῷ τὴν τέχνην παρὰ τὸν πότον. οὔσης δὲ λαμπρᾶς καὶ φιλοτίμου τῆς δοχῆς, ψαλλόμενος ὁ Στρατόνικος, οὐκ ἔχων δ' ὅτῳ  διαλέξεθ' ἑτέρῳ, συγκατέθλα τὸ ποτήριον.</TextUnit>
    <TextUnit id="2057" loc="349a">ᾔτησε μεῖζον καὶ κυάθους πολλοὺς λαβὼν τῷ θ' ἡλίῳ τὴν κύλικα δείξας συντόμως πιὼν καθεῦδε, τἄλλ' ἐπιτρέψας τῇ τύχῃ. ἐπὶ κῶμον ἐλθόντων δὲ τῷ ψάλτῃ τινῶν ἑτέρων κατὰ τύχην, ὡς ἔοικε, γνωρίμων ἔξοινος ὁ Στρατόνικος ἐγένετ' εὐθέως. προσπυνθανομένων δ' ὅ τι πολὺν πίνων ἀεὶ οἶνον ἐμεθύσθη συντόμως, ἀπεκρίνατο : ' ὁ γὰρ ἐπίβουλος κἀναγὴς ψάλτης, ' ἔφη, ' ὡς βοῦν ἐπὶ φάτνῃ δειπνίσας ἀπέκτονεν.'</TextUnit>
    <TextUnit id="2058" loc="349b">Στρατόνικος εἰς ̓́Αβδηρ' ἀποδημήσας ποτὲ ἐπὶ τὸν ἀγῶνα τὸν τιθέμενον αὐτόθι, ὁρῶν ἕκαστον τῶν πολιτῶν κατ' ἰδίαν κεκτημένον κήρυκα κηρύττοντά τε ἕκαστον αὐτῶν, ὅτε θέλοι, νουμηνίαν, σχεδόν τε τοὺς κήρυκας ἐν τῷ χωρίῳ ὄντας πολὺ πλείους κατὰ λόγον τῶν δημοτῶν, ἐπ' ἄκρων ἐβάδιζε τῶν ὀνύχων ἐν τῇ πόλει σχέδην, δεδορκὼς ἀτενὲς εἰς τὴν γῆν κάτω. πυνθανομένου δὲ τῶν ξένων αὐτοῦ τινος</TextUnit>
    <TextUnit id="2059" loc="349c">τὸ πάθος τὸ γεγονὸς ἐξαπίνης περὶ τοὺς πόδας, τοῦτ' εἶπε: 'τοῖς ὅλοις μὲν ἔρρωμαι, ξένε, καὶ τῶν κολάκων πολὺ μᾶλλον ἐπὶ δεῖπνον τρέχω: ἀγωνιῶ δὲ καὶ δέδοικα παντελῶς, μὴ ποτ' ἐπιβὰς κήρυκι τὸν πόδ' ἀναπαρῶ αὐλεῖν ἐπὶ τοῖς ἱεροῖσιν αὐλητοῦ κακοῦ μέλλοντος ὁ Στρατόνικος ' εὐφήμει, μέχρι σπείσαντες εὐξώμεσθα φησί, ' τοῖς θεοῖς.'  Κλέων τις ἦν κιθαρῳδός, ὃς ἐκαλεῖτο Βοῦς, δεινῶς ἀπᾴδων τῇ λύρᾳ παραχρώμενος.</TextUnit>
    <TextUnit id="2060" loc="349d">τούτου διακούσας ὁ Στρατόνικος εἶφ' ὅτι ' ὄνος λύρας ἐλέγετο, νῦν δὲ βοῦς λύρας. Στρατόνικος ὁ κιθαρῳδὸς ὡς Βηρισάδην ἔπλευσεν εἰς τὸν Πόντον ὄντα βασιλέα, πολλοῦ χρόνου δ' ἤδη γεγονότος ἀποτρέχειν ἠβούλετο Στρατόνικος εἰς τὴν ̔Ελλάδα, ὡς δ' αὐτὸν, ὡς ἔοικεν, οὐ προσίετο, τοῦτ' ἀποκριθῆναί φασι τῷ Βηρισάδῃ: : ' σὺ γὰρ διανοεῖ φησίν, ' αὐτοῦ καταμένειν; ' ἐν τῇ Κορίνθῳ παρεπεδήμησέν ποτε</TextUnit>
    <TextUnit id="2061" loc="349e">Στρατόνικος ὁ κιθαρῳδός, εἶτα γρᾴδιον ἐνέβλεπεν αὐτῷ κοὐκ ἀφίστατ' οὐδαμοῦ. κᾆθ' ὁ Στρατόνικος ' πρὸς θεῶν, μῆτερ, φράσον τί ἔσθ' ὃ βούλει καὶ τί μ' εἰσβλέπεις ἀεί;'   διηπόρησα φησίν, ' εἰ μήτηρ σε μὲν  δέκα μῆνας εἶχε κἀκράτει τῆς κοιλίας,  πόλις δ' ἔχουσὰ ς' ἡμέραν ἀλγεῖ μίαν  ἡ Νικοκρέοντος εἰσιοῦς' ̓Αξιοθέα  γυνὴ μετὰ παιδίσκης ἅβρας εἰς τὸν πότον  ἀπεψόφησε κᾆτα τῷ Σικυωνίῳ</TextUnit>
    <TextUnit id="2062" loc="349f">ἀμυγδάλην ἐπιβᾶσα συνέτριβεν συνεὶς  Στρατόνικος εἶπεν ' οὐχ ὅμοιος ὁ ψόφος  ὑπὸ νύκτα τῆς φωνῆς δὲ ταύτης οὕνεκα ἐν τῷ πελάγει διέλυσε τὴν παρρησίαν.  ἐπιδεικνυμένου πόθ', ὡς ἔοικεν, ἐν ̓Εφέσῳ  ἀφυοῦς κιθαρῳδοῦ τὸν μαθητὴν τοῖς φίλοις,  παρὼν κατὰ τύχην ὁ Στρατόνικος τοῦτ' ἔφη: '  ὃς αὐτὸς αὑτὸν οὐ κιθαρίζει φαῦλος ὤν, ἄλλους κιθαρίζων φαυλότατος ὢν δείκνυται.  Κλέαρχος δ' ἐν δευτέρῳ περὶ φιλίας ' Στρατόνικος, ' φησίν, '. ὁ κιθαριστὴς ἀναπαύεσθαι μέλλων ἐκέλευεν ἀεὶ τὸν παῖδα προσφέρειν αὑτῷ πιεῖν: “οὐχ ὅτι διψῶ,” φησίν, “ἵνα δὲ μὴ διψήσω.” ἐν δὲ Βυζαντίῳ</TextUnit>
    <TextUnit id="2063" loc="350a">κιθαρῳδοῦ τὸ μὲν προοίμιον ᾄσαντος εὖ, ἐν δὲ τοῖς λοιποῖς ἀποτυγχάνοντος, ἀναστὰς ἐκήρυξεν “ὃς ἂν καταμηνύσῃ τὸν τὸ προοίμιον ᾄσαντα κιθαρῳδόν, λήψεται χιλίας δραχμάς.” ἐρωτηθεὶς δ' ὑπό τινος τίνες εἰσὶν οἱ μοχθηρότατοι, τῶν ἐν Παμφυλίᾳ Φασηλίτας μὲν ἔφησε μοχθηροτάτους εἶναι, Σιδήτας δὲ τῶν ἐν τῇ οἰκουμένῃ.' πάλιν δ': ἐπερωτηθείς, ὥς φησιν ̔Ηγήσανδρος, πότερα Βοιωτοὶ βαρβαρώτεροι τυγχάνουσιν ὄντες ἢ Θετταλοί, ' ̓Ηλείους</TextUnit>
    <TextUnit id="2064" loc="350b">ἔφησεν. ἀναστήσας δέ ποτε καὶ τρόπαιον ἐν τῇ διατριβῇ ἐπέγραψε ' κατὰ τῶν κακῶς κιθαριζόντων ἐρωτηθεὶς δὲ ὑπὸ τινος τίνα τῶν πλοίων ἀσφαλέστατά ἐστι, τὰ μακρὰ ἢ τὰ στρογγύλα, 'τὰ νενεωλκημένα ' εἶπεν. ἐν ̔Ρόδῳ δ' ἐπίδειξιν ποιούμενος, ὡς οὐδεὶς ἐπεσημήνατο, καταλιπὼν τὸ θέατρον ἐξῆλθεν εἰπὼν ' ὅπου τὸ ἀδάπανον οὐ ποιεῖτε, πῶς ἐγὼ ἐλπίζω παρ' ὑμῶν ἔρανον λήψεσθαι;' ' γυμνικοὺς δὲ ἀγῶνας, ' ἔφη, ' διατιθέτωσαν</TextUnit>
    <TextUnit id="2065" loc="350c">̓Ηλεῖοι, Κορίνθιοι δὲ θυμελικούς, ̓Αθηναῖοι δὲ σκηνικούς, εἰ δέ τις τούτων πλημμελοίη, μαστιγούσθωσαν Λακεδαιμόνιοι ἐπισκώπτων τὰς  παρ' αὐτοῖς ἀγομένας μαστιγώσεις, ὥς φησι Χαρικλῆς ἐν τῷ πρώτῳ περὶ τοῦ ἀστικοῦ ἀγῶνος. Πτολεμαίου δὲ τοῦ βασιλέως περὶ κιθαριστικῆς πρὸς αὐτὸν διαλεγομένου φιλονικότερον, ' ἕτερόν ἐστιν εἶπεν, ̔ ὦ βασιλεῦ, σκῆπτρον, ἕτερον δὲ πλῆκτρον, ὥς φησι Καπίτων ὁ ἐποποιὸς ἐν δ# τῶν πρὸς Φιλόπαππον ὑπομνημάτων, παρακληθεὶς</TextUnit>
    <TextUnit id="2066" loc="350d">δ' ἀκοῦσαί ποτε κιθαρῳδοῦ μετὰ τὴν ἀκρόασιν ἔφη:  τῷ δ' ἕτερον μὲν ἔδωκε πατήρ, ἕτερον δ' ἀνένευσε.  καί τινος εἰπόντος ' τὸ ποῖον;' ἔφη ' κακῶς μὲν κιθαρίζειν ἔδωκεν, ᾄδειν δὲ καλῶς ἀνένευσε δοκοῦ δέ ποτε καταπεσούσης καὶ ἀποκτεινάσης ἕνα τῶν πονηρῶν ' ἄνδρες ἔφη, ' δοκῶ, εἰσὶ θεοί: εἰ δὲ μή εἰσι, δοκοί εἰσιν.  ἀναγράφει δὲ καὶ τάδε μετὰ τὰ προειρημένα τοῦ ε Στρατονίκου ἀπομνημονευμάτων οὕτως.</TextUnit>
    <TextUnit id="2067" loc="350e">Στρατόνικος πρὸς τὸν Χρυσογόνου πατέρα λέγοντα ὅτι πάντα αὐτῷ ὑπάρχει οἰκεῖα: αὐτὸς μὲν γὰρ ἐργολάβος εἶναι, τῶν δὲ υἱῶν ὁ μὲν διδάξει, ὁ δὲ αὐλήσει, προσδεῖ γ', ἔφη ὁ Στρατόνικος, 'ἔτι ἑνός.' εἰπόντος δὲ 'τίνος;' θεάτρου, ἔφη, οἰκείου, ἐρομένου δέ τινος διὰ τί τὴν ̔Ελλάδα πᾶσαν περινοστεῖ , ἀλλ' οὐκ ἐν μιᾷ πόλει διαμένει, παρὰ τῶν Μουσῶν ἔφη εἰληφέναι τέλος τοὺς ̔́Ελληνας ἅπαντας, παρ' ὧν  πράττεσθαι μισθὸν ἀμουσίας. τὸν Φάωνα δὲ ἔφη</TextUnit>
    <TextUnit id="2068" loc="350f">αὐλεῖν οὐχ ἁρμονίαν, ἀλλὰ τὸν Κάδμον. προσποιουμένου δὲ εἶναι Φάωνος αὐλητικοῦ καὶ ἔχειν φάσκοντος Μεγαροῖ χορόν, ' ληρεῖς ἔφη: ' ἐκεῖ μὲν γὰρ οὐκ ἔχεις, ἀλλ' ἔχει.' μάλιστα δὲ θαυμάζειν ἔφη τὴν τοῦ σοφιστοῦ Σατύρου μητέρα, ὅτι ὃν οὐδεμία πόλις ἐνεγκεῖν οἵα τε δέκα ἡμέρας, ἐκείνη δέκα μῆνας ἤνεγκε. πυνθανόμενος δὲ ἐν ̓Ιλίῳ</TextUnit>
    <TextUnit id="2069" loc="351a">ἐπιδημεῖν αὐτὸν ἐν τοῖς ̓Ιλιείοις ' αἰεί ἔφησεν, ' ̓Ιλίῳ κακά Μυννάκου δ' αὐτῷ περὶ μουσικῆς διαμφισβητοῦντος οὐ προσέχειν αὐτῷ ἔφη, ὅτι ἀνώτερον τοῦ σφυροῦ λέγει, τὸν δὲ φαῦλον ἰατρὸν ἀπαυθημερίζειν ἔφη ποιεῖν εἰς ̔́Αιδου τοὺς θεραπευομένους. ἀπαντήσας δέ τινι τῶν γνωρίμων ὡς εἶδεν ἐσπογγισμένα τὰ ὑποδήματα καλῶς συνηχθέσθη ὡς πράττοντι κακῶς, νομίζων οὐκ ἂν οὕτως ἐσπογγίσθαι καλῶς, εἰ μὴ αὐτὸς ἐσπόγγισεν. ἐν Τειχιοῦντι δὲ τῆς Μιλήτου μιγάδων οἰκούντων ὡς</TextUnit>
    <TextUnit id="2070" loc="351b">ἑώρα πάντας τοὺς τάφους ξενικοὺς ὄντας '̔ ἀπίωμεν ἔφη, ' παῖ: ἐνταῦθα γὰρ οἱ ξένοι ἐοίκασιν ἀποθνῄσκειν, τῶν δ' ἀστῶν οὐδείς Ζήθου δὲ τοῦ κιθαριστοῦ διεξιόντος περὶ μουσικῆς, μόνῳ δὲ οὐκ ἔφη προσήκειν περὶ μουσικῆς λαλεῖν, ' ὅς γε, ' ἔφη, τὸ ἀμουσότατον τῶν ὀνομάτων εἵλου, εἰ σεαυτὸν ἀντ' ̓Αμφίονος Ζῆθον καλεῖς.'  Μακεδόνα δέ τινα κιθαρίζειν διδάσκων ἐκπικρανθεὶς ἐπὶ τῷ μηδὲν αὐτὸν ποιεῖν τῶν δεόντων ' εἰς Μακεδονίαν '</TextUnit>
    <TextUnit id="2071" loc="351c">ἔφη.  πρὸς βαλανείῳ ψυχρῷ καὶ φαύλῳ κεκοσμημένον ἰδὼν ἡρῷον λαμπρῶς ὡς ἐξῆλθεν λελουμένος κακῶς ' οὐ θαυμάζω ἔφη, ' ὅτι πολλοὶ ἀνάκεινται πίνακες: ἕκαστον γὰρ τῶν λουομένων ὡς σωθέντα ἀνατιθέναι ἐν Αἴνῳ δὲ ἔφη τοὺς μὲν ὀκτὼ μῆνας εἶναι ψῦχος, τοὺς δὲ τέτταρας χειμῶνα. ' τοὺς δὲ Ποντικοὺς ἐκ τοῦ πολλοῦ ἥκειν πόντου ὥσπερ ἐκ τοῦ ὀλέθρου. τοὺς δὲ ̔Ροδίους ἐκάλει λευκοὺς Κυρηναίους καὶ μνηστήρων πόλιν, τὴν δ' ̔Ηράκλειαν ̓Ανδροκόρινθον καὶ τὸ Βυζάντιον μασχάλην τῆς ̔Ελλάδος, τοὺς δὲ</TextUnit>
    <TextUnit id="2072" loc="351d">Λευκαδίους ἑώλους Κορινθίους, τοὺς δ' ̓Αμβρακιώτας Μεμβρακιώτας. ἐκ τῆς δ' ̔ ̔Ηρακλείας ὡς ἐξῄει τὰς πύλας καὶ περιεσκόπει, ἐρομένου τινὸς τί περισκοπεῖ , αἰσχύνεσθαι ἔφη μὴ ὀφθῇ, ὥσπερ ἐκ πορνείου ἐξιών. ἰδὼν δ' ἐν τῷ κύφωνι δεδεμένους δύο ' ὡς μικροπολιτικόν ἔφη, ' τὸ μὴ δύνασθαι συμπληρῶσαι.' πρὸς δὲ ἁρμονικόν τινα, κηπουρὸν ὄντα πρότερον, ἀμφισβητοῦντ' αὐτῷ περὶ ἁρμονίας ἔφη:   ἄρδοι τις ἣν ἕκαστος εἰδείη τέχνην,</TextUnit>
    <TextUnit id="2073" loc="351e">ἐν Μαρωνείᾳ δὲ συμπίνων τισὶν ἐθέλειν ἔφη γνῶναι κατὰ τίνα τόπον ἐστὶ τῆς πόλεως, ἐὰν κατακαλύψαντες ἄγωσιν. εἶθ' ὡς ἦγον καὶ ἠρώτων, ' κατὰ τὸ καπηλεῖον ἔφη, ὅτι καπηλεῖα ἐδόκει εἶναι ἡ Μαρώνεια, τὸν δὲ Τηλεφάνην, ἐπεὶ ἀναφυσᾶν ἤρχετο παρακατακείμενος, ' ἄνω ἔφη, ' ὡς οἱ ἐρυγγάνοντες.' τοῦ δὲ βαλανέως ἐν Καρδίᾳ ῥύμμα γῆν μοχθηρὰν καὶ ὕδωρ ἁλμυρὸν παρέχοντος, πολιορκεῖσθαι ἔφη κατὰ γῆν καὶ κατὰ θάλατταν.  νικήσας δ' ἐν Σικυῶνι τοὺς ἀνταγωνιστὰς ἀνέθηκεν εἰς τὸ</TextUnit>
    <TextUnit id="2074" loc="351f">̓Ασκληπιεῖον τρόπαιον ἐπιγράψας: ' Στρατόνικος ἀπὸ τῶν κακῶς κιθαριζόντων.' ᾄσαντος δέ τινος, ἤρετο τίνος τὸ μέλος, εἰπόντος δ' ὅτι Καρκίνου, ' πολύ γε μᾶλλον ἔφη, ' ἢ ἀνθρώπου ἐν Μαρωνείᾳ δ' ἔφη οὐ γίνεσθαι ἔαρ, ἀλλ' ἀλέαν. ἐν Φασήλιδι δὲ πρὸς τὸν παῖδα διαμφισβητοῦντος τοῦ βαλανέως περὶ τοῦ ἀργυρίου ἦν γὰρ νόμος πλείονος</TextUnit>
    <TextUnit id="2075" loc="352a">λούειν τοὺς ξένους ' ὦ μιαρέ , ' ἔφη, ' παῖ, παρὰ χαλκοῦν με μικροῦ Φασηλίτην ἐποίησας.' πρὸς δὲ τὸν ἐπαινοῦντα ἵνα λάβῃ τι, αὐτὸς ἔφη μείζων εἶναι πτωχός, ἐν μικρᾷ δὲ πόλει διδάσκων ἔφη ' αὕτη οὐ πόλις ἐστίν, ἀλλὰ μόλις ἐν Πέλλῃ δὲ πρὸς φρέαρ προσελθὼν ἠρώτησεν εἰ πότιμόν ἐστιν. εἰπόντων δὲ τῶν ἱμώντων ' ἡμεῖς γε τοῦτο  πίνομεν ' οὐκ ἄρ' ἔφη, ' πότιμόν ἐστιν ἐτύγχανον δ' οἱ ἄνθρωποι χλωροὶ ὄντες. ἐπακούσας δὲ τῆς ' ̓Ωδῖνος τῆς Τιμοθέου ' εἰ δ' ἐργολάβον ἔφη, : ἔτικτεν καὶ μὴ θεόν, ποίας ἂν ἠφίει φωνάς.'</TextUnit>
    <TextUnit id="2076" loc="352b">Πολυίδου δὲ σεμνυνομένου ὡς ἐνίκησε Τιμόθεον ὁ μαθητὴς αὐτοῦ Φιλωτᾶς, θαυμάζειν ἔφη, ' εἰ ἀγνοεῖς ὅτι αὐτὸς μὲν ψηφίσματα ποιεῖ, Τιμόθεος δὲ νόμους.' πρὸς ̓́Αρειον δὲ τὸν ψάλτην ὀχλοῦντά τι αὐτὸν ' ψάλλ' ἐς κόρακας ἔφη. ἐν Σικυῶνι δὲ πρὸς νακοδέψην γεγενημένον, ἐπεὶ ἐλοιδορεῖτό τι αὐτῷ καὶ ' κακόδαιμον ' ἔφη, ' νακόδαιμον ' ἔφη. τοὺς δὲ ̔Ροδίους ὁ αὐτὸς Στρατόνικος σπαταλῶνας καὶ θερμοπότας θεωρῶν ἔφη αὐτοὺς λευκοὺς εἶναι Κυρηναίους. καὶ αὐτὴν δὲ τὴν</TextUnit>
    <TextUnit id="2077" loc="352c">̔Ρόδον ἐκάλει μνηστήρων πόλιν, χρώματι μὲν εἰς ἀσωτίαν διαλλάττειν ἐκείνων ἡγούμενος αὐτούς, ὁμοιότητι δ' εἰς καταφέρειαν ἡδονῆς τὴν πόλιν μνηστήρων εἰκάζων. ζηλωτὴς δὲ τῶν εὐτραπέλων λόγων τούτων ἐγένετο ὁ Στρατόνικος Σιμωνίδου τοῦ ποιητοῦ, ὥς φησιν ̓́Εφορος ἐν δευτέρῳ περὶ εὑρημάτων, φάσκων καὶ Φιλόξενον τὸν Κυθήριον περὶ τὰ ὅμοια ἐσπουδακέναι. Φαινίας δ' ὁ περιπατητικὸς ἐν δευτέρῳ περὶ ποιητῶν Στρατόνικος, , φησίν, ' ὁ ̓Αθηναῖος δοκεῖ τὴν πολυχορδίαν εἰς τὴν  ψιλὴν κιθάρισιν πρῶτος εἰσενεγκεῖν καὶ πρῶτος μαθητὰς τῶν ἁρμονικῶν ἔλαβε καὶ διάγραμμα συνεστήσατο.</TextUnit>
    <TextUnit id="2078" loc="352d">ἦν δὲ καὶ ἐν τῷ γελοίῳ οὐκ ἀπίθανος φασὶ δὲ καὶ τελευτῆσαι αὐτὸν διὰ τὴν ἐν τῷ γελοίῳ παρρησίαν ὑπὸ Νικοκλέους τοῦ Κυπρίων βασιλέως φάρμακον πιόντα διὰ τὸ σκώπτειν αὐτοῦ τοὺς υἱούς.  τοῦ δ' ̓Αριστοτέλους τεθαύμακα, ὃν πολυθρύλητον πεποιήκασιν οἱ σοφοὶ οὗτοι, καλέ μου Δημόκριτε καὶ σὺ τῶν λόγων αὐτοῦ πρεσβεύεις ὡς καὶ τῶν ἄλλων φιλοσόφων τε καὶ ῥητόρων τῆς ἀκριβείας,</TextUnit>
    <TextUnit id="2079" loc="352e">πότε μαθὼν ἢ παρά τίνος ἀνελθόντος ἐκ τοῦ βυθοῦ Πρωτέως ἢ Νηρέως, τί ποιοῦσιν οἱ ἰχθύες ἢ πῶς κοιμῶνται ἢ πῶς διαιτῶνται. τοιαῦτα γὰρ συνέγραψεν ὡς εἶναι κατὰ τὸν κωμῳδιοποιὸν ' θαύματα μωροῖς.' φησὶν γάρ ὅτι κήρυκες μὲν καὶ πάντα τὰ ὀστρακόδερμα ἀνόχευτον αὐτῶν ἐστι τὸ γένος καὶ ὅτι ἡ πορφύρα καὶ ὁ κῆρυξ μακρόβια, ζῆν γὰρ τὴν πορφύραν ἔτη ἓξ</TextUnit>
    <TextUnit id="2080" loc="352f">πόθεν ἦν αὐτῷ εἰδέναι; καὶ ὅτι ἐπὶ πλεῖστον χρόνον ἐν ὀχείᾳ γίγνεται ἡ ἔχιδνα, καὶ ὅτι μέγιστον μὲν ἐστιν ἡ φάττα, δεύτερον δὲ ἡ οἰνάς, ἐλάχιστον δὲ ἡ τρυγών. πόθεν δ' ὅτι ὁ μὲν ἄρρην ἵππος ζῇ ἔτη πέντε καὶ τριάκοντα, ἡ δὲ θήλεια πλείω τῶν τεσσαράκοντα, βιῶσαι φήσας τινὰ καὶ ἑβδομήκοντα πέντε, ἱστορεῖ δ' ὅτι καὶ ἐκ τῆς τῶν  φθειρῶν ὀχείας αἱ κόνιδες γεννῶνται καὶ ὅτι ἐκ τοῦ σκώληκος μεταβάλλοντος γίνεται κάμπη ἐξ ἧς βομβυλιός, ἀφ' οὗ ὁ νεκύδαλλος ὀνομαζόμενος: ἀλλὰ μὴν καὶ τὰς μελίσσας βιοῦν φησι μέχρι ἐτῶν ἕξ, τινὰς δὲ καὶ ἑπτά. οὐκ ὦφθαι δέ φησιν οὔτε</TextUnit>
    <TextUnit id="2081" loc="353a">μέλισσαν οὔτε κηφῆνα ὀχεύοντας, ὅθεν οὐκ εἶναι διιδεῖν πότερα αὐτῶν ἄρρενα ἢ θήλεα, πόθεν δ' ὅτι οἱ ἄνθρωποι ἥσσονες μελισσῶν αἰεὶ γὰρ αὗται τὴν ἰσότητα τοῦ βίου τηροῦσιν, οὐ μεταβαλλόμεναι, ἀλλ' ἀγείρουσαι καὶ ἀδιδάκτως ποιοῦσαι. οἱ δ' ἄνθρωποι ἥσσονες μελισσῶν καὶ πλήρεις οἰήσεως ὡς ἐκεῖναι μέλιτος: πόθεν δ' ἐτήρησεν; ἐν δὲ τῷ περὶ μακροβιότητός φησιν ὅτι ὦπταί τις μυῖα ἔτη ἕξ ἢ ἑπτὰ ζήσασα. τίς γὰρ τούτων ἡ ἀπόδειξις;  ποῦ δὲ εἶδεν ἐκ κέρατος ἐλάφου κισσὸν ἀναφύντα; γλαῦκες δέ., φησί, καὶ κόρακες ἡμέρας</TextUnit>
    <TextUnit id="2082" loc="353b">ἀδυνατοῦσι βλέπειν διὸ νύκτωρ τὴν τροφὴν ἑαυτοῖς θηρεύουσι καὶ οὐ πᾶσαν νύκτα, ἀλλὰ τὴν ἀκρέσπερον, καὶ τὰς ἰδέας δὲ τῶν ὀφθαλμῶν αὐτῶν οὐκ ἐμφερεῖς εἶναι; τοῖς μὲν γὰρ γλαυκαί, τοῖς δὲ μέλαιναι, τοῖς δὲ χαροποί. ἀνθρώποις δὲ ὅτι παντοῖος ὁ ὀφθαλμὸς ἠθῶν τε διαφορὰς εἶναι περὶ τοὺς ὀφθαλμοὺς λέγει: τοὺς μὲν γὰρ αἰγωποὺς τῶν ἀνθρώπων πρὸς ὀξύτητα μὲν ὄψεως εὖ πεφυκέναι, τὰ δ' ἤθη βελτίστους εἶναι. καὶ τῶν ἄλλων τοὺς μὲν ἐκτὸς ἔχειν τοὺς ὀφθαλμούς, τοὺς δὲ ἐντός, ἄλλους δὲ μέσως. καὶ τοὺς μὲν ἐντὸς ὀξυωπεστάτους</TextUnit>
    <TextUnit id="2083" loc="353c">εἶναι, τοὺς δ' ἐκτὸς κακοηθεστάτους: οἱ  δὲ μέσως, φησίν, ἔχοντες ἐπιεικεῖς, εἶναι δέ τινας καὶ σκαρδαμυκτικούς, τοὺς δ' ἀτενεῖς, τοὺς δὲ μέσους: ἀβεβαίους δ' εἶναι τοὺς σκαρδαμυκτικούς, ἀναιδεῖς. δ' εἶναι τοὺς ἀτενεῖς: τοὺς δὲ μέσους βελτίστων ἠθῶν. μόνον τε ἄνθρωπον τῶν ζῴων τὴν καρδίαν ἔχειν ἐν τοῖς ἀριστεροῖς μέρεσι, τὰ δ' ἄλλα ἐν τῷ μέσῳ. καὶ τοὺς ἄρρενας τῶν θηλειῶν πλείονας ὀδόντας ἔχειν. τετηρῆσθαί δέ φησι τοῦτο καὶ ἐπὶ προβάτου καὶ ἐπὶ συὸς καὶ ἐπὶ αἰγός.</TextUnit>
    <TextUnit id="2084" loc="353d">τῶν δὲ ἰχθύων οὐδένα γεννᾶσθαι ὄρχεις ἔχοντα: μαστοὺς δὲ οὔτ' ἰχθὺν ἔχειν οὔτε ὄρνιθα, δελφῖνα δὲ μόνον οὐκ ἔχειν χολήν. ἔνιοι δέ, φησίν, ἐπὶ μὲν τῷ ἥπατι οὐκ ἔχουσιν χολήν, ἀλλὰ πρὸς τοῖς ἐντέροις, ὡς ἔλοψ καὶ συναγρὶς καὶ σμύραινα καὶ ξιφίας καὶ χελιδών. ἡ δὲ ἀμία παρ' ὅλον τὸ ἔντερον παρατεταμένην ἔχει τὴν χολήν, ἱέραξ δὲ καὶ ἰκτῖνος πρὸς τῷ ἥπατι καὶ τοῖς ἐντέροις: ὁ δ' αἰγοκέφαλος πρὸς τῷ ἥπατι καὶ τῇ κοιλίᾳ, περιστερὰ δὲ καὶ ὄρτυξ καὶ χελιδὼν οἱ μὲν πρὸς τοῖς</TextUnit>
    <TextUnit id="2085" loc="353e">ἐντέροις, οἱ δὲ πρὸς τῇ κοιλίᾳ, τὰ δὲ μαλακόδερμά φησι καὶ τὰ ὀστρακόδερμα καὶ τὰ σελαχώδη καὶ τὰ ἔντομα πλείονα χρόνον ὀχεύειν. δελφῖνα δὲ καί τινας τῶν ἰχθύων παρακατακλινομένους ὀχεύειν, καὶ εἶναι τῶν μὲν δελφίνων βραδεῖαν τὴν μῖξιν, τῶν δὲ ἰχθύων ταχεῖαν. ἔτι ὁ λέων, φησί, στερέμνια ἔχει τὰ ὀστᾶ , καὶ κοπτομένων αὐτῶν ὥσπερ ἐκ τῶν λίθων πῦρ ἐκλάμπειν. δελφὶς δὲ ὀστᾶ μὲν ἔχει καὶ οὐκ ἄκανθαν, τὰ δὲ σελάχη καὶ χόνδρον καὶ ἄκανθαν. τῶν δ' ἰχθύων</TextUnit>
    <TextUnit id="2086" loc="353f">.., τὰ μὲν εἶναι χερσαῖα, τὰ δὲ ἔνυδρα, τὰ δὲ πυριγενῆ. εἶναι δέ τινα καὶ ἐφήμερα καλούμενα, ἃ μίαν μόνην ἡμέραν ζῆν. τὰ δὲ ἀμφίβια εἶναι ὡς τὸν ποτάμιον ἵππον καὶ κροκόδειλον καὶ ἔνυδριν. πάντα τε τὰ ζῷα δύο ἡγεμόνας ἔχειν πόδας, καρκίνον δέ τέσσαρας, ὅσα δ' ἔναιμά ἐστι, φησί, τῶν ζῴων ἢ ἄποδά ἐστιν ἢ δίποδα ἢ τετράποδα, ὅσα δὲ τῶν τεσσάρων πλείονας ἔχει πόδας ἄναιμά ἐστι. διὸ καὶ πάντα τὰ κινούμενα τέτταρσι σημείοις κινεῖται: ἄνθρωπος μὲν β' ποσὶ καὶ β' χερσίν, ὄρνις δὲ β' ποσὶ καὶ β' πτέρυξιν, ἔγχελυς καὶ γόγγρος δύο πτερυγίοις καὶ δύο</TextUnit>
    <TextUnit id="2087" loc="354a">καμπαῖς. ἔτι τῶν ζῴων τὰ μὲν ἔχει χεῖρας, ὡς ἄνθρωπος, τὰ δὲ δοκεῖ, ὡς πίθηκος: οὐδὲν γὰρ τῶν ἀλόγων ζῴων δίδωσι καὶ λαμβάνει, πρὸς ἅπερ αἱ χεῖρες ὄργανα δέδονται, πάλιν τῶν ζῴων τὰ μὲν ἄρθρα ἔχει, ὡς ἄνθρωπος, ὄνος, βοῦς, τὰ δὲ ἄναρθρά ἐστιν, οἷον ὄφεις, ὄστρεα, πλεύμονες. πολλά τε τῶν ζῴων οὐ κατὰ πᾶσαν ὥραν φαίνεται, οἷον τὰ φωλεύοντα, καὶ ὅσα δὲ μὴ φωλεύει οὐκ αἰεὶ φαίνεται, οἷον χελιδόνες καὶ πελαργοί.  πολλὰ δὲ ἔχων ἔτι λέγειν περὶ ὧν ἐλήρησεν ὁ</TextUnit>
    <TextUnit id="2088" loc="354b">φαρμακοπώλης παύομαι, καίτοι εἰδὼς καὶ ̓Επίκουρον τὸν φιλαληθέστατον ταῦτ' εἰπόντα περὶ αὐτοῦ ἐν τῇ περὶ ἐπιτηδευμάτων ἐπιστολῇ, ὅτι καταφαγὼν τὰ πατρῷα ἐπὶ στρατείαν ὥρμησε καὶ ὅτι ἐν ταύτῃ κακῶς πράττων ἐπὶ τὸ φαρμακοπωλεῖν ἦλθεν εἶτα ἀναπεπταμένου τοῦ Πλάτωνος  περιπάτου, φησί, παραβαλὼν ἑαυτὸν προσεκάθισε τοῖς λόγοις, οὐκ ὢν ἀφυής, καὶ κατὰ μικρὸν εἰς</TextUnit>
    <TextUnit id="2089" loc="354c">τὴν θεωρουμένην ἕξιν ἦλθεν. οἶδα δὲ ὅτι ταῦτα μόνος ̓Επίκουρος εἴρηκεν κατ' αὐτοῦ, οὔτε δ' Εὐβουλίδης, ἀλλ' οὐδὲ Κηφισόδωρος τοιοῦτόν τι ἐτόλμησεν εἰπεῖν κατὰ τοῦ Σταγειρίτου, καίτοι καὶ συγγράμματα ἐκδόντες κατὰ τἀνδρός. ἐν δὲ τῇ αὐτῇ ἐπιστολῇ ὁ ̓Επίκουρος καὶ Πρωταγόραν φησὶ τὸν σοφιστὴν ἐκ φορμοφόρου καὶ ξυλοφόρου πρῶτον μὲν γενέσθαι γραφέα Δημοκρίτου: θαυμασθέντα δ' ὑπ' ἐκείνου ἐπὶ ξύλων τινὶ ἰδίᾳ συνθέσει ἀπὸ ταύτης τῆς ἀρχῆς ἀναληφθῆναι ὑπ' αὐτοῦ καὶ διδάσκειν ἐν κώμῃ τινὶ γράμματα, ἀφ' ὧν ἐπὶ τὸ</TextUnit>
    <TextUnit id="2090" loc="354d">σοφιστεύειν ὁρμῆσαι. κἀγὼ δέ, ἄνδρες συνδαιταλῆς, ἀπὸ τῶν πολλῶν τούτων λόγων τὴν ὁρμὴν ἔχω ἐπὶ τὸ ἤδη γαστρίζεσθαι. εἰπόντος οὖν τινος ἔτι παρασκευάζεσθαι τοὺς μαγείρους διὰ τὴν πολλὴν τῶν λόγων ἑστίασιν ἵνα μὴ ψυχρὰ παρατιθῶσιν οὐδεὶς γὰρ ἂν φάγοι ψυχρῶν, ὁ Κύνουλκος ἔφη:  κατὰ τὸν ̓Αλέξιδος τοῦ κωμῳδιοποιοῦ Μίλκωνα.  ἐγὼ ̔ φησιν'  κἂν μὴ παραθῶσι θερμά, τἀγαθὸν Πλάτων ἁπανταχοῦ φης' ἀγαθὸν εἶναι, μανθάνεις; τὸ δ' ἡδὺ πάντως ἡδὺ κἀκεῖ κἀνθάδε.</TextUnit>
    <TextUnit id="2091" loc="354e">οὐκ ἀχαρίτως δὲ καὶ Σφαῖρον τὸν συσχολάσαντα μὲν Χρυσίππῳ παρὰ Κλεάνθει, μετάπεμπτον δὲ  γενόμενον εἰς ̓Αλεξάνδρειαν ὑπὸ τοῦ βασιλέως Πτολεμαίου, κηρίνων ποτὲ ἐν τῷ δείπνῳ παρατεθεισῶν ὀρνίθων ἐκτείναντα τὰς χεῖρας ἐπισχεθῆναι ὑπὸ τοῦ βασιλέως, ὡς ψεύδει συγκατατιθέμενον. τὸν δ' εὐστόχως ἀποφήνασθαι εἰπόντα οὐ τούτῳ συγκατατίθεσθαι ὅτι εἰσὶν ὄρνεις, ἀλλ' ὅτι εὔλογόν ἐστι ταύτας ὄρνεις εἶναι. διαφέρειν</TextUnit>
    <TextUnit id="2092" loc="354f">δὲ τὴν καταληπτικὴν φαντασίαν τοῦ εὐλόγου: τὴν μὲν γὰρ ἀδιάψευστον εἶναι, τὸ δ' εὔλογον κἂν ἄλλως ἀποβαίνειν. καὶ ἡμῖν οὖν κατὰ τὴν καταληπτικὴν φαντασίαν καὶ τῶν κηρίνων περιενεχθήτω, ἵνα κἂν κατὰ τὴν ὄψιν πλανᾶσθαι δυνώμεθα μὴ πάντα λαλῶμεν.</TextUnit>
    <TextUnit id="2093" loc="355a">καὶ μελλόντων ἤδη δειπνεῖν ἐπισχεῖν ἐκέλευσεν ὁ Δάφνος, ἐπειπὼν τὸ ἐκ Μαμμακύθου ἢ Αὐρῶν Μεταγένους ἰαμβεῖον   ὥσπερ ἐπειδὰν δειπνῶμέν που, τότε πλεῖστα  λαλοῦμεν ἅπαντες. κἀγὼ φημι ἐνδεῶς εἰρῆσθαι τὸν περὶ ἰχθύων λόγον, πολλὰ εἰρηκότων καὶ ̓Ασκληπιαδῶν παίδων, Φιλοτίμου λέγω ἐν τοῖς περὶ τροφῆς καὶ Μνησιθέου τοῦ ̓Αθηναίου, ἔτι δὲ Διφίλου τοῦ Σιφνίου οὗτος γὰρ ἐν τῷ ἐπιγραφομένῳ περὶ τῶν προσφερομένων</TextUnit>
    <TextUnit id="2094" loc="355b">τοῖς νοσοῦσι καὶ τοῖς ὑγιαίνουσί φησιν ὅτι τῶν θαλασσίων ἰχθύων οἱ μὲν πετραῖοί εἰσιν εὔφθαρτοι, εὔχυλοι, σμηκτικοί, κοῦφοι, ὀλιγότροφοι, οἱ δὲ πελάγιοι δυσφθαρτότεροι, πολύτροφοι, δυσοικονόμητοι. καὶ τῶν πετραίων ὁ  φύκης καὶ ἡ φυκίς, ἁπαλώτατα ἰχθύδια ὄντα, ἄβρωμα καὶ εὔφθαρτά ἐστιν, ἡ δὲ πέρκη τούτοις προσεοικυῖα κατὰ τόπους ὀλίγῳ διαλλάττει. οἱ δὲ κωβιοὶ ἀναλογοῦσι τῇ πέρκῃ: ὧν οἱ μικροὶ καὶ οἱ λευκοὶ ἁπαλοί εἰσιν, ἄβρωμοι, εὔχυλοι, εὔπεπτοι:</TextUnit>
    <TextUnit id="2095" loc="355c">οἱ δὲ χλωροὶ καλοῦνται δὲ καυλίναι ξηροί εἰσι καὶ ἀλιπεῖς. αἱ δὲ χάνναι ἁπαλόσαρκοι, σκληρότεραι δὲ τῆς πέρκης. ὁ δὲ σκάρος ἁπαλόσαρκος , ψαθυρός, γλυκύς, κοῦφος, εὔπεπτος, εὐανάδοτος, εὐκοίλιος. τούτων δὲ ὁ πρόσφατος ὕποπτος, ἐπειδὴ τοὺς θαλαττίους λαγὼς θηρεύοντες σιτοῦνται: διὸ καὶ τὰ ἐντὸς χολέρας ποιητικὰ ἔχει. ἡ δὲ καλουμένη κηρὶς ἁπαλόσαρκος, εὐκοίλιος,</TextUnit>
    <TextUnit id="2096" loc="355d">εὐστόμαχος: ὁ δὲ χυλὸς αὐτῆς παρυγραίνει καὶ σμήχει. ὀρφὸς ἢ ὀρφὼς εὔχυλος, πολύχυλος, γλίσχρος, δύσφθαρτος, πολύτροφος, οὐρητικός: τὰ δὲ πρὸς τῇ κεφαλῇ αὐτοῦ γλίσχρα, εὔπεπτα, τὰ δὲ σαρκώδη δύσπεπτα, βαρύτερα: ἁπαλώτερον δὲ τὸ οὐραῖον φλέγματος δ' ἐστὶ δραστικὸς ὁ ἰχθὺς καὶ δύσπεπτος. αἱ δὲ σφύραιναι τῶν γόγγρων εἰσὶ τροφιμώτεραι. ἡ δὲ λιμναία ἔγχελυς τῆς θαλασσίας ἐστὶν εὐστομωτέρα καὶ πολυτροφωτέρα. τῷ δὲ μελανούρῳ ἀναλογεῖ ὁ χρύσοφρυς.</TextUnit>
    <TextUnit id="2097" loc="355e">σκορπίοι δὲ οἱ πελάγιοι καὶ κιρροὶ τροφιμώτεροι τῶν τεναγωδῶν τῶν ἐν τοῖς αἰγιαλοῖς τῶν μεγάλων. σπάρος δὲ δριμύς, ἁπαλόσαρκος, ἄβρωμος, εὐστόμαχος, οὐρητικός, ἑφθὸς μὲν  οὐκ ἄπεπτος, ταγηνιστὸς δὲ δύσπεπτος. τρίγλη εὐστόμαχος, παραστύφουσα, σκληρόσαρκος, δύσφθαρτος, ἐφεκτικὴ κοιλίας καὶ μάλιστα ἡ ἐξ ἀνθράκων ἡ δὲ ἀπὸ τηγάνου βαρεῖα καὶ δύσπεπτος, κοινῶς δὲ πᾶσα αἵματος ἐκκριτική. συνόδους καὶ</TextUnit>
    <TextUnit id="2098" loc="355f">χάραξ τοῦ μὲν αὐτοῦ γένους εἰσί, διαφέρει δ' ὁ χάραξ. φάγρος γίνεται μὲν καὶ ποτάμιος, καλλίων δ' ἐστὶν ὁ θαλάττιος. καπρίσκος καλεῖται μὲν καὶ μῦς, βρωμώδης δ' ἐστὶ καὶ σκληρός, κιθάρου δ' ἐστὶ δυσπεπτότερος: δέρμα δ' ἔχει εὔστομον. ῥαφὶς ἢ βελόνη καλεῖται δὲ καὶ ἀβλεννής δύσπεπτος, ὑγρός, εὐκοίλιος. θρίσσα καὶ τὰ ὁμογενῆ, χαλκὶς καὶ ἐρίτιμος, εὐανάδοτα. κεστρεὺς δὲ γίνεται μὲν καὶ θαλάσσιος καὶ λιμναῖος</TextUnit>
    <TextUnit id="2099" loc="356a">καὶ ποτάμιος, οὗτος δέ, φησί, καλεῖται καὶ ὀξύρυγχος , κορακῖνος δ' ὁ ἐκ τοῦ Νείλου: ἥττων δ' ὁ μέλας τοῦ λευκοῦ καὶ ὁ ἑφθὸς τοῦ ὀπτοῦ: οὗτος γὰρ καὶ εὐστόμαχος καὶ εὐκοίλιος. σάλπη σκληρά, ἄστομος: κρείσσων δ' ἡ ἐν ̓Αλεξανδρείᾳ καὶ ἡ τῷ φθινοπώρῳ γινομένη ι ὑγρόν τι γὰρ καὶ λευκόν, ἔτι δὲ καὶ ἄβρωμον ἀνίησιν. ὁ γρύλλος ὅμοιος μὲν ἐστιν ἐγχέλει, ἄστομος δέ. ὁ δ' ἱέραξ σκληροσαρκότερος μὲν κόκκυγος, τοῖς δ' ἄλλοις ὅμοιος: καὶ ὁ κόραξ ἱέρακος σκληρότερος, οὐρανοσκόπος δὲ καὶ ὁ ἁγνὸς καλούμενος ἢ καὶ καλλιώνυμος</TextUnit>
    <TextUnit id="2100" loc="356b">βαρεῖς, βῶξ δὲ ἑφθὸς εὔπεπτος,  εὐανάδοτος, ὑγρὸν ἀνιείς, εὐκοίλιος: ὁ δ' ἀπ' ἀνθράκων γλυκύτερος καὶ ἁπαλώτερος. βάκχος εὔχυλος, πολύχυλος, εὔτροφος, τράγος οὐκ εὔχυλος, ἄπεπτος, βρωμώδης. ψῆττα, βούγλωσσοι εὔτροφοι καὶ ἡδεῖαι. τούτοις ἀναλογεῖ καὶ ὁ ῥόμβος. λευκίσκοι, κέφαλοι, κεστρεῖς, μυξῖνοι, χελλῶνες ὅμοιοί εἰσι κατὰ τὴν προσφοράν, τοῦ δὲ κεφάλου καταδεέστερός ἐστιν ὁ κεστρεύς, ἥσσων δὲ ὁ μυξῖνος, τελευταῖος ὁ χελλών. θυννὶς δὲ καὶ θύννος βαρεῖς καὶ πολύτροφοι. ὁ δὲ καλούμενος ἀκαρνὰν γλυκύς ἐστι καὶ παραστύφων, τρόφιμος</TextUnit>
    <TextUnit id="2101" loc="356c">δὲ καὶ εὐέκκριτος. ἡ δὲ ἀφύη βαρεῖά ἐστι καὶ δύσπεπτος: ὧν ἡ λευκὴ καλεῖται κωβῖτις. καὶ ὁ ἑψητὸς δέ, τὸ μικρὸν ἰχθύδιον, τοῦ αὐτοῦ γένους ἐστί. τῶν δὲ σελαχίων ὁ μὲν βοῦς κρεώδης, ὁ δὲ γαλεὸς κρείσσων ὁ ἀστερίας λεγόμενος: ὁ δὲ ἀλωπεκίας ὅμοιός ἐστι τῇ γεύσει τῷ χερσαίῳ ζῴῳ, διὸ καὶ τοῦ ὀνόματος ἔτυχε, καὶ ἡ βατὶς δὲ εὔστομος, ἡ δὲ ἀστερία βατὶς ἁπαλωτέρα καὶ εὔχυλος: ὁ δὲ λειόβατος δυσκοιλιώτερος καὶ βρωμώδης. ἡ δὲ νάρκη, δύσπεπτος οὖσα, τὰ μὲν</TextUnit>
    <TextUnit id="2102" loc="356d">κατὰ τὴν κεφαλὴν ἁπαλά τε καὶ εὐστόμαχα ἔχει, ἔτι δὲ εὔπεπτα, τὰ δὲ ἄλλα οὔ: κρείττονες δέ εἰσιν αἱ μικραὶ καὶ μάλιστα αἱ λιτῶς ἑψόμεναι. ἡ δὲ ῥίνη: καὶ αὐτὴ τῶν σελαχίων οὖσα, εὔπεπτός ἐστι καὶ κούφη. ἡ δὲ μείζων καὶ τροφιμωτέρα. κοινῶς δὲ πάντα τὰ σελάχια φυσώδη ἐστὶ καὶ κρεώδη καὶ δυσκατέργαστα πλεοναζόμενά τε τὰς ὄψεις ἀμβλύνει, ἡ δὲ σηπία καὶ ἑψομένη μὲν  ἁπαλὴ καὶ εὔστομος καὶ εὔπεπτος, ἔτι δ' εὐκοίλιος: ὁ δ' ἀπ': αὐτῆς χυλὸς λεπτυντικός ἐστιν αἵματος καὶ κινητικὸς τῆς δι' αἱμορροίδων ἐκκρίσεως.</TextUnit>
    <TextUnit id="2103" loc="356e">τευθὶς δὲ εὐπεπτοτέρα καὶ τρόφιμος, καὶ μᾶλλον ἡ μικρά: ἡ δὲ ἑφθὴ σκληροτέρα ἐστὶ καὶ οὐκ εὔστομος. ὁ δὲ πῶλυψ συνεργεῖ μὲν ἀφροδισίοις, σκληρὸς δ' ἐστὶ καὶ δύσπεπτος: ὁ δὲ μείζων τροφιμώτερος. παρυγραίνει δὲ καὶ κοιλίαν ἑψόμενος ἐπὶ πλεῖον καὶ τὸν στόμαχον ἵστησιν. ἐμφανίζει δὲ καὶ ̓́Αλεξις ἐν Παμφίλῃ τοῦ πολύποδος τὸ χρήσιμον λέγων ὧδε:   ἐρῶντι δέ, Κτήσων, τί μᾶλλον συμφέρει ὧν νῦν φέρων πάρειμι; κήρυκας, κτένας,</TextUnit>
    <TextUnit id="2104" loc="356f">βολβοὺς μέγαν τε πουλύπουν ἰχθῦς θ' ἁδρούς.  ἡ δὲ πηλαμὺς πολύτροφος μέν ἐστι καὶ βαρεῖα, οὐρητικὴ δὲ καὶ δύσπεπτος: ταριχευθεῖσα δὲ κυβίῳ ὁμοίως εὐκοίλιος καὶ λεπτυντική: ἡ δὲ μείζων συνοδοντὶς καλεῖται. ἀναλογῶν μέντοι ὁ χελιδονίας τῇ πηλαμύδι σκληρότερός ἐστιν. ἡ δὲ χελιδών ἡ τῷ πουλύπῳ ἐοικυῖα ἔχει τὸ ἀφ' αὑτῆς ὑγρὸν εὔχροιαν ποιοῦν καὶ κινοῦν αἷμα. ὁ δὲ</TextUnit>
    <TextUnit id="2105" loc="357a">ὄρκυνος βορβορώδης: καὶ ὁ μείζων προσέοικε τῷ χελιδονίᾳ κατὰ τὴν σκληρότητα, τὰ δὲ ὑπογάστρια αὐτοῦ καὶ ἡ κλεὶς εὔστομα καὶ ἁπαλά, οἱ δὲ κοσταὶ λεγόμενοι ταριχευθέντες εἰσὶ μέσοι, ξανθίας δ' ἐπὶ ποσὸν βρωμώδης ἐστὶν καὶ ἁπαλώτερος τοῦ ὀρκύνου. ταῦτα μὲν οὖν ὁ Δίφιλος εἴρηκεν. ὁ δὲ ̓Αθηναῖος Μνησίθεος ἐν τῷ περὶ ἐδεστῶν  τῶν μειζόνων φησὶν ἰχθύων γένος ὑφ' ὧν μὲν καλεῖσθαι τμητόν, ὑπ' ἄλλων δὲ πελάγιον, οἷον</TextUnit>
    <TextUnit id="2106" loc="357b">χρυσόφρυς καὶ γλαύκους καὶ φάγρους. εἰσὶ δὲ δυσκατέργαστοι: κατεργασθέντες δὲ πολλαπλασίαν τροφὴν παρέχουσι. τὸ δὲ τῶν ἀλεπιδώτων γένος, οἷον θύννων, σκόμβρων, θυννίδων, γόγγρων καὶ τῶν τοιούτων, συμβαίνει τούτοις καὶ ἀγελαίοις εἶναι. τὰ μὲν οὖν μήτε καθ' αὑτὰ φαινόμενα μήτ' ἐν ταῖς ἀγέλαις ἐκφερόμενα μᾶλλόν ἐστιν εὔπεπτα, οἷον γόγγροι καὶ καρχαρίαι καὶ τὰ τοιαῦτα, τὰ δὲ ἀγελαῖα γένη τῶν ἰχθύων τούτων τὴν μὲν ἐδωδὴν ἡδεῖαν ἔχει πίονα γάρ ἐστι, βαρεῖαν δὲ καὶ δυσκατέργαστον. διὸ καὶ ταριχεύεσθαι δύναται μάλιστα καὶ ἐστι τῶν ταριχηρῶν βέλτιστα γένη</TextUnit>
    <TextUnit id="2107" loc="357c">ταῦτα. χρήσιμοι δ' εἰσὶν ὀπτοί: τήκεται γάρ τὸ πιμελῶδες αὐτῶν. τὰ δὲ καλούμενα δαρτὰ τὸ μὲν ὅλον ἐστὶν ὅσα τραχεῖαν ἔχει τὴν ἐπίφυσιν τοῦ δέρματος, οὐ λεπίσιν, ἀλλ' οἷον ἔχουσιν αἱ βατίδες καὶ ῥῖναι. ταῦτα δὲ πάντα ἐστὶ μὲν εὔθρυπτα, οὐκ εὐώδη δέ: καὶ τροφὰς ἐμποιεῖ τοῖς σώμασιν ὑγράς, ὑπάγει δὲ καὶ τὰς κοιλίας μάλιστα πάντων τῶν ἑψομένων ἰχθύων τὰ δὲ ὀπτώμενα χείρονα. τὸ δὲ τῶν μαλακίων γένος, οἷον πολυπόδων τε καὶ σηπιῶν καὶ τῶν τοιούτων, τὴν μὲν σάρκα δύσπεπτον ἔχει: διὸ καὶ πρὸς ἀφροδισιασμοὺς</TextUnit>
    <TextUnit id="2108" loc="357d">ἁρμόττουσιν. αὐτοὶ μὲν γάρ εἰσι πνευματώδεις, ὁ δὲ τῶν ἀφροδισιασμῶν καιρὸς πνευματώδους προσδεῖται διαθέσεως, βελτίω δὲ ταῦτα γίνεται ἑψηθέντα. τὰς γάρ ὑγρότητας ἔχει πονηράς: ἰδεῖν γοῦν ἔστιν οἵας ἀφίησιν πλυνόμενα: ταύτας  οὖν ἡ ἕψησις ἐκκαλεῖται τῆς σαρκός, μαλακῆς γὰρ τῆς πυρώσεως καὶ μεθ' ὑγροῦ διδομένης οἱονεὶ πλύσις τις αὐτῶν γίνεται, τὰ δ' ὀπτώμενα καταξηραίνει τὰς ὑγρότητας: ἔτι δὲ καὶ τῆς σαρκὸς αὐτῶν φύσει σκληρᾶς οὔσης κατὰ λόγον οὕτως</TextUnit>
    <TextUnit id="2109" loc="357e">ἔχει γίνεσθαι αὐτά. ἀφύαι δὲ καὶ μεμβράδες καὶ τριχίδες καὶ τἄλλα ὅσων συγκατεσθίομεν τὰς ἀκάνθας, ταῦτα πάντα τὴν πέψιν φυσώδη ποιεῖ, τὴν δὲ τροφὴν δίδωσιν ὑγράν. τῆς οὖν πέψεως οὐχ ὁμαλιζούσης, ἀλλὰ τῶν μὲν σαρκῶν ἄγαν ταχὺ πεττομένων, τῆς δὲ ἀκάνθης σχολῇ διαλυομένης καὶ γὰρ ἅμα αἱ ἀφύαι καθ' αὑτὰς ἀκανθώδεις ἐμποδισμὸς αὐτῶν ἑκατέρου γίγνεται περὶ τὴν κατεργασίαν, εἶτα φῦσαι μὲν ἀπὸ τῆς πέψεως,</TextUnit>
    <TextUnit id="2110" loc="357f">ὑγρασίαι δὲ ἀπὸ τῆς τροφῆς συμβαίνουσι. βελτίω δ' ἐστὶν ἑψόμενα, τῆς δὲ κοιλίας ἐστὶν ἀνωμάλως ὑπακτικά, τὰ δὲ καλούμενα πετραῖα, κωβιοὶ καὶ σκορπίοι καὶ ψῆτται καὶ τὰ ὅμοια, τοῖς τε σώμασιν ἡμῶν ξηράν τε δίδωσι τροφὴν εὔογκα δ' ἐστὶ καὶ τρόφιμα καὶ πέττεται ταχέως καὶ οὐκ ἐγκαταλείπει περιττώματα πολλά πνευμάτων τε οὔκ ἐστι περιποιητικά, γίνεται δ' εὐπεπτότερον ἅπαν ὄψον ταῖς σκευασίαις ἁπλῶς ἀρτυθὲν τὰ δὲ πετραῖα καὶ τῇ ἡδονῇ ἁπλῶς σκευασθέντα. τούτοις δ' ὅμοιόν ἐστι γένος τὸ καλούμενον μαλακόσαρκον, κίχλαι καὶ κόσσυφοι καὶ τὰ ὅμοια, ἐστὶ δὲ ὑγρότερα μὲν ταῦτ' ἐκείνων, πρὸς δὲ τὰς</TextUnit>
    <TextUnit id="2111" loc="358a">ἀναλήψεις ἀπόλαυσιν ἔχει πλείω. τῆς μὲν κοιλίας καὶ τῆς οὐρήσεως ὑπακτικώτερα ταῦτ' ἐστὶν  ἐκείνων διὰ τὸ καὶ τὰς σάρκας ὑγροτέρας καὶ πλείους ἔχειν τῶν προειρημένων. χρὴ δὲ ἐὰν μὲν τὴν κοιλίαν βούληταί τις ὑπάγειν, ἕψοντα διδόναι: μετρίως δὲ ἐχούσης ὀπτηθέντα γίνεται τρόφιμα, πρὸς δὲ τὰς οὐρήσεις ἀμφοτέρως σκευασθέντα χρήσιμα, οἱ δὲ τόποι τῆς θαλάσσης ὅπου ποταμοὶ καὶ λίμναι συμβάλλουσιν, ἔτι δὲ τενάγη μεγάλα καὶ κόλποι θαλάττης εἰσίν, ἐνταῦθα μὲν πάντες οἱ ἰχθύες εἰσὶν ὑγρότεροι καὶ μᾶλλον πίονες ὑπάρχουσι καὶ ἐσθίεσθαι μὲν εἰσιν ἡδίους, πρὸς δὲ τὴν πέψιν καὶ τροφὴν γίνονται χείρους. ἐν δὲ</TextUnit>
    <TextUnit id="2112" loc="358b">τοῖς αἰγιαλοῖς τοῖς κειμένοις πρὸς τὰ πελάγη καὶ λίαν ἀναπεπταμένοις σκληροὶ καὶ λεπτοὶ καὶ κυματοπλῆγές εἰσιν οἱ πλείους. περὶ δὲ τὰς ἀγχιβαθεῖς, ἐν αἷς μὴ λίαν ἔγκειται μεγάλα πνεύματα, πρὸς δὲ τούτοις εἴ που καὶ πόλεις σύνεγγύς εἰσιν, ἐνταῦθα δ' ἔστι τὰ πλεῖστα γένη τῶν ἰχθύων ὁμαλῶς ἄριστα καὶ πρὸς ἡδονὴν καὶ πρὸς εὐπεψίαν καὶ πρὸς τὴν τροφὴν τοῦ σώματος, δύσπεπτοι δὲ καὶ βαρύτατοι τῶν θαλασσίων εἰσὶν οἱ μετεκβαίνοντες ἐκ τῆς θαλάσσης εἴς τε ποταμοὺς</TextUnit>
    <TextUnit id="2113" loc="358c">καὶ λίμνας, οἷον κεστρεὺς καὶ συλλήβδην τῶν ἰχθύων ὅσοι δύνανται βιοτεύειν ἐν ἀμφοτέροις τοῖς ὕδασι. τῶν δὲ τελείως ἐν τοῖς ποταμοῖς καὶ λίμναις βιοτευόντων ἀμείνους εἰσὶν οἱ ποτάμιοι: σῆψις γὰρ ὕδατος τὸ λιμναῖόν ἐστι. καὶ τῶν ποταμίων δ' αὐτῶν βέλτιστοί εἰσιν οἱ ἐν τοῖς ὀξυτάτοις τῶν ποταμῶν ὄντες οἵ τε πυροῦντες: οὗτοι γάρ οὐ γίνονται, ἐὰν μὴ ποταμὸς ὀξὺς ᾖ καὶ  ψυχρός, διαφέρουσι δὲ τῶν ποταμίων ἰχθύων εὐπεψίᾳ.  ταῦτα καὶ παρ' ἡμῶν ἔχετε, ἄνδρες φίλοι, ὀψωνησάντων κατὰ δύναμιν τὴν ἑαυτῶν ὑγιεινῶς.</TextUnit>
    <TextUnit id="2114" loc="358d">κατὰ γὰρ τὸν ̓Αντιφάνους Παράσιτον   ἐγὼ περὶ τὴν ὀψωνίαν μὲν οὐ πάνυ  ἐσπούδακ' οὐδ' αὖ συνέτεμον λίαν πόνον ὡς ἄν τις, ἄλλως ἐξενεχθεὶς ἐν πότῳ, ἐμοῦ διαβάλοι κραιπάλην ̔Ελληνικῶς.  ἀλλὰ μὴν οὐδὲ οὕτως εἰμὶ φίλιχθυς ὡς ὁ παρὰ τῷ αὐτῷ ποιητῇ ἐν Βουταλίωνι, ὅπερ δρᾶμα τῶν ̓Αγροίκων ἐστὶν ἑνὸς διασκευή, φησὶ γάρ:  α. καὶ μὴν ἑστιάσω τήμερον ὑμᾶς ἐγώ σὺ δ' ἀγοράσεις ἡμῖν λαβών,</TextUnit>
    <TextUnit id="2115" loc="358e">πίστ', ἀργύριον. π. ἄλλως γὰρ οὐκ ἐπίσταμαι  χρηστῶς ἀγοράζειν. α. φράζε δή, Φιλούμενε,  ὄψῳ τίνι χαίρεις;φ. πᾶσι. α. καθ' ἕκαστον λέγε,  ἰχθὺν τίν' ἡδέως φάγοις ἄν;φ. εἰς ἀγρὸν  ἦλθεν φέρων ποτ' ἰχθυοπώλης μαινίδας καὶ τριγλίδας, καὶ νὴ Δί' ἤρεσεν σφόδρα  ἡμῖν ἅπασιν. α. εἶτα καὶ νῦν, εἰπέ μοι,  τούτων φάγοις ἄν;φ. κἄν τις ἄλλος μικρὸς ᾖ: ' τοὺς γὰρ μεγάλους τούτους ἅπαντας νενόμικα ἀνθρωποφάγους ἰχθῦς. α. τί φής, ὦ φίλτατε;</TextUnit>
    <TextUnit id="2116" loc="358f">ἀνθρωποφάγους, πῶς; π. οὓς ἂν ἄνθρωπος φάγοι  δῆλον ὅτι: ταῦτα δ' ἐστὶν ̔ ̔Ελένης βρώματα,ἅ φησιν οὗτος, μαινίδας καὶ τριγλίδας.  ἐν δὲ τῷ ̓Αγροίκῳ ̔Εκάτης βρώματα ἔφη τὰς μαινίδας εἶναι καὶ τὰς τριγλίδας. ἐκφαυλίζων δὲ καὶ ̓́Εφιππος τοὺς μικροὺς τῶν ἰχθύων ἐν Φιλύρᾳ φησί:   παππία, βούλει δραμὼν</TextUnit>
    <TextUnit id="2117" loc="359a">εἰς τὴν ἀγορὰν κἆτ' ἀγοράσαι μοι—β. φράζε τί. α. ἰχθῦς φρονοῦντας, ὦ πάτερ: μὴ μοι βρέφη. β. οὐκ οἶσθ' ὁτιὴ τἀργύριόν ἐστ' ἰσάργυρον;  ἥδιστος δ' ἐστὶ καὶ ὁ παρὰ τῷ αὐτῷ ποιητῇ ἐν τοῖς ̓Οβελιαφόροις νεανίσκος κατασμικρύνων ἅπαντα τὰ περὶ τὴν ὀψωνίαν καὶ λέγων ὧδε:   ἀλλ' ἀγόρασον εὐτελῶς: ἅπαν γὰρ ἱκανόν ἐστι. β. φράζ', ὦ δέσποτα.  α. μὴ πολυτελῶς, ἀλλὰ καθαρείως, ὅ τι ἂν ᾖ</TextUnit>
    <TextUnit id="2118" loc="359b">ὁσίας ἕνεκ' ἀρκεῖ τευθίδια, σηπίδια: κἂν κάραβός τις ᾖ λαβεῖν, εἷς ἀρκέσει ἢ δύ': ἐπὶ τὴν τράπεζαν ἐγχελύδια  Θήβηθεν ἐνίοτ' ἔρχεται: τούτων λαβέ.  ἀλεκτρυόνιον, φάττιον, περδίκιον, τοιαῦτα, δασύπους ἄν τις εἰσέλθῃ, φέρε. β. ὡς μικρολόγος εἶ. α. σὺ δέ γε λίαν πολυτελής:   πάντως κρέ' ἡμῖν ἔστι. β. πότερ' ἔπεμψέ τις; α. οὔκ, ἀλλ' ἔθυσεν ἡ γυνή: τὸ μοσχίον τὸ τῆς Κορώνης αὔριον δειπνήσομεν.</TextUnit>
    <TextUnit id="2119" loc="359c">ὁ δὲ παρὰ Μνησιμάχῳ ἐν τῷ ὁμωνύμῳ δράματι Δύσκολος φιλάργυρος ὢν σφόδρα πρὸς τὸν ἀσωτευόμενον νεανίσκον φησίν   ἀλλ' ἀντιβολῶ ς', ἐπίταττέ μοι μὴ πόλλ' ἄγαν, μηδ' ἄγρια λίαν μηδ' ἐπηργυρωμένα,  μέτρια δέ, τῷ θείῳ σεαυτοῦ. β. πῶς ἔτι  μετριώτερ', ὦ δαιμόνι'; α. ὅπως; σύντεμνε καὶ  ἐπεξαπάτα με:: τούς μὲν ἰχθῦς μοι κάλει</TextUnit>
    <TextUnit id="2120" loc="359d">ἰχθύδι' ὄψον δ' ἂν λέγῃς ἕτερον, κάλει  ὀψάριον. ἥδιον γὰρ ἀπολοῦμαι πολύ.   ἐπεὶ δὲ κατὰ θεὸν ἐν τοῖς προκειμένοις, φίλτατε Οὐλπιανέ, ἢ ὑμεῖς, γραμματικῶν παῖδες, εἴπατέ μοι τίνι ἐννοίᾳ ὁ ̓́Εφιππος ἐν τοῖς προειρημένοις ἔφη:  τὸ μοσχίον τὸ τῆς Κορώνης αὔριον δειπνήσομεν.  ἐγὼ γὰρ οἴομαι ἱστορίαν τινὰ εἶναι καὶ ποθῶ μαθεῖν. καὶ ὁ Πλούταρχος ἔφη ̔Ροδιακὴν εἶναι λεγομένην ἱστορίαν, ἣν ἐπὶ τοῦ παρόντος ἀποστοματίζειν</TextUnit>
    <TextUnit id="2121" loc="359e">οὐ δύνασθαι τῷ πάνυ πρὸ πολλοῦ ἐντετυχηκέναι τῷ ταῦτα περιέχοντι βιβλίῳ.  οἶδα δὲ Φοίνικα τὸν Κολοφώνιον ἰαμβοποιὸν μνημονεύοντά τινων ἀνδρῶν ὡς ἀγειρόντων τῇ κορώνῃ, καὶ λέγοντα ταῦτα:    ἐσθλοί, κορώνῃ χεῖρα πρόσδοτε κριθέων τῇ παιδὶ τἀπόλλωνος ἢ λέκος πυρῶν ἢ ἄρτον ἢ ἤμαιθον ἢ ὅ τι τις χρῄζει,  δότ', ὦγαθοί, τι τῶν ἕκαστος ἐν χερσὶν ἔχει κορώνῃ: χἄλα λήψεται χόνδρον  φιλεῖ γὰρ αὕτη πάγχυ ταῦτα δαίνυσθαι:</TextUnit>
    <TextUnit id="2122" loc="359f">ὁ νῦν ἅλας δοὺς αὖθι κηρίον δώσει.'  ὦ παῖ, θύρην ἄγκλινε: πλοῦτος ἤκουσε,  καὶ τῇ κορώνῃ παρθένος φέρει σῦκα.  θεοί, γένοιτο πάντ' ἄμεμπτος ἡ κούρη  κἀφνειὸν ἄνδρα κὠνομαστὸν ἐξεύροι: καὶ τῷ γέροντι πατρὶ κοῦρον εἰς χεῖρας καὶ μητρὶ κούρην εἰς τὰ γοῦνα κατθείη,</TextUnit>
    <TextUnit id="2123" loc="360a">θάλος τρέφειν γυναῖκα τοῖς κασιγνήτοις.  ἐγὼ δ' ὅκου πόδες φέρουσιν, εὐφθόγγοις:  ἀμείβομαι Μούσῃσι πρὸς θύρῃς' ᾄδων καὶ δόντι καὶ μὴ δόντι πλέονα τῶν αἰτέω,  καὶ ἐπὶ τέλει δὲ τοῦ ἰάμβου φησὶν   ἀλλ', ὦγαθοί, ἐπορέξαθ' ὧν μυχὸς πλουτεῖ: δός, ὧ ἄναξ, δὸς καὶ σὺ πότνα μοι νύμφη:  νόμος κορώνῃ χεῖρα δοῦν: ἐπαιτούσῃ. τοιαῦτ' ἀείδω, δός τι καὶ καταχρήσει.</TextUnit>
    <TextUnit id="2124" loc="360b">κορωνισταὶ δὲ ἐκαλοῦντο οἱ τῇ κορώνῃ ἀγείροντες, ὥς φησι Πάμφιλος ὁ ̓Αλεξανδρεὺς ἐν τοῖς περὶ ὀνομάτων καὶ τὰ ᾀδόμενα δὲ ὑπ' αὐτῶν κορωνίσματα καλεῖται, ὡς ἱστορεῖ ̔Αγνοκλῆς ὁ ̔Ρόδιος  ἐν Κορωνισταῖς.  καὶ χελιδονίζειν δὲ καλεῖται παρὰ ̔Ροδίοις ἀγερμός τις ἄλλος, περὶ οὗ φησι Θέογνις ἐν β' περὶ τῶν ἐν ̔Ρόδῳ θυσιῶν γράφων οὕτως: ' εἶδος δέ τι τοῦ ἀγείρειν χελιδονίζειν ξ</TextUnit>
    <TextUnit id="2125" loc="360c">̔Ρόδιοι καλοῦσιν, ὃ γίνεται τῷ Βοηδρομιῶνι μηνί. χελιδονίζειν δὲ λέγεται διὰ τὸ εἰωθὸς ἐπιφωνεῖσθαι:   ἦλθ', ἦλθε χελιδὼν  καλὰς ὧρας ἄγουσα, καὶ καλοὺς ἐνιαυτούς,  ἐπὶ γαστέρα λευκά, κἠπὶ νῶτα μέλαινα,  παλάθαν σὺ προκύκλει ἐκ πίονος οἴκου οἴνου τε δέπαστρον τυρῶν: τε κάνυστρον. καὶ πύρωνα χελιδὼν καὶ λεκιθίταν  οὐκ ἀπωθεῖται, πότερ': ἀπίωμες ἢ λαβώμεθα; εἰ μέν τι δώσεις: εἰ δὲ μή, οὐκ ἐάσομες,  ἢ τὰν θύραν φέρωμες ἢ τὸ ὑπέρθυρον ἢ τὰν γυναῖκα τὰν ἔσω καθημέναν:</TextUnit>
    <TextUnit id="2126" loc="360d">μικρὰ μὲν ἐστι, ῥᾳδίως νιν οἴσομες. ἂν δὴ φέρῃς τι,  μέγα δή τι φέροις.  ἄνοιγ' ἄνοιγε τὰν θύραν χελιδόνι: οὐ γὰρ γέροντές ἐσμεν, ἀλλὰ παιδία.  τὸν δὲ ἀγερμὸν τοῦτον κατέδειξε πρῶτος  Κλεόβουλος ὁ Λίνδιος ἐν Λίνδῳ χρείας γενομένης συλλογῆς χρημάτων. ἐπεὶ δὲ ̔ ̔Ροδιακῶν ἱστοριῶν ἐμνήσθημεν , ἰχθυολογήσων καὶ αὐτὸς ὑμῖν ἔρχομαι ἀπὸ τῆς καλῆς ̔Ρόδου, ἣν εὔιχθυν εἶναί φησιν ὁ ἥδιστος Λυγκεύς.</TextUnit>
    <TextUnit id="2127" loc="360e">̓Εργίας οὖν ὁ ̔Ρόδιος ἐν τοῖς περὶ τῆς πατρίδος προειπών τινα περὶ τῶν κατοικησάντων τὴν νῆσον Φοινίκων φησὶν ὡς οἱ περὶ Φάλανθον ἐν τῇ ̓Ιαλυσῷ πόλιν ἔχοντες ἰσχυροτάτην τὴν ̓Αχαίαν καλουμένην καὶ ὕδατος ἐγκρατεῖς ὄντες χρόνον πολὺν ἀντεῖχον ̓Ιφίκλῳ πολιορκοῦντι. ἦν γὰρ αὐτοῖς καὶ θέσφατον ἐν χρησμῷ τινι λελεγμένον ἕξειν τὴν χώραν, ἕως κόρακες λευκοὶ γένωνται καὶ ἐν τοῖς κρατῆρσιν ἰχθύες φανῶσιν. ἐλπίζοντες οὖν τοῦτ' οὐδέποτε ἔσεσθαι καὶ τὰ πρὸς τὸν πόλεμον ῥᾳθυμοτέρως εἶχον. ὁ δ' ̓́Ιφικλος πυθόμενος</TextUnit>
    <TextUnit id="2128" loc="360f">παρά τινος τὰ τῶν Φοινίκων λόγια καὶ ἐνεδρεύσας τοῦ Φαλάνθου πιστόν τινα πορευόμενον ἐφ' ὕδωρ, ᾧ ὄνομα ἦν Λάρκας, καὶ πίστεις πρὸς αὐτὸν ποιησάμενος, θηρεύσας ἰχθύδια ἐκ τῆς κρήνης καὶ ἐμβαλὼν εἰς ὑδρεῖον ἔδωκε τῷ Λάρκᾳ καὶ ἐκέλευσε φέροντα τὸ ὕδωρ τοῦτο ἐγχέαι εἰς τὸν κρατῆρα ὅθεν τῷ Φαλάνθῳ ᾠνοχοεῖτο. καὶ ὁ μὲν ἐποίησε</TextUnit>
    <TextUnit id="2129" loc="361a">ταῦτα: ὁ δὲ ̓́Ιφικλος κόρακας θηρεύσας καὶ ἀλείψας γύψῳ ἀφῆκεν. Φάλανθος δ' ἰδὼν τοὺς κόρακας ἐπορεύετο καὶ ἐπὶ τὸν κρατῆρα: ὡς δὲ καὶ τοὺς ἰχθῦς εἶδεν, ὑπέλαβε τὴν χώραν οὐκ ἔτι  αὑτῶν εἶναι καὶ ἐπεκηρυκεύσατο πρὸς τὸν ̓́Ιφικλον, ὑπόσπονδος ὑπεξελθεῖν ἀξιῶν μετὰ τῶν σὺν αὑτῷ. συγκαταθεμένου δὲ τοῦ ̓Ιφίκλου ἐπιτεχνᾶται ὁ Φάλανθος τοιόνδε τι: καταβαλὼν ἱερεῖα καὶ τὰς κοιλίας ἐκκαθάρας ἐν ταύταις ἐπειρᾶτο ἐξάγειν χρυσίον καὶ ἀργύριον: αἰσθόμενος δὲ ὁ ̓́Ιφικλος διεκώλυε. προφέροντός τε τοῦ Φαλάνθου τὸν</TextUnit>
    <TextUnit id="2130" loc="361b">ὅρκον ὃν ὤμοσεν, ἐάσειν ἐξάγεσθαι ὅ τι κα τᾷ γαστρὶ αἴρωνται, ἀντισοφίζεται πλοῖα αὐτοῖς διδοὺς ἵνα ἀποκομισθῶσιν, παραλύσας τὰ πηδάλια καὶ τὰς κώπας καὶ τὰ ἱστία, ὀμόσαι φήσας πλοῖα παρέξειν, ἄλλο δὲ οὐδέν. ἐν ἀπορίᾳ δὲ οἱ Φοίνικες ἐχόμενοι πολλὰ μὲν τῶν χρημάτων κατώρυσσον ἐπισημαινόμενοι τοὺς τόπους, ἵν' ὕστερόν ποτε ἀνέλωνται ἀφικόμενοι, πολλὰ δὲ τῷ ̓Ιφίκλῳ κατέλειπον. ἀπαλλαγέντων οὖν τούτῳ τῷ τρόπῳ ἐκ</TextUnit>
    <TextUnit id="2131" loc="361c">τῆς χώρας τῶν Φοινίκων κατέσχον τὰ πράγματα οἱ ̔́Ελληνες. τὰ δ' αὐτὰ ἱστορήσας καὶ Πολύζηλος ἐν τοῖς ̔Ροδιακοῖς τὰ περὶ τῶν ἰχθύων, φησί, καὶ τῶν κοράκων μόνοι ᾔδεσαν ὁ Φακᾶς καὶ ἡ θυγάτηρ αὐτοῦ Δορκία. αὕτη δ' ἐρασθεῖσα τοῦ ̓Ιφίκλου καὶ συνθεμένη περὶ γάμου διὰ τῆς τροφοῦ ἔπεισε τὸν φέροντα τὸ ὕδωρ ἰχθῦς ἀγαγεῖν καὶ ἐμβαλεῖν εἰς τὸν κρατῆρα, καὶ αὐτὴ δὲ τοὺς κόρακας λευκάνασα ἀφῆκεν.  Κρεώφυλος δ' ἐν τοῖς ̓Εφεσίων ̔̀ ̔́Ωροις οἱ τὴν</TextUnit>
    <TextUnit id="2132" loc="361d">̓́Εφεσον, φησί, κτίζοντες καὶ πολλὰ ταλαιπωρηθέντες ἀπορίᾳ τόπου τὸ τελευταῖον πέμψαντες εἰς  θεοῦ ἠρώτων ὅπου τὸ πόλισμα θῶνται. ὁ δ' αὐτοῖς ἔχρησεν ἐνταῦθα οἰκίζειν πόλιν ᾗ ἂν ἰχθὺς δείξῃ καὶ ὗς ἄγριος ὑφηγήσηται. λέγεται οὖν ὅπου νῦν ἡ κρήνη ἐστὶν ̔Υπέλαιος καλουμένη καὶ ὁ ἱερὸς λιμὴν ἁλιέας ἀριστοποιεῖσθαι, καὶ τῶν ἰχθύων τινὰ ἀποθορόντα σὺν ἀνθρακιᾷ εἰσπεσεῖν εἰς φορυτόν, καὶ ἁφθῆναι ὑπ'.αὐτοῦ λόχμην, ἐν ᾗ ἔτυχε σῦς ἄγριος ὤν: ὃς ὑπὸ τοῦ πυρὸς θορυβηθεὶς ἐπέδραμε τοῦ ὄρους ἐπὶ πολύ, ὃ δὴ καλεῖται</TextUnit>
    <TextUnit id="2133" loc="361e">τρηχεῖα, καὶ πίπτει ἀκοντισθεὶς ὅπου νῦν ἐστιν ὁ τῆς ̓Αθηνᾶς ναός. καὶ διαβάντες οἱ ̓Εφέσιοι ἐκ τῆς νήσου, ἔτεα εἴκοσιν οἰκήσαντες, τὸ δεύτερον κτίζουσι Τρηχεῖαν καὶ τὰ ἐπὶ Κορησσόν, καὶ ἱερὸν ̓Αρτέμιδος ἐπὶ τῇ ἀγορῇ ἱδρύσαντο ̓Απόλλωνός τε τοῦ Πυθίου ἐπὶ τῷ λιμένι.  τοιούτων οὖν ἔτι πολλῶν λεγομένων τότε ἐξάκουστος ἐγένετο κατὰ πᾶσαν τὴν πόλιν αὐλῶν τε βόμβος καὶ κυμβάλων ἦχος ἔτι τε τυμπάνων κτύπος μετὰ ᾠδῆς ἅμα γινόμενος. ἔτυχεν δὲ</TextUnit>
    <TextUnit id="2134" loc="361f">οὖσα ἑορτὴ τὰ Παρίλια μὲν πάλαι καλουμένη, νῦν δὲ ̔Ρωμαῖα, τῇ τῆς πόλεως Τύχῃ ναοῦ καθιδρυμένου ὑπὸ τοῦ πάντα ἀρίστου καὶ μουσικωτάτου βασιλέως ̓Αδριανοῦ:: ἐκείνην τὴν ἡμέραν κατ' ἐνιαυτὸν ἐπίσημον ἄγουσι πάντες οἱ τὴν ̔Ρώμην κατοικοῦντες καὶ οἱ ἐνεπιδημοῦντες τῇ πόλει. ὁ οὖν Οὐλπιανὸς  ἄνδρες, ἔφη, τί τοῦτο;</TextUnit>
    <TextUnit id="2135" loc="362a">εἰλάπιν' ἠὲ γάμος; ἐπεὶ οὐκ ἔρανος τάδε γ' ἐστίν.   καί τινος εἰπόντος ὅτι βαλλίζουσιν οἱ κατὰ τὴν πόλιν ἅπαντες τῇ θεῷ, ὦ λῷστε, ὁ Οὐλπιανὸς γελάσας ἔφη,  καί τίς ̔Ελλήνων τοῦτο βαλλισμὸν ἐκάλεσεν, δέον εἰρηκέναι κωμάζουσιν ἢ χορεύουσιν ἤ τι ἄλλο τῶν εἰρημένων; σὺ δὲ ἡμῖν ἐκ τῆς Συβούρας ὄνομα πριάμενος   ἀπώλεσας τὸν οἶνον ἐπιχέας ὕδωρ.  καὶ ὁ Μυρτίλος ἔφη:  ἀλλὰ μὴν καὶ ̔Ελληνικώτερον</TextUnit>
    <TextUnit id="2136" loc="362b">ἀποδείξω σοι τὸ ὄνομα, ὦ φίλε ̓Επιτίμαιε. πάντας γὰρ ἐπιστομίζειν πειρώμενος οὐδενὸς μὲν ἀμαθίαν κατέγνως, ' σαυτὸν δ' ἀποφαίνεις κενότερον λεβηρίδος.' ̓Επίχαρμος, ὦ θαυμασιώτατε, ἐν τοῖς Θεαροῖς μέμνηται τοῦ βαλλισμοῦ, καὶ οὐ μακράν ἐστι τῆς Σικελίας ἡ ̓Ιταλία. ἐν οὖν τῷ δράματι οἱ θεωροὶ καθορῶντες τὰ ἐν Πυθοῖ ἀναθήματα καὶ περὶ ἑκάστου λέγοντές φασι καὶ τάδε:   λέβητες χάλκιοι,  κρατῆρες, ὀδελοί. τοῖς γα μὰν ὑπωδέλοις παιδάρια βαλλίζοντ', ἀγαστὸν χρῆμ', ἐνῆς.</TextUnit>
    <TextUnit id="2137" loc="362c">καὶ Σώφρων δ' ἐν τῇ ἐπιγραφομένῃ Νυμφοπόνῳ  φησίν: κἤπειτα λαβὼν προῆχε, τοὶ δ' ἐβάλλιζον καὶ πάλιν βαλλίζοντες τὸν θάλαμον σκάτους ἐνέπλησαν. ἀλλὰ μὴν καὶ ̓́Αλεξις ἐν Κουρίδι φησί:  καὶ γὰρ ἐπὶ κῶμον ἀνθρώπων ὁρῶ πλῆθος προσιὸν ὡς τῶν καλῶν τε κἀγαθῶν  ἐνθάδε συνόντων. μὴ γένοιτό μοι μόνῳ  νύκτωρ ἀπαντῆσαι καλῶς πεπραγόσιν  ὑμῖν περὶ τὸν βαλλισμὸν οὐ γὰρ ἄν ποτε</TextUnit>
    <TextUnit id="2138" loc="362d">θοἰμάτιον ἀπενέγκαιμι μὴ φύσας πτερά.  οἶδα δὲ καὶ ἀλλαχόθι τοὔνομα καὶ ἀναπεμπασάμενος ἐξοίσω. σὺ δὲ ἡμῖν δίκαιος εἶ λέγειν, ὁ καὶ τῶν ̔Ομηρικῶν μεμνημένος τούτων  τίς δαίς, τίς δὲ ὅμιλος ὅδ' ἔπλετο; τίπτε δέ σε χρεών; εἰλάπιν' ἠὲ γάμος; ἐπεὶ οὐκ ἔρανος τάδε γ' ἐστίν,  τίνι διαφέρει ἀλλήλων. ἐπεὶ δὲ σιγᾷς, ἐγὼ ἐρῶ. κατὰ γὰρ τὸν Συρακόσιον ποιητὴν  τὰ πρὸ τοῦ δύ' ἄνδρες ἔλεγον, εἷς ἐγὼν ἀποχρέω.</TextUnit>
    <TextUnit id="2139" loc="362e">τὰς θυσίας καὶ τὰς λαμπροτέρας παρασκευὰς ἐκάλουν οἱ παλαιοὶ εἰλαπίνας καὶ τοὺς τούτων μετέχοντας εἰλαπιναστάς. ἔρανοι δέ εἰσιν αἱ ἀπὸ τῶν συμβαλλομένων συναγωγαί, ἀπὸ τοῦ συνερᾶν καὶ συμφέρειν ἕκαστον. καλεῖται δ' ὁ αὐτὸς καὶ ἔρανος καὶ θίασος καὶ οἱ συνιόντες ἐρανισταὶ καὶ  θιασῶται. καλεῖται δὲ καὶ ὁ τῷ Διονύσῳ παρεπόμενος ὄχλος θίασος, ὡς Εὐριπίδης φησίν  ὁρῶ δὲ θιάσους τρεῖς γυναικείων χορῶν.  τοὺς μὲν οὖν θιάσους ἀπὸ τοῦ θεοῦ προσηγόρευον</TextUnit>
    <TextUnit id="2140" loc="362f">καὶ γάρ αὐτοὺς τοὺς θεοὺς οἱ Λάκωνες σιούς φασι. τὰς δ' εἰλαπίνας ἀπὸ τῆς ἐν αὐταῖς παρασκευῆς γινομένης καὶ δαπάνης, λαφύττειν γὰρ καὶ λαπάζειν τὸ ἐκκενοῦν καὶ ἀναλίσκειν, ὅθεν καὶ ἐπὶ τοῦ πορθεῖν τὸ ἀλαπάζειν οἱ ποιηταὶ τάττουσι, καὶ τὰ διαρπαζόμενα κατὰ τὴν λάφυξιν λάφυρα, τὰς δὲ</TextUnit>
    <TextUnit id="2141" loc="363a">τοιαύτας εὐωχίας Αἰσχύλος καὶ Εὐριπίδης εἰλαπίνας ἀπὸ τοῦ λελαπάχθαι. λάπτειν δὲ τὸ τὴν τροφὴν ἐκπέττειν καὶ κενούμενον λαγαρὸν γίγνεσθαι: ὅθεν ἀπὸ μὲν τοῦ λαγαροῦ ἡ λαγών, ὥσπερ καὶ λάγανον, ἀπὸ δὲ τοῦ λαπάττειν λαπάρα. λαφύττειν δέ ἐστι τὸ δαψιλῶς καὶ ἐπὶ πολὺ λαπάττειν καὶ ἐκκενοῦν. τὸ δὲ δαπανᾶν ἀπὸ τοῦ δάπτειν λέγεται: καὶ τοῦτο δὲ τοῦ δαψιλοῦς ἔχεται. διόπερ ἐπὶ τῶν ἀπλήστως καὶ θηριωδῶς ἐσθιόντων τὸ δάψαι καὶ δαρδάψαι. ̔́Ομηρος:   ἀλλ' ἄρα τόν γε κύνες τε καὶ οἰωνοὶ κατέδαψαν.</TextUnit>
    <TextUnit id="2142" loc="363b">τὰς δ' εὐωχίας ἐκάλουν οὐκ ἀπὸ τῆς ὀχῆς, ἥ ἐστι τροφή, ἀλλ' ἀπὸ τοῦ κατὰ ταῦτα εὖ ἔχειν. εἰς ἃς  δὴ συνιόντες οἱ τὸ θεῖον τιμῶντες καὶ εἰς εὐφροσύνην καὶ ἄνεσιν αὑτοὺς μεθιέντες τὸ μὲν ποτὸν μέθυ, τὸν δὲ τοῦτο δωρησάμενον θεὸν Μεθυμναῖον καὶ Λυαῖον καὶ Εὔιον καὶ ̓Ιήιον προσηγόρευον, ὥσπερ καὶ τὸν μὴ σκυθρωπὸν καὶ σύννουν ἱλαρόν. διὸ καὶ τὸ δαιμόνιον ἵλεων ἠξίουν γίνεσθαι ἐπιφωνοῦντες</TextUnit>
    <TextUnit id="2143" loc="363c">ἰὴ ἰή. ὅθεν καὶ τὸν τόπον ἐν ᾧ τοῦτο ἔπραττον ἱερὸν ὠνόμαζον. ὅτι δὲ τὸν αὐτὸν ἵλεων καὶ ἱλαρὸν ἔλεγον δηλοῖ ̓́Εφιππος ἐν τῷ ἐπιγραφομένῳ δράματι ̓Εμπολή : περὶ ἑταίρας δέ τινος λέγει:  ἔπειτὰ γ' εἰσιόντ', ἐὰν λυπούμενος  τύχῃ τις ἡμῶν, ἐκολάκευσεν ἡδέως,  ἐφίλησεν οὐχὶ συμπιέσασα τὸ στόμα ὥσπερ πολέμιον, ἀλλὰ τοῖσι στρουθίοις  χανοῦς' ὁμοίως, ἧσε, παρεμυθήσατο, ἐποίησὲ θ' ἱλαρὸν εὐθέως τ' ἀφεῖλε πᾶν αὐτοῦ τὸ λυποῦν κἀπέδειξεν ἵλεων.</TextUnit>
    <TextUnit id="2144" loc="363d">οἱ δ' ἀρχαῖοι καὶ τοὺς θεοὺς ἀνθρωποειδεῖς ὑποστησάμενοι καὶ τὰ περὶ τὰς ἑορτὰς διέταξαν, ὁρῶντες γὰρ ὡς τῆς μὲν ἐπὶ τὰς ἀπολαύσεις ὁρμῆς οὐχ οἷόν τε τοὺς ἀνθρώπους ἀποστῆσαι, χρήσιμον δὲ καὶ συμφέρον τοῖς τοιούτοις εὐτάκτως καὶ κοσμίως ἐθίζειν χρῆσθαι, χρόνον ἀφορίσαντες  καὶ τοῖς θεοῖς προθύσαντες οὕτω μεθῆκαν αὑτοὺς εἰς ἄνεσιν, ἵν' ἕκαστος ἡγούμενος ἥκειν τοὺς θεοὺς ἐπὶ τὰς ἀπαρχὰς καὶ τὰς σπονδὰς μετὰ αἰδοῦς τὴν</TextUnit>
    <TextUnit id="2145" loc="363e">συνουσίαν ποιῆται. ̔́Ομηρος γοῦν φησιν   ἦλθε δ' ̓Αθήνη  ἱρῶν ἀντήσουσα.  καὶ ὁ Ποσειδῶν   Αἰθίοπας μετεκίαθε τηλόθ' ἐόντας,  ἀντιόων ταύρων τε καὶ ἀρνειῶν ἑκατόμβης.  καὶ ὁ Ζεὺς   χθιζὸς ἒβη μετὰ δαῖτα, θεοὶ δ' ἅμα πάντες ἕποντο.  κἂν ἄνθρωπος δέ που παρῇ πρεσβύτερος καὶ τῇ προαιρέσει σπουδαῖος, αἰδοῦνται λέγειν τι τῶν ἀσχημόνων ἢ καὶ πράττειν, ὡς καὶ ̓Επίχαρμός που φησιν</TextUnit>
    <TextUnit id="2146" loc="363f">ἀλλὰ καὶ σιγῆν ἀγαθὸν ὅκκα παρέωντι κάρρονες.  ὑπολαμβάνοντες οὖν τοὺς θεοὺς πλησίον αὑτῶν εἶναι τὰς ἑορτὰς κοσμίως καὶ .. σωφρόνως διῆγον. ὅθεν οὔτε κατακλίνεσθαι παρὰ τοῖς ἀρχαίοις ἔθος, ἀλλὰ : δαίνυνθ' ἑζόμενοι οὔτ' εἰς μέθην πίνειν, ἀλλ' ` ἐπεὶ ἔσπεισὰν τ' ἔπιὸν θ' ὅσον ἤθελε θυμός, ἔβαν οἶκόνδε ἕκαστος.' οἱ δὲ νῦν προσποιούμενοι θεοῖς θύειν καὶ συγκαλοῦντες ἐπὶ τὴν</TextUnit>
    <TextUnit id="2147" loc="364a">θυσίαν τοὺς φίλους καὶ τοὺς οἰκειοτάτους καταρῶνται μὲν τοῖς τέκνοις, λοιδοροῦνται δὲ ταῖς γυναιξί, κλαυθμυρίζουσιν τοὺς οἰκέτας,  ἀπειλοῦσι τοῖς πολλοῖς, μονονουχὶ τὸ τοῦ ̔Ομήρου λέγοντες:   νῦν δ' ἔρχεσθ' ἐπὶ δεῖπνον, ἵνα ξυνάγωμεν ̓́Αρηα,  ἐπὶ νοῦν οὐ λαμβάνοντες τὰ εἰρημένα ὑπὸ τοῦ τὸν Χείρωνα πεποιηκότος, εἴτε Φερεκράτης ἐστὶν εἴτε Νικόμαχος ὁ ῥυθμικὸς ἢ ὅστις δή ποτε:   μηδὲ σὺ γ' ἄνδρα φίλον καλέσας ἐπὶ δαῖτα θάλειαν</TextUnit>
    <TextUnit id="2148" loc="364b">ἄχθου ὁρῶν παρεόντα: κακὸς γὰρ ἀνὴρ τόδε ῥέζει:  ἀλλὰ μάλ' εὔκηλος τέρπου φρένα τέρπε τ' ἐκεῖνον.  νῦν δὲ τούτων μὲν οὐδ' ὅλως μέμνηνται, τὰ δὲ ἑξῆς αὐτῶν ἐκμανθάνουσιν, ἅπερ πάντα ἐκ τῶν εἰς ̔Ησίοδον ἀναφερομένων μεγάλων ̓Ηοίων πεπαρῴδηται: ἡμῶν δ' ἢν τινά τις καλέσῃ θύων ἐπὶ δεῖπνον,  ἀχθόμεθ' ἢν ἔλθῃ καὶ ὑποβλέπομεν παρεόντα χὤττι τάχιστα θύραζ' ἐξελθεῖν βουλόμεθ' αὐτόν.</TextUnit>
    <TextUnit id="2149" loc="364c">εἶτα γνούς πως τοῦθ' ὑποδεῖται, κᾆτά τις εἶπε  τῶν ξυμπινόντων 'ἤδη σύ; τί οὐχ ὑποπίνεις; οὐχ ὑπολύσεις αὐτόν; ὁ δ' ἄχθεται αὐτὸς ὁ θύων τῷ κατακωλύοντι καὶ εὐθὺς ἔλεξ' ἐλεγεῖα: '  μηδένα μήτ' ἀέκοντα μένειν κατέρυκε παρ' ἡμῖν μήθ' εὕδοντ' ἐπέγειρε, Σιμωνίδη. οὐ γὰρ ἐπ'  οἴνοις  τοιαυτὶ λέγομεν δειπνίζοντες φίλον ἄνδρα;  ἔτι δὲ καὶ ταῦτα προστίθεμεν</TextUnit>
    <TextUnit id="2150" loc="364d">μηδὲ πολυξείνου δαιτὸς δυσπέμφελον εἶναι ἐκ κοινοῦ: πλείστη τε χάρις δαπάνη τ' ὀλιγίστη.   καὶ θύοντες μὲν τοῖς θεοῖς ὀλίγιστα εἰς τὰς θυσίας καὶ τὰ τυχόντα δαπανῶμεν, ὥσπερ ὁ καλὸς Μένανδρος ἐν τῇ Μέθῃ παρίστησιν   εἶτ' οὐχ ὅμοια πράττομεν καὶ θύομεν ὅπου γε τοῖς θεοῖς μὲν ἠγορασμένον  δραχμῶν ἄγω προβάτιον ἀγαπητὸν δέκα,  αὐλητρίδας δὲ καὶ μύρον καὶ ψαλτρίας, τὸν μέλανα Θάσιον, ἐγχέλεις, τυρόν, μέλι</TextUnit>
    <TextUnit id="2151" loc="364e">μικροῦ ταλάντου: γίνεται τε κατὰ λόγον  δραχμῶν μὲν ἀγαθὸν ἄξιον λαβεῖν δέκα  ἡμᾶς, ἐὰν καὶ καλλιερηθῇ τοῖς θεοῖς,  τούτων δὲ πρὸς ταῦτ' ἀντανελεῖν τὴν ζημίαν,  πῶς οὐχὶ τὸ κακὸν τῶν ἱερῶν διπλάζεται;  ἐγὼ μὲν οὖν ὤν γε θεὸς οὐκ εἴασα τὴν ὀσφὺν ἂν ἐπὶ τὸν βωμὸν ἐπιθεῖναί ποτε, εἰ μὴ καθήγιζέν τις ἅμα τὴν ἔγχελυν,  ἵνα Καλλιμέδων ἀπέθανεν, εἷς τῶν συγγενῶν.</TextUnit>
    <TextUnit id="2152" loc="364f">ὀνομάζουσι δ' οἱ ἀρχαῖοι καὶ ἐπιδόσιμά τινα δεῖπνα, ἅπερ ̓Αλεξανδρεῖς λέγουσιν ἐξ ἐπιδομάτων. ̓́Αλεξις γοῦν ἐν τῇ εἰς τὸ φρέαρ φησί:  νυνὶ τέ με  ὁ δεσπότης προὔπεμψεν οἴνου κεράμιον  τῶν ἔνδοθεν κομιοῦντ'. β. ἐκεῖθεν; μανθάνω:   ἐπιδόσιμον παρὰ τἄλλα τοῦτ' ἔσται. α. φιλῶ  αἰσθητικὴν γραῦν.  καὶ Κρώβυλος ἐν Ψευδυποβολιμαίῳ :</TextUnit>
    <TextUnit id="2153" loc="365a">Λάχης, ἐγὼ δὲ πρὸς σέ. πρόαγε. β. ποῖ; α. ὅποι μ' ἐρωτᾶς; ὡς Φιλουμένην, παρ' ᾗ  τἀπιδόσιμ' ἡμῖν ἐστιν ἧς ἐχθὲς πιεῖν  κυάθους ἀκράτου μ' ἐβιάσω σὺ δώδεκα.  οἴδασι δὲ οἱ ἀρχαῖοι καὶ τὰ νῦν καλούμενα ἀπὸ σπυρίδος δεῖπνα, ἐμφανίζει δὲ Φερεκράτης περὶ τούτων ἐν ̓Επιλήσμονι ἢ Θαλάττῃ οὕτως   συσκευασάμενος δεῖπνον ἐς τὸ σπυρίδιον  ἐβάδιζεν ὡς πρὸς ̓Ωφελίαν. τοῦτο δὲ σαφῶς δηλοῖ τὸ ἀπὸ σπυρίδος δεῖπνον,</TextUnit>
    <TextUnit id="2154" loc="365b">ὅταν τις αὐτὸς αὑτῷ σκευάσας δεῖπνον καὶ συνθεὶς εἰς σπυρίδα παρά τινα δειπνήσων ἴῃ. σύνδειπνον εἴρηκεν ἐπὶ συμποσίου Λυσίας ἐν τῷ κατὰ Μικίνου φόνου, φησὶν γάρ: “ἐκεῖνον ἐπὶ τὸ σύνδειπνον κεκλημένον. καὶ Πλάτων δ' ἔφη τοῖς τὸ σύνδειπνον ποιησαμένοις.” καὶ ̓Αριστοφάνης Γηρυτάδῃ:  ἐν τοῖσι συνδείπνοις ἐπαινῶν Αἰσχύλον.  διόπερ τινὲς καὶ τὸ Σοφοκλέους δρᾶμα κατὰ τὸ οὐδέτερον ἐπιγράφειν ἀξιοῦσιν Σύνδειπνον. καλοῦσι  δέ τινα καὶ συναγώγιμα δεῖπνα, ὡς ̓́Αλεξις ἐν Φιλοκάλῳ ἢ Νύμφαις:</TextUnit>
    <TextUnit id="2155" loc="365c">κατάκεισο κἀκείνας κάλει.  συναγώγιμον ποιῶμεν. ἀλλ' εὖ οἶδ' ὅτι  κυμινοπρίστης ὁ τρόπος ἐστί σου πάλαι.  καὶ ̓́Εφιππος ἐν Γηρυόνῃ :  καὶ συναγώγιμον  συμπόσιον ἐπιπληροῦσιν. ἔλεγον δὲ συνάγειν καὶ τὸ μετ' ἀλλήλων πίνειν καὶ συναγώγιον τὸ συμπόσιον. Μένανδρος ̓Εμπιμπραμένῃ :  καὶ νῦν ὑπὲρ τούτων συνάγουσι κατὰ μόνας.  εἶθ' ἑξῆς ἔφη</TextUnit>
    <TextUnit id="2156" loc="365d">ἐπλήρωσέν τε τὸ συναγώγιον.  μήποτε δὲ τοῦτ' ἐστὶ τὸ ἀπὸ συμβολῶν καλούμενον. τίνες δ' εἰσὶν αἱ συμβολαὶ αὐτὸς ̓́Αλεξις ἐν Μανδραγοριζομένῃ σημαίνει διὰ τούτων  ἥξω φέρουσα συμβολὰς τοίνυν ἅμα. β. πῶς συμβολάς; α. τὰς ταινίας οἱ Χαλκιδεῖς  καὶ τοὺς ἀλαβάστους συμβολὰς καλοῦσι, γραῦ.  ̓Αργεῖοι δ', ὡς ἐν τοῖς ὑπομνήμασί φησιν ̔Ηγήσανδρος: γράφει δ' οὕτως: “ τὴν συμβολὴν τὴν εἰς τὰ συμπόσια ὑπὸ τῶν πινόντων εἰσφερομένην</TextUnit>
    <TextUnit id="2157" loc="365e">̓Αργεῖοι χῶν καλοῦσι, τὴν δὲ μερίδα αἶσαν.”   οὐκ ἀνάρμοστον δὲ καὶ τούτου τοῦ  συγγράμματος τέλος εἰληφότος, ἑταῖρε Τιμόκρατες, αὐτοῦ καταπαύσω τὸν λόγον, μὴ καὶ ἡμᾶς τις οἰηθῇ κατὰ τὸν ̓Εμπεδοκλέα ἰχθῦς ποτε γεγονέναι. φησὶ γὰρ ὁ φυσικός   ἤδη γάρ ποτ' ἐγὼ γενόμην κούρη τε κόρος τε, θάμνος τ' οἰωνός τε καὶ ἐξ ἁλὸς ἔμπορος ἰχθύς.    θ</TextUnit>
    <TextUnit id="2158" loc="366a">δόρπου δ' ἐξαῦτις μνησώμεθα, χερσὶ δ' ἐφ' ὕδωρ  χευάντων μῦθοι δὲ καὶ ἠῶθέν περ ἔσονται  ἐμοί τε καὶ σοί, ὦ Τιμόκρατες. περιενεχθέντων γὰρ κωλήνων καί τινος εἰπόντος εἰ τακεραί εἰσι, “ παρὰ τίνι κεῖται τὸ τακερόν;” ὁ Οὐλπιανὸς ἔφη.  καὶ σίναπυ δὲ τίς εἴρηκε τὸ νᾶπυ; ὁρῶ γὰρ ἐν παροψίσι περιφερόμενον μετὰ τῶν κωλεῶν. οἶδα γὰρ καὶ οὕτως λεγόμενον κωλεὸν ἀρσενικῶς καὶ οὐχ, ὡς οἱ ἡμεδαποὶ ̓Αθηναῖοι, μόνως θηλυκῶς.</TextUnit>
    <TextUnit id="2159" loc="366b">̓Επίχαρμος γοῦν ἐν Μεγαρίδι φησὶν ' ὀρύα τυρίδιον, ὁ κωλεοί, σφονδύλοι, τῶν δὲ βρωμάτων οὐδὲ ἕν.' καὶ ἐν Κύκλωπι:  χορδαί τε ἁδὺ ναὶ μὰ Δία χὠ κωλεός.  μάθετε δὲ καὶ τοῦτο παρ' ἐμοῦ, ὦ σοφώτατοι, ὅτι νῦν ὁ ̓Επίχαρμος καὶ χορδὴν ὠνόμασεν, ἀεί ποτε ὀρύαν καλῶν. καὶ ἅλας δὲ ἡδυσμένους ὁρῶ ἐν ἄλλαις παροψίσιν. ἀνηδύντων δὲ ἁλῶν πλήρεις οἱ κυνικοί, παρ' οἷς κατὰ τὸν ̓Αντιφάνην, λέγει δ' ἐν Κωρύκῳ τις ἄλλος κύων    τῶν θαλαττίων δ' ἀεὶ</TextUnit>
    <TextUnit id="2160" loc="366c">ὄψων ἓν ἔχομεν, διὰ τέλους δὲ τοῦθ', ἅλας.1  ἐπὶ δὲ τούτοις πίνομεν  οἰνάριον, εἶδος, νὴ Δί', οἰκίας τρόπον. β. πῶς εἶδος; α. οἷον τοῖς παροῦσι συμφέρει  ἁπαξάπασιν ὀξυβάφῳ ποτηρίῳ. .  ὁρῶ δὲ καὶ μετὰ ὄξους ἀναμεμιγμένον γάρον. οἶδα δὲ ὅτι νῦν τινες τῶν Ποντικῶν ἰδίᾳ καθ' αὑτὸ κατασκευάζονται ὀξύγαρον.  πρὸς ταῦτα ἀπαντήσας ὁ Ζωίλος ἔφη: ̓Αριστοφάνης, ὦ οὗτος, ἐν Λημνίαις τὸ τακερὸν ἔταξεν ἐπὶ τοῦ τρυφεροῦ λέγων οὕτως :</TextUnit>
    <TextUnit id="2161" loc="366d">Λῆμνος κυάμους τρέφουσα τακεροὺς καὶ καλούς,  καὶ Φερεκράτης Κραπατάλλοις:   τακεροὺς ποιῆσαι τοὺς ἐρεβίνθους αὐτόθι.  σίνηπυ δ' ὠνόμασε Νίκανδρος ὁ Κολοφώνιος ἐν μὲν Θηριακοῖς οὕτως :  ἦ μὴν καὶ σικύην χαλκήρεα ἠὲ σίνηπυ.  ἐν δὲ τοῖς Γεωργικοῖς:  σπέρματά τ' ἐνδάκνοντα σινήπυος.  καὶ πάλιν   κάρδαμ' ἀνάρρινὸν τε μελάμφυλλόν τε σίνηπυ.  Κράτης δ' ἐν τοῖς περὶ τῆς ̓Αττικῆς λέξεως ̓Αριστοφάνη παριστᾷ λέγοντα:</TextUnit>
    <TextUnit id="2162" loc="367a">κἄβλεπε σίναπυ καὶ τὰ πρόσωπ' ἀνέσπασε,  καθά φησι Σέλευκος ἐν τοῖς περὶ ̔Ελληνισμοῦ: ἐστὶ δ' ὁ στίχος ἐξ ̔Ιππέων καὶ ἔχει οὕτως: ' κἄβλεψε νᾶπυ.' οὐδεὶς δ' ̓Αττικῶν σίναπυ ἔφη. ἔχει δὲ ἑκάτερον λόγον. νᾶπυ μὲν γὰρ οἷον νᾶφυ, ὅτι ἐστέρηται φύσεως: ἀφυὲς γάρ καὶ μικρόν, ὥσπερ καὶ ἡ ἀφύη. σίναπυ δὲ ὅτι σίνεται τοὺς ὦπας ἐν τῇ ὀδμῇ, ὡς καὶ τὸ κρόμμυον ὅτι τὰς κόρας μύομεν. Ξέναρχος δὲ ὁ κωμῳδιοποιὸς ἐν Σκύθαις ἔφη:   τουτὶ τὸ κακὸν οὔκ ἐστ' ἔτι</TextUnit>
    <TextUnit id="2163" loc="367b">κακὸν τὸ θυγάτριὸν γέ μου σεσινάπικεν  διὰ τῆς ξένης.  ἁλῶν δὲ καὶ ὄξους μέμνηται ὁ καλὸς ̓Αριστοφάνης ἐν τοῖς περὶ Σθενέλου τοῦ τραγικοῦ λέγων:  καὶ πῶς ἐγὼ Σθενέλου φάγοιμ' ἂν ῥήματα;  εἰς ὄξος ἐμβαπτόμενος ἢ λευκοὺς ἅλας;  ἡμεῖς μὲν οὖν σοι ταῦτα, καλὲ ἄνθρωπε, ζητοῦντι συνεισευπορήσαμεν σὺ δ' ἡμῖν ἀποκρίνασθαι δίκαιος εἶ παρὰ τίνι ἐπὶ τοῦ ἀγγείου ἡ παροψὶς κεῖται, ἐπὶ μὲν γὰρ ὄψου παρεσκευασμένου</TextUnit>
    <TextUnit id="2164" loc="367c">ποικίλου καὶ εἴδους τινὸς τοιούτου Πλάτωνα οἶδα εἰρηκότα ἐν ̔Εορταῖς οὕτως :  ὁπόθεν ἔσοιτο μᾶζα καὶ παροψίδες.  ἐν δὲ Εὐρώπῃ πάλιν ἐπὶ παροψήματος διὰ πλειόνων εἴρηκεν, ἐν οἷς ἐστι καὶ τάδε:    α. γυνὴ καθεύδους' ἐστὶν ἀργόν. Ζ. μανθάνω. α. ἐγρηγορυίας δ' εἰσὶν αἱ παροψίδες  αὐταὶ μόνον κρεῖττον πολὺ χρῆμ' εἰς ἡδονὴν ἢ τἄλλα. Ζ. βείνου γάρ τινες παροψίδες</TextUnit>
    <TextUnit id="2165" loc="367d">εἰς', ἀντιβολῶ ς';  κἀν τοῖς δ' ἑξῆς δίεισιν ὥσπερ ἐπὶ παροψήματος λέγων τῶν παροψίδων. ἐν δὲ Φάωνι:  τὰ δ' ἀλλότρι' ἔσθ' ὅμοια ταῖς παροψίσι:  βραχὺ γάρ τι τέρψαντ' ἐξανάλωται ταχύ.  ̓Αριστοφάνης Δαιδάλῳ:   πάσαις γυναιξὶν ἐξ ἑνὸς γέ του τρόπου  ὥσπερ παροψὶς μοιχὸς ἐσκευασμένος.    σιωπῶντος οὖν τοῦ Οὐλπιανοῦ,  ἀλλ' ἐγώ, φησὶν ὁ Λεωνίδης,  εἰπεῖν εἰμι δίκαιος πολλὰ ἤδη σιωπήσας:</TextUnit>
    <TextUnit id="2166" loc="367e">πολλοῖς δ' ἀντιλέγειν κατὰ τὸν Πάριον Εὔηνον   ἔθος περὶ παντὸς ὁμοίως,  ὀρθῶς δ' ἀντιλέγειν οὐκέτι τοῦτ' ἐν ἔθει:  καὶ πρὸς μὲν τούτους ἀρκεῖ λόγος εἷς ὁ παλαιός; '  σοὶ μὲν ταῦτα: δοκοῦντ' ἔστω, ἐμοὶ δὲ τάδε  τοὺς ξυνετοὺς δ' ἄν τις πείσειε τάχιστα λέγων εὖ, οἵπερ καὶ ῥᾴστης εἰσὶ διδασκαλίας.   ἐπὶ τοῦ σκεύους οὖν εἴρηκεν, ὦ φιλότης</TextUnit>
    <TextUnit id="2167" loc="367f">Μυρτίλε προήρπασα γάρ σου τὸν λόγον, ̓Αντιφάνης Βοιωτίδι:    καλέσας τε παρατίθησιν ἐν παροψίδι.  καὶ ̓́Αλεξις ἐν ̔Ησιόνη ὡς   εἶδε τὴν τράπεζαν ἀνθρώπους δύο  φέροντας εἴσω ποικίλων παροψίδων  κόσμου βρύουσαν, οὐκέτ' εἰς ἔμ' ἔβλεπεν. καὶ ὁ τὰ εἰς Μάγνητα ἀναφερόμενα ποιήσας ἐν Διονύσῳ πρώτῳ: ι   καὶ ταῦτα μέν μοι τῶν κακῶν παροψίδες.</TextUnit>
    <TextUnit id="2168" loc="368a">̓Αχαιὸς δ' ἐν Αἴθωνι σατυρικῷ:   κεκερματίσθω δ' ἄλλα μοι παροψίδων  κάθεφθα καὶ κνισηρὰ παραφλογίσματα.  Σωτάδης δ' ὁ κωμικὸς Παραλυτρουμένῳ:  παροψὶς εἶναι φαίνομαι τῷ Κρωβύλῳ: τοῦτον μασᾶται, παρακατεσθίει δ' ἐμέ.  ἀμφιβόλως δ' εἴρηται τὸ παρὰ τῷ Ξενοφῶντι ἐν πρώτῳ Παιδείας, φησὶ γὰρ ὁ φιλόσοφος ' προσῆγεν αὐτῷ παροψίδας καὶ παντοδαπὰ ἐμβάμματα</TextUnit>
    <TextUnit id="2169" loc="368b">καὶ βρώματα καὶ παρὰ τῷ τὸν Χείρωνα δὲ πεποιηκότι τὸν εἰς Φερεκράτην ἀναφερόμενον ἐπὶ ἡδύσματος ἡ παροψὶς κεῖται καὶ οὐχ, ὡς Δίδυμος ἐν τῷ περὶ παρεφθορυίας λέξεως, ἐπὶ τοῦ ἀγγείου. φησὶ γάρ:  νὴ τὸν Δί' οὗτοί γ' ὥσπερ αἱ παροψίδες  τὴν αἰτίαν ἔχους' ἀπὸ τῶν ἡδυσμάτων, αὐτοὺς δ' ὁ καλέσας ἀξιοῖ τοῦ μηδενός.  Νικοφῶν Σειρῆσιν   ἀλλᾶς μαχέσθω περὶ ἕδρας παροψίδι.  ̓Αριστοφάνης Δαιδάλῳ:</TextUnit>
    <TextUnit id="2170" loc="368c">πάσαις γυναιξὶν ἐξ ἑνὸς γέ του τρόπου  ὥσπερ παροψὶς μοιχὸς ἐσκευασμένος.  Πλάτων ̔Εορταῖς:  ὁπόθεν ἔσοιτο μᾶζα καὶ παροψίδες.  περὶ βολβῶν δ' ἀρτύσεως καὶ σκευασίας τὸν λόγοι ποιεῖται. οἱ δ' ̓Αττικοί, ὦ Συραττικὲ Οὐλπιανέ, καὶ ἔμβαμμα λέγουσιν, ὡς Θεόπομπος ἐν Εἰρήνῃ:  ὁ μὲν ἄρτος ἡδύ, τὸ δὲ φενακίζειν προσὸν</TextUnit>
    <TextUnit id="2171" loc="368d">ἔμβαμμα τοῖς ἄρτοις πονηρὸν γίγνεται.   καὶ κωλῆνα δὲ λέγουσι καὶ κωλῆν. Εὔπολις Αὐτολύκῳ :   σκέλη δὲ καὶ κωλῆνες εὐθὺ τοὐρόφου. Εὐριπίδης Σκίρωνι:   οὐδὲ κωλῆνες νεβρῶν. ἀπὸ δὲ τοῦ κωλέα συνῃρημένον ἐστὶν ὡς συκέα συκῆ, λεοντέα λεοντῆ, κωλέα κωλῆ. ̓Αριστοφάνης Πλούτῳ δευτέρῳ :  οἴμοι δὲ κωλῆς, ἣν ἐγὼ κατήσθιον,  καὶ ἐν Δαιταλεῦσι:</TextUnit>
    <TextUnit id="2172" loc="368e">καὶ δελφακίων ἁπαλῶν κωλαῖ καὶ χναυμάτια πτερόεντα.  ἐν δὲ Πελαργοῖς:  κεφαλὰς τ' ἀρνῶν κωλᾶς τ' ἐρίφων.  Πλάτων Γρυψὶν ' ἰχθῦς, κωλᾶς, φύσκας.' ̓Αμειψίας Κόννῳ:   δίδοται μάλισθ' ἱερώσυνα,  κωλῆ, τὸ πλευρόν, ἡμίκραιρ' ἀριστερά.  Ξενοφῶν Κυνηγετικῷ: ' κωλῆν σαρκώδη, λαγόνας ὑγράς.' καὶ Ξενοφάνης δ' ὁ Κολοφώνιος ἐν τοῖς ἐλεγείοις φησί:</TextUnit>
    <TextUnit id="2173" loc="368f">πέμψας γὰρ κωλῆν ἐρίφου σκέλος ἤραο πῖον  ταύρου λαρινοῦ, τίμιον ἀνδρὶ λαχεῖν,  τοῦ κλέος ̔Ελλάδα πᾶσαν ἐφίξεται οὐδ' ἀπολήξει  ἔστ' ἂν ἀοιδάων ᾖ γένος ̔Ελλαδικόν.  ἑξῆς δὲ τούτων πολλῶν καὶ παντοδαπῶν ἐπιφερομένων ἡμεῖς ἐπισημανούμεθα τὰ μνήμης ἄξια. καὶ γὰρ ὀρνίθων πλῆθος ἦν ἄλλων τε καὶ χηνῶν, ἔτι δὲ τῶν νεοσσῶν ὀρνίθων οὓς πίπους:</TextUnit>
    <TextUnit id="2174" loc="369a">τινὲς καλοῦσι, καὶ χοίρων καὶ τῶν περισπουδάστων φασιανικῶν ὀρνίθων, περὶ λαχάνων οὖν πρότερον ἐκθέμενός σοι καὶ περὶ τῶν ἄλλων μετὰ ταῦτα διηγήσομαι. γογγυλίδες. ταύτας ̓Απολλᾶς ἐν τῷ περὶ τῶν ἐν Πελοποννήσῳ πόλεων ὑπὸ Λακεδαιμονίων γάστρας φησὶ καλεῖσθαι. Νίκανδρος δ' ὁ Κολοφώνιος ἐν ταῖς Γλώσσαις παρὰ Βοιωτοῖς γάστρας ὀνομάζεσθαι τὰς κράμβας, τὰς δὲ γογγυλίδας ζεκελτίδας, ̓Αμερίας δὲ καὶ Τιμαχίδας τὰς κολοκύντας</TextUnit>
    <TextUnit id="2175" loc="369b">ζεκελτίδας καλεῖσθαι. Σπεύσιππος δ' ἐν  δευτέρῳ ̔Ομοίων “ ῥαφανίς,” φησί, “ γογγυλίς, ῥάφυς, ἀνάρρινον ὅμοια.” τὴν δὲ ῥάφυν Γλαῦκος ἐν τῷ ̓Οψαρτυτικῷ διὰ τοῦ π ψιλῶς καλεῖ ῥάπυν. τούτοις δ' οὐδὲν ἄλλο ἐστὶν ὅμοιον εἰ μὴ ἡ νῦν προσαγορευομένη βουνιάς. Θεόφραστος δέ βουνιάδα μὲν οὐκ ὀνομάζει, ἄρρενα δἐ καλεῖ τινα γογγυλίδα, καὶ ἴσως αὕτη ἐστὶν ἡ βουνιάς. Νίκανδρος δ' ἐν τοῖς Γεωργικοῖς τῆς βουνιάδος μνημονεύει:   γογγυλίδας σπείροις δὲ κυλινδρωτῆς ἐφ' ἅλωος,</TextUnit>
    <TextUnit id="2176" loc="369c">ὄφρ' ἂν ἴσαι πλαθάνοισι χαμηλότεραι θαλέθωσι. βουνιάδες δ' ἶσαι ῥαφάνοις κείσθων ἰδὲ δαῦκοι. γογγυλίδος δισσὴ γὰρ ἰδ' ἐκ ῥαφάνοιο γενέθλη μακρή τε στιφρή τε φαείνεται ἐν πρασιῇσι. Κηφισιακῶν δὲ γογγυλίδων μνημονεύει Κράτης ἐν ̔Ρήτορσιν οὕτως  κηφισιακαῖσι γογγυλίσιν ὅμοια πάνυ.  Θεόφραστος δὲ γογγυλίδων φησὶν εἶναι γένη δύο, ἄρρεν καὶ θῆλυ: γίνεσθαι δ' ἄμφω ἐκ τοῦ αὐτοῦ σπέρματος. Ποσειδώνιος δ' ὁ ἀπὸ τῆς στοᾶς ἐν τῇ ἑβδόμῃ καὶ εἰκοστῇ τῶν ἱστοριῶν περὶ τὴν</TextUnit>
    <TextUnit id="2177" loc="369d">Δαλματίαν φησὶ γίγνεσθαι γογγυλίδας ἀκηπεύτους καὶ ἀγρίους σταφυλίνους. Δίφιλος δ' ὁ Σίφνιος ἰατρὸς “ἡ γογγυλίς,” φησί, “λεπτυντική ἐστι καὶ δριμεῖα καὶ δύσπεπτος, ἔτι δὲ πνευματωτική. κρείττων δέ,” φησίν, “ἡ βουνιὰς καθέστηκεν γλυκυτέρα γάρ ἐστι καὶ πεπτικωτέρα πρὸς τῷ  εὐστόμαχος εἶναι καὶ τρόφιμος, ἡ δὲ ὀπτωμένη,” φησί, “ γογγυλὶς μᾶλλον πέττεται, περιττότερον δὲ λεπτύνει.” ταύτης μνημονεύει Εὔβουλος ἐν ̓Αγκυλίωνι οὕτως:</TextUnit>
    <TextUnit id="2178" loc="369e">ὀπτήσιμον γογγυλίδα ταυτηνὶ φέρω.  καὶ ̓́Αλεξις ἐν Θεοφορήτῳ  λαλῶ Πτολεμαίῳ γογγυλίδος ὀπτῶν τόμους,  ἡ δὲ ταριχευομένη. γογγυλὶς λεπτυντικωτέρα ἐστὶ τῆς ἑφθῆς καὶ μάλιστα ἡ διὰ νάπυος γινομένη, ὥς φησιν ὁ Δίφιλος. κράμβη. Εὔδημος ὁ ̓Αθηναῖος ἐν τῷ περὶ λαχάνων κράμβης φησὶν εἶναι γένη τρία, τῆς τε καλουμένης ἁλμυρίδος καὶ λειοφύλλου καὶ σελινούσσης, τῇ δ' ἡδονῇ πρώτην κεκρίσθαι τὴν</TextUnit>
    <TextUnit id="2179" loc="369f">ἁλμυρίδα. “ φύεται δ' ἐν ̓Ερετρίᾳ καὶ Κύμῃ καὶ ̔Ρόδῳ, ἔτι δὲ Κνίδῳ καὶ ̓Εφέσῳ: ἡ δὲ λειόφυλλος ἀνὰ πᾶσαν,” φησί, “ χώραν γίγνεται. ἡ δὲ σελινοῦσσα τὴν ὀνομασίαν ἔχει διὰ τὴν οὐλότητα: ἐμφερὴς γάρ ἐστι σελίνῳ καὶ κατὰ τὴν ἄλλην πύκνωσιν.” Θεόφραστος δὲ οὕτως γράφει: “ τῆς δὲ ῥαφάνου λέγω δὲ τὴν κράμβην ἡ μέν ἐστιν οὐλόφυλλος, ἡ δὲ ἀγρία” Δίφιλος δ' ὁ Σίφνιός φησι: “ κράμβη δὲ καλλίστη γίνεται καὶ γλυκεῖα ἐν Κύμῃ, ἐν δὲ ̓Αλεξανδρείᾳ πικρά, τὸ δ' ἐκ ̔Ρόδου φερόμενον σπέρμα εἰς ̓Αλεξάνδρειαν ἐπὶ ἐνιαυτὸν γλυκεῖαν ποιεῖ τὴν κράμβην, μεθ' ὃν χρόνον πάλιν ἐπιχωριάζει.” Νίκανδρος δ' ἐν Γεωργικοῖς:</TextUnit>
    <TextUnit id="2180" loc="370a">λείη μὲν κράμβη, ὁτὲ δ' ἀγριὰς ἐμπίπτουσα σπειρομένῃς πολύφυλλος ἐνήβησε πρασιῇσιν   ἢ οὔλη καπυροῖσιν ὀραμνῖτις πετάλοισιν ἢ ἐπιφοινίσσουσα καὶ αὐχμηρῇσιν ὁμοίη  βατραχέη κύμη δὲ κακόχροος, ἣ μὲν ἔοικε  πέλμασιν οἷσι πέδιλα παλίμβολα κασσύουοσιν: ἣν μάντιν λαχάνοισι παλαιόγονοι ἐνέπουσιν.  μήποτε δὲ ὁ Νίκανδρος μάντιν κέκληκε τὴν κράμβην ἱερὰν οὖσαν, ἐπεὶ καὶ παρ' ̔Ιππώνακτι ἐν</TextUnit>
    <TextUnit id="2181" loc="370b">τοῖς ἰάμβοις ἐστί τι λεγόμενον τοιοῦτον  ὁ δ' ἐξολισθὼν ἱκέτευε τὴν κράμβην τὴν ἑπτάφυλλον ᾗ θύεσκε Πανδώρη  Θαργηλίοισιν ἔγχυτον πρὸ φαρμάκου.  καὶ ̓Ανάνιος δέ φησι:  καὶ σὲ πολλὸν ἀνθρώπων  ἐγὼ φιλέω μάλιστα, ναὶ μὰ τὴν κράμβην.  καὶ Τηλεκλείδης Πρυτάνεσιν “ ναὶ μὰ τὰς κράμβας” ἔφη. καὶ ̓Επίχαρμος ἐν Γᾷ καὶ Θαλάσσᾳ “ ναὶ μὰ τὰν κράμβαν.” Εὔπολις Βάπταις “ ναὶ μὰ τὴν κράμβην.” ἐδόκει δὲ ̓Ιωνικὸς εἶναι ὁ</TextUnit>
    <TextUnit id="2182" loc="370c">ὅρκος καὶ οὐ παράδοξον εἰ κατὰ τῆς κράμβης τινὲς ὤμνυον, ὁπότε καὶ Ζήνων ὁ Κιτιεὺς ὁ τῆς στοᾶς κτίστωρ μιμούμενος τὸν κατὰ τῆς κυνὸς ὅρκον Σωκράτους καὶ αὐτὸς ὤμνυε τὴν κάππαριν, ὡς ̓́Εμπεδός φησιν ἐν ̓Απομνημονεύμασιν. ̓Αθήνησι δὲ καὶ ταῖς τετοκυίαις κράμβη παρεσκευάζετο ὥς τι ἀντιφάρμακον εἰς τροφήν. ἔφιππος γοῦν ἐν Γηρυόνῃ φησὶν    ἔπειτα πῶς οὐ στέφανος οὐδείς ἐστι πρόσθε τῶν θυρῶν,</TextUnit>
    <TextUnit id="2183" loc="370d">οὐ κνῖσα κρούει ῥινὸς ὑπεροχὰς ἄκρας ̓Αμφιδρομίων ὄντων; ἐν οἷς νομίζεται ὀπτᾶν τε τυροῦ Χερρονησίτου τόμους  ἕψειν τ' ἐλαίῳ ῥάφανον ἠγλαισμένην  πνίγειν τε παχέων ἀρνίων στηθύνια  τίλλειν τε φάττας καὶ κίχλας ὁμοῦ σπίνοις  κοινῇ τε χναύειν τευθίσιν σηπίδια  πιλεῖν τε πολλὰς πλεκτάνας ἐπιστρεφῶς  πίνειν τε πολλὰς κύλικας εὐζωρεστέρας.  ̓Αντιφάνης δ' ἐν Παρασίτῳ ὡς εὐτελοῦς βρώματος</TextUnit>
    <TextUnit id="2184" loc="370e">τῆς κράμβης μέμνηται ἐν τούτοις:   οἷα δ' ἐστὶν οἶσθα νῦν ἄρτοι, σκόροδα, τυρός, πλακοῦντες, πράγματα ἐλευθέρἰ, οὐ τάριχος οὐδ' ἡδύσμασιν  ἄρνεια καταπεπασμέν' οὐδὲ θρυμματὶς  τεταραγμένη καὶ λοπάδες ἀνθρώπων φθοραί.  καὶ μὴν ῥαφάνους γ' ἕψουσι λιπαράς, ὦ θεοί, ἔτνος θ' ἅμ' αὐταῖς πίσινον.  Δίφιλος δ' ἐν ̓Απλήστῳ:  ἥκει φερόμεν' αὐτόματα πάντα τἀγαθά,</TextUnit>
    <TextUnit id="2185" loc="370f">ῥάφανος λιπαρά, σπλαγχνίδια πολλά, σαρκία  ἁπαλώτατ', οὐδὲν μὰ Δία τοῖς ἐμοῖς βλίτοις  ὅμοια πράγματ' οὐδὲ ταῖς  θλασταῖς ἐλάαις.  ̓Αλκαῖος Παλαίστρᾳ:  ἤδη δ' ἧψε χύτραν ῥαφάνων.  Πολύζηλος δ' ἐν Μουσῶν γοναῖς κράμβας αὐτὰς ὀνομάζων φησί:  ὑψιπέταλοί τε κράμβαι συχναί.</TextUnit>
    <TextUnit id="2186" loc="371a">σεῦτλα. τούτων φησὶν ὁ Θεόφραστος εὐχυλότερον εἶναι τὸ λευκὸν τοῦ μέλανος καὶ ὀλιγοσπερμότερον καὶ καλεῖσθαι Σικελικόν. “ἡ δὲ σευτλὶς ἕτερον,” φησί, “ τοῦ τεύτλου ἐστί.” διὸ καὶ Δίφιλος ὁ κωμῳδιοποιὸς ἐν ̔́Ηρωι δράματι ἐπιτιμᾷ τινι ὡς κακῶς λέγοντι καὶ “τὰ τεῦτλα σευτλίδας καλῶν.” Εὔδημος δ' ἐν τῷ περὶ λαχάνων δ# γένη φησὶν εἶναι τεύτλων, σπαστόν, καυλωτόν, λευκόν, πάνδημον τοῦτο δ' εἶναι τῇ χρόᾳ φαιόν. Δίφιλος δ' ὁ Σίφνιος τὸ σευτλίον φησὶν εὐχυλότερον εἶναι τῆς κράμβης καὶ θρεπτικώτερον μετρίως: ἐκζεστὸν δὲ καὶ λαμβανόμενον μετὰ νάπυος λεπτυντικώτερον εἶναι καὶ ἑλμίνθων φθαρτικόν.</TextUnit>
    <TextUnit id="2187" loc="371b">εὐκοιλιώτερον δὲ τὸ λευκόν, τὸ δὲ μέλαν οὐρητικώτερον. ὑπάρχειν δὲ αὐτῶν καὶ τὰς ῥίζας εὐστομωτέρας καὶ πολυτροφωτέρας. σταφυλῖνος. “ οὗτος δριμύς ἐστι,” φησὶν ὁ Δίφιλος, “ ἱκανῶς δὲ θρεπτικὸς καὶ εὐστόμαχος μέσως διαχωρητικός τε καὶ πνευματώδης, δύσπεπτος, οὐρητικὸς ἱκανῶς, διεγερτικὸς πρὸς ἀφροδίσια: διὸ καὶ ὑπ' ἐνίων φίλτρον καλεῖται.” Νουμήνιος δ' ἐν τῷ ̔Αλιευτικῷ φησι:  φύλλων δ' ὅσς' ἄσπαρτα τά τ' ἐρρίζωται ἀρούραις</TextUnit>
    <TextUnit id="2188" loc="371c">χείματος ἠδ' ὁπόταν πολυάνθεμον εἶαρ ἵκηται,   αὐχμηρὴν σκόλυμόν τε καὶ ἀγριάδα σταφυλῖνον, καὶ ῥάφυν ἐμπέδιον καὶ καυκαλίδ' ἀγροιῶτιν.  Νίκανδρος δ' ἐν δευτέρῳ Γεωργικῶν φησιν  ἐν δέ τε καὶ μαράθου καυλὸς βαθύς, ἐν δέ τε ῥίζαι  πετραίου, ὁ σὺν δ' αὐτὸς ἐπαυχμήεις σταφυλῖνος,  σμυρνεῖον σόγκος τε κυνόγλωσσός τε σέρις τε:  σὺν καὶ ἄρου δριμεῖα καταψήχοιο πέτηλα ἠδ' ὅπερ ὄρνιθος κλέεται γάλα.  μνημονεύει τοῦ σταφυλίνου καὶ Θεόφραστος. Φαινίας</TextUnit>
    <TextUnit id="2189" loc="371d">δ' ἐν ε' περὶ φυτῶν γράφει οὕτως: “ κατὰ δὲ τὴν αὐτοῦ τοῦ σπέρματος φύσιν ὁ καλούμενος σὴψ καὶ τὸ τοῦ σταφυλίνου σπέρμα” κἀν τῷ πρώτῳ δέ φησι: “ πετασώδη τὴν τῶν σπερμάτων ἀπείληφε φύσιν ἄννησον, μάραθον, σταφυλῖνος, καυκαλίς, κώνειον, κόριον, σκίλλα, ἣν ἔνιοι μυηφόνον.” ἐπεὶ δὲ ἄρου ἐμνημόνευσεν ὁ Νίκανδρος, προσαποδοτέον ὅτι καὶ Φαινίας ἐν τῷ προειρημένῳ βιβλίῳ γράφει οὕτως : “ δρακόντιον, ὃ ἔνιοι ἄρον ἀρωνια.10” τὸν δὲ σταφυλῖνον Διοκλῆς ἐν πρώτῳ ̔Υγιεινῶν ἀσταφυλῖνον καλεῖ. τὸ δὲ καρτὸν καλούμενον μέγας δ' ἐστὶν καὶ εὐαυξὴς</TextUnit>
    <TextUnit id="2190" loc="371e">σταφυλῖνος εὐχυλότερόν ἐστι τοῦ σταφυλίνου καὶ μᾶλλον θερμαντικώτερον, οὐρητικώτερον, εὐστόμαχον, εὐοικονόμητον, ὡς ὁ Δίφιλος ἱστορεῖ.  κεφαλωτόν. τοῦτο καὶ πράσιον καλεῖσθαί φησιν ὁ αὐτὸς Δίφιλος. καὶ εὐχυλότερον εἶναι τοῦ καρτοῦ. εἶναι δὲ καὶ αὐτὸ μέσως λεπτυντικόν, θρεπτικόν τε καὶ πνευματῶδες. ̓Επαίνετος δ' ἐν ̓Οψαρτυτικῷ τὰ κεφαλωτὰ καλεῖσθαί φησι γηθυλλίδας. τοῦτο δὲ τὸ ὄνομα μνήμης εὑρίσκω τετυχηκὸς παρὰ μὲν Εὐβούλῳ ἐν Πορνοβοσκῷ  οὕτως</TextUnit>
    <TextUnit id="2191" loc="371f">οὐκ ἂν δυναίμην ἐμφαγεῖν ἄρτον τινά:  παρὰ Γναθαινίῳ γὰρ ἄρτι κατέφαγον,  ἕψουσαν αὐτὴν καταλαβὼν γηθυλλίδας.  οἱ δὲ τὸ γήθυον καλούμενον τοῦτό φασιν εἶναι, οὗ μνημονεύει Φρύνιχος ἐν Κρόνῳ : ὅπερ ἐξηγούμενος δρᾶμα Δίδυμος ὅμοιά φησιν εἶναι τὰ γήθυα τοῖς λεγομένοις ἀμπελοπράσοις, τὰ δ' αὐτὰ καὶ γηθυλλίδας λέγεσθαι. μνημονεύει τῶν γηθυλλίδων καὶ ̓Επίχαρμος ἐν Φιλοκτήτῃ οὕτως: “ἐν δὲ σκόροδα</TextUnit>
    <TextUnit id="2192" loc="372a">δύο καὶ γαθυλλίδες δύο.” ̓Αριστοφάνης Αἰολοσίκωνι δευτέρῳ:   τῶν δὲ γηθύων ῥίζας ἐχούσας σκοροδομίμητον: φύσιν.  Πολέμων δ' ὁ περιηγητὴς ἐν τῷ περὶ Σαμοθρᾴκης καὶ κιττῆσαί φησι τῆς γηθυλλίδος τὴν Λητώ, γράφων οὕτως: “ διατέτακται παρὰ Δελφοῖς τῇ θυσίᾳ τῶν Θεοξενίων, ὃς ἂν κομίσῃ γηθυλλίδα μεγίστην τῇ Λητοῖ, λαμβάνειν μοῖραν ἀπὸ τῆς τραπέζης, ἑώρακα δὲ καὶ αὐτὸς οὐκ ἐλάττω γηθυλλίδα γογγυλίδος καὶ τῆς στρογγύλης ῥαφανῖδος.</TextUnit>
    <TextUnit id="2193" loc="372b">ἱστοροῦσι δὲ τὴν Λητὼ κύουσαν τὸν  ̓Απόλλωνα κιττῆσαι γηθυλλίδος: διὸ δὴ τῆς τιμῆς τετυχηκέναι ταύτης.”  κολοκύντη. χειμῶνος δὲ ὥρᾳ ποτὲ κολοκυντῶν ἡμῖν περιενεχθεισῶν πάντες ἐθαυμάζομεν νεαρὰς εἶναι νομίζοντες, καὶ ὑπεμιμνησκόμεθα ὧν ἐν ̔̀ ̔́Ωραις ὁ χαρίεις ̓Αριστοφάνης εἶπεν ἐπαινῶν τὰς καλὰς ̓Αθήνας ἐν τούτοις:   ὄψει δὲ χειμῶνος μέσου σικυούς, βότρυς, ὀπώραν,  στεφάνους ἴων, ῥόδων, κρίνων, κονιορτὸν ἐκτυφλοῦντα.</TextUnit>
    <TextUnit id="2194" loc="372c">αὑτὸς δ' ἀνὴρ πωλεῖ κίχλας, ἀπίους, σχαδόνας, ἐλάας,  πυόν, χόρια, χελιδόνια, τέττιγας, ἐμβρύεια.  ὑρίσους δ' ἴδοις ἂν νειφομένους σύκων ὁμοῦ τε μύρτων ἔπειτα κολοκύντας ὁμοῦ ταῖς γογγυλίσιν ἀροῦσιν,  ὥστ' οὐκέτ' οὐδεὶς οἶδ' ὁπηνίκ' ἐστὶ τοὐνιαυτοῦ  μέγιστον ἀγαθόν, εἴπερ ἔστι δι' ἐνιαυτοῦ  ὅτου τις ἐπιθυμεῖ λαβεῖν. β. κακὸν μὲν οὖν μέγιστον εἰ μὴ γὰρ ἦν, οὐκ ἂν ἐπεθύμουν οὐδ' ἂν ἐδαπανῶντο . ἐγὼ δὲ ταῦτ' ὀλίγον χρόνον χρήσας ἀφειλόμην ἄν. α. κἄγωγε ταῖς ἄλλαις πόλεσι δρῶ ταῦτα πλὴν ̓Αθηνῶν.</TextUnit>
    <TextUnit id="2195" loc="372d">τούτοις δ' ὑπάρχει ταῦτ', ἐπειδὴ τοὺς θεοὺς σέβουσιν.  β. ἀπέλαυσαν ἄρα σέβοντες ὑμᾶς, ὡς σὺ φής. α. τιὴ τί; β. Αἴγυπτον αὐτῶν τὴν πόλιν πεποίηκας ἀντ' ̓Αθηνῶν.  ἐθαυμάζομεν οὖν τὰς κολοκύντας μηνὶ ̓Ιανουαρίῳ ἐσθίοντες: χλωραί τε γὰρ ἦσαν καὶ τὸ ἴδιον ἀπεδίδοσαν τοῦ χυμοῦ, ἐτύγχανον δ' οὖσαι τῶν συντεθειμένων ὑπὸ τῶν τὰ τοιαῦτα μαγγανεύειν εἰδότων ὀψαρτυτῶν. ἐζήτει οὖν ὁ Λαρήνσιος εἰ</TextUnit>
    <TextUnit id="2196" loc="372e">καὶ τὴν χρῆσιν ταύτην ἠπίσταντο οἱ ἀρχαῖοι, καὶ ὁ Οὐλπιανὸς ἔφη: “ Νίκανδρος ὁ Κολοφώνιος ἐν τῷ δευτέρῳ τῶν Γεωργικῶν μνημονεύει ταύτης τῆς χρήσεως σικύας ὀνομάζων τὰς κολοκύντας: οὕτως γὰρ ἐκαλοῦντο, ὡς πρότερον εἰρήκαμεν λέγει δ' οὕτως :   αὐτὰς μὴν σικύας τμήγων ἀνὰ κλώσμασι πείραις, ἠέρι δὲ ξήρανον ἐπεγκρεμάσαιο δὲ καπνῷ,  χείμασιν ὄφρ' ἂν δμῶες ἅλις περιχανδέα χύτρον</TextUnit>
    <TextUnit id="2197" loc="372f">πλήσαντες ῥοφέωσιν ἀεργέες, ἑφθά τε μάκτρῃ  ὄσπρια πανσπερμηδὸν ἐπεγχεύῃσιν ἀλετρίς. τῇ ἔνι μὲν σικύης ὅρμους βάλον ἐκπλύναντες, ἐν δὲ μύκην σειράς τε πάλαι λαχάνοισι πλακείσας αὐοτέροις καυλοῖς τε μιγήμεναι ἔστ' ἔαρ ἵξῃ. ”</TextUnit>
    <TextUnit id="2198" loc="373a">ὄρνεις. ἐπεὶ δὲ καὶ ὄρνεις ἐπῆσαν ταῖς κολοκύνταις καὶ ἄλλοις κνιστοῖς λαχάνοις οὕτως δ' εἴρηκεν ̓Αριστοφάνης ἐν Δηλίᾳ τὰ σύγκοπτα  λάχανα, κνιστὰ ἢ στέμφυλα, ὁ Μυρτίλος ἔφη: “ ἀλλὰ μὴν καὶ ὄρνιθας καὶ ὀρνίθια νῦν μόνως ἡ συνήθεια καλεῖ τὰς θηλείας, ὧν ὁρῶ περιφερόμενον πλῆθος καὶ Χρύσιππος δ' ὁ φιλόσοφος ἐν τῷ πέμπτῳ περὶ τοῦ καλοῦ καὶ τῆς ἡδονῆς γράφει οὕτως : ' καθάπερ τινὲς τὰς λευκὰς ὄρνιθας τῶν</TextUnit>
    <TextUnit id="2199" loc="373b">μελαινῶν ἡδίους εἶναι μᾶλλον̓, ἀλεκτρυόνας δὲ καὶ ἀλεκτοριδέας τοὺς ἄρρενας: τῶν ἀρχαίων δὲ τὸ ὄρνις καὶ ἀρσενικῶς καὶ θηλυκῶς λεγόντων ἐπ' ἄλλων ὀρνέων, οὐ περὶ τούτου τοῦ εἰδικοῦ, περὶ οὗ φησιν ἡ συνήθεια ὄρνιθας ὠνήσασθαι. ̔́Ομηρος μὲν οὖν φησι:  ὄρνιθες δέ τε πολλοὶ ὑπ' αὐγὰς ἠελίοιο.  καὶ ἀλλαχόθι θηλυκῶς “ὄρνιθι λιγυρῇ.” καί:  ὡς δ' ὄρνις ἀπτῆσι νεοσσοῖσι προφέρῃσι μάστακ' ἐπεί κε λάβῃσι, κακῶς δὲ τὲ οἱ πέλει αὐτῇ.</TextUnit>
    <TextUnit id="2200" loc="373c">Μένανδρος δ' ἐν ̓Επικλήρῳ πρώτῃ σαφῶς τὸ ἐπὶ τῆς συνηθείας φησὶν ἐμφανίζων οὕτως: ' ἀλεκτρυών τις ἐκεκράγει μέγα. οὐ σοβήσετ' ἔξω, ' φησί, τὰς ὄρνιθας ἀφ' ἡμῶν; καὶ πάλιν  αὕτη ποτ' ἐξεσόβησε τὰς ὄρνις μόλις.  ὀρνίθια δ' εἴρηκε Κρατῖνος ἐν Νεμέσει οὕτως : τἄλλα πάντ' ὀρνίθια.' ἐπὶ δὲ τοῦ ἀρσενικοῦ</TextUnit>
    <TextUnit id="2201" loc="373d">οὐ μόνον ὄρνιν ἀλλὰ καὶ ὄρνιθα, ὁ αὐτὸς Κρατῖνος ἐν τῷ αὐτῷ δράματι: ὄρνιθα φοινικόπτερον.' καὶ πάλιν    ὄρνιθα τοίνυν δεῖ σε γίγνεσθαι μέγαν.  καὶ Σοφοκλῆς ̓Αντηνορίδαις :  ὄρνιθα καὶ κήρυκα καὶ διάκονον.  Αἰσχύλος Καβείροις:  ὄρνιθα δ' οὐ ποιῶ σε τῆς ἐμῆς ὁδοῦ.  “ Ξενοφῶν δ' ἐν δευτέρῳ Παιδείας: ' ἐπὶ μὲν τοὺς ὄρνιθας τῷ ἰσχυροτάτῳ χειμῶνι.' Μένανδρος Διδύμαις, ' ὄρνεις φέρων ἐλήλυθα.' καὶ ἑξῆς ὄρνιθας ἀποστέλλει φησίν. ὅτι δὲ καὶ ἐπὶ τοῦ πληθυντικοῦ ὄρνις λέγουσι πρόκειται τὸ</TextUnit>
    <TextUnit id="2202" loc="373e">Μενάνδρειον μαρτύριον ἀλλὰ καὶ ̓Αλκμάν πού φησι:  λῦσαν δ' ἄπρακτα νεάνιδες  ὥστ' ὄρνις ἱέρακος ὑπερπταμένω. καὶ Εὔπολις ἐν Δήμοις:  οὐ δεινὸν οὖν κριοὺς ἔμ' ἐκγεννᾶν τέκνα  ὄρνις θ' ὁμοίους τοὺς νεοττοὺς τῷ πατρί;   τὸν δ' ἀλεκτρυόνα ἐκ τῶν ἐναντίων οἱ ἀρχαῖοι καὶ θηλυκῶς εἰρήκασι. Κρατῖνος Νεμέσει:   Λήδα, σὸν ἔργον δεῖ ς' ὅπως εὐσχήμονος  ἀλεκτρυόνος μηδὲν διοίσει τοὺς τρόπους, ἐπὶ τῷδ' ἐπῴζους', ὡς ἂν ἐκλέψῃς καλὸν</TextUnit>
    <TextUnit id="2203" loc="373f">ἡμῖν τι καὶ θαυμαστὸν ἐκτοῦδ' ὄρνεον.  Στράττις Ψυχασταῖς:  αἱ δ' ἀλεκτρυόνες ἅπασαι  καὶ τὰ χοιρίδια τέθνηκε  καὶ τὰ μίκρ' ὀρνίθια.  ̓Αναξανδρίδης Τηρεῖ:   ὀχευομένους δὲ τοὺς κάπρους  καὶ τὰς ἀλεκτρυόνας θεωροῦς' ἄσμενοι.  ἐπεὶ δὲ τοῦ κωμικοῦ τούτου ἐμνήσθην καὶ οἶδα τὸ δρᾶμα τὸν Τηρέα αὐτοῦ μὴ κεκριμένον ἐν τοῖς</TextUnit>
    <TextUnit id="2204" loc="374a">πρώτοις ἐκθήσομαι ὑμῖν, ἄνδρες φίλοι, εἰς κρίσιν ἃ εἴρηκε περὶ αὐτοῦ Χαμαιλέων ὁ ̔Ηρακλεώτης ἐν ἕκτῳ περὶ κωμῳδίας γράφων ὧδε: ' ̓Αναξανδρίδης διδάσκων ποτὲ διθύραμβον ̓Αθήνησιν εἰσῆλθεν ἐφ' ἵππου καὶ ἀπήγγειλέν τι τῶν ἐκ τοῦ ᾄσματος, ἦν δὲ τὴν ὄψιν καλὸς καὶ μέγας καὶ κόμην ἔτρεφε καὶ ἐφόρει ἁλουργίδα καὶ κράσπεδα χρυσᾶ, πικρὸς δ' ὢν τὸ ἦθος ἐποίει τι τοιοῦτο</TextUnit>
    <TextUnit id="2205" loc="374b">περὶ τὰς κωμῳδίας: ὅτε γὰρ μὴ νικῴη, λαμβάνων ἔδωκεν εἰς τὸν λιβανωτὸν κατατεμεῖν καὶ οὐ μετεσκεύαζεν ὥσπερ οἱ πολλοί, καὶ πολλὰ ἔχοντα κομψῶς τῶν δραμάτων ἠφάνιζε, δυσκολαίνων τοῖς θεαταῖς διὰ τὸ γῆρας.' λέγεται δ' εἶναι τὸ γένος ̔Ρόδιος ἐκ Καμίρου. θαυμάζω οὖν πῶς καὶ ὁ Τηρεὺς περιεσώθη μὴ τυχὼν νίκης καὶ ἄλλα δράματα τῶν ὁμοίων τοῦ αὐτοῦ, καὶ Θεόπομπος δὲ ἐν Εἰρήνῃ ἐπὶ τῆς θηλείας ἔταξε τὸν ἀλεκτρυόνα λέγων οὕτως” ἄχθομαι   δ' ἀπολωλεκὼς ἀλεκτρυόνα τίκτουσαν ᾠὰ πάγκαλα.</TextUnit>
    <TextUnit id="2206" loc="374c">καὶ ̓Αριστοφάνης Δαιδάλῳ:    ᾠὸν μέγιστον τέτοκεν, ὡς ἀλεκτρυών,  καὶ πάλιν  πολλαὶ τῶν ἀλεκτρυόνων βίᾳ  ὑπηνέμια τίκτουσιν ᾠὰ πολλάκις.  ἐν δὲ Νεφέλαις διδάσκων τὸν πρεσβύτην περὶ ὀνόματος διαφορᾶς φησι:   νῦν δὲ πῶς με χρὴ καλεῖν;.  ἀλεκτρύαιναν, τὸν δ' ἕτερον ἀλέκτορα.</TextUnit>
    <TextUnit id="2207" loc="374d">λέγεται δὲ καὶ ἀλεκτορὶς καὶ ἀλέκτωρ. Σιμωνίδης ' ἱμερόφων' ἀλέκτωρ ' ἔφη. Κρατῖνος ̔̀ ̔́Ωραις::   ὥσπερ ὁ Περσικὸς ὥραν πᾶσαν καναχῶν ὁλόφωνος  ἀλέκτωρ.  εἴρηται δ' οὕτως ἐπειδὴ καὶ ἐκ τοῦ λέκτρου ἡμᾶς διεγείρει. οἱ δὲ Δωριεῖς λέγοντες ὄρνιξ τὴν γενικὴν διὰ τοῦ χ λέγουσιν ὄρνιχος. ̓Αλκμὰν δὲ διὰ τοῦ ς τὴν εὐθεῖαν ἐκφέρει: ἁλιπόρφυρος εἴαρος ὄρνις. καὶ τὴν γενικήν οἶδα δ' ὀρνίχων νόμως πάντων” δέλφαξ. ̓Επίχαρμος τὸν ἄρρενα χοῖρον οὕτως</TextUnit>
    <TextUnit id="2208" loc="374e">καλεῖ ἐν ̓Οδυσσεῖ αὐτομόλῳ :  δέλφακά τε τῶν γειτόνων  τοῖς ̓Ελευσινίοις φυλάσσων δαιμονίως ἀπώλεσα  οὐχ ἑκών καὶ ταῦτα δή με συμβολατεύειν ἔφα  τοῖς ̓Αχαιοῖσιν προδιδόμειν τ' ὤμνυέ με τὸν δέλφακα.  καὶ ̓Αναξίλας δ' ἐν Κίρκῃ καὶ ἀρσενικῶς εἴρηκε τὸν δέλφακα καὶ ἐπὶ τοῦ τελείου τέθεικε τοὔνομα εἰπών</TextUnit>
    <TextUnit id="2209" loc="374f">τοὺς μὲν ὀρεινόμους ὑμῶν ποιήσει δέλφακας ὑλιβάτους.  τοὺς δὲ πάνθηρας, ἄλλους ἀγρώστας λύκους ἢ λέοντας.  ἐπὶ δὲ τῶν θηλειῶν τοὔνομα τάττει ̓Αριστοφάνης Ταγηνισταῖς “ἢ δέλφακος ὀπωρινῆς ἠτριαῖον.” καὶ ἐν ̓Αχαρνεῦσιν:   νέα γάρ ἐστιν ἀλλὰ δελφακουμένα  ἕξει μεγάλην τε καὶ παχεῖαν κἠρυθράν,</TextUnit>
    <TextUnit id="2210" loc="375a">ἀλλ' αἰ τράφεν λῇς, ἅδε τοι χοῖρος καλά.  καὶ Εὔπολις ἐν Χρυσῷ γένει, καὶ ̔Ιππῶναξ δ' ἔφη “ὡς ̓Εφεσίη δέλφαξ.” κυρίως δ' αἱ θήλειαι οὕτως λεχθεῖεν ἂν ἅτε δελφύας ἔχουσαι: οὕτως δὲ αἱ μῆτραι καλοῦνται καὶ οἱ ἀδελφοὶ ἔνθεν ἐτυμολογοῦνται. περὶ δὲ τῆς ἡλικίας τοῦ ζῴου Κρατῖνός φησιν ἐν ̓Αρχιλόχοις:  ἤδη δέλφακες, χοῖροι δὲ τοῖσιν ἄλλοις.  ̓Αριστοφάνης δ' ὁ γραμματικὸς ἐν τῷ περὶ</TextUnit>
    <TextUnit id="2211" loc="375b">ἡλικιῶν φησι: “ τῶν δὲ συῶν τὰ μὲν ἤδη συμπεπηγότα δέλφακες, τὰ δ' ἁπαλὰ καὶ ἔνικμα χοῖροι, ἔνθεν τὸ ̔Ομηρικὸν σαφὲς γίνεται:  τά τε δμώεσσι πάρεστι  χοίρε', ἀτὰρ σιάλους γε σύας μνηστῆρες ἔδουσι. ” Πλάτων δ' ὁ κωμῳδιοποιὸς ἐν Ποιητῇ ἀρρενικῶς ἔφη “ τὸν δέλφακα ἀπῆγε σιγῇ.” ἦν δὲ καὶ παλαιὸς νόμος, ὥς φησιν ̓Ανδροτίων, τῆς  ἐπιγονῆς ἕνεκα τῶν θρεμμάτων μὴ σφάττειν πρόβατον ἄπεκτον ἢ ἄτοκον διὸ τὰ ἤδη τέλεια ἤσθιον</TextUnit>
    <TextUnit id="2212" loc="375c">ἀτὰρ σιάλους γε σύας μνηστῆρες ἔδουσι.  καὶ νῦν δὲ τὴν τῆς ̓Αθηνᾶς ἱέρειαν οὐ θύειν ἀμνὴν οὐδὲ τυροῦ γεύεσθαι, καὶ κατὰ χρόνον δέ τινα ἐκλιπόντων τῶν βοῶν, φησὶν ὁ Φιλόχορος, νομοθετηθῆναι διὰ τὴν σπάνιν ἀπέχεσθαι αὐτοὺς τῶν ζῴων, συνάγειν βουλομένους καὶ πληθῦσαι τῷ μὴ καταθύεσθαι. χοῖρον δ' οἱ ̓́Ιωνες καλοῦσι τὴν θήλειαν, ὡς ̔Ιππῶναξ:  σπονδῇ τε καὶ σπλάγχνοισιν ἀγρίης χοίρου.</TextUnit>
    <TextUnit id="2213" loc="375d">καὶ Σοφοκλῆς ̓Επιταιναρίοις:   τοιγὰρ ϊωδὴ φυλάξαι χοῖρον ὥστε δεσμίαν. Πτολεμαῖος δ' ὁ τῆς Αἰγύπτου βασιλεὺς ἐν τῷ ἐνάτῳ τῶν ἀπομνημονευμάτων “ εἰς ̓́Ασσον,” φησίν, “ἐπιδημήσαντί μοι οἱ ̓́Ασσιοι παρέστησαν χοῖρον ἔχοντα τὸ μὲν ὕψος δύο καὶ ἡμίσους πήχεων, ὅλον δ' ἄρτιον πρὸς τὸ μῆκος, τῇ χροιᾷ χιόνινον. ἔφασάν τε τὸν βασιλέα Εὐμένη τὰ τοιαῦτα ἐπιμελῶς ὠνεῖσθαι παρ', ' αὐτῶν, διδόντα τοῦ ἑνὸς δραχμὰς τετρακισχιλίας.” Αἰσχύλος δέ φησιν</TextUnit>
    <TextUnit id="2214" loc="375e">ἐγὼ δὲ χοῖρον καὶ μάλ' εὐθηλούμενον  τόνδ' ἐν ῥοθοῦντι κριβάνῳ θήσω. τί γὰρ ὄψον γένοιτ' ἂν ἀνδρὶ τοῦδε βέλτερον; καὶ πάλιν    λευκός: τί δ' οὐχί; καὶ καλῶς ἠφευμένος ὁ χοῖρος. ἕψου, μηδὲ λυπηθῇς πυρί.  καὶ ἔτι:   θύσας δὲ χοῖρον τόνδε τῆς αὐτῆς ὑὸς  ἣ πολλά μ' ἐν δόμοισιν εἴργασται κακά, δονοῦσα καὶ τρέπουσα τύρβ' ἄνω κάτω.</TextUnit>
    <TextUnit id="2215" loc="375f">ταῦτα δὲ παρέθετο Χαμαιλέων ἐν τῷ περὶ Αἰσχύλου. περὶ δὲ ὑῶν ὅτι ἱερόν ἐστι τὸ ζῷον παρὰ Κρησὶν ̓Αγαθοκλῆς ὁ Βαβυλώνιος ἐν πρώτῳ περὶ Κυζίκου φησὶν οὕτως: “ μυθεύουσιν ἐν Κρήτῃ γενέσθαι τὴν Διὸς τέκνωσιν ἐπὶ τῆς Δίκτης, ἐν ᾗ καὶ</TextUnit>
    <TextUnit id="2216" loc="376a">ἀπόρρητος γίνεται θυσία, λέγεται γὰρ ὡς ἄρα Διὶ θηλὴν ὑπέσχεν ὗς καὶ τῷ σφετέρῳ γρυσμῷ περιοιχνεῦσα τὸν κνυζηθμὸν τοῦ βρέφεος ἀνεπάιστον τοῖς παριοῦσιν ἐτίθει. διὸ πάντες τὸ ζῷον τοῦτο περίσεπτον ἡγοῦνται καὶ οὐκ ἄν, φησί, τῶν κρεῶν δαίσαιντο. Πραίσιοι δὲ καὶ ἱερὰ ῥέζουσιν ὑί, καὶ αὕτη προτελὴς αὐτοῖς ἡ θυσία νενόμισται.” τὰ παραπλήσια ἱστορεῖ καὶ Νεάνθης ὁ Κυζικηνὸς ἐν δευτέρῳ περὶ τελετῆς, πεταλίδων συῶν μνημονεύει ̓Αχαιὸς ὁ ̓Ερετριεὺς ἐν Αἴθωνι σατυρικῷ λέγων οὕτως, ' “πεταλίδων δέ τοι συῶν μορφαῖς ταῖσδε πόλλ' ἐπάιον.”</TextUnit>
    <TextUnit id="2217" loc="376b">πεταλίδας δ' αὐτὰς εἴρηκε μεταφέρων ἀπὸ τῶν μόσχων οὗτοι γὰρ πέτηλοι λέγονται ἀπὸ τῶν κεράτων ὅταν αὐτὰ ἐκπέταλα ἔχωσι.  παραπλησίως δὲ τῷ ̓Αχαιῷ καὶ ̓Ερατοσθένης ἐν ̓Αντερινύι τοὺς σύας λαρινοὺς προσηγόρευσε μεταγαγὼν καὶ αὐτὸς ἀπὸ τῶν λαρινῶν βοῶν οἳ οὕτως ἐκλήθησαν ἤτοι ἀπὸ τοῦ λαρινεύεσθαι ̔ὅπερ ἐστὶ σιτίζεσθαι. σώφρων “ βόες δὲ λαρινεύονται” ̓ ἢ ἀπό τινος κώμης ̓Ηπειρωτικῆς Λαρίνης ἢ ἀπὸ</TextUnit>
    <TextUnit id="2218" loc="376c">τοῦ βουκολοῦντος αὐτάς Λαρῖνος δ' οὗτος ἐκαλεῖτο. εἰσαχθέντος δὲ ἡμῖν ποτε καὶ δέλφακος, οὗ τὸ μὲν ἥμισυ κραμβαλέον ἦν ἐπιμελῶς πεποιημένον, τὸ δὲ ἥμισυ ὡς ἂν ἐξ ὕδατος ἡψημένον τακερῶς, καὶ πάντων θαυμαζόντων τοῦ μαγείρου τὴν σοφίαν, μέγα φρονῶν ἐκεῖνος ἐπὶ τῇ τέχνῃ ἔφη:  ἀλλὰ μὴν οὐδὲ τὴν σφαγὴν ἔχει τις ὑμῶν ἐπιδεῖξαι ὅπου ἐγένετο ἢ πῶς αὐτοῦ ἡ γαστήρ πεπλήρωται παντοίων ἀγαθῶν, καὶ γὰρ κίχλας ἐν ἑαυτῷ ἔχει</TextUnit>
    <TextUnit id="2219" loc="376d">καὶ ἄλλα ὀρνίθια ὑπογαστρίων τε μέρη χοιρείων καὶ μήτρας τόμους καὶ τῶν ᾠῶν τὰ χρυσᾶ, ἔτι δὲ ὀρνίθων ' γαστέρες αὐταῖσι μήτραις καὶ καλῶν ζωμῶν πλέες καὶ τὰ ἐκ τῶν σαρκῶν εἰς λεπτὰ κατακνιζόμενα καὶ μετὰ πεπερίδων συμπλαττόμενα ἰσίκια γὰρ ' ὀνομάζειν αἰδοῦμαι ' τὸν Οὐλπιανόν, καίπερ αὐτὸν εἰδὼς ἡδέως αὐτοῖς χρώμενον. πλὴν ὁ ἐμός γε συγγραφεὺς Πάξαμος τῶν ἰσικίων μέμνηται, καὶ οὔ μοι φροντὶς ̓Αττικῶν χρήσεων, ὑμεῖς οὖν ἐπιδείξατε πῶς τε ὁ χοῖρος ἐσφάγη καὶ πῶς ἐξ ἡμισείας μέν ἐστιν ὀπτός,</TextUnit>
    <TextUnit id="2220" loc="376e">ἑφθὸς δὲ κατὰ θάτερα. ἔτ' οὖν ἡμῶν ἀναζητούντων ὁ μάγειρος ἔφη:   ἀλλ' ἦ νομίζετέ με ἔλαττον πεπαιδεῦσθαι τῶν ἀρχαίων ἐκείνων  μαγείρων περὶ ὧν οἱ κωμῳδιοποιοὶ λέγουσι; Ποσείδιππος μὲν ἐν Χορευούσαις : μάγειρος δ' ἐστὶν ὁ λέγων πρὸς τοὺς μαθητὰς τάδε:    μαθητὰ Λεύκων οἵ τε συνδιάκονοι ὑμεῖς: ἅπας γάρ ἐστιν οἰκεῖος τόπος  ὑπὲρ τέχνης λαλεῖν τι : τῶν ἡδυσμάτων  πάντων κράτιστόν ἐστιν ἐν μαγειρικῇ</TextUnit>
    <TextUnit id="2221" loc="376f">ἀλαζονεία: τὸ καθ' ὅλου δὲ τῶν τεχνῶν  ὄψει σχεδόν τι τοῦθ' ἡγούμενον.  ξεναγὸς οὗτος ὅστις ἂν θώρακ' ἔχῃ  φολιδωτὸν ἢ δράκοντα σεσιδηρωμένον,  ἐφάνη Βριάρεως: ἂν τύχῃ δ', ἐστὶν λαγώς. ὁ μάγειρος ἂν μὲν ὑποδιακόνους ἔχων  πρὸς τὸν ἰδιώτην καὶ μαθητὰς εἰσίῃ,</TextUnit>
    <TextUnit id="2222" loc="377a">κυμινοπρίστας πάντας ἢ λιμοὺς καλῶν :  ἔπτηξ' ἕκαστος εὐθύς, ἂν δ' ἀληθινὸν  σαυτὸν παραβάλλῃς, καὶ προσεκδαρεὶς ἄπει.  ὅπερ οὖν ὑπεθέμην, τῷ κενῷ χώραν δίδου,  καὶ τὰ στόμια γίνωσκε τῶν κεκλημένων, ὥσπερ γὰρ εἰς τἀμπόρια, τῆς τέχνης πέρας  τοῦτ' ἔστιν, ἂν εὖ προσδράμῃς πρὸς τὸ στόμα, διακονοῦμεν νῦν γάμους : τὸ θῦμα βοῦς:</TextUnit>
    <TextUnit id="2223" loc="377b">ὁ διδοὺς ἐπιφανὴς, ἐπιφανὴς ὁ λαμβάνων  τούτων γυναῖκες ἱέρειαι Θεᾷ, Θεῷ, ὁ κορύβαντες, αὐλοί, παννυχίδες, ἀναστροφή: ἱππόδρομος οὗτός ἐστί σοι μαγειρικῆς,  μέμνησο καὶ σὺ τοῦτο.  καὶ περὶ ἑτέρου δὲ μαγείρου ὄνομα δ' ἐστὶ Σεύθης ὁ αὐτός φησιν ποιητὴς οὕτως:   ἰδιώτης μέγας</TextUnit>
    <TextUnit id="2224" loc="377c">αὐτοῖς ὁ Σεύθης; οἶσθας, ὦ βέλτισθ', ὅτι ἀγαθοῦ στρατηγοῦ διαφέρειν οὐδὲν δοκεῖ; οἱ πολέμιοι πάρεισιν ὁ βαθὺς τῇ φύσει  στρατηγὸς ἔστη καὶ τὸ πρᾶγμ' ἐδέξατο. πολέμιός ἐστι πᾶς ὁ συμπίνων ὄχλος.  κινεῖ γὰρ ἁθρόος οὗτος : εἰσελήλυθεν ἐκ πεντεκαίδεχ' ἡμερῶν προηλπικὼς τὸ δεῖπνον, ὁρμῆς μεστός, ἐκκεκαυμένος  τηρῶν πότ' ἐπὶ τὰς χεῖρας οἴσει τις. νόει ὄχλου τοιούτου ῥαχίαν ἠθροισμένην.</TextUnit>
    <TextUnit id="2225" loc="377d">ὁ  δ' ἐν τοῖς Εὔφρονος Συνεφήβοις μάγειρος ἀκούσατε οἷα παραινεῖ:  ὅταν ἐρανισταῖς, Καρίων, διακονῇς,  οὐκ ἔστι παίζειν οὐδ' ἃ μεμάθηκας ποιεῖν.  ἐχθὲς κεκινδύνευκας: οὐδεὶς εἶχέ σοι  κωβιὸς ὅλως γὰρ ἧπαρ, ἀλλ' ἦσαν κενοί:  ἐγκέφαλος: ἠλλοίωτο. δεῖ δέ, Καρίων,  ὅταν μὲν ἔλθῃς εἰς τοιοῦτον συρφετόν,  Δρόμωνα καὶ Κέρδωνα καὶ Σωτηρίδην,  μισθὸν διδόντας ὅσον ἂν αἰτήσῃς, ἁπλῶς</TextUnit>
    <TextUnit id="2226" loc="377e">εἶναι δίκαιον, οὗ δὲ νῦν βαδίζομεν  εἰς τοὺς γάμους, ἀνδροφόνον. ἂν τοῦτ' αἰσθάνῃ,  ἐμὸς εἶ μαθητὴς καὶ μάγειρος οὐ κακός. ὁ καιρὸς εὐκτός ὠφελοῦ. φιλάργυρος ὁ γέρων, ὁ μισθὸς μικρός: εἴ σε λήψομαι   νῦν μὴ κατεσθίοντα καὶ τοὺς ἄνθρακας,  ἀπόλωλας. εἴσω πάραγε: καὶ γὰρ αὐτὸς οὑτοσὶ  προσέρχεθ' ὁ γέρων, ὡς δὲ καὶ γλίσχρον βλέπει.</TextUnit>
    <TextUnit id="2227" loc="377f">μέγας δὲ ἐστι σοφιστὴς καὶ οὐδὲν ἥττων τῶν ἰατρῶν εἰς ἀλαζονείαν καὶ ὁ παρὰ Σωσιπάτρῳ μάγειρος ἐν Καταψευδομένῳ λέγων ὧδε:  οὐ παντελῶς εὐκαταφρόνητος ἡ τέχνη, ἂν κατανοήσῃς, ἐστὶν ἡμῶν, Δημύλε, ἀλλὰ πέπλυται τὸ πρᾶγμα, καὶ πάντες σχεδὸν εἶναι μάγειροί φασιν οὐδὲν εἰδότες: ὑπὸ τῶν τοιούτων  ἡ τέχνη λυμαίνεται,</TextUnit>
    <TextUnit id="2228" loc="378a">ἐπεὶ μάγειρον ἂν λάβῃς ἀληθινόν, ἐκ παιδὸς ὀρθῶς εἰς τὸ πρᾶγμ' εἰσηγμένον καὶ τὰς δυνάμεις κατέχοντα καὶ τὰ μαθήματα ἅπαντ' ἐφεξῆς εἰδόθ', ἕτερόν σοι τυχὸν φανήσεται τὸ πρᾶγμα. τρεῖς ἡμεῖς μόνοι: ἐσμὲν ἔτι λοιποί, Βοιδίων καὶ Χαριάδης ἐγώ τε: τοῖς λοιποῖς δὲ προσπέρδου. δή. τί φής; α. ἐγώ5; τὸ διδασκαλεῖον ἡμεῖς σῴζομεν</TextUnit>
    <TextUnit id="2229" loc="378b">τὸ Σίκωνος: οὗτος τῆς τέχνης ἀρχηγὸς ἦν. ἐδίδασκεν ἡμᾶς πρῶτον ἀστρολογεῖν ἔπειτα μετὰ ταῦτ' εὐθὺς ἀρχιτεκτονεῖν. περὶ φύσεως κατεῖχε πάντας τοὺς λόγους: ἐπὶ πᾶσι τούτοις ἔλεγε τὰ στρατηγικά, πρὸ τῆς τέχνης ἔσπευδε ταῦθ' ἡμᾶς μαθεῖν. δή. ἆρα σύ με κόπτειν οἷος εἶ γε, φίλτατε; α. οὔκ, ἀλλ' ἐν ὅσῳ προσέρχετ' ἐξ ἀγορᾶς ὁ παῖς</TextUnit>
    <TextUnit id="2230" loc="378c">μικρὰ διακινήσω σε περὶ τοῦ πράγματος, ἵνα τῷ λαλεῖν λάβωμεν εὔκαιρον χρόνον. δή. ̓́Απολλον, ἐργῶδὲς γ'. Α. ἄκουσον, ὦγαθέ: δεῖ τὸν μάγειρον εἰδέναι πρώτιστα μὲν περὶ τῶν μετεώρων τάς τε τῶν ἄστρων δύσεις καὶ τὰς ἐπιτολὰς καὶ τὸν ἥλιον πότε ἐπὶ τὴν μακράν τε καὶ βραχεῖαν ἡμέραν ἐπάνεισι κἀν ποίοισίν ἐστι ζῳδίοις. τὰ γὰρ ὄψα πάντα καὶ τὰ βρώματα σχεδὸν</TextUnit>
    <TextUnit id="2231" loc="378d">ἐν τῇ περιφορᾷ τῆς ὅλης συντάξεως ἑτέραν ἐν ἑτέροις λαμβάνει τὴν ἡδονήν. ὁ μὲν οὖν κατέχων τὰ τοιαῦτα τὴν ὥραν ἰδὼν τούτων ἑκάστοις ὡς προσήκει χρήσεται, ὁ δ' ἀγνοῶν ταῦτ' εἰκότως τυντλάζεται. πάλιν τὸ περὶ τῆς ἀρχιτεκτονικῆς ἴσως ἐθαύμασας τί τῇ τέχνῃ συμβάλλεται. δὴ, ἐγὼ δ' ἐθαύμας'; α. ἀλλ' ὅμως ἐγὼ φράσω τοὐπτάνιον ὀρθῶς καταβαλέσθαι καὶ τὸ φῶς λαβεῖν: ὅσον δεῖ καὶ τὸ πνεῦμ' ἰδεῖν πόθεν</TextUnit>
    <TextUnit id="2232" loc="378e">ἐστίν, μεγάλην χρείαν τιν' εἰς τὸ πρᾶγμ' ἔχει. ὁ καπνὸς φερόμενος δεῦρο κἀκεῖ διαφορὰν εἴωθε τοῖς ὄψοισιν ἐμποιεῖν τινα, τί οὖν; ἔτι σοι δίειμι τὰ στρατηγικὰ  ἔχω γε τὸν μάγειρον. ἡ τάξις σοφὸν ἁπανταχοῦ μέν ἐστι κἀν πάσῃ τέχνῃ, ἐν τῇ καθ' ἡμᾶς δ' ὥσπερ ἡγεῖται σχεδόν.</TextUnit>
    <TextUnit id="2233" loc="378f">τὸ γὰρ παραθεῖναι κἀφελεῖν τεταγμένως ἕκαστα καὶ τὸν καιρὸν ἐπὶ τούτοις ἰδεῖν,   πότε δεῖ πυκνότερον ἐπαγαγεῖν καὶ πότε βάδην, καὶ πῶς ἔχουσι πρὸς τὸ δεῖπνον καὶ πότε εὔκαιρον αὐτοῖς ἐστι τῶν ὄψων τὰ μὲν θερμὰ παραθεῖναι, τὰ δ' ἐπανέντα, τὰ δὲ μέσως, τὰ δ' ὅλως ἀποψύξαντα, ταῦτα πάντα δὴ</TextUnit>
    <TextUnit id="2234" loc="379a">ἐν τοῖς στρατηγικοῖσιν ἐξετάζεται μαθήμασιν. δή. πεισθέντι παραδείξας ἐμοὶ τὰ δέοντ' ἀπελθὼν αὐτὸς ἡσυχίαν ἄγε.  καὶ ὁ παρὰ τῷ ̓Αλέξιδι δὲ ἐν Μιλησίοις μάγειρος οὐ μακρὰν τούτου ἐστὶ λέγων τοιάδε:   οὐκ ἴστε ταῖς πλείσταισι τῶν τεχνῶν ὅτι  οὐχ ἁρχιτέκτων: κύριος τῆς ἡδονῆς  μόνος καθέστηκ', ἀλλὰ καὶ τῶν χρωμένων συμβάλλεταί τις, ἂν καλῶς χρῶνται, μερίς;</TextUnit>
    <TextUnit id="2235" loc="379b">β. ποῖόν τι; δεῖ γὰρ κἀμὲ τὸν ξένον μαθεῖν. α. τὸν ὀψοποιὸν σκευάσαι χρηστῶς μόνον  δεῖ τοὔψον, ὁ ἄλλο δ' οὐδέν. ἂν μὲν οὖν τύχῃ ὁ ταῦτα μέλλων ἐσθίειν τε καὶ κρινεῖν  εἰς καιρὸν ἐλθών, ὠφέλησε τὴν τέχνην ἂν δ' ὑστερίζῃ τῆς τεταγμένης ἀκμῆς,  ὥστ' ἢ προοπτήσαντα χλιαίνειν πάλιν, ἢ μὴ προοπτήσαντα συντελεῖν ταχύ,  ἀπεστέρησε τῆς τέχνης τὴν ἡδονήν. β. εἰς τοὺς σοφιστὰς τὸν μάγειρον ἐγγράφω.</TextUnit>
    <TextUnit id="2236" loc="379c">α. ἑστήκαθ' ὑμεῖς: κάεται δ' ἐμοὶ τὸ πῦρ:  ἤδη πυκνοὶ δ' ᾄττουσιν ̔Ηφαίστου κύνες   κούφως πρὸς αἴθραν, οἷς τό γίνεσθαί θ' ἅμα  καὶ τὴν τελευτὴν τοῦ βίου συνῆψέ τις  μόνοις ἀνάγκης θεσμὸς οὐχ ὁρώμενος.   εὔφρων δέ, οὗ καὶ πρὸ βραχέος ἐμνήσθην, ἄνδρες δικασταὶ δικαστὰς γὰρ ὑμᾶς οὐκ ὀκνήσαιμ' ἂν καλεῖν ἀναμένων τὴν ὑμετέραν τῶν αἰσθητηρίων κρίσιν ἐν τοῖς ̓Αδελφοῖς τῷ δράματι</TextUnit>
    <TextUnit id="2237" loc="379d">ποιήσας τινὰ μάγειρον πολυμαθῆ καὶ εὐπαίδευτον μνημονεύοντά τε τῶν πρὸ αὑτοῦ τεχνιτῶν καὶ τίνα ἕκαστος εἶχεν ἰδίαν ἀρετὴν καὶ ἐν τίνι ἐπλεονέκτει, ὅμως οὐδενὸς ἐμνήσθη τοιούτου ὧν ἐγὼ ὑμῖν πολλάκις τυγχάνω παρασκευάζων. λέγει δ' οὖν οὕτως::   πολλῶν μαθητῶν γενομένων ἐμοί, Λύκε,  διὰ τὸ νοεῖν ἀεί τι καὶ ψυχὴν ἔχειν  ἄπει γεγονὼς μάγειρος ἐκ τῆς οἰκίας ἐν οὐχ ὅλοις δέκα μησί, πολὺ νεώτατος.</TextUnit>
    <TextUnit id="2238" loc="379e">̓͂Αγις ̔Ρόδιος ὤπτηκεν ἰχθὺν μόνος ἄκρως,  Νηρεὺς δ' ὁ Χῖος γόγγρον ἧψε τοῖς θεοῖς,  θρῖον τὸ λευκὸν οὑξ ̓Αθηνῶν Χαριάδης,  ζωμὸς μέλας ἐγένετο πρώτῳ Λαμπρίᾳ,  ἀλλᾶντας ̓Αφθόνητος, Εὔθυνος φακῆν, ἀπὸ συμβολῶν συνάγουσιν ̓Αριστίων σπάρους.  οὗτοι μετ' ἐκείνους τοὺς σοφιστὰς τοὺς πάλαι  γεγόνασιν ἡμῶν ἑπτὰ δεύτεροι σοφοί.</TextUnit>
    <TextUnit id="2239" loc="379f">ἐγὼ δ' ὁρῶν τὰ πολλὰ προκατειλημμένα εὗρον τὸ κλέπτειν πρῶτος ὥστε μηδένα  μισεῖν με διὰ τοῦτ', ἀλλὰ πάντας λαμβάνειν. ὑπ' ἐμοῦ δ' ὁρῶν σὺ τοῦτο προκατειλημμένον   ἴδιον ἐφεύρηκάς τι καὶ τοῦτ' ἐστὶ σόν.  πέμπτην ἔθυον ἡμέραν οἱ Τήνιοι  πολλοὶ παρόντες, πλοῦν πολὺν πεπλευκότες,</TextUnit>
    <TextUnit id="2240" loc="380a">λεπτὸν ἔριφον καὶ μικρόν, οὐκ ἦν ἐκφορὰ Λύκῳ κρεῶν τότ' οὐδὲ τῷ διδασκάλῳ. ἑτέρους πορίσασθαι δύ' ἐρίφους ἠνάγκασας: τὸ γὰρ ἧπαρ αὐτῶν πολλάκις σκοπουμένων:  καθεὶς κάτω τὴν χεῖρα τὴν μίαν λαθὼν  ἔρριψας εἰς τὸν λάκκον ἰταμῶς τὸν νεφρόν.  πολὺν ἐποίησας θόρυβον “ οὐκ ἔχει νεφρόν”</TextUnit>
    <TextUnit id="2241" loc="380b">ἔλεγον. ἔκυπτον οἱ παρόντες ἀποβολῇ, ἔθυσαν ἕτερον, τοῦ δὲ δευτέρου πάλιν  τὴν καρδίαν εἶδόν σε καταπίνοντ' ἐγώ.  πάλαι μέγας εἶ, γίνωσκε: τοῦ γὰρ μὴ χανεῖν  λύκον διὰ κενῆς σὺ μόνος εὕρηκας τέχνην,  χορδῆς ὀβελίσκους ἠρέμα ζυγουμένους  δύ' ἐχθὲς ὠμοὺς εἰς τὸ πῦρ ἀποσβέσας καὶ πρὸς τὸ δίχορδον ἐτερέτιζες. ᾐσθόμην</TextUnit>
    <TextUnit id="2242" loc="380c">ἐκεῖνο δρᾶμα, τοῦτο δ' ἐστὶ παίγνιον. μὴ  τις τούτων τῶν δευτέρων ἑπτὰ σοφῶν ὀνομασθέντων τοιοῦτόν τι ἐπενόησε περὶ τοῦ χοίρου,  πῶς καὶ τὰ ἐντὸς πεπλήρωται καὶ τὸ μὲν ὀπταλέον ἐστὶν αὐτοῦ, τὸ δὲ ἑφθόν αὐτὸς δ' ἐστὶν ἄσφακτος;  δεομένων οὖν ἡμῶν καὶ λιπαρούντων δεικνύναι τὴν σοφίαν,   οὐκ ἐρῶ, φησί,   τῆτες, μὰ τοὺς ἐν Μαραθῶνι κινδυνεύσαντας καὶ πρὸς ἔτι</TextUnit>
    <TextUnit id="2243" loc="380d">τοὺς ἐν Σαλαμῖνι ναυμαχήσαντας.  ἔδοξεν οὖν πᾶσι διὰ τὸν τηλικόνδε ὅρκον μὴ βιάζεσθαι τὸν ἄνθρωπον, ἐπ' ἄλλο δέ τι τῶν παραφερομένων τὰς χεῖρας ἐπιβάλλειν. καὶ ὁ Οὐλπιανὸς ἔφη: μὰ τοὺς ἐν ̓Αρτεμισίῳ κινδυνεύσαντας, οὐδείς τινος γεύσεται πρὶν λεχθῆναι ποῦ κεῖται τὸ παραφέρειν. τὰ γὰρ γεύματα ἐγὼ οἶδα μόνος. καὶ ὁ Μάγνος ἔφη: ̓Αριστοφάνης ἐν Προάγωνι:  τί οὐκ ἐκέλευσας παραφέρειν τὰ ποτήρια;</TextUnit>
    <TextUnit id="2244" loc="380e">Σώφρων δ' ἐν γυναικείοις κατὰ τὸ κοινότερον κέχρηται λέγων ' παράφερε, Κοικόα, τὸν σκύφον μεστόν καὶ Πλάτων δ' ἐν Λάκωσιν “&amp;γτ;ἔφη ' πάσας παραφερέτω” ̓́Αλεξις Παμφίλῃ:   παρέθηκε τὴν τράπεζαν, εἶτα παραφέρων  ἀγαθῶν ἁμάξας  περὶ δὲ τῶν γευμάτων ἃ σαυτῷ προὔπιες ὥρα σοι λέγειν, Οὐλπιανέ. τὸ γὰρ γεῦσαι ἔχομεν παρ' Εὐπόλιδι ἐν Αἰξί:   τοῦδε νῦν γεῦσαι λαβών.   καὶ ὁ Οὐλπιανὸς ἔφιππος, ἔφη, ἐν Πελταστῇ</TextUnit>
    <TextUnit id="2245" loc="380f">' ἔνθ' ὄνων ἵππων τε στάσεις καὶ γεύματα οἴνων ̓Αντιφάνης δ' ἐν Διδύμοις:  οἰνογευστεῖ , περιπατεῖ ἐν τοῖς στεφάνοις.   ἐπὶ τούτοις ὁ μάγειρος ἔφη:   λέξω τοίνυν κἀγὼ οὐκ ἀρχαίαν ἐπίνοιαν, ἀλλ' εὕρεσιν ἐμὴν ἵνα μὴ ὁ αὐλητὴς πληγὰς λάβῃ: ὁ γὰρ Εὔβουλος ἐν Λάκωσιν ἢ Λήδᾳ ἔφη:</TextUnit>
    <TextUnit id="2246" loc="381a">ἀλλ' ἠκούσαμεν καὶ τοῦτο, νὴ τὴν ̔Εστίαν, οἴκοι ποθ' ὡς ὅς' ἂν ὁ μάγειρος ἐξαμάρτῃ, τύπτεται, ὥς φασιν, αὑλητὴς παρ' ὑμῖν.  Φιλύλλιὸς τε ἢ ὁ ποιήσας τὰς Πόλεις φησίν  ὅ τι ἂν τύχῃ  μάγειρος ἀδικήσας, τὸν αὐλητὴν λαβεῖν πληγάς  περὶ ἡμιόπτου καὶ ἡμιέφθου καὶ ἀσφάκτου γεμιστοῦ χοίρου. ὁ μὲν χοῖρος ἐσφάγη ὑπὸ τὸν ὦμον</TextUnit>
    <TextUnit id="2247" loc="381b">σφαγὴν βραχεῖαν,  καὶ ἐπέδειξεν.   ἔπειτα ἀπορρεύσαντος τοῦ πολλοῦ αἵματος πάντα τὰ ἐντοσθίδια μετὰ τῆς ἐξαιρέσεως εἴρηται γὰρ καὶ ἐξαίρεσις, ὦ στωμυλῆθραι δαιταλεῖς διακλύσας ἐπιμελῶς οἴνῳ πολλάκις ἐκρέμασα ἐκ ποδῶν. εἶτα πάλιν οἴνῳ διέβρεξα καὶ προεψήσας μετὰ πολλοῦ πιπέρεως τὰ προειρημένα χναυμάτια ἔβυσα διὰ τοῦ  στόματος, πολλὸν ἐπιχέας ζωμὸν εὖ πάνυ πεποιημένον. καὶ μετὰ ταῦτα περιέπλασα τοῦ χοίρου τὴν ἡμίσειαν, ὡς ὁρᾶτε, ἀλφίτοις πολλοῖς κριθῆς:</TextUnit>
    <TextUnit id="2248" loc="381c">ἀναδεύσας αὐτὰ οἴνῳ καὶ ἐλαίῳ. ἔπειτ' ἐνέθηκα κριβάνῳ ὑποθεὶς τράπεζαν χαλκῆν ἐστάθευσά τε τῷ πυρί, ὡς μήτε κατακαῦσαι μήτ' ὠμὸν ἀφελεῖν. καὶ τῆς φορίνης ἤδη γενομένης κραμβαλέας εἴκασα καὶ τἄλλο μέρος ἡψῆσθαι ἀποβαλών τ' αὐτοῦ τὰ ἄλφιτα οὕτω φέρων ὑμῖν παρέθηκα.  τὴν δ' ἐξαίρεσιν, ὦ καλέ μου Οὐλπιανέ, Διονύσιος ὁ κωμῳδιοποιος ἐν τοῖς ̔Ομωνύμοις τῷ δράματι οὕτως εἴρηκε ποιήσας τινὰ μάγειρον πρὸς τοὺς μαθητὰς διαλεγόμενον</TextUnit>
    <TextUnit id="2249" loc="381d">ἄγε δὴ Δρόμων νῦν, εἴ τι κομψὸν ἢ σοφὸν ἢ γλαφυρὸν οἶσθα τῶν σεαυτοῦ πραγμάτων,  φανερὸν ποίησον τοῦτο τῷ διδασκάλῳ.  νῦν τὴν ἀπόδειξιν τῆς τέχνης αἰτῶ ς' ἐγώ.  εἰς πολεμίαν ἄγω σε: θαρρῶν κατάτρεχε: ἀριθμῷ διδόασι τὰ κρέα καὶ τηροῦσί σε.  τακερὰ ποιήσας ταῦτα καὶ ζέσας σφόδρα  τὸν ἀριθμὸν αὐτῶν, ὡς λέγω σοι, σύγχεον.  ἰχθὺς ἁδρὸς πάρεστι: τἀντός ἐστι σά.  κἂν τέμαχος ἐκκλίνῃς τι, καὶ τοῦτ' ἐστὶ σὸν</TextUnit>
    <TextUnit id="2250" loc="381e">ἕως ἂν ἔνδον ὦμεν: ὅταν ἔξω δ', ἐμόν.  ἐξαιρέσεις καὶ τἄλλα τἀκόλουθ' ὅσα οὔτ' ἀριθμὸν οὔτε ἔλεγχον ἐφ' ἑαυτῶν ἔχει,  περικόμματος δὲ τάξιν ἢ θέσιν φέρει,   εἰς αὔριον σὲ κἀμὲ ταῦτ' εὐφρανάτω λαφυροπώλῃ παντάπασι μεταδίδου,  τὴν πάροδον ἵν' ἔχῃς τῶν θυρῶν εὐνουστέραν τί δεῖ λέγειν με πολλὰ πρὸς συνειδότα;  ἐμὸς εἶ μαθητής, σὸς δ' ἐγὼ διδάσκαλος,  μέμνησο τῶνδε καὶ βάδιζε δεῦρ' ἅμα.</TextUnit>
    <TextUnit id="2251" loc="381f">πάντων οὖν ἡμῶν ἐπαινεσάντων τὸν μάγειρον ἐπί τε τῷ ἑτοίμῳ τῶν λεγομένων καὶ τῇ τῆς τέχνης περιεργίᾳ ὁ καλὸς ἡμῶν ἑστιάτωρ Λαρήνσιος “ καὶ πόσῳ κάλλιον,” ἔφη, “τὰ τοιαῦτα ἐκμανθάνειν τοὺς μαγείρους ἢ ἅπερ παρά τινι τῶν πολιτῶν ἡμῶν, ὃς ὑπὸ πλούτου καὶ τρυφῆς τοὺς τοῦ θαυμασιωτάτου Πλάτωνος διαλόγους ἠνάγκαζεν</TextUnit>
    <TextUnit id="2252" loc="382a">ἐκμανθάνοντας τοὺς μαγείρους φέροντάς τε τὰς λοπάδας ἅμα λέγειν ' εἷς, δύο, τρεῖς: ὁ δὲ δή τέταρτος ἡμῖν, ὦ φίλε Τίμαιε, ποῦ τῶν χθὲς μὲν δαιτυμόνων, τὰ νῦν δ' ἑστιατόρων; ' ἔπειτ' ἄλλος ἀπεκρίνατο ἀσθένειά τις αὐτῷ ξυνέπεσεν, ὦ Σώκρατες.' διεξήρχοντό τε τοῦ διαλόγου τὰ πολλὰ τὸν τρόπον τοῦτον, ὡς ἄχθεσθαι μὲν τοὺς εὐωχουμένους, ὑβρίζεσθαι δὲ τὸν πάνσοφον ἐκεῖνον ἄνθρωπον ὁσημέραι, καὶ διὰ τοῦτο πολλοὺς τῶν καθαρείων ἐξόμνυσθαι τὰς παρ' ἐκείνῳ ἑστιάσεις, οἱ δὲ ἡμέτεροι οὗτοι ἅμα ἴσως ταῦτ' ἐκμανθάνοντες</TextUnit>
    <TextUnit id="2253" loc="382b">οὐκ ὀλίγην ὑμῖν θυμηδίαν παρέχουσιν.” καὶ ὁ παῖς ἐπὶ τῇ μαγειρικῇ σοφίᾳ ἐπαινεθεὶς “τί τοιοῦτον εὑρήκασιν,” ἔφη, “ἢ εἰρήκασιν οἱ πρὸ ἐμοῦ; ἢ ἐπὶ μετρίους ἐμαυτὸν ἄγω οὐ  μεγαλαυχούμενος ἐπ' ἐμαυτῷ; καίτοι καὶ ὁ πρῶτος τῶν τὸν ̓Ολυμπίασιν ἀγῶνα ἀναδησαμένων Κόροιβος ὁ ̓Ηλεῖος μάγειρος ἦν καὶ οὐχ οὕτως ὠγκύλλετο ἐπὶ τῇ τέχνῃ ὡς ὁ παρὰ Στράτωνι μάγειρος ἐν τῷ Φοινικίδῃ, περὶ οὗ τοιαῦτα λέγει ὁ μεμισθωμένος:    σφίγγ' ἄρρεν', οὐ μάγειρον, εἰς τὴν οἰκίαν</TextUnit>
    <TextUnit id="2254" loc="382c">εἴληφ' ἁπλῶς γὰρ οὐδὲ ἓν μὰ τοὺς θεοὺς ὅς' ἂν λέγῃ συνίημι: καινὰ ῥήματα  πεπορισμένος πάρεστιν. ὡς εἰσῆλθε γάρ, εὐθὺς μ' ἐπηρώτησε προσβλέψας μέγα '  πόσους κέκληκας μέροπας ἐπὶ δεῖπνον; λέγε  ἐγὼ κέκληκα μέροπας ἐπὶ δεῖπνον; χολᾷς.  τοὺς δέ μέροπας τούτους με γινώσκειν δοκεῖς;  οὐδεὶς παρέσται. τοῦτο γὰρ νὴ τὸν Δία</TextUnit>
    <TextUnit id="2255" loc="382d">ἐστὶ κατάλοιπον μέροπας ἐπὶ δεῖπνον καλεῖν. οὐδ' ἄρα παρέσται δαιτυμὼν οὐδεὶς ὅλως; οὐκ οἴομαί γε Δαιτυμών. ἐλογιζόμην ἥξει Φιλῖνος, Μοσχίων, Νικήρατος, ὁ δεῖν', ὁ δεῖνα: κατ' ὄνομ' ἀνελογιζόμην οὐκ ἦν ἐν αὐτοῖς οὐδὲ εἷς μοι Δαιτυμών. οὐδεὶς παρέσται, φημί. ' τί λέγεις; οὐδὲ εἷς;' σφόδρ' ἠγανάκτης' ὥσπερ ἠδικημένος, εἰ μὴ κέκληκα Δαιτυμόνα. καινὸν πάνυ. ' σῦν ἄρα θύεις ἐρυσίχθον'; ' οὔκ, ἔφην ἐγώ.</TextUnit>
    <TextUnit id="2256" loc="382e">' βοῦν δ' εὐρυμέτωπον; οὐ θύω βοῦν, ἄθλιε. μῆλα θυσιάζεις ἆρα; μὰ Δί' ἐγὼ μὲν οὔ, οὐδέτερον αὐτῶν, προβάτιον δ'. ' οὔκουν, ἔφη, τὰ μῆλα πρόβατα; ` μῆλα πρόβατ'; οὐ μανθάνω: οὐκ οἶδα τούτων οὐδὲν οὐδὲ βούλομαι. ἀγροικότερός εἰμ'; ὥσθ' ἁπλῶς μοι διαλέγου. ̔́Ομηρος, οὐκ οἶσθ', ἔλεγε ταῦτα; ' καὶ μάλα ἐξῆν ὃ βούλοιτ', ὦ μάγειρ', αὐτῷ λέγειν. ἀλλὰ τί πρὸς ἡμᾶς τοῦτο, πρὸς τῆς ̔Εστίας; ' κατ' ἐκεῖνον ἤδη πρόσεχε καὶ τὰ λοιπὰ μοι ̔Ομηρικῶς γὰρ διανοεῖ μ' ἀπολλύναι;</TextUnit>
    <TextUnit id="2257" loc="382f">' οὕτω λαλεῖν εἴωθα.' μὴ τοίνυν λάλει οὕτω παρ' ἔμοιγ' ὤν. ἀλλὰ διὰ τὰς τέτταρας</TextUnit>
    <TextUnit id="2258" loc="383a">δραχμὰς ἀποβάλω φησί, ι τὴν προαίρεσιν; τὰς οὐλοχύτας φέρε δεῦρο.' τοῦτο δ': ἐστὶ τί; κριθαί. τί οὖν, ἀπόπληκτε, περιπλοκὰς λέγεις; ' πηγὸς πάρεστι; πηγός; οὐχὶ λαικάσει,  ὁ ἐρεῖς σαφέστερὸν θ' ὃ βούλει μοι λέγειν; : ἀτάσθαλὸς γ' εἶ, πρέσβυ, ' φης' ̔ ἅλας φέρε  τοῦτ' ἔστι πηγός; ' ἀλλὰ δεῖξον χέρνιβα.'  παρῆν. ἔθυεν, ἔλεγεν ἄλλα ῥήματα τοιαῦθ' ἃ μὰ τὴν Γῆν οὐδὲ εἷς ἤκουσεν ἄν,</TextUnit>
    <TextUnit id="2259" loc="383b">μίστυλλα, μοίρας, δίπτυχ', ὀβελούς, ὥστε με   τῶν τοῦ Φιλίτα λαμβάνοντα βιβλίων  σκοπεῖν ἕκαστα τί δύναται τῶν ῥημάτων, πλὴν ἱκέτευον αὐτὸν ἤδη μεταβαλεῖν  ἀνθρωπίνως λαλεῖν τε. τὸν δ' οὐκ ἂν ταχὺ  ἔπεισεν ἡ Πειθὼ μὰ τὴν Γῆν οἶδ' ὅτι. ”  περίεργον δ' ἐστὶν ὡς ἀληθῶς τὸ πολὺ τῶν μαγείρων γένος περί τε τὰς ἱστορίας καὶ τὰ ὀνόματα, λέγουσι γοῦν αὐτῶν οἱ λογιώτατοι “ γόνυ κνήμης ἔγγιον” καὶ “ περιῆλθον ̓Ασίαν καὶ Εὐρώπην.”</TextUnit>
    <TextUnit id="2260" loc="383c">ἐπιτιμῶντας δὲ τινί φασιν μὴ δεῖν τὸν Οἰνέα Πηλέα ποιεῖν. ἐγὼ δὲ ἕνα τῶν ἀρχαίων μαγείρων τεθαύμακα πείρᾳ τῆς τέχνης ἧς εἰσηγήσατο ἀπολαύσας. παράγει δ' αὐτὸν ̓́Αλεξις ἐν Λέβητι λέγοντα τάδε:  ἧψε, μοὐδόκει,  πνικτόν τι ὄψον δελφάκειον. γλ. ἡδύ γε. α. ἔπειτα προσκέκαυκε. γλ. μηδὲν φροντίσῃς:  ἰάσιμον γὰρ τὸ πάθος ἐστί. α. τῷ τρόπῳ;</TextUnit>
    <TextUnit id="2261" loc="383d">γλ. ὄξος λαβὼν ἢν εἰς λεκάνην τιν' ἐγχέας  ψυχρόν, ξυνιεῖς, εἶτα θερμὴν τὴν χύτραν  εἰς τοὔξος ἐνθῇς: διάπυρος γὰρ οὖς' ἔτι ἕλξει δι' αὑτῆς νοτίδα καὶ ζυμουμένη  ὥσπερ κίσηρις λήψεται διεξόδους  σομφάς, δι' ὧν τὴν ὑγρασίαν ἐκδέξεται τὰ κρεᾴδι' ἔσται τ' οὐκ ἀπεξηραμμένα,  ἔγχυλα δ' ἀτρεμεὶ καὶ δροσώδη τὴν σχέσιν. α. ̓́Απολλον, ὡς ἰατρικῶς, ὦ Γλαυκία,</TextUnit>
    <TextUnit id="2262" loc="383e">ταυτὶ ποιήσω. γλ. καὶ παρατίθει γ' αὐτά, παῖ,  ὅταν παρατιθῇς, μανθάνεις, ἐψυγμένα.  ἀτμὶς γὰρ οὕτως οὐχὶ προσπηδήσεται  ταῖς ῥισίν, ἀλλ' ἄνω μάλ' εἶσι καταφυγών.  α. πολλῷ γ' ἀμείνων, ὡς ἔοικας, ἦσθ' ἄρα  λογογράφος ἢ μάγειρος, ὃ λέγεις οὐ λέγεις: τέχνην δ' ὀνειδίζεις.  καὶ μαγείρων μὲν ἅλις, ἄνδρες δαιταλεῖς, μὴ καὶ</TextUnit>
    <TextUnit id="2263" loc="383f">τις αὐτῶν τὰ ἐκ Δυσκόλου Μενάνδρου βρενθυόμενος λαρυγγίσῃ τάδε:   οὐδὲ εἷς  μάγειρον ἀδικήσας ἀθῷος διέφυγεν ἱεροπρεπής πώς ἐστιν ἡμῶν ἡ τέχνη.  ἐγὼ δ' ὑμῖν, κατὰ τὸν ἥδιστον Δίφιλον   παρατίθημ' ὁλοσχερῆ  ἄρν' ἐς μέσον σύμπτυκτον, ὠνθυλευμένον,  χοιρίδια περιφόρινα κρομβώσας ὅλα,  δούρειον ἐπάγω χῆνα τῷ φυσήματι.</TextUnit>
    <TextUnit id="2264" loc="384a">χήν. περιενεχθέντων δὲ τούτων καὶ ἄλλων ὀρνίθων περιττῶς ἐσκευασμένων ἔφη τις “οἱ χῆνες σιτευτοί.” καὶ ὁ Οὐλπιανὸς “ὁ δὲ σιτευτὸς χὴν παρὰ τίνι;” πρὸς ὃν ὁ Πλούταρχος: “ Θεόπομπος μὲν ἔφη ὁ Χῖος ἐν ταῖς ̔Ελληνικαῖς κἀν τῇ τρισκαιδεκάτῃ δὲ τῶν Φιλιππικῶν ̓Αγησιλάῳ τῷ Λάκωνι εἰς Αἴγυπτον ἀφικομένῳ πέμψαι τοὺς  Αἰγυπτίους χῆνας καὶ μόσχους σιτευτούς: καὶ ̓Επιγένης δ' ὁ κωμῳδιοποιὸς ἐν Βάκχαις φησίν   ἀλλ' εἴ τις ὥσπερ χῆν' ἀνέτρεφέ μοι λαβὼν  σιτευτόν.</TextUnit>
    <TextUnit id="2265" loc="384b">καὶ ̓Αρχέστρατος ἐν τῷ πολυθρυλήτῳ ποιήματι  καὶ σιτευτὸν χηνὸς ὁμοῦ σκεύαζε νεοττόν,  ὀπτὸν ἁπλῶς καὶ τόνδε,  σὺ δὲ ἡμῖν, ὦ Οὐλπιανέ, δίκαιος εἶ λέγειν, ὁ περὶ πάντων πάντας ἀπαιτῶν, ποῦ μνήμης ἠξίωται παρὰ τοῖς ἀρχαίοις τὰ πολυτελῆ ταῦτα τῶν χηνῶν ἥπατα, ὅτι γὰρ χηνοβοσκοὺς οἴδασι μάρτυς Κρατῖνος ἐν Διονυσαλεξάνδρῳ λέγων ' χηνοβοσκοί, βουκόλοι ̔́Ομηρος δὲ καὶ θηλυκῶς καὶ ἀρσενικῶς εἴρηκεν: αἰετὸς ἀργὴν χῆνα φέρων καί:</TextUnit>
    <TextUnit id="2266" loc="384c">ὣς ὅδε χῆν' ἥρπαξ' ἀτιταλλομένην ἐνὶ οἴκῳ.  καί:  χῆνές μοι κατὰ οἶκον ἐείκοσι πυρὸν ἔδουσιν ἐξ ὕδατος,  χηνείων δὲ ἡπάτων περισπούδαστα δὲ ταῦτα κατὰ τὴν ̔ ̔Ρώμην μνημονεύει Εὔβουλος ἐν Στεφανοπώλισι λέγων οὕτως:  εἰ μὴ σὺ χηνὸς ἧπαρ ἢ ψυχὴν ἔχεις. ”  ἦσαν δὲ καὶ ἡμίκραιραι πολλαὶ δελφάκων, μνημονεύει δ' αὐτῶν Κρώβυλος ἐν Ψευδυποβολιμαίῳ :</TextUnit>
    <TextUnit id="2267" loc="384d">εἰσῆλθεν ἡμίκραιρα τακερὰ δέλφακος.  ταύτης μὰ τὸν Δί' οὐχὶ κατέλιπον δ' ἐγὼ οὐδέν.  μετὰ δὲ ταῦτα ὁ καλούμενος κρεωκάκκαβος. κρέα δ' ἐστὶ ταῦτα συγκεκομμένα μεθ' αἵματος καὶ λίπους ἐν ζωμῷ γεγλυκασμένῳ. “ λέγειν δὲ οὕτως ̓Αριστοφάνης φησὶν ὁ γραμματικὸς ̓Αχαιούς,” ὁ Μυρτίλος ἔφη. “̓Αντικλείδης δ'</TextUnit>
    <TextUnit id="2268" loc="384e">ἐν η' Νόστων ' ἐν δείπνῳ, ' φησίν, μελλόντων Χίων ὑπ' ̓Ερυθραίων ἐξ ἐπιβουλῆς ἀναιρεῖσθαι μαθών τις τὸ μέλλον γίνεσθαι ἔφη  ὦ Χῖοι, πολλὴ γὰρ ̓Ερυθραίους ἔχει ὕβρις,  φεύγετε δειπνήσαντες ὑὸς κρέα μηδὲ μένειν βοῦν.' ἀναβράστων δὲ κρεῶν μνημονεύει ̓Αριστομένης Γόησιν οὕτως : καὶ ὄρχεις ἤσθιον, οὓς καὶ νεφροὺς ἐκάλουν Φιλιππίδης ἐν τῇ ̓Ανανεώσει Γναθαίνης τῆς ἑταίρας τὸ γαστρίμαργον ἐμφανίζων λέγει:   ἔπειτ' ἐπὶ τούτοις πᾶσιν ἧκ' ὄρχεις φέρων</TextUnit>
    <TextUnit id="2269" loc="384f">πολλούς, τὰ μὲν οὖν γύναια τἄλλ' ἠκκίζετο, ὁ ἡ δ' ἀνδροφόνος Γνάθαιν' ἀναγελάσας' ἅμα : καλοί γε φησίν, ' οἱ νεφροί, νὴ τὴν φίλην Δήμητρα.' καὶ δύ' ἁρπάσασα κατέπιεν,  ὥσθ' ὑπτίους ὑπὸ τοῦ γέλωτος καταπεσεῖν. ”  εἰπόντος δὲ καὶ ἄλλου ἥδιστα γεγονέναι καὶ  τὸν μετὰ ὀξυλιπάρου ἀλεκτρυόνα ὁ φιλεπιτιμητὴς</TextUnit>
    <TextUnit id="2270" loc="385a">Οὐλπιανὸς κατακείμενος μόνος, ὀλίγα δ' ἐσθίων καὶ τηρῶν τοὺς λέγοντας ἔφη: “ ὀξυλίπαρον δὲ τί ἐστι; πλὴν εἰ μὴ καὶ κόττανα ἡμῖν, καὶ λέπιδιν, τὰ πάτριά μου νόμιμα βρώματα, ὀνομάζειν μέλλετε.” καὶ ὃς “ Τιμοκλῆς,” ἔφη, “ὁ κωμικὸς ἐν Δακτυλίῳ μέμνηται τοῦ ὀξυλιπάρου λέγων οὕτως:  γαλεοὺς καὶ βατίδας ὅσα τε τῶν γενῶν ἐν ὀξυλιπάρῳ τρίμματι σκευάζεται.</TextUnit>
    <TextUnit id="2271" loc="385b">ἀκρολιπάρους δέ τινας ἀνθρώπους κέκληκεν ̓́Αλεξις ἐν Πονήρᾳ οὕτως:   ἀκρολίπαροι, τὸ δ' ἄλλο σῶμ' ὑπόξυλον. ” παρατεθέντος δέ ποτε καὶ ἰχθύος μεγάλου ἐν ὀξάλμῃ καὶ εἰπόντος τινὸς ἥδιστον εἶναι ὀψάριον πᾶν τὸ ἐν ὀξάλμῃ παρατιθέμενον, συναγαγὼν τὰς ὀφρῦς ὁ τὰς ἀκάνθας ἀγείρων Οὐλπιανὸς  ποῦ κεῖται, ἔφη,  ὀξάλμη; ὀψάριον γὰρ παρ' οὐδενὶ τῶν ζώντων λεγόμενον οἶδα. οἱ μὲν οὖν πολλοὶ μακρά χαίρειν εἰπόντες αὐτῷ ἐδείπνουν, τοῦ Κυνούλκου τὰ ἐξ Αὐρῶν Μεταγένους ἀναφωνήσαντος:</TextUnit>
    <TextUnit id="2272" loc="385c">ἀλλ', ὦ 'γαθέ, δειπνῶμεν πρῶτον, κἄπειτά με πάντ' ἐπερωτᾶν  ὅ τι ἂν βούλῃ: νῦν γὰρ πεινῶν δεινῶς πώς εἰμ'  ἐπιλήσμων.  καὶ ὁ Μυρτίλος ἡδέως πως συναπογραφόμενος αὐτῷ, ἵνα μηδενὸς μεταλαμβάνῃ, ἀλλὰ πάντα λαλῇ,  ἔφη:  Κρατῖνος ἐν ̓Οδυσσεῦσιν εἴρηκε τὴν ὀξάλμην διὰ τούτων  ἀνθ' ὧν πάντας ἑλὼν ὑμᾶς ἐρίηρας ἑταίρους,  φρύξας, ἑψήσας, κἀπ' ἀνθρακιᾶς ὀπτήσας,</TextUnit>
    <TextUnit id="2273" loc="385d">εἰς ἅλμην τε καὶ ὀξάλμην κᾆτ' ἐς σκοροδάλμην  χλιερὸν ἐμβάπτων, ὃς ἂν ὀπτότατός μοι ἁπάντων ὑμῶν φαίνηται, κατατρώξομαι, ὦ στρατιῶται.  καὶ ̓Αριστοφάνης Σφηξὶν   ἀποφυσήσας  εἰς ὀξάλμην ἔμβαλε θερμήν.   ὀψάριον δὲ τῶν μὲν ζώντων ἡμεῖς λέγομεν, ἀτὰρ καὶ Πλάτων ἐπὶ τοῦ ἰχθύος ἐν Πεισάνδρῳ:</TextUnit>
    <TextUnit id="2274" loc="385e">ἤδη φαγών τι πώποθ', οἷα γίνεται,  ὀψάριον ἔκαμες καὶ προσέστη τοῦτό σοι; β. ἔγωγε πέρυσι κάραβον φαγών.  Φερεκράτης Αὐτομόλοις:  τοὐψάριον τουτὶ παρέθηκέ τις ἡμῖν. . Φιλήμων Θησαυρῷ:  οὔκ ἔστιν, ὄλεθρε, σε παραλογίσασθ' ὧδ' ἔχοντ'  ὀψάρι' ἄχρηστα.:  Μένανδρος Καρχηδονίῳ:   ἐπιθυμιάσας τῷ Βορέᾳ λιβανίδιον  ὀψάριον οὐδὲν ἔλαβον: ἑψήσω φακῆν,</TextUnit>
    <TextUnit id="2275" loc="385f">καὶ ἐν ̓Εφεσίῳ :  ἐπ' ἀρίστῳ λαβὼν  ὀψάριον.  εἶτ' ἐπιφέρει:   τῶν ἰχθυοπωλῶν ἀρτίως τις τεττάρων  δραχμῶν ἐπώλει κωβιούς.  ̓Αναξίλας ̔Υακίνθῳ πορνοβοσκῷ:   ἐγὼ δ' ἰὼν ὀψάριον ὑμῖν ἀγοράσω ι καὶ μετ' ὀλίγα:   σκεύαζε, παῖ, τοὐψάριον ἡμῖν.  τὸ δὲ ἐν ̓Αναγύρῳ ̓Αριστοφάνους:  εἰ μὴ παραμυθῇ μ' ὀψαρίοις ἑκάστοτε,  ἀντὶ τοῦ προσοψήμασιν ἀκούομεν. καὶ γὰρ ̓́Αλεξις</TextUnit>
    <TextUnit id="2276" loc="386a">ἐν Παννυχίδι περιθεὶς μαγείρῳ τὸν λόγον φησὶν   θερμοτέροις χαίροις σύ γ' ἂν τοῖς ὀψαρίοις ἢ τὸ μέσον ἢ κατωτέρω; β. κατωτέρω; τί λέγεις σύ; α. ποδαπὸς οὑτοσὶ ἅνθρωπος; οὐκ ἐπίστασαι ζῆν ψυχρά σοι ἅπαντα παραθῶ; β. μηδαμῶς. α. ζέοντα δέ; β. ̓́Απολλον. α. οὐκοῦν τὸ μέσον ἔστω; β. δηλαδή. α. τοῦθ' ἕτερος οὐδεὶς τῶν ὁμοτέχνων μου ποιεῖ .</TextUnit>
    <TextUnit id="2277" loc="386b">β. οὐκ οἴομ' οὐδ' ἄλλ' οὐδὲν ὧν σὺ νῦν ποιεῖς. α. ἐγὼ δ' ἐρῶ σοι: τοῖς γὰρ ἑστιωμένοις  τὸν καιρὸν ἀποδίδωμι τῆς συγκράσεως. β. σὺ πρὸς θεῶν ἔθυσας οἶμαι τὸν ἔριφον μὴ κόπτ' ἔμ', ἀλλὰ τὰ κρέα. α. παῖδες, παράγετε: ὀπτάνιον ἔστιν; β. ἔστι. α. καὶ κάπνην ἔχει; β. δηλονότι. α. μή μοι δῆλον, ἀλλ' ἔχει κάπνην;</TextUnit>
    <TextUnit id="2278" loc="386c">β. ἔχει. α. κακόν, εἰ τύφουσαν. β. ἀπολεῖ μ': οὑτοσί. ταῦτὰ  σοι παρ' ἡμῶν τῶν ζώντων, ὀλβιογάστορ Οὐλπιανέ, ἀπεμνημόνευσα. καὶ σὺ γάρ, ὡς ἔοικε, μετ' ἐμοῦ κατὰ τὸν ̓́Αλεξιν οὐδενὸς ἐμψύχου μεταλαμβάνεις, ὅς φησιν ἐν ̓Ατθίδι τάδε:  ὁ πρῶτος εἰπὼν ὅτι σοφιστὴς οὐδὲ εἷς  ἔμψυχον οὐδὲν ἐσθίει σοφός τις ἦν.  ἐγὼ γὰρ ἥκω νῦν ἀγοράσας οὐδὲ ἓν</TextUnit>
    <TextUnit id="2279" loc="386d">ἔμψυχον ἰχθῦς ἐπριάμην τεθνηκότας  μεγάλους, κρεᾴδι' ἀρνὸς ἑφθὰ πίονος, οὐ ζῶντος: οὐχ οἷόν τε γάρ. τί ἄλλο; ναί, ἡπάτιον ὀπτὸν προσέλαβον. τούτων ἐὰν δείξῃ τις ἢ φωνήν τι ἢ ψυχὴν ἔχον,  ἀδικεῖν ὁμολογῶ καὶ παραβαίνειν τὸν νόμον. ἐπὶ τούτοις οὖν ἔασον ἡμᾶς δειπνεῖν. ἰδοὺ γάρ, ἕως πρὸς σὲ διαλέγομαι, καὶ οἱ φασιανικοὶ παραπεπλεύκασιν ὑπεριδόντες ἡμᾶς διὰ τὴν ἄκαιρὸν</TextUnit>
    <TextUnit id="2280" loc="386e">σου γλωσσαργίαν.  “ ἀλλ' ἢν ἐμοὶ εἴπῃς,” ἔφη ὁ Οὐλπιανός, “ διδάσκαλε Μυρτίλε, ὁ ὀλβιογάστωρ σοι πόθεν καὶ εἰ φασιανικῶν τις ὀρνίθων μέμνηται τῶν παλαιῶν, ἐγώ σοι ἦρι μάλ' οὐκ ἐφ' ̔Ελλήσποντον πλεύσας, ἀλλ' εἰς τὴν ἀγορὰν πορευθεὶς ὠνήσομαι φασιανικόν, ὃν συγκατέδομαί σοι.”  καὶ ὁ Μυρτίλος “ ἐπὶ ταύταις,” ἔφη, “ ταῖς συνθήκαις λέγω. τοῦ μὲν ὀλβιογάστορος ̓́Αμφις μέμνηται ἐν Γυναικομανίᾳ οὑτωσὶ λέγων    Εὐρύβατε κνισολοῖχε, οὐκ ἔσθ' ὅπως οὐκ ὀλβιογάστωρ εἶ σύ.</TextUnit>
    <TextUnit id="2281" loc="386f">φασιανικοῦ δὲ ὄρνιθος ὁ ἥδιστος ̓Αριστοφάνης ἐν δράματι ̓́Ορνισιν. ̓Αττικοὶ δ' εἰσὶ δύο πρεσβῦται ὑπὸ ἀπραγμοσύνης πόλιν ζητοῦντες ἐν ᾗ κατοικήσουσιν ἀπράγμονα: καὶ αὐτοῖς ἀρέσκει ὁ βίος ὁ μετ' ὀρνίθων, ἔρχονται οὖν ὡς τοὺς ὄρνιθας καὶ αἰφνίδιον αὐτοῖς ἐπιπτάντος ἑνὸς τῶν ὀρνίθων ἀγρίου τὴν ὄψιν, δείσαντες ἑαυτοὺς παραμυθούμενοι:</TextUnit>
    <TextUnit id="2282" loc="387a">λέγουσι τὰ τ' ἄλλα καὶ τάδε:  ὁδὶ δὲ δὴ τίς ἐστιν ὄρνις; οὐκ ἐρεῖς; β. ̓Επικεχοδὼς ἔγωγε φασιανικός.  καὶ τὸ ἐν Νεφέλαις δὲ ἐπὶ τῶν ὀρνίθων ἔγωγε ἀκούω καὶ οὐκ ἐπὶ ἵππων ὡς πολλοί:   τοὺς φασιανούς, οὓς τρέφει Λεωγόρας.  δύναται γὰρ ὁ Λεωγόρας καὶ ἵππους τρέφειν καὶ ὄρνεις φασιανούς, κωμῳδεῖται γὰρ ὁ Λεωγόρας ὡς γαστρίμαργος ὑπὸ Πλάτωνος ἐν Περιαλγεῖ. Μνησίμαχος δ' ἐν Φιλίππῳ εἷς δὲ καὶ οὗτός ἐστι τῶν τῆς μέσης κωμῳδίας ποιητῶν φησί:</TextUnit>
    <TextUnit id="2283" loc="387b">καὶ τὸ λεγόμενον,  σπανιώτερον πάρεστιν ὀρνίθων γάλα:  καὶ φασιανὸς ἀποτετιλμένος καλῶς.  Θεόφραστος δὲ ὁ ̓Ερέσιος, ̓Αριστοτέλους μαθητής, ἐν τῇ γ' περὶ ζῴων μνημονεύων αὐτῶν οὑτωσί πως λέγει: ' ἐστὶ δὲ καὶ τοῖς ὄρνισι τοιαύτη διαφορά:  τὰ μὲν γάρ βαρέα καὶ μὴ πτητικά, καθάπερ ἀτταγήν, πέρδιξ, ἀλεκτρυών, φασιανός, εὐθὺς βαδιστικὰ καὶ δασέα.' καὶ ̓Αριστοτέλης ἐν ὀγδόῃ ζῴων ἱστορίας γράφει τάδε: : εἰσὶ δὲ τῶν ὀρνίθων οἱ μὲν κονιστικοί, οἱ δὲ λοῦνται, οἱ δὲ οὔτε κονιστικοὶ</TextUnit>
    <TextUnit id="2284" loc="387c">οὔτε λοῦνται. ὅσοι δὲ μὴ πτητικοί, ἀλλ' ἐπίγειοι, κονιστικοί, οἷον ἀλεκτορίς, πέρδιξ, ἀτταγήν, φασιανός, κορυδαλλός μνημονεύει δ' αὐτῶν καὶ Σπεύσιππος ἐν δευτέρῳ ̔Ομοίων. φασιανὸν δὲ οὗτοι κεκλήκασιν αὐτὸν καὶ οὐ φασιανικόν. ̓Αγαθαρχίδης δ' ὁ Κνίδιος ἐν τῇ τετάρτῃ καὶ τριακοστῇ τῶν Εὐρωπιακῶν περὶ τοῦ Φάσιδος ποταμοῦ τὸν λόγον ποιούμενος γράφει καὶ ταῦτα: ' πλῆθος δ' ὀρνίθων τῶν καλουμένων φασιανῶν φοιτᾷ τροφῆς χάριν πρὸς τὰς ἐκβολὰς τῶν στομάτων Καλλίξεινος δ' ὁ ̔Ρόδιος ἐν τετάρτῃ</TextUnit>
    <TextUnit id="2285" loc="387d">περὶ ̓Αλεξανδρείας διαγράφων τὴν γενομένην πομπὴν ἐν ̓Αλεξανδρείᾳ Πτολεμαίου τοῦ Φιλαδέλφου καλουμένου βασιλέως ὡς μέγα θαῦμα περὶ τῶν ὀρνίθων τούτων οὕτως γράφει: ' εἶτα ἐφέροντο ἐν ἀγγείοις ψιττακοὶ καὶ ταῲ καὶ μελεαγρίδες καὶ φασιανοὶ καὶ ὄρνιθες Αἰθιοπικοὶ πλήθει πολλοί ̓Αρτεμίδωρος δὲ ὁ ̓Αριστοφάνειος ἐν ταῖς ἐπιγραφομέναις ̓Οψαρτυτικαῖς Γλώσσαις καὶ Πάμφιλος ὁ ̓Αλεξανδρεὺς ἐν τοῖς περὶ ὀνομάτων καὶ γλωσσῶν ̓Επαίνετον παρατίθεται λέγοντα ἐν</TextUnit>
    <TextUnit id="2286" loc="387e">τῷ ̓Οψαρτυτικῷ ὅτι ὁ φασιανὸς ὄρνις τατύρας καλεῖται. Πτολεμαῖος δὲ ὁ Εὐεργέτης ἐν δευτέρῳ ὑπομνημάτων τέταρὸν φησιν ὀνομάζεσθαι τὸν  φασιανὸν ὄρνιν. τοσαῦτά σοι περὶ τῶν φασιανικῶν ὀρνίθων ἔχων λέγειν, οὓς ἐγὼ διά σὲ ὥσπερ οἱ πυρέσσοντες περιφερομένους εἶδον. σὺ δὲ κατὰ τὰς συνθήκας ἂν μὴ αὔριον ἀποδῷς τὰ ὡμολογημένα, οὐκ ἐξαπατήσεως δημοσίᾳ σε γράψομαι, ἀλλὰ</TextUnit>
    <TextUnit id="2287" loc="387f">τὸν Φᾶσιν οἰκήσοντα ἀποπέμψω, ὡς Πολέμων ὁ περιηγητὴς ̓́Ιστρον τὸν Καλλιμάχειον συγγραφέα εἰς τὸν ὁμώνυμον κατεπόντου ποταμόν.”    ἀτταγᾶς . ̓Αριστοφάνης Πελαργοῖς:  ἀτταγᾶς ἥδιστον ἕψειν ἐν ἐπινικίοις κρέας. ̓Αλέξανδρος δ' ὁ Μύνδιός φησιν ὅτι μικρῷ μὲν μείζων ἐστὶ πέρδικος, ὅλος δὲ κατάγραφος τὰ περὶ τὸν νῶτον, κεραμεοῦς τὴν χρόαν, ὑποπυρρίζων μᾶλλον, θηρεύεται δ' ὑπὸ κυνηγῶν διὰ τὸ</TextUnit>
    <TextUnit id="2288" loc="388a">βάρος καὶ τὴν τῶν πτερῶν βραχύτητα. ἐστὶ δὲ κονιστικὸς πολύτεκνός τε καὶ σπερμολόγος. Σωκράτης δ' ἐν τῷ περὶ ὅρων καὶ τόπων καὶ πυρὸς καὶ λίθων “ἐκ τῆς Λυδίας μετακομισθέντες,” φησίν, “ εἰς Αἴγυπτον οἱ ἀτταγαῖ καὶ ἀφεθέντες εἰς τὰς ὕλας ἕως μέν τινος ὄρτυγος φωνὴν ἀφίεσαν, ἐπεὶ δὲ τοῦ ποταμοῦ κοίλου ῥυέντος λιμὸς ἐγένετο καὶ πολλοὶ τῶν κατὰ τὴν χώραν ἀπώλλυντο, οὐ διέλιπον σαφέστερον τῶν παίδων τῶν τρανοτάτων ἕως νῦν λέγοντες ' τρὶς τοῖς κακούργοις κακά.  συλληφθέντες δὲ οὐ μόνον οὐ τιθασεύονται, ἀλλ'</TextUnit>
    <TextUnit id="2289" loc="388b">οὐδὲ φωνὴν ἔτι ἀφιᾶσιν. ἐὰν δὲ ἀφεθῶσι, φωνήεντες πάλιν γίγνονται.” μνημονεύει αὐτῶν ̔Ιππῶναξ οὕτως :   οὐδ' ἀτταγᾶς τε καὶ λαγὼς διατρώγων.  καὶ ̓Αριστοφάνης ἐν ̓́Ορνισιν ἐν δ' ̓Αχαρνεῦσιν καὶ ὡς πλεοναζόντων αὐτῶν ἐν τῇ Μεγαρικῇ. περισπῶσι δ' οἱ ̓Αττικοὶ παρὰ τὸν ὀρθὸν λόγον τοὔνομα. τὰ γὰρ εἰς  ας λήγοντα ἐκτεταμένον ὑπὲρ δύο συλλαβὰς ὅτε ἔχει τὸ ἄλφα παραλῆγον, βαρύτονά ἐστιν, οἷον ἀκάμας, Σακάδας, ἀδάμας. λεκτέον δὲ καὶ ἀτταγαῖ καὶ οὐχὶ ἀτταγῆνες. Πορφυρίων. ὅτι καὶ τούτου ̓Αριστοφάνης μέμνηται</TextUnit>
    <TextUnit id="2290" loc="388c">δῆλον. πολέμων δ' ἐν πέμπτῳ τῶν πρὸς ̓Αντίγονον καὶ ̓Αδαῖον πορφυρίωνά φησι τὸν ὄρνιν διαιτώμενον κατὰ τὰς οἰκίας τὰς ὑπάνδρους τῶν γυναικῶν τηρεῖν πικρῶς καὶ τοιαύτην ἔχειν αἴσθησιν ἐπὶ τῆς μοιχευομένης, ὥσθ' ὅταν τοῦθ' ὑπονοήσῃ προσημαίνει τῷ δεσπότῃ, ἀγχόνῃ τὸ ζῆν περιγράψας. οὐ πρότερόν τε, φησίν, τροφῆς μεταλαμβάνει, εἰ μὴ περιπατήσει τόπον τινὰ ἐξευρὼν ἑαυτῷ ἐπιτήδειον μεθ' ὃ κονισάμενος λούεται, εἶτα τρέφεται. ̓Αριστοτέλης δὲ σχιδανόποδά φησιν αὐτὸν εἶναι ἔχειν τε χρῶμα κυάνεον,</TextUnit>
    <TextUnit id="2291" loc="388d">σκέλη μακρά, ῥύγχος ἠργμένον ἐκ τῆς κεφαλῆς φοινικοῦν, μέγεθος ἀλεκτρυόνος, στόμαχον δ' ἔχει λεπτὸν διὸ τῶν λαμβανομένων εἰς τὸν πόδα ταμιεύεται μικρὰς τὰς ψωμίδας. κάπτων δὲ πίνει.  πενταδάκτυλός τε ὢν τὸν μέσον ἔχει μέγιστον. ̓Αλέξανδρος δ' ὁ Μύνδιος ἐν β' περὶ τῆς τῶν πτηνῶν ἱστορίας Λίβυν εἶναί φησι τὸν ὄρνιν καὶ τῶν κατὰ τὴν Λιβύην θεῶν ἱερόν. Πορφυρίς. Καλλίμαχος δ' ἐν τῷ περὶ ὀρνίθων διεστάναι φησὶ πορφυρίωνα πορφυρίδος. ἰδίᾳ ἑκάτερον καταριθμούμενος: τὴν τροφήν τε λαμβάνειν τὸν πορφυρίωνα ἐν σκότῳ καταδυόμενον, ἵνα μή τις αὐτὸν θεάσηται. ἐχθραίνει γὰρ τοὺς προσιόντας</TextUnit>
    <TextUnit id="2292" loc="388e">αὐτοῦ τῇ τροφῇ, τῆς δὲ πορφυρίδος καὶ ̓Αριστοφάνης ἐν ̓́Ορνισιν μνημονεύει. ̓́Ιβυκος δέ τινας λαθιπορφυρίδας ὀνομάζει διὰ τούτων   τοῦ μὲν πετάλοισιν ἐπ' ἀκροτάτοις ἱζάνοισι ποικίλοι πανέλοπες, καἰολόδειροι λαθιπορφυρίδες καὶ ἀλκυόνες τανυσίπτεροι.  ἐν ἄλλοις δέ φησιν  αἰεὶ μ', ὦ φίλε θυμέ, ὁ τανύπτερος ὡς ὅκα πορφυρίς.  Πέρδιξ. τούτων πολλοὶ μὲν μέμνηνται, ὡς καὶ</TextUnit>
    <TextUnit id="2293" loc="388f">̓Αριστοφάνης, τοῦ δὲ ὀνόματος αὐτῶν ἔνιοι συστέλλουσι τὴν μέσην συλλαβήν, ὡς ̓Αρχίλοχος :   πτώσσουσαν ὥστε πέρδικα.  οὕτως καὶ ὄρτυγα καὶ χοίνικα, πολὺ δὲ ἐστι τὸ ἐκτεινόμενον παρὰ τοῖς ̓Αττικοῖς. Σοφοκλῆς Καμικοῖς:  ὄρνιθος ἦλθ' ἐπώνυμος  πέρδικος ἐν κλεινοῖς ̓Αθηναίων πάγοις.  Φερεκράτης ἢ ὁ πεποιηκὼς τὸν Χείρωνα:   ἔξεισιν ἄκων δεῦρο πέρδικος τρόπον.</TextUnit>
    <TextUnit id="2294" loc="389a">Φρύνιχος Τραγῳδοῖς:   τὸν Κλεόμβροτόν τε τοῦ  Πέρδικος υἱόν.  τὸ δὲ ζῷον ἐπὶ λαγνείας συμβολικῶς παρείληπται, Νικοφῶν ἐν Χειρογάστορσι:   τοὺς ἑψητοὺς καὶ τοὺς πέρδικας ἐκείνους.  ̓Επίχαρμος δ' ἐν Κωμασταῖς βραχέως:   σηπίας τ' ἆγον νεούσας πέρδικάς τε πετομένους.  φησὶ δ' ̓Αριστοτέλης περὶ τοῦ ζῴου τάδε: “ὁ πέρδιξ ἐστὶ μὲν χερσαῖος, σχιδανόπους, ζῇ δὲ ἔτη πεντεκαίδεκα, ἡ δὲ θήλεια καὶ πλείονα, πολυχρονιώτερα γὰρ ἐν τοῖς ὄρνισι τῶν ἀρρένων τὰ</TextUnit>
    <TextUnit id="2295" loc="389b">θήλεα, ἐπῳάζει δὲ καὶ ἐκτρέφει καθάπερ ἡ ἀλεκτορίς. ὅταν δὲ γνῷ ὅτι θηρεύεται, προελθὼν τῆς νεοττιᾶς κυλινδεῖται παρὰ τὰ σκέλη τοῦ θηρεύοντος, ἐλπίδα ἐμποιῶν τοῦ συλληφθήσεσθαι, ἐξαπατᾷ τε ἕως ἂν ἀποπτῶσιν οἱ νεοττοί: εἶτα καὶ αὐτὸς ἐξίπταται.  ἐστὶ δὲ τὸ ζῷον κακόηθες καὶ πανοῦργον, ἔτι δὲ ἀφροδισιαστικόν. διὸ καὶ τὰ ᾠὰ τῆς θηλείας συντρίβει, ἵνα ἀπολαύῃ τῶν ἀφροδισίων, ὅθεν ἡ θήλεια γιγνώσκουσα ἀποδιδράσκουσα τίκτει.” τὰ αὐτὰ ἱστορεῖ καὶ Καλλίμαχος ἐν τῷ περὶ</TextUnit>
    <TextUnit id="2296" loc="389c">ὀρνέων. μάχονται δὲ καὶ οἱ χῆροι αὐτῶν πρὸς ἀλλήλους καὶ ὁ ἡττηθεὶς ὀχεύεται ὑπὸ τοῦ νικήσαντος ̓Αριστοτέλης , δέ φησιν ὅτι τὸν ἡττηθέντα  πάντες ἐν μέρει ὀχεύουσιν. ὀχεύουσι δὲ καὶ οἱ τιθασοὶ τοὺς ἀγρίους, ἐπειδὰν δὲ κρατηθῇ τις ὑπὸ τοῦ δευτέρου, οὗτος λάθρᾳ ὀχεύεται ὑπὸ τοῦ κρατιστεύσαντος. γίνεται δὲ τοῦτο κατά τινα ὥραν τοῦ ἔτους, ὡς καὶ ὁ Μύνδιός φησιν ̓Αλέξανδρος νεοττεύουσι δὲ ἐπὶ γῆς οἱ ἄρρενες καὶ αἱ θήλειαι, διελόμενοι ἕκαστοι οἶκον. ἐπὶ δὲ τὸν θηρεύοντα πέρδικα ὠθεῖται ὁ τῶν ἀγρίων ἡγεμὼν μαχούμενος: ἁλόντος δὲ τούτου ἕτερος ἔρχεται</TextUnit>
    <TextUnit id="2297" loc="389d">μαχούμενος. καὶ ὁπόταν μὲν ἄρρην ᾖ ὁ θηρεύων, τοῦτο ποιεῖ: ' ὅταν δὲ θήλεια ᾖ ἡ θηρεύουσα, ᾄδει ἕως ἂν ἀπαντήσῃ ὁ ἡγεμὼν αὐτῇ, καὶ οἱ ἄλλοι ἀθροισθέντες ἀποδιώκουσιν ἀπὸ τῆς θηλείας, ὅτι ἐκείνῃ, ἀλλ' οὐχ ἑαυτοῖς προσέχει. ὅθεν πολλάκις διὰ ταῦτα σιγῇ προσέρχεται, ὅπως μὴ ἄλλος ἀκούσας τῆς φωνῆς ἔλθῃ μαχούμενος αὐτῷ. ἐνίοτε δὲ ἡ θήλεια τὸν ἄρρενα προσιόντα κατασιγάζει. πολλάκις τε ἐπῳάζουσα ἐξίσταται, ὅταν προσερχόμενον ἐπαισθάνηται τὸν ἄρρενα τῇ θηρευούσῃ, ὑπομένει τε ὀχευθῆναι, ἵνα αὐτὸν ἀποσπάσῃ</TextUnit>
    <TextUnit id="2298" loc="389e">τῆς θηρευούσης. ἐπὶ τοσοῦτον δ' ἐπτόηνται περὶ τὴν ὀχείαν οἱ πέρδικες καὶ οἱ ὄρτυγες ὡς εἰς τοὺς θηρεύοντας ἐμπίπτειν καθίζοντας ἐπὶ τῶν κεφαλῶν φασὶ δὲ καὶ τοὺς ἀγομένους θήλεις πέρδικας ἐπὶ θήραν, ὁπόταν ἴδωσιν ἢ ὄσφρωνται τῶν ἀρρένων κατ' ἄνεμον στάντων ἢ περιπετομένων, ἐγκύους γίγνεσθαι, τινὲς δὲ καὶ παραυτίκα τίκτειν. πέτονταί τε περὶ τὸν τῆς ὀχείας καιρὸν χάσκοντες καὶ τὴν γλῶσσαν ἔξω ἔχοντες οἵ τε θήλεις καὶ οἱ</TextUnit>
    <TextUnit id="2299" loc="389f">ἄρρενες. Κλέαρχος δ' ἐν τῷ περὶ τοῦ Πανικοῦ “οἱ στρουθοί,” φησί, “ χοἰ πέρδικες, ἔτι δὲ οἱ ἀλεκτρυόνες καὶ οἱ ὄρτυγες προΐενται τὴν γονὴν οὐ μόνον ἰδόντες τὰς θηλείας, ἀλλὰ κἂν ἀκούσωσιν αὐτῶν τὴν φωνήν. τούτου δὲ αἴτιον ἡ τῇ ψυχῇ γινομένη φαντασία περὶ τῶν πλησιασμῶν. φανερώτατον δὲ γίνεται περὶ τὰς ὀχείας, ὅταν ἐξ ἐναντίας αὐτοῖς θῇς κάτοπτρον προστρέχοντες γάρ διὰ τὴν ἔμφασιν ἁλίσκονταί τε καὶ προΐενται τὸ σπέρμα, πλὴν τῶν ἀλεκτρυόνων. τούτους δ' ἡ τῆς ἐμφάσεως αἴσθησις εἰς μάχην προάγεται μόνον.” ταῦτα μὲν ὁ Κλέαρχος.</TextUnit>
    <TextUnit id="2300" loc="390a">καλοῦνται δ' οἱ πέρδικες ὑπ' ἐνίων κακκάβαι, ὡς καὶ ὑπ' ̓Αλκμᾶνος λέγοντος οὕτως:   ἔπη δὲ γε καὶ μέλος ̓Αλκμὰν εὗρε γεγλωσσάμενον: κακκαβίδων στόμα συνθέμενος,  σαφῶς ἐμφανίζων ὅτι παρὰ τῶν περδίκων ᾄδειν ἐμάνθανε. διὸ καὶ Χαμαιλέων ὁ Ποντικὸς ἔφη: “ τὴν εὕρεσιν τῆς μουσικῆς τοῖς ἀρχαίοις ἐπινοηθῆναι ἀπὸ τῶν ἐν ταῖς ἐρημίαις ᾀδόντων ὀρνίθων ὧν κατὰ μίμησιν λαβεῖν στάσιν τὴν μουσικήν.” οὐ πάντες δ' οἱ πέρδικες, φησί, κακκαβίζουσιν Θεόφραστος γοῦν ἐν τῷ περὶ ἑτεροφωνίας τῶν ὁμογενῶν “οἱ ̓Αθήνησι,” φησίν, “ ἐπὶ τάδε πέρδικες τοῦ</TextUnit>
    <TextUnit id="2301" loc="390b">Κορυδαλλοῦ πρὸς τὸ ἄστυ κακκαβίζουσιν, οἱ δ' ἐπέκεινα τιττυβίζουσιν.” Βάσιλις ' ἐν τῷ δευτέρῳ  τῶν ̓Ινδικῶν “οἱ μικροί” φησίν, “ἄνδρες οἱ ταῖς γεράνοις διαπολεμοῦντες πέρδιξιν ὀχήματι χρῶνται.” Μενεκλῆς δ' ἐν πρώτῃ τῆς Συναγωγῆς “οἱ Πυγμαῖοι,” φησί, “ τοῖς πέρδιξι καὶ ταῖς γεράνοις πολεμοῦσι.” τῶν δὲ περδίκων ἐστὶν ἕτερον γένος ἐν ̓Ιταλίᾳ ἀμαυρὸν τῇ πτερώσει καὶ μικρότερον τῇ ἕξει, τὸ ῥύγχος οὐχὶ κινναβάρινον ἔχον. οἱ δὲ περὶ τὴν Κίρραν πέρδικες ἄβρωτον ἔχουσι τὸ κρέας διὰ</TextUnit>
    <TextUnit id="2302" loc="390c">τὰς νομάς. οἱ δὲ περὶ τὴν Βοιωτίαν ἢ οὐ διαβαίνουσιν εἰς τὴν ̓Αττικὴν ἢ διαβαίνοντες τῇ φωνῇ διάδηλοι γίγνονται, καθάπερ προειρήκαμεν. τοὺς δὲ περὶ Παφλαγονίαν γιγνομένους πέρδικάς φησι Θεόφραστος δύο ἔχειν καρδίας, οἱ δ' ἐν Σκιάθῳ τῇ νήσῳ κοχλίας ἐσθίουσι. τίκτουσι δ' ἐνίοτε καὶ πεντεκαίδεκα καὶ ις'. πέτονται δὲ ἐπὶ βραχύ, ὥς φησι Ξενοφῶν ἐν πρώτῳ ̓Αναβάσεως γράφων οὕτως : “ τὰς δὲ ὠτίδας ἄν τις ταχὺ ἀνιστῇ ἔστι.”</TextUnit>
    <TextUnit id="2303" loc="390d">λαμβάνειν πέτονταί τε γὰρ βραχὺ ὥσπερ οἱ πέρδικες καὶ ταχὺ ἀπαγορεύουσι. τὰ δὲ κρέα αὐτῶν ἡδέα ἐστίν. ἀληθῆ λέγειν φησὶ τὸν Ξενοφῶντα ὁ Πλούταρχος περὶ τῶν ὠτίδων φέρεσθαι γὰρ πάμπολλα τὰ ζῷα ταῦτα εἰς τὴν ̓Αλεξάνδρειαν ἀπὸ τῆς παρακειμένης Λιβύης, τῆς θήρας αὐτῶν τοιαύτης γινομένης, μιμητικὸν δέ ἐστι τὸ ζῷον τοῦτο, ὁ ὦτος, μάλιστα ὧν ἂν ἴδῃ ποιοῦντα ἄνθρωπον. ποιεῖ δ' οὖν ταὐτὰ ὅσα ἂν ἴδῃ τοὺς κυνηγοῦντας πράττοντας, οἱ δὲ στάντες αὐτῶν καταντικρὺ ὑπαλείφονται φαρμάκῳ τοὺς ὀφθαλμούς, παρασκευάσαντες ἄλλα φάρμακα</TextUnit>
    <TextUnit id="2304" loc="390e">κολλητικὰ ὀφθαλμῶν καὶ βλεφάρων, ἅπερ οὐ πόρρω ἑαυτῶν ἐν λεκανίσκαις βραχείαις τιθέασιν. οἱ οὖν ὦτοι θεώμενοι τοὺς ὑπαλειφομένους τὸ αὐτὸ καὶ αὐτοὶ ποιοῦσιν ἐκ τῶν λεκανίδων λαμβάνοντες καὶ ταχέως ἁλίσκονται. γράφει δὲ περὶ αὐτῶν ̓Αριστοτέλης οὕτως, ὅτι “ ἐστὶ μὲν τῶν ἐκτοπιζόντων καὶ σχιδανοπόδων καὶ τριδακτύλων, μέγεθος ἀλεκτρυόνος μεγάλου, χρῶμα ὄρτυγος, κεφαλὴ προμήκης: ῥύγχος ὀξύ, τράχηλος λεπτός, ὀφθαλμοὶ μεγάλοι,</TextUnit>
    <TextUnit id="2305" loc="390f">γλῶσσα ὀστώδης, πρόλοβον δ' οὐκ ἔχει.” ̓Αλέξανδρος δ' ὁ Μύνδιος καὶ προσαγορεύεσθαί φησιν αὐτὸν λαγωδίαν. φασὶ δ' αὐτὸν καὶ τὴν τροφὴν ἀναμαρυκᾶσθαι ἥδεσθαί τε ἵππῳ. εἰ γοῦν τις δορὰν ἵππων περιθοῖτο θηρεύσει ὅσους ἂν θέλῃ προσίασι γάρ ἐν ἄλλοις δὲ πάλιν φησὶν ὁ ̓Αριστοτέλης: “ὁ ὦτός ἐστι μὲν παρόμοιος τῇ γλαυκί, οὔκ ἐστι δὲ νυκτερινός, ἔχει τε περὶ τὰ ὦτα πτερύγια, διὸ καὶ ὦτος καλεῖται: μέγεθος περιστερᾶς, μιμητὴς ἀνθρώπων ἀντορχούμενος γοῦν ἁλίσκεται.” ἀνθρωποειδὴς δ' ἐστὶ τὴν μορφὴν καὶ πάντων μιμητὴς</TextUnit>
    <TextUnit id="2306" loc="391a">ὅσα ἄνθρωπος ποιεῖ, διόπερ καὶ τοὺς ἐξαπατωμένους ῥᾳδίως ἐκ τοῦ τυχόντος οἱ κωμικοὶ ὤτους καλοῦσιν. ἐν γοῦν τῇ θήρᾳ αὐτῶν ὁ ἐπιτηδειότατος ὀρχεῖται στὰς κατὰ πρόσωπον αὐτῶν, καὶ τὰ ζῷα βλέποντα εἰς τὸν ὀρχούμενον νευροσπαστεῖται.  ἄλλος δέ τις ὄπισθεν στὰς καὶ λαθὼν συλλαμβάνει, τῇ περὶ τὴν μίμησιν ἡδονῇ κατεχομένους, τὸ δ' αὐτὸ ποιεῖν λέγουσι καὶ τοὺς σκῶπας: καὶ γὰρ τούτους ὀρχήσει λόγος ἁλίσκεσθαι. μνημονεύει δ' αὐτῶν ̔́Ομηρος, γένος τε ὀρχήσεως ἀπ' αὐτῶν καλεῖται σκὼψ λαβὼν τοὔνομα ἀπὸ τῆς περὶ τὸ</TextUnit>
    <TextUnit id="2307" loc="391b">ζῷον ἐν τῇ κινήσει ποικιλίας. χαίρουσι δὲ οἱ σκῶπες καὶ ὁμοιότητι καὶ ἀπ' αὐτῶν ἡμεῖς σκώπτειν καλοῦμεν τὸ συνεικάζειν καὶ καταστοχάζεσθαι τῶν σκωπτομένων διὰ τὸ τὴν ἐκείνων ἐπιτηδεύειν προαίρεσιν. πάντα δὲ τὰ τῶν ζῴων εὔγλωττα καὶ διηρθρωμένα ἐστὶ τὴν φωνὴν καὶ μιμεῖται τοὺς τῶν ἀνθρώπων καὶ τῶν ἄλλων ὀρνίθων ἤχους ὥσπερ. ψιττακὸς καὶ κίττα. “ὁ δὲ σκώψ,” ὥς φησιν ̓Αλέξανδρος ὁ Μύνδιος, “μικρότερός ἐστι γλαυκὸς καὶ ἐπὶ μολυβδοφανεῖ τῷ χρώματι ὑπόλευκα στίγματα ἔχει δύο τε ἀπὸ τῶν ὀφρύων παρ' ἑκάτερον κρόταφον</TextUnit>
    <TextUnit id="2308" loc="391c">ἀναφέρει πτερά.” Καλλίμαχος δέ φησι δύο γένη εἶναι σκωπῶν καὶ τοὺς μὲν φθέγγεσθαι, τοὺς δὲ οὔ. διὸ καὶ καλεῖσθαι τοὺς μὲν σκῶπας αὐτῶν, τοὺς δ' ἀείσκωπας: εἰσὶ δὲ γλαυκοί, ὁ δὲ Μύνδιος ̓Αλέξανδρός φησι τοὺς παρ' ̔Ομήρῳ χωρὶς τοῦ ς κῶπας εἶναι, καὶ ̓Αριστοτέλη οὕτως αὐτοὺς ὠνομακέναι. φαίνεσθαί τε τούτους ἀεὶ καὶ μὴ ἐσθίεσθαι. τοὺς δ' ἐν τῷ φθινοπώρῳ φαινομένους δύο ἡμέραις ἢ μιᾷ, τούτους εἶναι ἐδωδίμους,  διαφέρουσι δὲ τῶν ἀεισκώπων τῷ πάχει καί εἰσι παραπλήσιοι</TextUnit>
    <TextUnit id="2309" loc="391d">τρυγόνι καὶ φάττῃ. καὶ Σπεύσιππος δ' ἐν δευτέρῳ ̔Ομοίων χωρὶς τοῦ ς κῶπας αὐτοὺς ὀνομάζει. ̓Επίχαρμος: “ σκῶπας, ἔποπας, γλαῦκας,” καὶ Μητρόδωρος δ' ἐν τῷ περὶ συνηθείας ἀντορχουμένους φησὶν ἁλίσκεσθαι τοὺς σκῶπας. ἐπεὶ δ' ἐν τῷ περὶ τῶν περδίκων λόγῳ ἐμνήσθημεν ὅτι εἰσὶν ὀχευτικώτατοι, προσιστορήσθω ὅτι καὶ ἀλεκτρυὼν ἀφροδισιαστικὸν τὸ ὄρνεον. ̓Αριστοτέλης γοῦν φησιν ὅτι τῶν ἀνατιθεμένων ἐν τοῖς ἱεροῖς ἀλεκτρυόνων τὸν ἀνατεθέντα οἱ προόντες</TextUnit>
    <TextUnit id="2310" loc="391e">ὀχεύουσι μέχρι ἂν ἄλλος ἀνατεθῇ: εἰ δὲ μὴ ἀνατεθείη, μάχονται πρὸς ἀλλήλους καὶ ὁ ἡττήσας τὸν ἡττηθέντα διὰ παντὸς ὀχεύει. ἱστορεῖται δὲ ὅτι καὶ ἀλεκτρυὼν εἰσιὼν οἱανδήποτε θύραν ἐπικλίνει τὸν λόφον καὶ ὅτι τῆς ὀχείας ἑτέρῳ δίχα μάχης οὐ παραχωρεῖ, ὁ δὲ Θεόφραστος τοὺς ἀγρίους φησὶν ὀχευτικωτέρους εἶναι τῶν ἡμέρων, λέγει δὲ καὶ τοὺς ἄρρενας εὐθὺς ἐξ εὐνῆς ἐθέλειν πλησιάζειν, τὰς δὲ θηλείας προβαινούσης μᾶλλον τῆς ἡμέρας, καὶ οἱ στρουθοὶ δὲ εἰσιν ὀχευτικοί: διὸ καὶ Τερψικλῆς τοὺς ἐμφαγόντας φησὶν στρουθῶν ἐπικαταφόρους</TextUnit>
    <TextUnit id="2311" loc="391f">πρὸς ἀφροδίσια γίνεσθαι. μήποτε οὖν καὶ ἡ Σαπφὼ ἀπὸ τῆς ἱστορίας τὴν ̓Αφροδίτην ἐπ' αὐτῶν φησιν ὀχεῖσθαι: καὶ γὰρ ὀχευτικὸν τὸ ζῷον καὶ πολύγονον. τίκτει γοῦν ὁ στρουθός, ὥς φησιν ̓Αριστοτέλης, καὶ μέχρι ὀκτώ. ̓Αλέξανδρος δ' ὁ Μύνδιος δύο γένη φησὶν εἶναι τῶν στρουθῶν, τὸ μὲν ἥμερον, τὸ δ' ἄγριον τὰς δὲ θηλείας αὐτῶν  ἀσθενεστέρας τὰ τ' ἄλλα εἶναι καὶ τὸ ῥύγχος κερατοειδὲς μᾶλλον τὴν χρόαν, τὸ δὲ πρόσωπον οὔτε λίαν λευκὸν ἐχούσας οὔτε μέλαν ̓Αριστοτέλης</TextUnit>
    <TextUnit id="2312" loc="392a">δέ φησι τοὺς ἄρρενας τῷ χειμῶνι ἀφανίζεσθαι, διαμένειν δὲ τὰς θηλείας, τεκμαιρόμενος ἐκ τῆς χρόας τὴν πιθανότητα: ἀλλάττεσθαι γὰρ ὡς τῶν κοσσύφων καὶ φαλαρίδων, ἀπολευκαινομένων κατὰ καιρούς. ̓Ηλεῖοι δὲ καλοῦσι τοὺς στρουθοὺς δειρήτας, ὡς Νίκανδρός φησιν ὁ Κολοφώνιος ἐν τρίτῳ Γλωσσῶν. ὄρτυγες. καθόλου ἐπὶ τῶν εἰς ūξ ληγόντων ὀνομάτων ἐζήτηται τί δή ποτε τῷ αὐτῷ οὐ χρῶνται ἐπὶ γενικῆς συμφώνῳ τῆς τελευταίας συλλαβῆς τυπωτικῷ λέγω δὲ ὄνυξ καὶ ὄρτυξ, τὰ δὲ εἰς ξ</TextUnit>
    <TextUnit id="2313" loc="392b">ἀρσενικὰ ἁπλᾶ δισσύλλαβα ὅταν τῷ ῡ παρεδρεύηται, ἔχῃ δὲ τῆς τελευταίας συλλαβῆς ἄρχον ἕν τι τῶν ἀμεταβόλων ἢ δι' ὧν ἡ πρώτη συζυγία τῶν βαρυτόνων λέγεται, διὰ τοῦ κ ἐπὶ γενικῆς κλίνεται, κήρυκος, πέλυκος, ̓́Ερυκος, Βέβρυκος, ὅσα δὲ μὴ τοῦτον ἔχει: τὸν χαρακτῆρα, διὰ τοῦ γ, ὄρτυγος, ὄρυγος, κόκκυγος. σημειῶδες δὲ τὸ ὄνυχος. καθόλου τε τῇ πληθυντικῇ εὐθείᾳ ἑπομένη ἡ ἑνικὴ  γενικὴ χρῆται τῷ αὐτῷ συμφώνῳ τῆς τελευταίας τυπωτικῷ, κἂν ἄνευ συμφώνου λέγηται, ὁμοίως. ̓Αριστοτέλης δέ φησιν “ὁ ὄρτυξ ἐστὶ μὲν τῶν ἐκτοπιζόντων καὶ σχιδανοπόδων, νεοττιὰν δὲ οὐ</TextUnit>
    <TextUnit id="2314" loc="392c">ποιεῖ, ἀλλὰ κονίστραν καὶ ταύτην σκεπάζει φρυγάνοις διὰ τοὺς ἱέρακας, ἐν ᾗ ἐπῳάζει ̓Αλέξανδρος: ' ὁ Μύνδιος ἐν δευτέρῳ περὶ ζῴων “ὁ θῆλυς,” φησίν, “ ὄρτυξ λεπτοτράχηλὸς ἐστι τοῦ ἄρρενος οὐκ ἔχων τὰ ὑπὸ τῷ γενείῳ μέλανα, ἀνατμηθεὶς δὲ πρόλοβον οὐχ ὁρᾶται μέγαν ἔχων, καρδίαν δ' ἔχει μεγάλην, καὶ ταύτην τρίλοβον. ἔχει δὲ καὶ ἧπαρ καὶ τὴν: χολὴν ἐν τοῖς ἐντέροις κεκολλημένην, σπλῆνα μικρὸν καὶ δυσθεώρητον, ὄρχεις δὲ ὑπὸ τῷ</TextUnit>
    <TextUnit id="2315" loc="392d">ἥπατι ὡς ἀλεκτρυόνες.” περὶ δὲ τῆς γενέσεως αὐτῶν Φανόδημος ἐν δευτέρῳ ̓Ατθίδος φησὶν “ὡς κατεῖδεν ̓Ερυσίχθων Δῆλον τὴν νῆσον τὴν ὑπὸ τῶν ἀρχαίων καλουμένην ̓Ορτυγίαν παρ' ὃ τὰς ἀγέλας τῶν ζῴων τούτων φερομένας ἐκ τοῦ πελάγους ἱζάνειν εἰς τὴν νῆσον διὰ τὸ εὔορμον εἶναι ” Εὔδοξος δ' ὁ Κνίδιος ἐν πρώτῳ γῆς περιόδου τοὺς Φοίνικας λέγει θύειν τῷ ̔Ηρακλεῖ ὄρτυγας διὰ τὸ τὸν ̔Ηρακλέα τὸν ̓Αστερίας καὶ Διὸς πορευόμενον εἰς Λιβύην ἀναιρεθῆναι μὲν ὑπὸ</TextUnit>
    <TextUnit id="2316" loc="392e">Τυφῶνος, ̓Ιολάου δ' αὐτῷ προσενέγκαντος ὄρτυγα  καὶ προσαγαγόντος ὀσφρανθέντα ἀναβιῶναι. ἔχαιρε γάρ, φησί, καὶ περιὼν τῷ ζῴῳ τούτῳ, ὑποκοριστικῶς δὲ Εὔπολις ἐν Πόλεσιν αὐτοὺς κέκληκεν ὀρτύγια λέγων οὕτως ι   ὄρτυγας ἔθρεψας σύ τινας ἤδη πώποτε; β. ἔγωγε μίκρ' ἄττ' ὀρτύγια. κἄπειτα τί;  ̓Αντιφάνης δ' ἐν ̓Αγροίκῳ ὀρτύγιον εἴρηκεν οὕτως  ὡς δὴ σὺ τί  ποιεῖν δυνάμενος, ὀρτυγίου ψυχὴν ἔχων;</TextUnit>
    <TextUnit id="2317" loc="392f">Πρατίνας δ' ἐν Δυμαίναις ἢ Καρυάτισιν ἁδύφωνον ἰδίως καλεῖ τὸν ὄρτυγα, πλὴν εἰ μή τι παρὰ τοῖς Φλιασίοις ἢ τοῖς Λάκωσι φωνήεντες, ὡς καὶ οἱ πέρδικες, καὶ ἡ σιαλὶς δὲ ἀπὸ τούτου ἂν εἴη, φησὶν ὁ Δίδυμος, ὠνομασμένη. σχεδὸν γὰρ τὰ πλεῖστα τῶν ὀρνέων ἀπὸ τῆς φωνῆς ἔχει τὴν ὀνομασίαν. ἡ δὲ ὀρτυγομήτρα καλουμένη, ἧς μνημονεύει Κρατῖνος ἐν Χείρωσι λέγων: “̓Ιθακησία</TextUnit>
    <TextUnit id="2318" loc="393a">ὀρτυγομήτρα” —λέγει δὲ περὶ αὐτῆς ὁ Μύνδιος ̓Αλέξανδρος ὅτι ἐστὶ τὸ μέγεθος ἡλίκη τρυγών, σκέλη δὲ μακρά, δυσθαλὴς καὶ δειλή.” περὶ δὲ τῆς τῶν ὀρτύγων θήρας ἰδίως ἱστορεῖ Κλέαρχος ὁ Σολεὺς ἐν τῷ ἐπιγραφομένῳ περὶ τῶν ἐν τῇ Πλάτωνος Πολιτείᾳ μαθηματικῶς εἰρημένων γράφων οὕτως: “οἱ ὄρτυγες περὶ τὸν τῆς ὀχείας καιρόν,  ἐὰν κάτοπτρον ἐξ ἐναντίας τις αὐτῶν καὶ πρὸ τούτου βρόχον θῇ, τρέχοντες πρὸς τὸν ἐμφαινόμενον ἐν τῷ κατόπτρῳ ἐμπίπτουσιν εἰς τὸν βρόχον.” καὶ περὶ τῶν κολοιῶν δὲ καλουμένων τὰ ὅμοια ἱστορεῖ ἐν τούτοις: “καὶ τοῖς κολοιοῖς δὲ διὰ τὴν</TextUnit>
    <TextUnit id="2319" loc="393b">φυσικὴν φιλοστοργίαν, καίπερ τοσοῦτον πανουργίᾳ διαφέρουσιν, ὅμως ὅταν ἐλαίου κρατήρ τεθῇ πλήρης, οἱ στάντες αὐτῶν ἐπὶ τὸ χεῖλος καὶ καταβλέψαντες ἐπὶ τὸν ἐμφαινόμενον καταράττουσι. διόπερ ἐλαιοβρόχων γενομένων ἡ τῶν πτερῶν αὐτοῖς συγκόλλησις αἰτία γίνεται τῆς ἁλώσεως.” τὴν μέσην δὲ τοῦ ὀνόματος συλλαβὴν ἐκτείνουσιν ̓Αττικοὶ ὡς δοίδυκα καὶ κήρυκα, ὡς ὁ ̓Ιξίων φησὶ Δημήτριος ἐν τῷ περὶ τῆς ̓Αλεξανδρέων διαλέκτου.</TextUnit>
    <TextUnit id="2320" loc="393c">̓Αριστοφάνης δ' ἐν Εἰρήνῃ συνεσταλμένως ἔφη διὰ τὸ μέτρον “ ὄρτυγες οἰκογενεῖς.” τῶν δὲ καλουμένων χεννίων μικρὸν δ' ἐστὶν ὀρτύγιον μνημονεύει Κλεομένης ἐν τῇ πρὸς ̓Αλέξανδρον ἐπιστολῇ γράφων οὕτως: “ φαληρίδας ταριχηρὰς μυρίας, τυλάδας πεντακισχιλίας, χέννια ταριχηρὰ μύρια.” καὶ ̔́Ιππαρχος ἐν τῇ Αἰγυπτίᾳ ̓Ιλιάδι:   οὐδέ μοι Αἰγυπτίων βίος ἤρεσεν οἷον ἔχουσι,  χέννια τίλλοντες καὶ  κιττία δεισαλέ' ὄντα. οὐκ ἀπελείποντο δὲ ἡμῶν τοῦ συμποσίου πολλάκις</TextUnit>
    <TextUnit id="2321" loc="393d">οὐδὲ κύκνοι, περὶ ὧν φησιν ὁ ̓Αριστοτέλης:: “ὁ κύκνος εὔτεκνός ἐστι καὶ μάχιμος: ἀλληλοκτονεῖ γοῦν ὁ μάχιμος, μάχεται δὲ καὶ  τῷ ἀετῷ, αὐτὸς μάχης μὴ προαρξάμενος. εἰσὶ δ' ᾠδικοὶ καὶ μάλιστα περὶ τὰς τελευτάς. διαίρουσι δὲ καὶ τὸ πέλαγος ᾄδοντες. ἐστὶν δὲ τῶν στεγανοπόδων καὶ ποηφάγων.” ὁ δὲ Μύνδιός φησιν ̓Αλέξανδρος πολλοῖς τελευτῶσιν παρακολουθήσας οὐκ ἀκοῦσαι ᾀδόντων. ὁ δὲ τὰ Κεφαλίωνος ἐπιγραφόμενα Τρωικὰ συνθεὶς ̔Ηγησιάναξ ὁ</TextUnit>
    <TextUnit id="2322" loc="393e">̓Αλεξανδρεὺς καὶ τὸν ̓Αχιλλεῖ μονομαχήσαντα Κύκνον φησὶ τραφῆναι ἐν Λευκόφρυι πρὸς τοῦ ὁμωνύμου ὄρνιθος. Βοῖος δ' ἐν ̓Ορνιθογονίᾳ ἢ Βοιώ, ὥς φησι Φιλόχορος, ὑπὸ ̓́Αρεως τὸν Κύκνον ὀρνιθωθῆναι καὶ παραγενόμενον ἐπὶ τὸν Σύβαριν ποταμὸν πλησιάσαι γεράνῳ. λέγει δὲ καὶ ἐντίθεσθαι αὐτὸν τῇ νεοττιᾷ πόαν τὴν λεγομένην λυγέαν. καὶ περὶ τῆς γεράνου δέ φησιν ὁ Βοῖος ὅτι ἦν τις παρὰ τοῖς Πυγμαίοις γυνὴ διάσημος, ὄνομα Γεράνα. αὕτη κατὰ θεὸν τιμωμένη πρὸς τῶν πολιτῶν αὐτὴ τοὺς ὄντως θεοὺς ταπεινῶς ἦγε,</TextUnit>
    <TextUnit id="2323" loc="393f">μάλιστα δὲ ̔́Ηραν τε καὶ ̓́Αρτεμιν. ἀγανακτήσασα οὖν ἡ ̔́Ηρα εἰς ἀπρεπῆ τὴν ὄψιν ὄρνιν μετεμόρφωσε πολέμιόν τε καὶ στυγητὴν κατέστησε τοῖς τιμήσασιν αὐτὴν Πυγμαίοις, γενέσθαι τε λέγει ἐξ αὐτῆς καὶ Νικοδάμαντος τὴν χερσαίαν χελώνην. καθόλου δὲ ὁ ποιήσας ταῦτα τὰ ἔπη πάντα τὰ ὄρνεα ἀνθρώπους ἱστορεῖ πρότερον γεγονέναι. φάσσαι. ̓Αριστοτέλης φησὶ περιστερῶν μὲν εἶναι ἓν γένος, εἴδη δὲ πέντε, γράφων οὕτως:</TextUnit>
    <TextUnit id="2324" loc="394a">“ περιστερά, οἰνάς, φάψ, φάσσα, τρυγών.” ἐν δὲ  πέμπτῳ περὶ ζῴων μορίων τὴν φάβα οὐκ ὀνομάζει, καίτοι Αἰσχύλου ἐν τῷ σατυρικῷ Πρωτεῖ οὕτω μνημονεύοντος τοῦ ὄρνιθος:  σιτουμένην δύστηνον ἀθλίαν φάβα,  μέσακτα πλευρὰ πρὸς πτύοις πεπλεγμένην. κἀν Φιλοκτήτῃ δὲ κατὰ γενικὴν κλίσιν φαβῶν εἴρηκεν. “ἡ μὲν οὖν οἰνάς,” φησὶν ὁ ̓Αριστοτέλης, “ μείζων ἐστὶ τῆς περιστερᾶς, χρῶμα δ' ἔχει οἰνωπόν, ἡ δὲ φὰψ μέσον περιστερᾶς καὶ οἰνάδος, ἡ δὲ φάσσα ἀλέκτορος τὸ μέγεθος, χρῶμα δὲ σποδιόν, ἡ δὲ</TextUnit>
    <TextUnit id="2325" loc="394b">τρυγὼν πάντων ἐλάττων, χρῶμα δὲ τεφρόν. αὕτη δὲ θέρους φαίνεται, τὸν δὲ χειμῶνα φωλεύει. ἡ δὲ φὰψ καὶ ἡ περιστερὰ αἰεὶ φαίνονται, ἡ δ' οἰνὰς φθινοπώρῳ μόνῳ. πολυχρονιωτέρα δὲ εἶναι λέγεται τούτων ἡ φάσσα: καὶ γὰρ τριάκοντα καὶ τεσσαράκοντα ζῇ ἔτη. οὐκ ἀπολείπουσι δ' ἕως θανάτου οὔτε οἱ ἄρρενες τὰς θηλείας οὔτε αἱ θήλειαι τοὺς ἄρρενας, ἀλλὰ καὶ τελευτήσαντος χηρεύει ὁ ὑπολειπόμενος, τὸ δ' αὐτὸ ποιοῦσι καὶ κόρακες καὶ κορῶναι καὶ κολοιοί: ἐπῳάζει δ' ἐκ διαδοχῆς πᾶν τὸ περιστεροειδὲς γένος, καὶ γενομένων τῶν νεοττῶν ὁ ἄρρην ἐμπτύει αὐτοῖς, ὡς μὴ βασκανθῶσι</TextUnit>
    <TextUnit id="2326" loc="394c">. τίκτει δὲ ᾠὰ δύο, ὧν τὸ μὲν πρῶτον ἄρρεν ποιεῖ , τὸ δὲ δεύτερον θῆλυ, τίκτουσι δὲ πᾶσαν ὥραν τοῦ ἔτους: διὸ δὴ καὶ δεκάκις τοῦ ἐνιαυτοῦ τιθέασιν, ἐν Αἰγύπτῳ δὲ δωδεκάκις. τεκοῦσα γὰρ τῇ ἐχομένῃ ἡμέρᾳ συλλαμβάνει.” ἔτι ἐν τῷ αὐτῷ  φησιν ̓Αριστοτέλης ὅτι περιστερὰ ἕτερον, πελειὰς δ' ἔλαττον, καὶ ὅτι ἡ πελειὰς τιθασὸν γίνεται, περιστερά δὲ καὶ μέλαν καὶ μικρὸν καὶ ἐρυθρόπουν καὶ τραχύπουν διὸ οὐδεὶς τρέφει, ἴδιον δὲ</TextUnit>
    <TextUnit id="2327" loc="394d">λέγει τῆς περιστερᾶς τὸ κυνεῖν αὐτὰς ὅταν μέλλωσιν ἀναβαίνειν ἢ οὐκ ἀνέχεσθαι τὰς θηλείας. ὁ δὲ πρεσβύτερος, φησί, καὶ προαναβαίνει καὶ μὴ κύσας: οἱ δὲ νεώτεροι αἰεὶ τοῦτο ποιήσαντες ὀχεύουσιν. καὶ αἱ θήλειαι δ' ἀλλήλας ἀναβαίνουσιν, ὅταν ἄρρην μὴ παρῇ, κυνήσασαι: καὶ οὐδὲν προιέμεναι εἰς ἀλλήλας τίκτουσιν ᾠά, ἐξ ὧν οὐ γίνεται νεοττός. οἱ δὲ Δωριεῖς τὴν πελειάδα ἀντὶ περιστερᾶς τιθέασιν, ὡς Σώφρων ἐν γυναικείοις. Καλλίμαχος δ' ἐν τῷ περὶ ὀρνέων ὡς διαφορὰς ἐκτίθεται φάσσαν,</TextUnit>
    <TextUnit id="2328" loc="394e">πυραλλίδα, περιστεράν, τρυγόνα. ὁ δὲ Μύνδιος ̓Αλέξανδρος οὐ πίνειν φησὶ τὴν φάσσαν ἀνακύπτουσαν ὡς τὴν τρυγόνα καὶ τοῦ χειμῶνος μὴ φθέγγεσθαι, εἰ μὴ εὐδίας γενομένης. λέγεται δὲ ὅτι ἡ οἰνὰς ἐὰν φαγοῦσα τὸ τῆς ἰξίας σπέρμα ἐπί τινος ἀφοδεύσῃ δένδρου, νέαν ἰξίαν φύεσθαι. Δαίμαχος δ' ἐν τοῖς ̓Ινδικοῖς ἱστορεῖ περιστερὰς μηλίνας γίνεσθαι ἐν ̓Ινδοῖς. Χάρων δ' ὁ Λαμψακηνὸς ἐν τοῖς Περσικοῖς περὶ Μαρδονίου ἱστορῶν καὶ τοῦ διαφθαρέντος στρατοῦ Περσικοῦ περὶ τὸν  ̓́Αθω γράφει καὶ ταῦτα:: “καὶ λευκαὶ περιστεραὶ τότε πρῶτον εἰς ̔́Ελληνας ἐφάνησαν, πρότερον οὐ</TextUnit>
    <TextUnit id="2329" loc="394f">γιγνόμεναι.” ὁ δ' ̓Αριστοτέλης φησὶν ὡς αἱ περιστεραὶ γινομένων τῶν νεοττῶν τῆς ἁλμυριζούσης γῆς διαμασησάμεναι ἐμπτύουσιν αὐτοῖς διοιγνῦσαι τὸ στόμα, διὰ τούτου παρασκευάζουσαι αὐτοὺς πρὸς τὴν τροφήν. τῆς δὲ Σικελίας ἐν ̓́Ερυκι καιρός τις ἐστίν, ὃν καλοῦσιν ̓Αναγωγάς, ἐν ᾧ φασι τὴν θεὸν εἰς Λιβύην ἀνάγεσθαι. τότ' οὖν αἱ περὶ τὸν τόπον περιστεραὶ ἀφανεῖς γίνονται ὡς δὴ τῇ θεῷ συναποδημοῦσαι. καὶ μεθ' ἡμέρας ἐννέα</TextUnit>
    <TextUnit id="2330" loc="395a">ἐν τοῖς λεγομένοις Καταγωγίοις μιᾶς προπετασθείσης ἐκ τοῦ πελάγους περιστερᾶς καὶ εἰς τὸν νεὼν εἰσπτάσης παραγίνονται καὶ αἱ λοιπαί. ὅσοι οὖν τότε περιουσίας εὖ ἥκουσι τῶν περιοίκων εὐωχοῦνται, οἱ δὲ λοιποὶ κροταλίζουσιν μετὰ χαρᾶς, ὄζει τε πᾶς ὁ τόπος τότε βούτυρον, ᾧ δὴ τεκμηρίῳ χρῶνται τῆς θείας ἐπανόδου. Αὐτοκράτης ἐν τοῖς ̓Αχαικοῖς καὶ τὸν Δία ἱστορεῖ μεταβαλεῖν τὴν μορφὴν εἰς περιστερὰν ἐρασθέντα παρθένου Φθίας ὄνομα ἐν Αἰγίῳ. ̓Αττικοὶ δὲ ἀρσενικῶς περιστερὸν καλοῦσιν. ̓́Αλεξις Συντρέχουσιν</TextUnit>
    <TextUnit id="2331" loc="395b">λευκὸς ̓Αφροδίτης εἰμὶ γὰρ περιστερός, ὁ δὲ Διόνυσος οἶδε τὸ μεθύσαι μόνον εἰ δὲ νέον ἢ παλαιόν, οὐ πεφρόντικεν.  ἐν δὲ Δορκίδι ἢ Ποππυζούσῃ θηλυκῶς εἴρηκε καὶ ὅτι αἱ Σικελικαὶ διάφοροί εἰσι   περιστερὰς ἔνδον τρέφω τῶν Σικελικῶν τούτων πάνυ  κομψάς.  Φερεκράτης ἐν Γραυσί φησιν   ἀπόπεμψον ἀγγέλλοντα τὸν περιστερόν.  ἐν δὲ Πετάλῃ:</TextUnit>
    <TextUnit id="2332" loc="395c">ἀλλ', ὦ περιστέριον, ὅμοιον Κλεισθένει,  πέτου, κόμισον δὲ μ' ἐς Κύθηρα καὶ Κύπρον.  Νίκανδρος δὲ ἐν δευτέρῳ Γεωργικῶν τῶν Σικελικῶν μνημονεύων πελειάδων φησί:  καί τε σύ γε θρέψαιο Δρακοντιάδας διτοκεύσας ἢ Σικελὰς μεγάροισι πελειάδας: οὐδὲ φιν ἅρπαι  οὐδ' ὄφις ὀστρακέοις λωβήσιμοι ἐξενέπονται,  νῆτται. τούτων, ὥς φησιν ̓Αλέξανδρος ὁ Μύνδιος, ὁ ἄρρην μείζων καὶ ποικιλώτερος. τὸ δὲ λεγόμενον γλαυκίον διὰ τὴν τῶν ὀμμάτων χρόαν</TextUnit>
    <TextUnit id="2333" loc="395d">μικρῷ ἔλαττόν ἐστι νήττης. τῶν δὲ βοσκάδων καλουμένων ὁ μὲν ἄρρην κατάγραφος ἐστὶ δὲ ἧττον̓ νήττης. ἔχουσι δὲ οἱ ἄρρενες σιμά τε καὶ ἐλάττονα τῇ συμμετρίᾳ τὰ ῥύγχη, ἡ δὲ μικρὰ κολυμβίς, πάντων ἐλαχίστη τῶν ἐνύδρων,  ῥυπαρομέλαινα τὴν χροιὰν καὶ τὸ ῥύγχος ὀξὺ ἔχει σκέπον τε τὰ ὄμματα, τὰ δὲ πολλὰ καταδύεται, ἔστι δὲ καὶ ἄλλο γένος βοσκάδων μεῖζον μὲν νήττης, ἔλαττον δὲ χηναλώπεκος. αἱ δὲ λεγόμεναι φασκάδες μικρῷ μείζονες οὖσαι τῶν μικρῶν κολυμβίδων τὰ λοιπὰ</TextUnit>
    <TextUnit id="2334" loc="395e">νήτταις εἰσὶ παραπλήσιοι, ἡ δὲ λεγομένη οὐρία οὐ πολὺ λείπεται νήττης, τῷ χρώματι δὲ ῥυπαροκέραμὸς ἐστι, τὸ δὲ ῥύγχος μακρόν τε καὶ στενὸν ἔχει. ἡ δὲ φαλαρὶς καὶ αὐτὴ στενὸν ἔχουσα τὸ ῥύγχος στρογγυλωτέρα τὴν ὄψιν οὖσα ἔντεφρος τὴν γαστέρα, μικρῷ μελαντέρα τὸν νῶτον. τῆς δὲ νήττης καὶ κολυμβάδος, ἀφ' ὧν καὶ τὸ νήχεσθαι καὶ κολυμβᾶν εἴρηται, μνημονεύει μετὰ καὶ ἄλλων λιμναίων πολλῶν ̓Αριστοφάνης ἐν ' ̓Αχαρνεῦσι διὰ τούτων:   νάσσας, κολοιούς, ἀτταγᾶς, φαλαρίδας,</TextUnit>
    <TextUnit id="2335" loc="395f">τροχίλους, κολύμβους.  μνημονεύει αὐτῶν καὶ Καλλίμαχος ἐν τῷ περὶ ὀρνέων. παρῆσαν δὲ πολλάκις ἡμῖν καὶ οἱ καλούμενοι παραστάται, ὧν μνημονεύει ̓Επαίνετος ἐν ̓Οψαρτυτικῷ καὶ Σιμάριστος ἐν γ# Συνωνύμων καὶ τετάρτῳ. εἰσὶ δ' οἱ ὄρχεις οὕτω καλούμενοι. συγκεκνισωμένων δέ τινων κρεῶν ζωμῷ</TextUnit>
    <TextUnit id="2336" loc="396a">παραφερομένων ἐπεί τις ἔφη “ τῶν πνικτῶν κρεᾳδίων δός,” ὁ τῶν ὀνομάτων Δαίδαλος Οὐλπιανὸς “ αὐτὸς ἐγώ,” φησίν, “ ἀποπνιγήσομαι εἰ μὴ ἐρεῖς ὅπου καὶ σὺ εὗρες τὰ τοιαῦτα κρεᾴδια. οὐ μὴ γὰρ ὀνομάσω  πρὶν μαθεῖν.” ὁ δὲ “ Στράττις εἶπεν,” ἔφη, “ἐν Μακεδόσιν ἢ Παυσανίᾳ: πνικτόν τι τοίνυν ὄψον ἔστω σοι συχνὸν τοιοῦτον. καὶ Εὔβουλος Κατακολλωμένῳ:  καὶ πνικτὰ Σικελὰ πατανίων σωρεύματα.  ̓Αριστοφάνης τ' εἴρηκεν ἐν Σφηξὶν ' ἐν λοπάδι πεπνιγμένον.' Κρατῖνος δ' ἐν Δηλιάσι:</TextUnit>
    <TextUnit id="2337" loc="396b">τῷ δ' ὑποτρίψας τι μέρος πνῖξον καθαρύλλως.  ̓Αντιφάνης δ' ἐν ̓Αγροίκῳ:   καὶ πρῶτα μὲν αἴρω ποθεινὴν μᾶζαν, ἣν φερέσβιος  Δηὼ βροτοῖσι χάρμα δωρεῖται φίλον  ἔπειτα πνικτὰ τακερὰ μηκάδων μέλη, χλόην καταμπέχοντα σάρκα νεογενῆ. β. τί λέγεις; α. τραγῳδίαν περαίνω Σοφοκλέους. ”  γαλαθηνῶν δὲ χοίρων ποτὲ περιενεχθέντων καὶ</TextUnit>
    <TextUnit id="2338" loc="396c">περὶ τούτων ἐζήτησαν οἱ δαιταλεῖς εἰ τὸ ὄνομα εἴρηται. καί τις ἔφη: “ Φερεκράτης Δουλοδιδασκάλῳ: ' γαλαθήν' ἔκλεπτον οὐ τέλεα ἐν δὲ Αὐτομόλοις: οὐ γαλαθηνὸν ἄρ' ὗν θύειν μέλλεις ̓Αλκαῖος Παλαίστρᾳ:   ὁδὶ γὰρ αὐτός ἐστιν εἴ τι γρύξομαι ὧν σοι λέγω πλέον τι γαλαθηνοῦ μυός.  ̔Ηρόδοτος δ' ἐν τῇ πρώτῃ φησὶν ὅτι ἐν Βαβυλῶνι  ἐπὶ τοῦ χρυσοῦ βωμοῦ οὐκ ἔξεστι θύειν ὅτι μὴ γαλαθηνὰ μοῦνα. ̓Αντιφάνης: Φιλεταίρῳ:</TextUnit>
    <TextUnit id="2339" loc="396d">κομψός γε μικρὸς κρωμακίσκος οὑτοσὶ  γαλαθηνός. ἡνίοχος Πολυεύκτῳ:  ὁ βοῦς ὁ χαλκοῦς ἦν ἂν ἑφθὸς δεκάπαλαι,  ὁ δ' ἴσως γαλαθηνὸν τέθυκε τὸν χοῖρον λαβών,  καὶ ̓Ανακρέων δέ φησιν  οἷά τε νεβρὸν νεοθηλέα  γαλαθηνόν, ὅς τ' ἐν ὕλῃ κεροέσσης  ἀπολειφθεὶς ἀπὸ μητρὸς ἐπτοήθη.  Κράτης Γείτοσι:   νῦν μὲν γὰρ ἡμῖν παιδικῶν ἅλις, ἅλις ὅπως περ ἀρνῶν ἐστι γαλαθηνῶν τε καὶ  χοίρων.</TextUnit>
    <TextUnit id="2340" loc="396e">Σιμωνίδης δ' ἐπὶ τοῦ Περσέως τὴν Δανάην ποιεῖ λέγουσαν:  ὦ τέκος, οἷον ἔχω πόνον σὺ δ' ἀωτεῖς, γαλαθηνῷ δ' ἤτορι κνώσσεις.  καὶ ἐν ἄλλοις ἐπ' ̓Αρχεμόρου εἴρηκεν:  ἰοστεφάνου γλυκεῖαν ἐδάκρυσαν ψυχὰν ἀποπνέοντα γαλαθηνὸν τέκος.  Κλέαρχος δ' ἐν τοῖς περὶ βίων εἰς τοῦτό φησιν ὠμότητος Φάλαριν τὸν τύραννον ἐλάσαι ὡς γαλαθηνὰ θοινᾶσθαι βρέφη, θῆσθαι δ' ἐστὶ τὸ θηλάζειν τὸ γάλα. ̔́Ομηρος:</TextUnit>
    <TextUnit id="2341" loc="396f">̔́Εκτωρ γὰρ θνητός τε γυναῖκά τε θήσατο μαζόν,  διὰ τὸ ἐντίθεσθαι τὰς θηλὰς εἰς τὰ στόματα τὰ βρέφη, καὶ ὁ τιτθὸς ἐνθένδε διὰ τὸ ἐντίθεσθαι τὰς θηλάς:   νεβροὺς κοιμήσασα νεηγενέας γαλαθηνούς. ”</TextUnit>
    <TextUnit id="2342" loc="397a">περιενεχθεισῶν δέ ποτε καὶ δορκάδων ὁ ̓Ελεατικὸς Παλαμήδης ὁ ὀνοματολόγος ἔφη : “ οὐκ ἄχαρι κρέας τὸ τῶν δορκώνων.” πρὸς ὃν ὁ Μυρτίλος ἔφη: “ μόνως δορκάδες λέγονται, δόρκωνες δὲ οὔ. Ξενοφῶν ̓Αναβάσεως πρώτῳ ἐνῆσαν δὲ καὶ ὠτίδες καὶ δορκάδες.'”  ταώς. ὅτι σπάνιος οὗτος ὁ ὄρνις δηλοῖ ̓Αντιφάνης ἐν Στρατιώτῃ ἢ Τύχωνι λέγων οὕτως:   τῶν ταὧν μὲν ὡς ἅπαξ τις ζεῦγος ἤγαγεν μόνον, σπάνιον ὂν τὸ χρῆμα: πλείους δ' εἰσὶ νῦν τῶν ὀρτύγων.  καὶ Εὔβουλος ἐν Φοίνικι, καὶ γὰρ ὁ ταὼς διὰ τὸ</TextUnit>
    <TextUnit id="2343" loc="397b">σπάνιον θαυμάζεται. “ὁ ταώς,” φησὶν ̓Αριστοτέλης, “ σχιδανόπους ἐστὶ καὶ ποιολόγος καὶ τίκτει τριέτης γενόμενος, ἐν οἷς καὶ τὴν ποικιλίαν τῶν πτερῶν λαμβάνει, ἐπῳάζει δ' ἡμέρας πρὸς λ'. τίκτει: τε ἅπαξ τοῦ ἔτους ᾠὰ δώδεκα: ταῦτα δὲ οὐκ εἰς ἅπαξ, ἀλλὰ παρ' ἡμέρας δύο: αἱ δὲ πρωτοτόκοι ὀκτώ. τίκτει δὲ καὶ ὑπηνέμια, ὡς ἡ ἀλεκτορίς, οὐ πλείω δὲ τῶν δύο. ἐκλέπει δὲ καὶ ἐπῳάζει καθάπερ ἡ ἀλεκτορίς.” Εὔπολις δ' ἐν ̓Αστρατεύτοις φησὶ περὶ αὐτοῦ οὕτως:</TextUnit>
    <TextUnit id="2344" loc="397c">μή ποτε θρέψω  παρὰ Φερσεφόνῃ τοιόνδε ταὧν, ὃς τοὺς εὕδοντας  ἐγείρει.  ̓Αντιφῶντι δὲ τῷ ῥήτορι λόγος μὲν γέγραπται ἔχων ἐπίγραμμα περὶ ταῶν, καὶ ἐν αὐτῷ τῷ λόγῳ οὐδεμία μνεία τοῦ ὀνόματος γίνεται, ὄρνεις δὲ ποικίλους πολλάκις ἐν αὐτῷ ὀνομάζει, φάσκων τούτους τρέφειν Δῆμον τὸν Πυριλάμπους καὶ πολλοὺς παραγίνεσθαι κατὰ πόθον τῆς τῶν ὀρνίθων θέας ἔκ τε Λακεδαίμονος καὶ Θετταλίας καὶ σπουδὴν ποιεῖσθαι τῶν ᾠῶν μεταλαβεῖν. περὶ δὲ</TextUnit>
    <TextUnit id="2345" loc="397d">τῆς ἰδέας αὐτῶν λέγων γράφει: “εἴ τις ἐθέλοι καταβαλεῖν εἰς πόλιν τοὺς ὄρνιθας, οἰχήσονται ἀναπτόμενοι, ἐὰν δὲ τῶν πτερύγων ἀποτέμῃ, τὸ κάλλος ἀφαιρήσεται: τὰ πτερὰ γὰρ αὐτῶν τὸ κάλλος ἐστίν, ἀλλ' οὐ τὸ σῶμα.” ὅτι δὲ καὶ περισπούδαστος ἦν αὐτῶν ἡ θέα ἐν τῷ αὐτῷ λόγῳ πάλιν φησίν “ ἀλλὰ τὰς μὲν νουμηνίας ὁ βουλόμενος εἰσῄει, τὰς δ' ἄλλας ἡμέρας εἴ τις ἔλθοι βουλόμενος θεάσασθαι, οὐκ ἔστιν ὅστις ἔτυχε, καὶ ταῦτα οὐκ ἐχθὲς οὐδὲ πρῴην, ἀλλ' ἔτη πλέον ἢ τριάκοντά</TextUnit>
    <TextUnit id="2346" loc="397e">ἐστιν.”  ταὧς δὲ λέγουσιν ̓Αθηναῖοι, ὥς φησι Τρύφων, τὴν τελευταίαν συλλαβὴν περισπῶντες καὶ δασύνοντες. καὶ ἀναγιγνώσκουσι μὲν οὕτως παρ' Εὐπόλιδι ἐν ̓Αστρατεύτοις—πρόκειται δὲ τὸ μαρτύριον—καὶ ἐν ̓́Ορνισιν ̓Αριστοφάνους:  Τηρεὺς γὰρ εἶ σύ; πότερον ὄρνις ἢ ταὧς;  καὶ πάλιν  ὄρνις δῆτα. τίς ποτ' ἐστίν; οὐ δήπου ταὧς;  λέγουσι δὲ καὶ τὴν δοτικὴν ταωνι, ὡς ἐν τῷ αὐτῷ ̓Αριστοφάνης, ἀμήχανον δὲ παρὰ ̓Αττικοῖς καὶ ̓́Ιωσιν ἐν τοῖς ὑπὲρ μίαν συλλαβὴν ὀνόμασι τὴν τελευτῶσαν ἀπὸ φωνήεντος ἀρχομένην δασύνεσθαι.</TextUnit>
    <TextUnit id="2347" loc="397f">πάντως γὰρ εἶναι ψιλὴν αὐτὴν παρηκολούθηκεν, οἷον νεὤς, λεὤς, Τυνδάρεὠς, Μενέλεὠς, λειπόνεὠς, εὔνεὠς, Νείλεὠς, πρᾶὀς, υἱὄς, Κεῖὀς, Χῖὀς, δῖὀς, χρεῖὀς, πλεῖὀς, λεῖὀς, λαιὄς, βαιὄς, φαιὄς, πηὄς, γόὀς, θοὄς, ῥόὀς, ζωὄς. φίλαρχος γὰρ οὖσα καὶ ἡγεμονικὴ τὴν φύσιν ἡ δασύτης τοῖς τελευταίοις</TextUnit>
    <TextUnit id="2348" loc="398a">μέρεσι τῶν ὀνομάτων οὐδαμῶς ἐγκαθείργνυται. ὠνόμασται δὲ ταὧς ἀπὸ τῆς τάσεως τῶν πτερῶν. Σέλευκος δ' ἐν τῷ πέμπτῳ περὶ ̔Ελληνισμοῦ: “ταὧς: παραλόγως δ' οἱ ̓Αττικοὶ καὶ δασύνουσι καὶ περισπῶσι. τοῖς δὲ πρώτοις τῶν φωνηέντων κατὰ τὰς ἁπλᾶς τῶν ὀνομάτων ἐκφορὰς συνεκφέρεσθαι ἐθέλει καὶ ἐνταυθοῖ προᾴττουσα καὶ τάχιον ἐκθέουσα δι' ἐπιπολῆς ἐστι τῶν λέξεων. τεκμαιρόμενοι οὖν ̓Αθηναῖοι καὶ διὰ τῆς τάξεως τὴν ἐνοῦσαν τῇ προσῳδίᾳ φύσιν οὐκ ἐπὶ τῶν φωνηέντων αὐτὴν τιθέασιν ὥσπερ τὰς ἄλλας , πρὸ δὲ τούτων τάσσουσιν. οἶμαι δὲ καὶ διὰ τοῦ Η στοιχείου τυπώσασθαι τοὺς παλαιοὺς τὴν δασεῖαν.</TextUnit>
    <TextUnit id="2349" loc="398b">διόπερ καὶ ̔Ρωμαῖοι πρὸ πάντων τῶν δασυνομένων ὀνομάτων τὸ Η προγράφουσι, τὸ ἡγεμονικὸν αὐτῆς διασημαίνοντες . εἰ δὲ τοιαύτη ἡ δασύτης, μήποτ'  ἀλόγως κατὰ τὴν τελευτῶσαν συλλαβὴν τὸ ταὼς πρὸς τῶν ̓Αττικῶν προσπνεῖται.”  πολλῶν οὖν καὶ ἄλλων ἐν τῷ συμποσίῳ περὶ ἑκάστου τῶν εἰσκομιζομένων ῥηθέντων, “ ἀλλὰ κἀγώ,” φησὶν ὁ Λαρήνσιος, “ κατὰ τὸν πάντα ἄριστον Οὐλπιανὸν προτείνω τι καὶ αὐτὸς ὑμῖν ζητήσεις γὰρ σιτούμεθα: τὸν τέτρακα τί νομίζετε;” καὶ</TextUnit>
    <TextUnit id="2350" loc="398c">τινος εἰπόντος “ εἶδος ὀρνέου” ̔ ἔθος δὲ γραμματικῶν παισὶν περ πάντων τῶν προβαλλομένων λέγειν, εἶδος φυτοῦ, εἶδος ὀρνέου, εἶδος λίθου', ὁ Λαρήνσιος ἔφη: “ καὶ αὐτός, ἀνδρῶν λῷστε, ὅτι ὁ χαρίεις ̓Αριστοφάνης ἐν τοῖς ̓́Ορνισι μνημονεύει ἐν τούτοις οἶδα: ' πορφυρίωνι καὶ πελεκᾶντι καὶ πελεκίνῳ καὶ φλέξιδι καὶ τέτρακι καὶ ταὧνι.2` ζητῶ δ' ἐγὼ παρ' ὑμῶν μαθεῖν εἰ καὶ παρ' ἄλλῳ, τινὶ αὐτοῦ τις γίνεται μνήμη. ̓Αλέξανδρος γὰρ ὁ Μύνδιος ἐν δευτέρῳ περὶ πτηνῶν ζῴων οὐ τοῦ ὄρνιθος τοῦ μεγάλου μνημονεύει, ἀλλά τινος</TextUnit>
    <TextUnit id="2351" loc="398d">τῶν σμικροτάτων, λέγει γάρ οὕτως: ' τέτραξ τὸ μέγεθος ἴσος σπερμολόγῳ, τὸ χρῶμα κεραμεοῦς, ῥυπαραῖς στιγμαῖς καὶ μεγάλαις γραμμαῖς ποικίλος, καρποφάγος. ὅταν ᾠοτοκῇ δέ, τετράζει τῇ φωνῇ:' καὶ ̓Επίχαρμος ἐν ̔́Ηβας Γάμῳ:   λαμβάνοντι γὰρ  ὄρτυγας στρουθούς τε κορυδαλλάς τε φιλοκονίονας  τέτραγάς τε σπερματολόγους κἀγλαὰς συκαλλίδας.  καὶ ἐν ἄλλοις δέ φησιν  ἦν δ' ἐρῳδιοί τε πολλοὶ μακροκαμπυλαύχενες  τέτραγές τε σπερματολόγοι.  ἐπεὶ δὲ ὑμεῖς οὐδὲν ἔχετε σιωπᾶτε γάρ, ἐγὼ καὶ</TextUnit>
    <TextUnit id="2352" loc="398e">τὸ ὄρνεον ὑμῖν ἐπιδείξω. ἐπιτροπεύων γὰρ ἐν Μοισίᾳ τοῦ κυρίου αὐτοκράτορος καὶ προιστάμενος τῶν τῆς ἐπαρχίας ἐκείνης πραγμάτων τεθέαμαι ἐπὶ τῇ χώρᾳ ἐκείνῃ τοὔρνεον. καὶ μαθὼν οὕτω καλούμενον παρὰ τοῖς Μοισοῖς καὶ Παίοσιν ὑπεμνήσθην ἐκ τῶν ὑπ' ̓Αριστοφάνους εἰρημένων τὸν ὄρνιθα, νομίζων δὲ καὶ παρὰ τῷ πολυμαθεστάτῳ ̓Αριστοτέλει μνήμης ἠξιῶσθαι τὸ ζῷον ἐν τῇ πολυταλάντῳ πραγματείᾳ ὀκτακόσια γὰρ εἰληφέναι τάλαντα παῤΑλεξάνδρου τὸν Σταγιρίτην λόγος ἔχει εἰς τὴν περὶ τῶν ζῴων ἱστορίαν ὡς</TextUnit>
    <TextUnit id="2353" loc="398f">οὐδὲν εὗρον περὶ αὐτοῦ λεγόμενον, ἔχαιρον ἔχων ἐχεγγυώτατον μάρτυρα τὸν χαρίεντα ̓Αριστοφάνη.” ἅμα δὲ ταῦτα λέγοντος αὐτοῦ εἰσῆλθέ τις φέρων ἐν τῷ ταλάρῳ τὸν τέτρακα. ἦν δὲ τὸ μὲν μέγεθος ὑπὲρ ἀλεκτρυόνα τὸν μέγιστον, τὸ δὲ εἶδος πορφυρίωνι παραπλήσιος: καὶ ἀπὸ τῶν ὤτων ἑκατέρωθεν εἶχε κρεμάμενα ὥσπερ οἱ ἀλεκτρυόνες τὰ</TextUnit>
    <TextUnit id="2354" loc="399a">κάλλαια: βαρεῖα δ' ἦν ἡ φωνή. θαυμασάντων οὖν ἡμῶν τὸ εὐανθὲς τοῦ ὄρνιθος μετ' οὐ πολὺ καὶ ἐσκευασμένος παρηνέχθη, καὶ τὰ κρέα αὐτοῦ ἦν παραπλήσια τοῖς τῆς μεγάλης στρουθοῦ, ἣν καὶ αὐτὴν πολλάκις κατεδαισάμεθα. ψύαι. ὁ τὴν τῶν ̓Ατρειδῶν κάθοδον πεποιηκὼς ἐν τῷ τρίτῳ φησίν    ἶσον δ' ̔Ερμιονεὺς ποσὶ καρπαλίμοισι μετασπὼν ψοίας ἔγχει νύξε.  Σιμάριστος δ' ἐν τρίτῳ Συνωνύμων οὕτως γράφει:</TextUnit>
    <TextUnit id="2355" loc="399b">“ ὀσφύος αἱ ἐκ πλαγίων σάρκες ἐπανεστηκυῖαι ψύαι. τὰ δ' ἑκατέρωθεν κοιλώματα λέγουσι κύμβους ἢ γλήνας.2” Κλέαρχος δ' ἐν δευτέρῳ περὶ σκελετῶν οὕτως φησί: “ σάρκες μυωταὶ καθ' ἑκάτερον μέρος, ἃς οἱ μὲν ψύας, οἱ δὲ ἀλώπεκας, οἱ δὲ νεφρομήτρας καλοῦσι.” μνημονεύει δὲ τῶν ψυῶν καὶ ̔Ιπποκράτης ὁ ἱερώτατος. ὠνομάσθησαν δ' οὕτως διὰ τὸ ῥᾳδίως ἀποψᾶσθαι ἢ οἷόν τις ἐπιψαύουσα σὰρξ καὶ ἐπιπολῆς τοῖς ὀστέοις ὑπάρχουσα. μνημονεύει αὐτῶν καὶ Εὔφρων ὁ κωμικὸς ἐν Θεωροῖς:</TextUnit>
    <TextUnit id="2356" loc="399c">λοβὸς τίς ἐστι καὶ ψόαι καλούμεναι::  ταύτας ἐπιτεμὼν πρὶν θεωρῆσαι μαθών     οὖθαρ. Τηλεκλείδης Στερροῖς: ὡς οὖσα θῆλυς εἰκότως οὖθαρ φορῶ. ̔ ̔Ηρόδοτος δ' ἐν τῇ τετάρτῃ τῶν ἱστοριῶν φησιν σπανίως δ' ἔστιν εὑρεῖν τὸ οὖθαρ ἐπὶ τῶν ἄλλων ζῴων λεγόμενον. ὑπογάστριον δὲ μόνον ὡς ἐπὶ τῶν ἰχθύων λέγεται. Στράττις ̓Αταλάντῃ:  ὑπογάστριον θύννου τι κἀκροκώλιον.</TextUnit>
    <TextUnit id="2357" loc="399d">Θεόπομπος Καλλαίσχρῳ :   ἰχθύων δὲ δὴ  ὑπογάστρι', ὦ Δάματερ. ἐν δὲ Σειρῆσιν ὑπήτρια καλεῖ τὰ ὑπογάστρια λέγων οὕτως:   θύννων τε λευκῶν Σικελικῶν ὑπήτρια:  λαγὼς, περὶ τούτου ὁ μὲν ὀψοδαίδαλος ̓Αρχέστρατος οὕτως φησί:   τοῦ δὲ λαγὼ πολλοί τε τρόποι πολλαί τε θέμιστες  σκευασίας εἰσίν. κεῖνος δ' οὖν ἐστιν ἄριστος, ἂν πίνουσι μεταξὺ φέρῃς κρέας ὀπτὸν ἑκάστῳ,</TextUnit>
    <TextUnit id="2358" loc="399e">θερμόν, ἁπλῶς ἁλίπαστον, ἀφαρπάζων ὀβελίσκου  μικρὸν ἐνωμότερον. μὴ λυπείτω δὲ ς' ὁρῶντα ἰχῶρα στάζοντα κρεῶν, ἀλλ' ἔσθιε λάβρως.  αἱ δ' ἄλλαι περίεργοι ἔμοιγ' εἰσὶν διὰ παντὸς  σκευασίαι γλοιῶν καταχύσματα καὶ κατάτυρα  καὶ κατέλαια λίαν, ὥσπερ γαλεοψοποιούντων. Ναυσικράτης δ' ὁ κωμῳδιοποιὸς ἐν Περσίδι</TextUnit>
    <TextUnit id="2359" loc="399f">σπανίως, φησίν, ἔστιν εὑρεῖν δασύποδα περὶ τὴν ̓Αττικήν: λέγει δὲ ὧδε:  ἐν τῇ γὰρ ̓Αττικῇ τίς εἶδε πώποτε  λέοντας ἢ τοιοῦτον ἕτερον θηρίον; οὗ δασύποδ' εὑρεῖν ἐστιν οὐχὶ ῥᾴδιον.  ̓Αλκαῖος δ' ἐν Καλλιστοῖ καὶ ὡς πολλῶν ὄντων ἐμφανίζει διὰ τούτων    κορίαννον ἵνα τί λεπτόν; β. ἵνα τοὺς δασύποδας οὓς ἂν λάβωμεν ἁλσὶ διαπάττειν ἔχῃς.</TextUnit>
    <TextUnit id="2360" loc="400a">Τρύφων δέ φησι: “ τὸν λαγὼν ἐπ' αἰτιατικῆς ἐν Δαναίσιν ̓Αριστοφάνης ὀξυτόνως καὶ μετὰ τοῦ λέγει:   λύσας ἴσως ἂν τὸν λαγὼν ξυναρπάσειεν ὑμῶν.  καὶ ἐν Δαιταλεῦσιν   ἀπόλωλα: τίλλων τὸν λαγὼν ὀφθήσομαι.  Ξενοφῶν δ' ἐν Κυνηγετικῷ χωρὶς τοῦ ν λαγῶ καὶ περισπωμένως, ἐπεὶ τὸ καθ' ἡμᾶς ἐστι λαγός. ὥσπερ δὲ ναὸν λεγόντων ἡμῶν ἐκεῖνοί φασιν νεὼν καὶ λαὸν λεών, οὕτω λαγὸν ὀνομαζόντων ἐκεῖνοι</TextUnit>
    <TextUnit id="2361" loc="400b">λαγὼν ἐροῦσι. τῇ δὲ τὸν λαγὸν ἑνικῇ αἰτιατικῇ ἀκόλουθός ἐστιν ἡ παρὰ Σοφοκλεῖ ἐν ̓Αμύκῳ σατυρικῷ πληθυντικὴ ὀνομαστική:  γέρανοι, χελῶναι, γλαῦκες, ἰκτῖνοι, λαγοί.  τῇ δὲ λαγὼν ἡ διὰ τοῦ ω παραπλησίως προσαγορευομένη λαγῲ παρ' Εὐπόλιδι ἐν Κόλαξιν ' ἵνα πάρα μὲν βατίδες καὶ λαγῲ καὶ γυναῖκες εἱλίποδες εἰσὶν δ' οἳ καὶ ταῦτ' ἀλόγως κατὰ τὴν τελευτῶσαν συλλαβὴν περισπωμένως προφέρονται, δεῖ δὲ</TextUnit>
    <TextUnit id="2362" loc="400c">ὀξυτονεῖν τὴν λέξιν, ἐπειδὴ τὰ εἰς ος λήγοντα τῶν ὀνομάτων ὁμότονά ἐστι, κἂν μεταληφθῇ εἰς τὸ ω  παρ' ̓Αττικοῖς: ναὸς νεώς, κάλος κάλως. οὕτως δ' ἐχρήσατο τῷ ὀνόματι καὶ ̓Επίχαρμος καὶ ̔Ηρόδοτος καὶ ὁ τοὺς Εἵλωτας ποιήσας. εἶτά ἐστι τὸ μὲν ̓Ιακὸν λαγός:   λαγὸν ταράξας πῖθι τὸν θαλάσσιον,  τὸ δὲ λαγὼς ̓Αττικόν. λέγουσι δὲ καὶ ̓Αττικοὶ λαγός, ὡς Σοφοκλῆς:</TextUnit>
    <TextUnit id="2363" loc="400d">γέρανοι, κορῶναι, γλαῦκες, ἰκτῖνοι, λαγοί. τὸ μέντοι ἢ πτῶκα λαγωὸν ' εἰ μέν ἐστιν ̓Ιωνικόν, πλεονάζει τὸ ω, εἰ δ' ̓Αττικόν, τὸ ο. λαγῷα δὲ λέγεται κρέα.”  ̔Ηγήσανδρος δ' ὁ Δελφὸς ἐν ὑπομνήμασι “ κατὰ τὴν ̓Αντιγόνου τοῦ Γονατᾶ” φησιν “ βασιλείαν τοσοῦτον πλῆθος γενέσθαι λαγῶν ἐν ̓Αστυπαλαίᾳ, ὡς τοὺς ̓Αστυπαλαιεῖς περὶ αὐτῶν μαντεύσασθαι. καὶ τὴν Πυθίαν εἰπεῖν κύνας τρέφειν καὶ κυνηγετεῖν ἁλῶναί τε ἐν ἐνιαυτῷ πλείους τῶν ἑξακισχιλίων. ἐγένετο δὲ τὸ πλῆθος τοῦτο: ̓Αναφαίου τινὸς ἐμβαλόντος δύο λαγωοὺς εἰς τὴν νῆσον ὡς καὶ πρότερον ̓Αστυπαλαιέως τινὸς ἀφέντος δύο πέρδικας</TextUnit>
    <TextUnit id="2364" loc="400e">εἰς τὴν ̓Ανάφην τοσοῦτον πλῆθος ἐγένετο περδίκων ἐν τῇ ̓Ανάφῃ, ὡς κινδυνεῦσαι ἀναστάτους γενέσθαι τοὺς κατοικοῦντας. κατ' ἀρχὰς δ' ἡ μὲν ̓Αστυπάλαια οὐκ εἶχεν λαγώς, ἀλλὰ πέρδικας, ἡ δὲ ̓Ανάφη οὐ πέρδικας, ἀλλὰ λαγώς.” πολύγονον δ' ἐστὶ τὸ ζῷον ὁ λαγώς, ὡς Ξενοφῶν εἴρηκεν ἐν τῷ Κυνηγετικῷ. καὶ ̔Ηρόδοτος δ' οὕτως  φησὶν “τοῦτο μὲν ὅτι ὁ λαγὼς ὑπὸ πάντων θηρεύεται, καὶ θηρίου καὶ ὄρνιθος καὶ ἀνθρώπου, οὕτω δή τι πολύγονόν ἐστιν, ἐπικυίσκει τε μόνον πάντων θηρίων, καὶ τὸ μὲν δασὺ τῶν τέκνων ἐν τῇ γαστρί,</TextUnit>
    <TextUnit id="2365" loc="400f">τὸ δὲ ψιλόν, τὸ δὲ ἄρτι ἐν τῇς μήτρῃσι πλάσσεται, τὸ δ' ἐπαναιρέεται.” Πολύβιος δ' ἐν τῇ δωδεκάτῃ τῶν ἱστοριῶν γίγνεσθαί φησι παρόμοιον τῷ λαγῷ ζῷον τὸν κούνικλον καλούμενον, γράφων οὕτως: “ὁ δὲ κούνικλος καλούμενος πόρρωθεν μὲν ὁρώμενος εἶναι δοκεῖ λαγὼς μικρός: ὅταν δ' εἰς τὰς χεῖρας λάβῃ τις, μεγάλην ἔχει διαφορὰν καὶ κατὰ τὴν ἐπιφάνειαν καὶ κατὰ τὴν βρῶσιν, γίνεται δὲ τὸ</TextUnit>
    <TextUnit id="2366" loc="401a">πλεῖον κατὰ γῆς.” μνημονεύει δ' αὐτῶν καὶ Ποσειδώνιος ὁ φιλόσοφος ἐν τῇ ἱστορίᾳ: “καὶ ἡμεῖς εἴδομεν πολλοὺς κατὰ τὸν ἀπὸ Δικαιαρχείας πλοῦν ἐπὶ Νέαν πόλιν. νῆσος γάρ ἐστιν οὐ μακρὰν τῆς γῆς κατὰ τὰ τελευταῖα μέρη τῆς Δικαιαρχείας ὑπ' ὀλίγων μὲν κατοικουμένη, πολλοὺς δὲ ἔχουσα τοὺς κουνίκλους τούτους.” καλοῦνται δέ τινες καὶ χελιδονίαι λαγωοί. μνημονεύει Δίφιλος ἢ Καλλιάδης ἐν ̓Αγνοίᾳ οὕτως:  τί τοῦτο; ποδαπὸς οὗτος; β. χελιδόνειος ὁ δασύπους, γλυκεῖα δ' ἡ μίμαρκυς.</TextUnit>
    <TextUnit id="2367" loc="401b">Θεόπομπος δὲ ἐν τῇ κ' τῶν ἱστοριῶν περὶ τὴν Βισαλτίαν φησὶ λαγωοὺς γίγνεσθαι δύο ἥπατα ἔχοντας. σύος δὲ ἀγρίου ἐπεισενεχθέντος, ὃς κατ' οὐδὲν  ἦν ἐλάττων τοῦ καλοῦ γραφομένου Καλυδωνίου. “ προβάλλω,” τίς ἔφη, “ σοὶ ζητεῖν, φροντιστὰ καὶ λογιστὰ Οὐλπιανέ, τίς ἱστόρηκε τὸν Καλυδώνιον σῦν θήλειάν τε γεγονέναι καὶ λευκὸν τὴν χρόαν.” ὁ δὲ σφόδρα φροντίσας καὶ τὸ προβληθὲν ἀποδιοπομπησάμενος “ ἀλλ' ὑμεῖς γε,” ἔφη, “ἄνδρες γάστρωνες</TextUnit>
    <TextUnit id="2368" loc="401c">, εἰ μὴ κόρον ἤδη ἔχετε τοσούτων ἐμπλησθέντες, ὑπερβάλλειν μοι δοκεῖτε πάντας τοὺς ἐπὶ πολυφαγίᾳ διαβοήτους γενομένους: καὶ τίνες εἰσὶν οὗτοι ζητεῖτε, προφέρεσθαι δὲ δίκαιόν ἐστιν ὑμᾶς σὺν τῷ ς σῦς ἐτυμώτερον παρὰ τὸ σεύεσθαι γὰρ καὶ ὁρμητικῶς ἔχειν τὸ ζῷον εἴρηται. τέτριπται δὲ καὶ τὸ λέγειν χωρὶς τοῦ κατ' ἀρχὰς ς ὗς. οἱ δὲ σῦν εἰρῆσθαι οἱονεὶ θῦν, τὸν εἰς θυσίαν εὐθετοῦντα, νῦν δέ, εἰ δοκεῖ, ἀποκρίνασθέ μοι τίς μνημονεύει κατὰ τὸ σύνθετον ὁμοίως ἡμῖν συάγρου ἐπὶ τοῦ</TextUnit>
    <TextUnit id="2369" loc="401d">συὸς τοῦ ἀγρίου. Σοφοκλῆς μὲν γὰρ ἐν ̓Αχιλλέως ̓Ερασταῖς ἐπὶ κυνὸς ἔταξε τοὔνομα ἀπὸ τοῦ σῦς ἀγρεύειν, λέγων  σὺ δ', ὦ Σύαγρε, Πηλιωτικὸν τρέφος:  παρ' ̔Ηροδότῳ δὲ ὄνομα κύριον Σύαγρος Λάκων γένος, ὁ πρὸς Γέλωνα τὸν Συρακόσιον πρεσβεύσας περὶ τῆς πρὸς τοὺς Μήδους συμμαχίας ἐν τῇ  ἐβδόμῃ. καὶ Αἰτωλῶν δὲ οἶδα στρατηγὸν Σύαγρον, οὗ μνημονεύει Φύλαρχος ἐν τετάρτῃ ἱστοριῶν.” καὶ ὁ Δημόκριτος ἔφη: “ἀεί ποτε σύ, ὦ Οὐλπιανέ, οὐδενὸς μεταλαμβάνειν εἴωθας τῶν παρασκευαζομένων</TextUnit>
    <TextUnit id="2370" loc="401e">πρὶν μαθεῖν εἰ ἡ χρῆσις μὴ εἴη τῶν ὀνομάτων παλαιά, κινδυνεύεις οὖν ποτε διὰ ταύτας τὰς φροντίδας ὥσπερ ὁ Κῷος Φιλίτας ζητῶν τὸν καλούμενον ψευδολόγον τῶν λόγων ὁμοίως ἐκείνῳ ἀφαυανθῆναι. ἰσχνὸς γὰρ πάνυ τὸ σῶμα διὰ τὰς ζητήσεις γενόμενος ἀπέθανεν, ὡς τὸ πρὸ τοῦ μνημείου αὐτοῦ ἐπίγραμμα δηλοῖ:   ξεῖνε, Φιλίτας εἰμί. λόγων ὁ ψευδόμενός με ὤλεσε καἰνικτῶν φροντίδες ἑσπέριοι.  ἵν' οὖν μὴ καὶ σὺ ζητῶν τὸν σύαγρον ἀφαυανθῇς, μάθε ὅτι ̓Αντιφάνης μὲν ἐν ̔Αρπαζομένῃ οὕτως ὠνόμασε:</TextUnit>
    <TextUnit id="2371" loc="401f">λαβὼν ἐπανάξω σύαγρον εἰς τὴν οἰκίαν  τῆς νυκτὸς αὐτῆς καὶ λέοντα καὶ λύκον.  Διονύσιος δὲ ὁ τύραννος ἐν τῷ ̓Αδώνιδι:   νυμφῶν ὑπὸ σπήλυγγα τόνδ' αὐτόστεγον  σύαγρον ἐκβόλειον εὔθηρον κυσίν,  ὁπλάς τ' ἀπαρχὰς ἀκροθινιάζομαι.  Λυγκεὺς δ' ὁ Σάμιος ἐν τῇ πρὸς ̓Απολλόδωρον</TextUnit>
    <TextUnit id="2372" loc="402a">ἐπιστολῇ γράφει οὕτως : ἵνα τὰ μὲν αἴγεια τοῖς παισί, τὰ δὲ συάγρεια μετὰ τῶν φίλων αὐτὸς ἔχῃς.'  καὶ ̔Ιππόλοχος δὲ ὁ Μακεδών, οὗ ἐμνημονεύσαμεν ἐν τοῖς πρὸ τούτων, ἐν τῇ πρὸς τὸν προειρημένον Λυγκέα ἐπιστολῇ ἐμνήσθη συάγρων πολλῶν. ἐπεὶ δὲ σὺ καὶ τὸ προβληθέν σοι ἀποπροσπεποίησαι περὶ τῆς χρόας τοῦ Καλυδωνίου συός, εἴ τις αὐτὸν ἱστορεῖ λευκὸν τὴν χρόαν γεγονότα, ἐροῦμεν ἡμεῖς τὸν εἰπόντα: τὸ δὲ μαρτύριον ἀνίχνευσον σύ. πάλαι γὰρ τυγχάνω ἀνεγνωκὼς τοὺς Κλεομένους τοῦ ̔Ρηγίνου διθυράμβους, ὧν ἐν τῷ ἐπιγραφομένῳ Μελεάγρῳ</TextUnit>
    <TextUnit id="2373" loc="402b">τοῦτο ἱστόρηται. οὐκ ἀγνοῶ δ' ὅτι οἱ περὶ τὴν Σικελίαν κατοικοῦντες ἀσχέδωρον καλοῦσι τὸν σύαγρον. Αἰσχύλος γοῦν ἐν Φορκίσι παρεικάζων τὸν Περσέα τῷ ἀγρίῳ τούτῳ συί φησιν   ἔδυ δ' ἐς ἄντρον ἀσχέδωρος ὥς.  καὶ Σκίρας εἷς δ' ἐστὶν οὗτος τῆς ̓Ιταλικῆς καλουμένης κωμῳδίας ποιητής, γένος Ταραντῖνος ἐν Μελεάγρῳ φησὶν   ἔνθ' οὔτε ποιμὴν ἀξιοῖ νέμειν βοτὰ  οὔτε ἀσχέδωρος νεμόμενος καπρώζεται. ὅτι δὲ Αἰσχύλος διατρίψας ἐν Σικελίᾳ πολλαῖς</TextUnit>
    <TextUnit id="2374" loc="402c">κέχρηται φωναῖς Σικελικαῖς οὐδὲν θαυμαστόν.”  Περιεφέροντο καὶ ἔριφοι πολλάκις ποικίλως ἐσκευασμένοι: ἄλλοι δὲ καὶ πολύ τοῦ ὀποῦ ἔχοντες, οἵτινες οὐ τὴν τυχοῦσαν ἡδονὴν παρεῖχον ἡμῖν. καὶ γὰρ τὸ τοῦ αἰγὸς κρέας τροφιμώτατὸν ἐστι. Κλειτόμαχος γοῦν ὁ Καρχηδόνιος οὐδενὸς δεύτερος τῶν ἀπὸ τῆς νέας ̓Ακαδημείας κατὰ τὴν θεωρίαν ὢν Θηβαῖόν τινα ἀθλητὴν ὑπερβαλεῖν ἰσχύι φησὶ τοὺς καθ' ἑαυτὸν κρέασιν αἰγείοις χρώμενον.  εὔτονοι</TextUnit>
    <TextUnit id="2375" loc="402d">γὰρ καὶ γλίσχροι οἱ χυμοὶ καὶ πολὺν χρόνον ὑπομένειν ἐν τοῖς ὄγκοις δυνάμενοι, ἐσκώπτετο δὲ ὁ ἀθλητὴς διὰ τὴν ἀπὸ τῶν ἱδρώτων δυσωδίαν. τὰ δ' ὕεια καὶ ἄρνεια κρέα ἀδιαπόνητα ταῖς ἕξεσιν ὑπάρχοντα ῥᾷστα φθείρεται διὰ τὴν πιμελήν. τὰ δὲ παρὰ τοῖς κωμῳδιοποιοῖς λεγόμενα δεῖπνα ἡδίστην ἀκοὴν παρέχει τοῖς ὠσὶ μᾶλλον ἢ τῇ φάρυγγι, ὥσπερ τὰ παρὰ ̓Αντιφάνει μὲν ἐν ̓Ακεστρίᾳ:   κρέας δὲ τίνος ἥδιστ' ἂν ἐσθίοις φησίν; β. τίνος;  εἰς εὐτέλειαν. τῶν προβάτων μὲν οἷς ἔνι</TextUnit>
    <TextUnit id="2376" loc="402e">μήτ' ἔρια μήτε τυρός, ἀρνός, φίλτατε.  τῶν δ' αἰγιδίων κατὰ ταὔθ' ἃ μὴ τυρὸν ποιεῖ,  ἐρίφου. διὰ τὴν ἐπικαρπίαν γὰρ τῶν ἁδρῶν  ταῦτ' ἐσθίων τὰ φαῦλ' ἀνέχομαι.  ἐν δὲ Κύκλωπί φησι:   τῶν χερσαίων δ' ὑμῖν ἥξει  παρ' ἐμοῦ ταυτί  βοῦς ἀγελαῖος, τράγος ὑλιβάτης,  αἲξ οὐρανία, κριὸς τομίας,  κάπρος ἐκτομίας, ὗς οὐ τομίας  δέλφαξ, δασύπους, ἔριφοι,  τυρὸς χλωρός, τυρὸς ξηρός,  τυρὸς κοπτός, τυρὸς ξυστός,  τυρὸς τμητός, τυρὸς πηκτός.   Μνησίμαχος δ' ἐν ̔Ιπποτρόφῳ τοιαῦτα παρασκευάζει:</TextUnit>
    <TextUnit id="2377" loc="402f">βαῖν' ἐκ θαλάμων κυπαρισσορόφων  ἔξω, Μάνη: στεῖχ' εἰς ἀγορὰν πρὸς τοὺς ̔Ερμᾶς, οὗ προσφοιτῶς' οἱ φύλαρχοι, τούς τε μαθητὰς τοὺς ὡραίους οὓς ἀναβαίνειν ἐπὶ τοὺς ἵππους μελετᾷ Φείδων καὶ καταβαίνειν  οἶσθ' οὓς φράζω;  τούτοις τοίνυν ἄγγελλ', ὁτιὴ ψυχρὸν τοὔψον, τὸ ποτὸν θερμόν,  ξηρὸν φύραμ', ἄρτοι ξηροί:</TextUnit>
    <TextUnit id="2378" loc="403a">σπλάγχν' ὀπτᾶται, χναῦμ' ἥρπασται,  κρέας ἐξ ἅλμης ἐξῄρηται,  τόμος ἀλλᾶντος, τόμος ἠνύστρου,  χορδῆς ἕτερος, φύσκης ἕτερος  διαλαιμοτομεῖθ' ὑπὸ τῶν ἔνδον  κρατὴρ ἐξερροίβδητ' οἴνου:  πρόποσις χωρεῖ: λέπεται κόρδαξ:  ἀκολασταίνει νοῦς μειρακίων:  πάντ' ἐστ' ἔνδον τὰ κάτωθεν ἄνω.  μέμνης' ἃ λέγω, πρόσεχ' οἷς φράζω.  χάσκεις οὗτος; βλέψον δευρί: πῶς αὐτὰ φράσεις; αὐτίκ' ἐρῶ σοι πάλιν ἐξ ἀρχῆς: ἥκειν ἤδη καὶ μὴ μέλλειν</TextUnit>
    <TextUnit id="2379" loc="403b">τῷ τε μαγείρῳ μὴ λυμαίνεσθ', ὡς τῶν ὄψων ἑφθῶν ὄντων, ὀπτῶν ὄντων, ψυχρῶν ὄντων, καθ' ἕκαστα λέγων βολβός, ἐλαία, σκόροδον, καυλός, κολοκύντη, ἔτνος,  θρῖον, φυλλάς, θύννου τεμάχη, γλάνιδος, γαλεοῦ, ῥίνης, γόγγρου: φοξῖνος ὅλος, κορακῖνος ὅλος , μεμβράς, σκόμβρος, θυννίς, κωβιός. ἠλακατῆνες, κυνὸς οὐραῖον τῶν καρχαριῶν, νάρκη, βάτραχος, πέρκη, σαῦρος ,</TextUnit>
    <TextUnit id="2380" loc="403c">τριχίας, φυκίς. βρίγκος, τρίγλη, κόκκυξ, τρυγών, σμύραινα, φάγρος, μύλλος , λεβίας, σπάρος, αἰολίας: θρᾷττα, χελιδών, καρίς, τευθίς, ψῆττα, δρακαινίς, πουλυπόδειον, ὁ σηπία, ὀρφώς, 6 κάραβος , ἔσχαρος, ἀφύαι, βελόναι, κεστρεύς, σκορπίος, ἔγχελυς, ἄρκτος: κρέα τ' ἄλλα τὸ πλῆθος ἀμύθητον χηνός, χοίρου, βοός, ἀρνός, οἰός, κάπρου, αἰγός, ἀλεκτρυόνος, νήττης, κίττης, πέρδικος, ἀλωπεκίου.  καὶ μετὰ δεῖπνον θαυμαστὸν ὅς' ἔστ'  ἀγαθῶν πλήθη. πᾶς δὲ κατ' οἴκους μάττει, πέττει,</TextUnit>
    <TextUnit id="2381" loc="403d">τίλλει, κόπτει, τέμνει, δεύει,  χαίρει, παίζει, πηδᾷ, δειπνεῖ,  πίνει, σκιρτᾷ, λορδοῖ, κεντεῖ. σεμναὶ δ' αὐλῶν ἀγαναὶ φωναί,  μολπά, κλαγγὰ θράττει, πνεῖται  κούραν κασίας  ἀπὸ γᾶς ἁγίας, ἁλίας Συρίας:  ὀσμὴ σεμνὴ μυκτῆρα δονεῖ  λιβάνου, μάρου, σμύρνης, καλάμου,   στύρακος, βάρου,  λίνδου, κίνδου, κισθοῦ, μίνθου:  τοιάδε δόμους ὁμίχλη κατέχει  πάντων ἀγαθῶν ἀνάμεστος.  ἐπὶ τούτοις λεγομένοις παρηνέχθη ἡ ῥοδουντία καλουμένη λοπάς: περὶ ἧς ἐξετραγῴδησεν ὁ σοφὸς</TextUnit>
    <TextUnit id="2382" loc="403e">ἐκεῖνος μάγειρος, πρὶν καὶ ἐπιδεῖξαι ὅ τι φέρει, διεχλεύαζέ τε τοὺς πάνυ μαγείρους γενομένους, ὧν καὶ μνημονεύων ἔφη: “τί τοιοῦτον ἐξεῦρεν ὁ παρὰ ̓Αναξίππῳ τῷ κωμικῷ μάγειρος, ὃς ἐν τῷ ̓Εγκαλυπτομένῳ τοιάδε ὠγκώσατο;   Σόφων ̓Ακαρνὰν καὶ ̔Ρόδιος Δαμόξενος  ἐγένονθ' ἑαυτῶν συμμαθηταὶ τῆς τέχνης:  ἐδίδασκε δ' αὐτοὺς Σικελιώτης Λάβδακος.</TextUnit>
    <TextUnit id="2383" loc="403f">οὗτοι τὰ μὲν παλαιὰ καὶ θρυλούμενα ἀρτύματ' ἐξήλειψαν ἐκ τῶν βιβλίων καὶ τὴν θυίαν ἠφάνισαν ἐκ τοῦ μέσου, οἷον λέγω κύμινον, ὄξος, σίλφιον, τυρόν, κορίαννον, οἷς ὁ Κρόνος ἀρτύμασιν ἐχρῆτο, ὁ πάντ' ἀφεῖλον εἶναὶ θ' ὑπέλαβον</TextUnit>
    <TextUnit id="2384" loc="404a">τὸν τοῖς τοιούτοις παντοπώλην χρώμενον. αὐτοὶ δ' ἔλαιον καὶ λοπάδα καινήν, πάτερ, πῦρ τ' ὀξὺ καὶ μὴ πολλάκις φυσώμενον ἐπόθουν:, ἀπὸ τούτου πᾶν τὸ δεῖπνον εὐτρεπὲς οὗτοί τε πρῶτοι δάκρυα καὶ πταρμὸν πολὺν ἀπὸ τῆς τραπέζης καὶ σίαλον ἀπήγαγον, τῶν τ' ἐσθιόντων ἀνεκάθηραν τοὺς πόρους  ὁ μὲν οὖν ̔Ρόδιος πιών τιν' ἅλμην ἀπέθανεν</TextUnit>
    <TextUnit id="2385" loc="404b">παρὰ τὴν φύσιν γὰρ τὸ ποτὸν ἦν. β. μάλ' εἰκότως. α. ὁ Σόφων δὲ πᾶσαν τὴν ̓Ιωνίαν ἔχει, ἐμὸς γενόμενος, ὦ πάτερ, διδάσκαλος. καὐτὸς φιλοσοφῶ καταλιπεῖν συγγράμματα σπεύδων ἐμαυτοῦ καινὰ τῆς τέχνης. β. παπαῖ: ἐμὲ κατακόψεις, οὐχ ὃ θύειν μέλλομεν, Α. τὸν ὄρθρον ἐν ταῖς χερσί μ' ὄψει βιβλία ἔχοντα καὶ ζητοῦντα τὰ κατὰ τὴν τέχνην,</TextUnit>
    <TextUnit id="2386" loc="404c">οὐδὲν Διοδώρου διαφέρω τἀσπενδίου. γεύσω δ', ἐὰν βούλῃ, σὲ τῶν εὑρημένων οὐ ταὐτὰ προσάγω πᾶσιν ἀεὶ βρώματα: τεταγμέν' εὐθὺς ἐστί μοι πρὸς τὸν βίον ἕτερ' ἐστὶ τοῖς ἐρῶσι καὶ τοῖς φιλοσόφοις καὶ τοῖς τελώναις. μειράκιον ἐρωμένην ἔχον πατρῴαν οὐσίαν κατεσθίει: τούτῳ παρέθηκα σηπίας καὶ τευθίδας  καὶ τῶν πετραίων ἰχθύων τῶν ποικίλων  ἐμβαμματίοις γλαφυροῖσι κεχορηγημένα :</TextUnit>
    <TextUnit id="2387" loc="404d">ὁ γὰρ τοιοῦτός ἐστιν οὐ δειπνητικός,  πρὸς τῷ φιλεῖν δὲ τὴν διάνοιὰν ἐστ' ἔχων. τῷ φιλοσόφῳ παρέθηκα κωλῆν ἢ πόδας  ἀδηφάγον τὸ ζῷον εἰς ὑπερβολὴν  ἐστιν. τελώνῃ γλαῦκον, ἔγχελυν, σπάρον.  ὅταν ἐγγύς ᾖ τῳ δ' ἡ σορός, ἀρτύω φακῆν καὶ τὸ περίδειπνον τοῦ βίου λαμπρόν ποιῶ. τά τῶν γερόντων στόματα διαφοράν ἔχει,   νωθρότερα πολλῷ δ' ἐστὶν ἢ τὰ τῶν νέων.</TextUnit>
    <TextUnit id="2388" loc="404e">σίναπυ παρατίθημι τούτοις καὶ ποιῶ  χυλοὺς ἐχομένους δριμύτητος τὴν φύσιν, ἵνα διεγείρας πνευματῶ τὸν ἀέρα.  ἰδὼν τὸ πρόσωπον γνώσομ' οὗ ζητεῖ φαγεῖν ἕκαστος ὑμῶν.  καὶ ὁ παρὰ Διονυσίῳ δὲ ἐν Θεσμοφόρῳ μάγειρος, ἄνδρες δαιταλεῖς ̔ου' χεῖρον γὰρ καὶ τούτου μνησθῆναἰ, τί φησίν;   σφόδρα μοι κεχάρισαι, Σιμία. νὴ τοὺς θεούς,  ταυτὶ προείπας τὸν μάγειρον εἰδέναι</TextUnit>
    <TextUnit id="2389" loc="404f">πολὺ δεῖ γὰρ αἰεὶ πρότερον οἷς μέλλει ποιεῖν τὸ δεῖπνον ἢ τὸ δεῖπνον ἐγχειρεῖν ποιεῖν. ἂν μὲν γάρ ἕν τις τοῦτ' ἐπιβλέψῃ μόνον, τοὔψον ποιῆσαι κατὰ τρόπον πῶς δεῖ, τίνα τρόπον παραθεῖναι δ' ἢ πότ' ἢ πῶς σκευάσαι δεῖ, μὴ προίδηται τοῦτο μηδὲ φροντίσῃ, οὐκέτι μάγειρος, ὀψοποιός ἐστι δέ. οὐ ταὐτὸ δ' ἐστὶ τοῦτο, πολὺ διήλλαχεν. ὡς οὐ στρατηγὸς πᾶς καλεῖθ' ὃς ἂν λάβῃ</TextUnit>
    <TextUnit id="2390" loc="405a">δύναμιν, ὁ μέντοι δυνάμενος κἀν πράγμασιν ἀναστραφῆναι καὶ διαβλέψαι τί που στρατηγός ἐστιν, ἡγεμὼν δὲ θάτερον, οὕτως ἐφ' ἡμῖν σκευάσαι μὲν ἢ τεμεῖν ἡδύσμαθ' ἑψῆσαί τε καὶ φυσᾶν τὸ πῦρ ὁ τυχὼν δύναιτ' ἄν: ὀψοποιὸς οὖν μόνον ἐστὶν ὁ τοιοῦτος, ὁ δὲ μάγειρος ἄλλο τι.  συνιδεῖν τόπον, ὥραν, τὸν καλοῦντα, τὸν πάλιν</TextUnit>
    <TextUnit id="2391" loc="405b">δειπνοῦντα, πότε δεῖ καί τίν' ἰχθὺν ἀγοράσαι, οὐ τοῦ τυχόντος, πάντα μὲν λήψει σχεδὸν αἰεὶ γάρ: οὐκ αἰεὶ δὲ τὴν τούτων χάριν ἔχεις ὁμοίαν οὐδ' ἴσην τὴν ἡδονήν. ̓Αρχέστρατος γέγραφέ τε καὶ δοξάζεται παρά τισιν οὕτως ὡς λέγων τι χρήσιμον. τὰ πολλὰ δ' ἠγνόηκε κοὐδὲ ἓν λέγει.</TextUnit>
    <TextUnit id="2392" loc="405c">μὴ πάντ' ἄκουε μηδὲ πάντα μάνθανε. τῶν βιβλίων ἔσθ' ἕνεκα τὰ περὶ τὴν τέχνην κενὰ μᾶλλον ἢ τόθ' ὅτ' οὐδέπω γεγραμμέν' ἦν. οὐδ' ἔστιν εἰπεῖν περὶ μαγειρικῆς, ἐπεὶ εἶπ' ἀρτίως  ὅρον γὰρ οὐκ ἔσχηκεν οὐδὲ κύριον αὐτὴ δ' ἑαυτῆς ἐστι δεσπότης. ἐὰν δ' εὖ μὲν σὺ χρήσῃ τῇ τέχνῃ, τὸν τῆς τέχνης  καιρὸν δ' ἀπολέσῃς, παραπόλωλεν ἡ τέχνη. σιμ. ἄνθρωπε, μέγας εἶ. α. τουτονὶ δ', ὃν ἀρτίως</TextUnit>
    <TextUnit id="2393" loc="405d">ἔφης ἔχοντα πεῖραν ἥκειν πολυτελῶν  πολλῶν τε δείπνων, ἐπιλαθέσθαι, Σιμία,  πάντων ποιήσω, θρῖον ἂν δείξω μόνον παραθῶ τε δεῖπνον ὄζον αὔρας ̓Αττικῆς. ἐξ ἀντλίας ἥκοντα καὶ γέμοντ' ἔτι  φορτηγικῶν μοι βρωμάτων κἀγωνίας  τἠμῇ ποιήσω νυστάσαι παροψίδι. ”    πρὸς ταῦτα Αἰμιλιανὸς ἔφη::   βέλτιστε, πολλοῖς πολλὰ περὶ μαγειρικῆς εἰρημέν' ἐστὶ  κατὰ τοὺς ̔Ηγησίππου ̓Αδελφούς: σὺ οὖν ἢ δρῶν</TextUnit>
    <TextUnit id="2394" loc="405e">τι φαίνου καινὸν ̔ παρὰ τοὺς ἔμπροσθεν' ἢ μὴ κόπτ' ἐμέ, καὶ δεῖξον ὃ φέρεις καὶ λέγε τί ἐστι. καὶ ὅς:: β. καταφρονεῖς ὅτι μάγειρός εἰμι ἴσως ὅσον ἀπὸ ταύτης τῆς τέχνης εἴργασμ' ἐγώ, κατά, τὸν κωμικὸν Δημήτριον, ὃς ἐν τῷ ἐπιγραφομένῳ ̓Αρεοπαγίτῃ ταῦτ' εἴρηκεν  ὅσον δ' ἀπὸ ταύτης τῆς τέχνης εἴργασμ' ἐγώ,  οὐδεὶς ὑποκριτής ἐσθ' ὅλως εἰργασμένος.  καπνιζομένη τυραννὶς αὕτη 'σθ' ἡ τέχνη,</TextUnit>
    <TextUnit id="2395" loc="405f">ἀβυρτακοποιὸς παρὰ Σέλευκον ἐγενόμην, παρ' ̓Αγαθοκλεῖ δὲ πρῶτος εἰσήνεγκ' ἐγὼ τῷ Σικελιώτῃ τὴν τυραννικὴν φακῆν. τὸ μέγιστον οὐκ εἴρηκα Λαχάρους τινός, ὅτ' ἦν ὁ λιμός, ἑστιῶντος τοὺς φίλους, ἀνάληψιν ἐποίης' εἰσενέγκας κάππαριν.    α. γυμνὴν ̓Αθηνᾶν τότ' ἐποίησε Λαχάρης οὐδὲν ἐνοχλοῦσαν σὲ δ' ἐνοχλοῦντα νῦν ἐγώ,  ὁ Αἰμιλιανὸς ἔφη, “εἰ μὴ δείξεις ὅ τι φέρεις.” καὶ ὃς</TextUnit>
    <TextUnit id="2396" loc="406a">μόλις ἔφη: “ ῥοδωνιὰν καλῶ μὲν τὴν λοπάδα ταύτην ἐγώ ἐσκεύασται δ' οὕτως, ἵνα καὶ ἥδυσμα στεφανωτικὸν μὴ μόνον ἐπὶ τῆς κεφαλῆς λαβὼν σχῇς,  ἀλλὰ καὶ ἔνδον σεαυτοῦ καὶ πανδαισίᾳ τὸ σωμάτιον πᾶν ἑστιάσῃς, ῥόδα τὰ εὐοσμότατα ἐν ἴγδει τρίψας ἐπέβαλον ἐγκεφάλους ὀρνίθων τε καὶ χοίρων ἑφθοὺς σφόδρα ἐξινιασθέντας καὶ τῶν ᾠῶν τὰ χρυσᾶ, μεθ' ἃ ἔλαιον, γάρον, πέπερι, οἶνον. καὶ</TextUnit>
    <TextUnit id="2397" loc="406b">ταῦτα διατρίψας ἐπιμελῶς ἐνέβαλον εἰς λοπάδα καινήν, ἁπαλὸν καὶ συνεχὲς διδοὺς τὸ πῦρ.” καὶ ἅμα λέγων ἀναπετάσας τὴν λοπάδα τοσαύτην εὐωδίαν παρέσχε τῷ συμποσίῳ, ὡς ἀληθῶς τινα τῶν παρόντων εἰπεῖν  τοῦ καὶ κινυμένοιο Διὸς ποτὶ χαλκοβατὲς δῶ  ἔμπης ἐς γαῖάν τε καὶ οὐρανὸν ἵκετ' αὐτμή.  τοσαύτη διεχύθη ἀπὸ τῶν ῥόδων εὐωδία. μετὰ ταῦτα περιενεχθεισῶν “ ὀρνίθων τε ὀπτῶν φακῆς τε καὶ πισῶν αὐταῖς χύτραις,” ἔτι δὲ τῶν</TextUnit>
    <TextUnit id="2398" loc="406c">τοιούτων περὶ ὧν Φαινίας ὁ ̓Ερέσιος ἐν τοῖς περὶ φυτῶν τάδε γράφει: “ πᾶσα γὰρ χεδροπώδης ἥμερος φύσις ἐνσπέρματος ἣ μὲν ἑψήσεως ἕνεκα σπείρεται, οἷον ὁ κύαμος, πισός: ἐτνηρὸν γὰρ ἐκ τούτων ἕψημα γίνεται: τὰ δὲ πάλιν αὖθις λεκιθώδη, καθάπερ ἄρακος: τὸ δὲ φακῆς, οἷον ἀφάκη, φακός: τὸ δὲ χόρτου ἕνεκα τῶν τετραπόδων ζῴων, οἷον ὄροβος μὲν ἀροτήρων βοῶν, ἀφάκη δὲ προβάτων.” πισοῦ δὲ τοῦ ὀσπρίου μνημονεύει καὶ Εὔπολις ἐν Χρυσῷ</TextUnit>
    <TextUnit id="2399" loc="406d">γένει. ̔Ηλιόδωρος δ' ὁ περιηγητὴς ἐν α' περὶ ἀκροπόλεως “ τῆς τῶν πυρῶν,” φησίν, “ ἑψήσεως ἐπινοηθείσης οἱ μὲν παλαιοὶ πύανον, οἱ δὲ νῦν  ὁλόπυρον προσαγορεύουσιν.” τοιούτων ἔτι πολλῶν λεγομένων ὁ Δημόκριτος ἔφη: “ ἀλλὰ κἂν τῆς φακῆς ἐάσατε ἡμᾶς μεταλαβεῖν ἢ αὐτῆς γε τῆς χύτρας, μὴ καὶ λίθοις τις ὑμῶν βεβλήσεται, κατὰ τὸν Θάσιον ̔Ηγήμονα,” καὶ ὁ Οὐλπιανὸς ἔφη: “τίς δ' αὕτη ἡ λιθίνη βαλλητύς; ̓Ελευσῖνι γὰρ τῇ ἐμῇ οἶδά τινα πανήγυριν ἀγομένην καὶ καλουμένην Βαλλητὺν περὶ ἧς οὐκ ἄν τι εἴποιμι μὴ παρ' ἑκάστου</TextUnit>
    <TextUnit id="2400" loc="406e">μισθὸν λαβών.” “ ἀλλ' ἔγωγε,” φησὶν ὁ Δημόκριτος, “οὐκ ὢν 'λαβάργυροσ2ὡρολογητὴς' κατὰ τὸν Τίμωνος Πρόδικον λέξω τὰ περὶ τοῦ ̔Ηγήμονος.  χαμαιλέων ὁ Ποντικὸς ἐν ἕκτῳ περὶ τῆς ἀρχαίας κωμῳδίας ι ̔Ηγήμων φησίν, ' ὁ Θάσιος ὁ τὰς παρῳδίας γράψας πρῶτος Φακῆ ἐπεκαλεῖτο καὶ ἐποίησεν ἔν τινι τῶν παρῳδιῶν  ταῦτά μοι ὁρμαίνοντι παρίστατο Παλλὰς ̓Αθήνη, χρυσῆν ῥάβδον ἔχουσα, καὶ ἤλασεν εἶπέ τε μῦθον.</TextUnit>
    <TextUnit id="2401" loc="406f">δεινὰ παθοῦσα, Φακῆ βδελυρή, χώρει 'ς τὸν ἀγῶνα.  καὶ τότ' ἐγὼ ' θάρσησα.  εἰσῆλθε δέ ποτε καὶ εἰς τὸ θέατρον διδάσκων κωμῳδίαν λίθων ἔχων πλῆρες τὸ ἱμάτιον, οὓς βάλλων εἰς τὴν ὀρχήστραν διαπορεῖν ἐποίησε τοὺς θεατάς. καὶ ὀλίγον διαλιπὼν εἶπε:</TextUnit>
    <TextUnit id="2402" loc="407a">λίθοι μὲν οἵδε: βαλλέτω δ' εἴ τις θέλει:  ἀγαθὸν δὲ κἀν χειμῶνι κἀν θέρει φακῆ. εὐδοκίμει δ': ὁ ἀνὴρ μάλιστα ἐν ταῖς παρῳδίαις καὶ περιβόητος ἦν λέγων τὰ ἔπη πανούργως καὶ ὑποκριτικῶς καὶ διὰ ταῦτα σφόδρα παρὰ τοῖς ̓Αθηναίοις εὐδοκίμει. ἐν δὲ τῇ Γιγαντομαχίᾳ οὕτω σφόδρα τοὺς ̓Αθηναίους ἐκήλησεν, ὡς ἐν ἐκείνῃ τῇ ἡμέρᾳ πλεῖστα αὐτοὺς γελάσαι, καίτοι ἀγγελθέντων αὐτοῖς ἐν τῷ θεάτρῳ τῶν γενομένων περὶ Σικελίαν ἀτυχημάτων. οὐδεὶς οὖν ἀνέστη καίτοι σχεδὸν πᾶσι</TextUnit>
    <TextUnit id="2403" loc="407b">τῶν οἰκείων ἀπολωλότων. ἔκλαιον οὖν ἐγκαλυψάμενοι, οὐκ ἀνέστησαν δ', ἵνα μὴ γένωνται διαφανεῖς τοῖς ἀπὸ τῶν ἄλλων πόλεων θεωροῦσιν ἀχθόμενοι τῇ συμφορᾷ: διέμειναν δ' ἀκροώμενοι καίτοι καὶ αὐτοῦ τοῦ ̔Ηγήμονος, ὡς ἤκουσε, σιωπᾶν διεγνωκότος. καθ' ὃν δὲ χρόνον θαλασσοκρατοῦντες 'ͅ ̓Αθηναῖο ι ἀνῆγον εἰς ἄστυ τὰς νησιωτικὰς δίκας γραψάμενός τις καὶ τὸν ̔Ηγήμονα δίκην ἤγαγεν εἰς τὰς ̓Αθήνας, ὁ δὲ παραγενόμενος καὶ συναγαγὼν τοὺς περὶ τὸν Διόνυσον τεχνίτας προσῆλθε μετ' αὐτῶν ̓Αλκιβιάδῃ βοηθεῖν</TextUnit>
    <TextUnit id="2404" loc="407c">ἀξιῶν. ὁ δὲ θαρρεῖν παρακελευσάμενος εἰπών τε πᾶσιν ἕπεσθαι ἧκεν εἰς τὸ Μητρῷον, ὅπου τῶν δικῶν ἦσαν αἱ γραφαί, καὶ βρέξας τὸν δάκτυλον ἐκ τοῦ στόματος διήλειψε τὴν δίκην τοῦ ̔Ηγήμονος. ἀγανακτοῦντες δ' ὅ τε γραμματεὺς καὶ ὁ ἄρχων τὰς ἡσυχίας ἤγαγον δι' ̓Αλκιβιάδην,  φυγόντος δι' εὐλάβειαν καὶ τοῦ τὴν δίκην γραψαμένου .' αὕτη παρ' ἡμῶν, Οὐλπιανέ, ἡ βαλλητύς. σὺ δ' ὅταν βουληθῇς ἐρεῖς περὶ τῆς ̓Ελευσῖνι.”</TextUnit>
    <TextUnit id="2405" loc="407d">καὶ ὁ Οὐλπιανός: ἀλλά με ἀνέμνησας, καλὲ Δημόκριτε, μνησθεὶς χύτρας ποθοῦντα μαθεῖν πολλάκις τίς ἡ Τηλεμάχου καλουμένη χύτρα καὶ τίς ὁ Τηλέμαχος. καὶ ὁ Δημόκριτος ἔφη;  Τιμοκλῆς ὁ τῆς κωμῳδίας ποιητὴς ἦν δὲ καὶ τραγῳδίας ἐν μὲν δράματι Λήθῃ φησί:   μετὰ τοῦτον αὐτῷ Τηλέμαχος συνετύγχανε.  καὶ τοῦτον ἀσπασάμενος ἡδέως πάνυ  ἔπειτα 'χρῆσόν μοι σύ, φησί, τὰς χύτρας</TextUnit>
    <TextUnit id="2406" loc="407e">ἐν αἷσιν ἕψεις τοὺς κυάμους καὶ ταῦτά γε ἔφη τε καὶ παριόντα Φείδιππον πάλιν  τὸν Χαιρεφίλου πόρρωθεν ἀπιδὼν τὸν παχὺν  ἐπόππυς', εἶτ' ἐκέλευσε πέμπειν σαργάνας.  ὅτι δὲ καὶ τῶν δήμων ̓Αχαρνεὺς ὁ Τηλέμαχος ὁ αὐτὸς ποιητής φησιν ἐν Διονύσῳ οὕτως:  ὁ δ' ̓Αχαρνικὸς Τηλέμαχος ἔτι δημηγορεῖ. οὗτος δ' ἔοικε τοῖς νεωνήτοις Σύροις. β. πῶς ἢ τί πράττων; βούλομαι γὰρ εἰδέναι. α. θάργηλον ἀγκάλῃ κυάμων χύτραν φέρει.</TextUnit>
    <TextUnit id="2407" loc="407f">ἐν δ' ̓Ικαρίοις σατύροις φησίν:    ὥστ' ἔχειν οὐδὲν παρ' ἡμῖν. νυκτερεύσας δ' ἀθλίως πρῶτα μὲν σκληρῶς καθεῦδον, εἶτα Θούδιππος  βδέων  παντελῶς ἔπνιξεν ἡμᾶς, εἶθ' ὁ λιμὸς ἥπτετο. εἶτ' ἐφερόμην πρὸς Δίωνα τὸν διάπυρον: ἀλλὰ &amp;γτ;, γὰρ οὐδ' ἐκεῖνος οὐδὲν εἶχε. πρὸς δὲ τὸν χρηστὸν δραμὼν  Τηλέμαχον ̓Αχαρνέα σωρόν τε κυάμων καταλαβὼν ἁρπάσας τούτων ἐνέτραγον. ὁ δ' ὄνος ἡμᾶς ὡς ὁρᾷ, ὡσπερεὶ ὁ Κηφισόδωρος περὶ τὸ βῆμ', ἐπέρδετο.</TextUnit>
    <TextUnit id="2408" loc="408a">ἐκ τούτων δῆλόν ἐστιν ὅτι Τηλέμαχος κυάμων χύτρας ἀεὶ σιτούμενος ἦγε Πυανέψια πορδὴν ἑορτήν.  ἔτνους δὲ κυαμίνου μνημονεύει ̔Ηνίοχος ὁ κωμικὸς ἐν Τροχίλῳ λέγων οὕτως:  πρὸς ἐμαυτὸν ἐνθυμούμενος, νὴ τοὺς θεούς,  ὅσῳ διαφέρει σῦκα καρδάμων, σὺ δὲ  Παύσωνι φὴς τὸ δεῖνα προσλελαληκέναι; β. καὶ πρᾶγμά γ' ἠρώτα με δυστράπελον πάνυ, ἔχον δὲ πολλὰς φροντίδων διεξόδους.</TextUnit>
    <TextUnit id="2409" loc="408b">α. λέγ' αὐτό: καὶ γὰρ οὐκ ἀγέλοιὸν ἐστ' ἴσως. β. ἔτνος κυάμινον διότι τὴν μὲν γαστέρα   φυσᾷ, τὸ δὲ πῦρ οὔ. α. χάριεν οἷς γινώσκεται τὸ πρᾶγμα τοῦ Παύσωνος. ὡς δ' ἀεί ποτε περί τοὺς κυάμους ἔσθ' οὗτος ὁ σοφιστὴς γέλως.1  τοιούτων οὖν  πολλάκις λεγομένων ὕδωρ ἐφέρετο κατὰ χειρῶν. καὶ πάλιν ὁ Οὐλπιανὸς ἐζήτει εἰ τὸ χέρνιβον εἴρηται, καθάπερ ἡμεῖς λέγομεν ἐν τῇ συνηθείᾳ. καί τις αὐτῷ ἀπήντησεν λέγων τὸ ἐν ̓Ιλιάδι::</TextUnit>
    <TextUnit id="2410" loc="408c">ἦ ῥα καὶ ἀμφίπολον ταμίην ὤτρυν' ὁ γεραιὸς  χερσὶν ὕδωρ ἐπιχεῦαι ἀκήρατον ἡ δὲ παρέστη  χέρνιβον ἀμφίπολος πρόχοὸν θ' ἅμα χερσὶν ἔχουσα.  ̓Αττικοὶ δὲ χερνίβιον λέγουσιν, ὡς Λυσίας ἐν τῷ κατὰ ̓Αλκιβιάδου λέγων οὕτως: “ τοῖς χρυσοῖς</TextUnit>
    <TextUnit id="2411" loc="408d">χερνιβίοις καὶ θυμιατηρίοις.” χειρόνιπτρον δ' Εὔπολις ἐν Δήμοις:  κἄν τις τύχῃ πρῶτος δραμὼν εἴληφε χειρόνιπτρον  ἀνὴρ δ' ὅταν τις ἀγαθὸς ᾖ καὶ χρήσιμος πολίτης νικᾷ τε πάντας χρηστὸς ὤν, οὐκ ἔστι χειρόνιπτρον.  ̓Επίχαρμος δ' ἐν Θεαροῖς εἴρηκε χειρόνιβα διὰ τούτων   κιθάρα, τρίποδες, ἅρματα, τράπεζαι χαλκίαι,  χειρόνιβα, λοιβάσια, λέβητες χαλκίοι.</TextUnit>
    <TextUnit id="2412" loc="408e">ἡ πλείων δὲ χρῆσις κατὰ χειρὸς ὕδωρ εἴωθε λέγειν, ὡς Εὔπολις ἐν Χρυσῷ γένει καὶ ̓Αμειψίας  Σφενδόνῃ ̓Αλκαῖός τε ἐν ̔Ιερῷ γάμῳ. πλεῖστον δ' ἐστὶ τοῦτο. Φιλύλλιος δὲ ἐν Αὔγῃ κατὰ χειρῶν εἴρηκεν οὕτως: ι   καὶ δὴ δεδειπνήκασιν αἱ γυναῖκες: ἀλλ' ἀφαιρεῖν  ὥρα ' στὶν ἤδη τὰς τραπέζας, εἶτα παρακορῆσαι, ἔπειτα κατὰ χειρῶν ἑκάστῃ καὶ μύρον τι δοῦναι.  Μένανδρος ̔Υδρίᾳ::</TextUnit>
    <TextUnit id="2413" loc="408f">οἱ δὲ κατὰ χειρῶν λαβόντες περιμένουσι, φίλτατε.  ̓Αριστοφάνης δὲ ὁ γραμματικὸς ἐν τοῖς πρὸς τοὺς Καλλιμάχου πίνακας χλευάζει τοὺς οὐκ εἰδότας τὴν διαφορὰν τοῦ τε κατὰ χειρὸς καὶ τοῦ ἀπονίψασθαι. παρὰ γὰρ τοῖς παλαιοῖς τὸ μὲν πρὸ ἀρίστου καὶ δείπνου λέγεσθαι κατὰ χειρός, τὸ δὲ μετὰ ταῦτα ἀπονίψασθαι. ἔοικε δ' ὁ γραμματικὸς</TextUnit>
    <TextUnit id="2414" loc="409a">τοῦτο πεφυλαχέναι παρά τοῖς ̓Αττικοῖς, ἐπεί τοι ̔́Ομηρός πῃ μέν φησι:   νίψασθαι: παρὰ δὲ ξεστὴν ἐτάνυσσε τράπεζαν.  πῂ δέ:   τοῖσι δὲ κήρυκες μὲν ὕδωρ ἐπὶ χεῖρας ἔχευαν,  σῖτον δὲ δμωαὶ παρενήνεον ἐν κανέοισι.  καὶ Σώφρων ἐν γυναικείοις: “ τάλαινα Κοικόα, κατὰ χειρὸς δοῦσα ἀπόδος πόχ' ἁμῖν τὰν  τράπεζαν.” παρὰ μέντοι τοῖς τραγικοῖς καὶ τοῖς κωμικοῖς παροξυτόνως ἀνέγνωσται χερνίβα: παρ' Εὐριπίδῃ ἐν ̔Ηρακλεῖ:</TextUnit>
    <TextUnit id="2415" loc="409b">εἰς χερνίβ' ὡς βάψειεν ̓Αλκμήνης γόνος.  ἀλλὰ καὶ παρ' Εὐπόλιδι ἐν Αἰξὶν   αὐτοῦ τὴν χερνίβα παύσεις.  ἐστὶ δὲ ὕδωρ εἰς ὃ ἀπέβαπτον δαλὸν ἐκ τοῦ βωμοῦ λαμβάνοντες ἐφ' οὗ τὴν θυσίαν ἐπετέλουν καὶ τούτῳ περιρραίνοντες τοὺς παρόντας ἥγνιζον. χρὴ μέντοι προπαροξυτόνως προφέρεσθαι. τὰ γὰρ τοιάδε ῥηματικὰ σύνθετα εἰς ψ λήγοντα γεγονότα παρὰ τὸν παρακείμενον τὴν παραλήγουσαν τοῦ</TextUnit>
    <TextUnit id="2416" loc="409c">παρακειμένου φυλάσσουσιν, ἄν τε ἔχῃ τοῦτον διὰ τῶν δύο μμ λεγόμενον, βαρύνεται, λέλειμμαι αἰγίλιψ, τέτριμμαι οἰκότριψ, κέκλεμμαι βοίκλεψ, παρὰ Σοφοκλεῖ ̔Ερμῆς, βέβλεμμαι κατῶβλεψ, παρὰ ̓Αρχελάῳ τῷ Χερρονησίτῃ ἐν τοῖς ̓Ιδιοφυέσιν: ἐν δὲ ταῖς πλαγίοις τὰ τοιαῦτα ἐπὶ τῆς αὐτῆς συλλαβῆς φυλάττειν τὴν τάσιν. ̓Αριστοφάνης δ' ἐν ̔́Ηρωσι χερνίβιον εἴρηκεν. ἐχρῶντο δ' εἰς τὰς χεῖρας ἀποπλύνοντες αὐτὰς καὶ σμήματι ἀπορύψεως χάριν, ὡς παρίστησιν ̓Αντιφάνης ἐν Κωρύκῳ:</TextUnit>
    <TextUnit id="2417" loc="409d">ἐν ὅσῳ δ' ἀκροῶμαί σου κέλευσὸν μοί τινα   φέρειν ἀπονίψασθαι. β. δότω τις δεῦρ' ὕδωρ  καὶ σμῆμα.  ἔτι δὲ καὶ εὐώδεσι τὰς χεῖρας κατεχρίοντο τὰς ἀπομαγδαλίας ἀτιμάσαντες, ἃς Λακεδαιμόνιοι ἐκάλουν κυνάδας, ὥς φησι Πολέμων ἐν τῇ περὶ ὀνομάτων ἀδόξων ἐπιστολῇ. περὶ δὲ τοῦ εὐώδεσι χρίεσθαι τὰς χεῖρας ̓Επιγένης ἢ ι ̓Αντιφάνης φησὶν ἐν ̓Αργυρίου ἀφανισμῷ οὕτως:   τότε  περιπατήσεις κἀπονίψει κατὰ τρόπον</TextUnit>
    <TextUnit id="2418" loc="409e">τὰς χεῖρας εὐώδη λαβὼν γῆν.  καὶ Φιλόξενος δ' ἐν τῷ ἐπιγραφομένῳ Δείπνῳ φησίν  ἔπειτα δὲ παῖδες νίπτρ' ἔδοσαν κατὰ χειρῶν,  σμήμασιν ἰρινομείκτοις χλιεροθαλπὲς ὕδωρ ἐπεγχέοντες  τόσσον ὅσον τις ἔχρῃζ', ἐκτρίμματά τε  λαμπρὰ  σινδονυφῆ, δίδοσαν δὲ χρίματὰ τ' ἀμβροσίοδμα καὶ στεφάνους ἰοθαλέας.  Δρόμων δ' ἐν Ψαλτρίᾳ:   ἐπεὶ δὲ θᾶττον ἦμεν ἠριστηκότες,  ὁ παῖς περιεῖλε τὰς τραπέζας, νίμματα</TextUnit>
    <TextUnit id="2419" loc="409f">ἐπέχει τις, ἀπενιζόμεθα, τοὺς στεφάνους πάλιν τοὺς ἑσπερίνους λαβόντες ἐστεφανούμεθα.   ἐκάλουν δ' ἀπόνιπτρον τὸ ἀπόνιμμα τῶν χειρῶν καὶ τῶν ποδῶν. ̓Αριστοφάνης:  ὥσπερ ἀπόνιπτρον ἐκχέοντες ἑσπέρας.  ἴσως δὲ καὶ τὴν λεκάνην οὕτως ἔλεγον, ἐν ᾧ τρόπῳ καὶ χειρόνιπτρον. ἰδίως δὲ καλεῖται παρ' ̓Αθηναίοις ἀπόνιμμα ἐπὶ τῶν εἰς τιμὴν τοῖς νεκροῖς γινομένων καὶ ἐπὶ τῶν τοὺς ἐναγεῖς καθαιρόντων, ὡς καὶ ̓Αντικλείδης ἐν τῷ ἐπιγραφομένῳ ̓Εξηγητικῷ.</TextUnit>
    <TextUnit id="2420" loc="410a">προθεὶς γὰρ περὶ ἐναγισμῶν γράφει τάδε: “ ὄρυξαι βόθυνον πρὸς ἑσπέραν τοῦ σήματος, ἔπειτα στὰς παρὰ τὸν βόθυνον πρὸς ἑσπέραν βλέπε, ὕδωρ κατάχεε λέγων τάδε: ὑμῖν ἀπόνιμμα οἷς χρὴ καὶ οἷς θέμις, ἔπειτα αὖθις μύρον κατάχεε.” παρέθετο ταῦτα καὶ Δωρόθεος, φάσκων καὶ ἐν τοῖς τῶν Εὐπατριδῶν πατρίοις τάδε γεγράφθαι</TextUnit>
    <TextUnit id="2421" loc="410b">περὶ τῆς τῶν ἱκετῶν καθάρσεως “ἔπειτα ἀπονιψάμενος αὐτὸς καὶ οἱ ἄλλοι οἱ σπλαγχνεύοντες ὕδωρ λαβὼν κάθαιρε, ἀπόνιζε τὸ αἷμα τοῦ καθαιρομένου καὶ μετὰ ταῦτα τὸ ἀπόνιμμα ἀνακινήσας εἰς ταὐτὸ ἔγχεε.”   χειρόμακτρον δὲ καλεῖται ᾧ τὰς χεῖρας ἀπεμάττοντο ὠμολίνῳ: ὅπερ ἐν τοῖς προκειμένοις Φιλόξενος ὁ Κυθήριος ὠνόμασεν ἔκτριμμα. ̓Αριστοφάνης Ταγηνισταῖς:  φέρε, παῖ, ταχέως κατὰ χειρὸς ὕδωρ,  παράπεμπε τὸ χειρόμακτρον.  σημειωτέον δὲ ὅτι καὶ μετὰ τὸ δειπνῆσαι κατὰ χειρὸς ἔλεγον, οὐχ ὡς ̓Αριστοφάνης ὁ γραμματικὸς</TextUnit>
    <TextUnit id="2422" loc="410c">φησιν ὅτι πρὶν φαγεῖν οἱ ̓Αττικοὶ κατὰ χειρὸς ἔλεγον, μετὰ δὲ τὸ δειπνῆσαι ἀπονίψασθαι. Σοφοκλῆς Οἰνομάῳ:  σκυθιστὶ χειρόμακτρον ἐκκεκαρμένος  καὶ ̔Ηρόδοτος ἐν δευτέρᾳ. Ξενοφῶν δ' ἐν α' Παιδείας γράφει “ὅταν δὲ τούτων τινὸς θίγῃς, εὐθὺς ἀποκαθαίρει τὴν χεῖρα εἰς τὰ χειρόμακτρα, ὡς πάνυ ἀχθόμενος ὅτι κατάπλεά σοι ἀπ' αὐτῶν ἐγένετο.” Πολέμων δ' ἐν ἕκτῳ τῶν πρὸς ̓Αντίγονον καὶ ̓Αδαῖον περὶ τῆς διαφορᾶς λέγει τοῦ κατὰ χειρὸς πρὸς τὸ νίψασθαι. Δημόνικος δ' ἐν τῷ ̓Αχελῴῳ τὸ πρὸ τοῦ δείπνου κατὰ χειρός φησι διὰ τούτων   ἐσπουδάκει δ' ἕκαστος ὡς ἂν ἑστιῶν ἅμα τ' ὀξύπεινον ἄνδρα καὶ Βοιώτιον. τὸ γοῦν κατὰ χειρὸς περιέγραψ' εἴπας ὅτι  μετὰ δεῖπνον αὐτῷ τοῦτο γίνεται λαβεῖν.  ὠμολίνου δὲ μέμνηται Κρατῖνος ἐν ̓Αρχιλόχοις: “ ὠμολίνοις κόμη βρύους' ἀτιμίας πλέως.” Σαπφὼ</TextUnit>
    <TextUnit id="2423" loc="410e">δ' ὅταν λέγῃ ἐν τῷ πέμπτῳ τῶν μελῶν πρὸς τὴν ̓Αφροδίτην    χερρόμακτρα δὲ πορφύρᾳ  κἀπαυγάμενα ταῦτά τοι Μνᾶσις πέμψ' ἀπὺ Φωκάας  δῶρα τίμια κὰγ  γενῦν, κόσμον λέγει κεφαλῆς τὰ χειρόμακτρα, ὡς καὶ ̔Εκαταῖος δηλοῖ ἢ ὁ γεγραφὼς τὰς περιηγήσεις ἐν τῇ ̓Ασίᾳ ἐπιγραφομένῃ “γυναῖκες δ' ἐπὶ τῆς κεφαλῆς ἔχουσι χειρόμακτρα.” ̔Ηρόδοτος δ' ἐν τῇ β' φησί: “ μετὰ δὲ ταῦτα ἔλεγον τοῦτον τὸν βασιλέα ζωὸν καταβῆναι κάτω εἰς ὃν οἱ ̔́Ελληνες ̔́Αιδην νομίζουσι κἀκεῖθι συγκυβεύειν τῇ Δήμητρι,</TextUnit>
    <TextUnit id="2424" loc="410f">καὶ τὰ μὲν νικᾶν αὐτήν, τὰ δὲ ἑσσοῦσθαι ὑπ' αὐτῆς: καί μιν πάλιν ἀναφικέσθαι δῶρον ἔχοντα παρ' αὐτῆς χειρόμακτρον χρύσεον.”  τὸν δὲ τῷ χερνίβῳ ῥάναντα παῖδα διδόντα κατὰ χειρὸς ̔Ηρακλεῖ ὕδωρ, ὃν ἀπέκτεινεν ὁ ̔ ̔Ηρακλῆς κονδύλῳ, ̔Ελλάνικος ἐν μὲν ταῖς ἱστορίαις ̓Αρχίαν φησὶ καλεῖσθαι: δι' ὃν καὶ ἐξεχώρησε Καλυδῶνος, ἐν δὲ τῷ δευτέρῳ τῆς Φορωνίδος Χερίαν αὐτὸν</TextUnit>
    <TextUnit id="2425" loc="411a">ὀνομάζει. ̔Ηρόδωρος δ' ἐν ἑπτακαιδεκάτῃ τοῦ καθ' ̔Ηρακλέα λόγου Εὔνομον. καὶ Κύαθον δὲ τὸν Πύλητος μὲν υἱόν, ἀδελφὸν δὲ ̓Αντιμάχου ἀπέκτεινεν ἄκων ̔ ̔Ηρακλῆς οἰνοχοοῦντα αὐτῷ, ὡς Νίκανδρος ἱστορεῖ ἐν δευτέρῳ Οἰταικῶν, ᾧ καὶ ἀνεῖσθαί φησι τέμενος ὑπὸ τοῦ ̔ ̔Ηρακλέους  ἐν Προσχίῳ, ὃ μέχρι νῦν προσαγορεύεσθαι Οἰνοχόου. ἡμεῖς δ' ἐνταῦθα καταπαύσαντες τὸν λόγον ἀρχὴν ποιησόμεθα τῶν ἑξῆς ἀπὸ τῆς τοῦ ̔Ηρακλέους ἀδηφαγίας.    αλλ' ὠσπερ δείπνου γλαφυροὺ ποικίλην εὐωχίαν τὸν ποιητὴν δεῖ παρεχειν τοῖς θεαταῖς ταν σοφόν, ἵν' ἀπίῃ τις τοῦτο λαβὼν καὶ φαγὼν, καὶ προσπιὼν ᾧ χαίρει, καὶ σκευασία μὴ μί' ᾖ τῆς μουσικῆς,  ̓Αστυδάμας ὁ τραγικὸς ἐν ̔Ηρακλεῖ σατυρικῷ, ἑταῖρε, φησί, Τιμόκρατες. φέρε εἴπωμεν ἐνταῦθα τοῖς προειρημένοις τὰ ἀκόλουθα ὅτι ἦν καὶ ὁ ̔Ηρακλῆς ἀδηφάγος, ἀποφαίνονται δὲ τοῦτο σχεδὸν πάντες ποιηταὶ καὶ συγγραφεῖς. ̓Επίχαρμος μὲν ἐν Βουσίριδι λέγων</TextUnit>
    <TextUnit id="2426" loc="441b">πρῶτον: μὲν αἴ κ' ἔσθοντ' ἴδοις νιν ἀποθάνοις.  βρέμει μὲν ὁ φάρυγξ ἔνδοθ', ἀραβεῖ δ' ἁ γνάθος, ψοφεῖ δ': ὁ γομφίος, τέτριγε δ' ὁ κυνόδων,  σίζει δὲ ταῖς ῥίνεσσι, κινεῖ δ' οὔατα.  ̓́Ιων δ' ἐν ̓Ομφάλῃ ἐμφανίσας αὐτοῦ τὴν ἀδηφαγίαν ἐπιφέρει:  ὑπὸ δὲ τῆς βουλιμίας  κατέπινε καὶ τὰ κᾶλα καὶ τοὺς ἄνθρακας.</TextUnit>
    <TextUnit id="2427" loc="411c">παρὰ Πινδάρου δὲ τοῦτ' εἴληφεν εἰπόντος: δοιὰ βοῶν θερμὰ πρὸς ἀνθρακιὰν στέψεν, πυρὶ δ' ἐκκαπύοντα σώματα: καὶ τότ' ἐγὼ σαρκῶν τ' ἐνοπὰν ἴδον ἠδ' ὀστέων στεναγμὸν βαρὺν ἦν διακρῖναι ἰδόντα παῦρος ἐν καιρῷ χρόνος. τοιοῦτον οὖν αὐτὸν ὑποστησάμενοι ταῖς ἀδηφαγίαις καὶ τῶν ὀρνέων ἀποδεδώκασιν αὐτῷ τὸν λάρον τὸν προσαγορευόμενον βουφάγον.  εἰσάγεται δὲ ὁ ̔Ηρακλῆς</TextUnit>
    <TextUnit id="2428" loc="412a">καὶ Λεπρεῖ περὶ πολυφαγίας ἐρίζων ἐκείνου προκαλεσαμένου, καὶ νενίκηκεν. Ζηνόδοτος δ' ἐν δευτέρῳ ̓Επιτομῶν Καύκωνός φησι τοῦ Ποσειδῶνος καὶ ̓Αστυδαμείας τῆς Φόρβαντος γενέσθαι τὸν Λεπρέα, ὃν τὸν ̔Ηρακλέα κελεῦσαι δεθῆναι ὅτε Αὐγέαν τὸν μισθὸν ἀπῄτει. ̔Ηρακλῆς δ' ἐκτελέσας τοὺς ἄθλους ἔρχεται ἐπὶ Καύκωνας καὶ δεηθείσης ̓Αστυδαμείας διαλύεται πρὸς τὸν Λεπρέα. καὶ μετὰ ταῦτα ὁ Λεπρεὺς ̔Ηρακλεῖ ἐρίζει δίσκῳ καὶ ὕδατος ἀντλήσει καὶ ὅστις ἀναλώσει θᾶττον</TextUnit>
    <TextUnit id="2429" loc="412b">ταῦρον, καὶ λείπεται πάντα. εἶτα θωρηχθεὶς προκαλεῖται ̔Ηρακλέα καὶ θνῄσκει ἐν τῇ μάχῃ. Μᾶτρις δ' ἐν τῷ τοῦ ̔ ̔Ηρακλέους ἐγκωμίῳ καὶ εἰς πολυποσίαν φησὶ τὸν ̔Ηρακλέα προκληθῆναι ὑπὸ τοῦ Λεπρέως, καὶ πάλιν νικηθῆναι. τὰ αὐτὰ ἱστορεῖ καὶ ὁ Χῖος ῥήτωρ Καύκαλος, ὁ Θεοπόμπου  τοῦ ἱστοριογράφου ἀδελφός, ἐν τῷ τοῦ ̔ ̔Ηρακλέους ἐγκωμίῳ. καὶ τὸν ̓Οδυσσέα δὲ ̔́Ομηρος πολυφάγον καὶ λαίμαργον παραδίδωσιν ὅταν λέγῃ:</TextUnit>
    <TextUnit id="2430" loc="412c">ἀλλ' ἐμὲ μὲν δορπῆσαι ἐάσατε κηδόμενὸν περ:: οὐ γάρ τι στυγερῇ ἐπὶ γαστέρι κύντερον ἄλλο  ἔπλετο, ἣ τ' ἐκέλευσεν ἕο μνήσασθαι ἀνάγκῃ καὶ μάλα τειρόμενον καὶ ἐνιπλησθῆναι ἀνώγει.  ὑπερβάλλουσα γὰρ ἐν τούτοις φαίνεται αὐτοῦ λαιμαργία μετὰ τοῦ μηδὲ ἐν δέοντι τὰ περὶ τῆς γαστρὸς γνωμολογεῖν. ἐχρῆν γάρ εἰ καὶ ἐλίμωττεν, διακαρτερεῖν ἢ μετριάζειν τὰ περὶ τὴν τροφήν.</TextUnit>
    <TextUnit id="2431" loc="412d">τὸ δὲ τελευταῖον καὶ τὴν τελειοτάτην αὐτοῦ παρίστησι λαιμαργίαν καὶ γαστριμαργίαν  ὡς καὶ ἐγὼ πένθος μὲν ἔχω φρεσίν: ἡ δὲ μάλ' αἰεὶ ἐσθέμεναι κέλεται καὶ πινέμεν, ἐκ δέ με πάντων  ληθάνει ὅσς' ἔπαθον, καὶ ἐνιπλησθῆναι ἀνώγει.  ταῦτα γάρ οὐδ' ἂν ἐκεῖνος ὁ Σαρδανάπαλλος εἰπεῖν ποτε ἂν ἐτόλμησεν, γέρων τε ὢν  ἤσθιεν ἁρπαλέως κρέα τ' ἄσπετα καὶ μέθυ ἡδύ.   Θεαγένης δ' ὁ Θάσιος ἀθλητὴς ταῦρον μόνος κατέφαγεν, ὡς Ποσείδιππός φησιν ἐν ἐπιγράμμασι</TextUnit>
    <TextUnit id="2432" loc="412e">καὶ περὶ συνθεσίης ἔφαγόν ποτε Μῃόνιον βοῦν  πάτρη γὰρ βρώμην οὐκ ἂν ἐπέσχε Θάσος Θευγένει: ἅσσα φαγὼν: ἔτ' ἐπῄτεον. εἵνεκα τούτου, χάλκεος ἑστήκω χεῖρα προισχόμενος.  Μίλων δ' ὁ Κροτωνιάτης, ὥς φησιν ὁ ̔Ιεραπολίτης  Θεόδωρος ἐν τοῖς περὶ ἀγώνων, ἤσθιε μνᾶς κρεῶν εἴκοσι καὶ τοσαύτας ἄρτων οἴνου τε τρεῖς χοᾶς ἔπινεν. ἐν δὲ ̓Ολυμπίᾳ ταῦρον ἀναθέμενος τοῖς</TextUnit>
    <TextUnit id="2433" loc="412f">ὤμοις τετραέτη καὶ τοῦτον περιενέγκας τὸ στάδιον μετὰ ταῦτα δαιτρεύσας μόνος αὐτὸν κατέφαγεν ἐν μιᾷ ἡμέρᾳ. Τίτορμός τε ὁ Αἰτωλὸς διηριστήσατο αὐτῷ βοῦν, ὡς ἱστορεῖ ὁ Αἰτωλὸς ̓ΑλέξανδροςΣ32. Φύλαρχος δέ φησιν ἐν τῇ γ' τῶν ἱστοριῶν τὸν Μίλωνα ταῦρον καταφαγεῖν κατακλιθέντα πρὸ τοῦ βωμοῦ τοῦ Διός: διὸ καὶ ποιῆσαι εἰς αὐτὸν Δωριέα τὸν ποιητὴν τάδε:   τοῖος ἔην Μίλων, ὅτ' ἀπὸ χθονὸς ἤρατο βρῖθος, τετραέτη δαμάλην ἐν Διὸς εἰλαπίναις,</TextUnit>
    <TextUnit id="2434" loc="413a">ὤμοις δὲ κτῆνος τὸ πελώριον ὡς νέον ἄρνα ἤνεγκεν δι' ὅλης κοῦφα πανηγύρεως.  καὶ θάμβος μέν, ἀτὰρ τοῦδε πλέον ἤνυσε θαῦμα  πρόσθεν Πισαίου, ξεῖνε, θυηπολίου: ὃν γὰρ ἐπόμπευσεν βοῦν ἄζυγον, εἰς κρέα τόνδε κόψας πάντα κατ' οὖν μοῦνος ἐδαίσατό νιν.  ̓Αστυάναξ δ' ὁ Μιλήσιος τρὶς ̓Ολύμπια νικήσας</TextUnit>
    <TextUnit id="2435" loc="413b">κατὰ τὸ ἑξῆς παγκράτιον κληθείς ποτε ἐπὶ δεῖπνον ὑπὸ ̓Αριοβαρζάνου τοῦ Πέρσου καὶ ἀφικόμενος ὑπέσχετο φαγεῖν πάντα τὰ πᾶσι παρασκευασθέντα καὶ κατέφαγε. τοῦ Πέρσου δ' αὐτὸν ἀξιώσαντος, ὡς ὁ Θεόδωρος ἱστορεῖ, ἄξιόν τι ποιῆσαι τῶν κατὰ τὴν ἰσχὺν φακὸν τῆς κλίνης περίχαλκον ὄντα κλάσας ἐξέτεινε μαλάξας. τελευτήσαντος δ' αὐτοῦ  καὶ κατακαυθέντος οὐκ ἐχώρησε μία ὑδρία τὰ ὀστέα, μόλις δὲ δύο. καὶ τὰ τοῖς ἐννέα ἀνδράσι</TextUnit>
    <TextUnit id="2436" loc="413c">παρεσκευασμένα παρὰ τῷ ̓Αριοβαρζάνῃ εἰς τὸ δεῖπνον μόνον καταφαγεῖν. καὶ οὐδὲν παράδοξον τούτους τοὺς ἄνδρας ἀδηφάγους γενέσθαι: πάντες γὰρ οἱ ἀθλοῦντες μετὰ τῶν γυμνασμάτων καὶ ἐσθίειν πολλὰ διδάσκονται, διὸ καὶ Εὐριπίδης ἐν τῷ πρώτῳ Αὐτολύκῳ λέγει:   κακῶν γὰρ ὄντων μυρίων καθ' ̔Ελλάδα  οὐδὲν κάκιόν ἐστιν ἀθλητῶν γένους: οἳ πρῶτα μὲν ζῆν οὔτε μανθάνουσιν εὖ  οὔτ' ἂν δύναιντο: πῶς γὰρ ὅστις ἔστ' ἀνὴρ  γνάθου τε δοῦλος νηδύος θ' ἡσσημένος,</TextUnit>
    <TextUnit id="2437" loc="413d">κτήσαιτ' ἂν ὄλβον εἰς ὑπερβολὴν πατρός;  οὐδ' αὖ πένεσθαι κἀξυπηρετεῖν τύχαις οἷοὶ τ' : ἔθη γὰρ οὐκ ἐθισθέντες καλὰ.  σκληρῶς διαλλάσσουσιν εἰς τἀμήχανα.  λαμπροὶ δ' ἐν ἥβῃ καὶ πόλεως ἀγάλματα  φοιτῶς' ὅταν δὲ προσπέσῃ γῆρας πικρόν,  τρίβωνες ἐκβαλόντες οἴχονται κρόκας.  ἐμεμψάμην δὲ καὶ τὸν ̔Ελλήνων νόμον, οἳ τῶνδ' ἕκατι σύλλογον ποιούμενοι  τιμῶς' ἀχρείους ἡδονὰς δαιτὸς χάριν.</TextUnit>
    <TextUnit id="2438" loc="413e">τί γὰρ παλαίσας εὖ, τί δὲ ὠκύπους ἀνήρ ἢ δίσκον ἄρας ἢ γνάθον παίσας καλῶς πόλει ι πατρῴᾳ στέφανον ἤρκεσεν λαβών;  πότερα μαχοῦνται πολεμίοισιν ἐν χεροῖν   δίσκους ἔχοντες ἢ δι' ἀσπίδων χερὶ  θείνοντες ἐκβαλοῦσι πολεμίους πάτρας;  οὐδεὶς σιδήρου ταῦτα μωραίνει πέλας  στάς. ἄνδρας οἶμαι χρὴ σοφούς τε κἀγαθοὺς  φύλλοις στέφεσθαι χὤστις ἡγεῖται πόλει</TextUnit>
    <TextUnit id="2439" loc="413f">κάλλιστα σώφρων καὶ δίκαιος ὢν ἀνήρ, ὅστις τε μύθοις ἔργ' ἀπαλλάσσει κακὰ  μάχας τ' ἀφαιρῶν καὶ στάσεις, τοιαῦτα γὰρ  πόλει τε πάσῃ πᾶσί θ' ̔́Ελλησιν καλά.  ταῦτ' εἴληφεν ὁ Εὐριπίδης ἐκ τῶν τοῦ Κολοφωνίου ἐλεγείων Ξενοφάνους οὕτως εἰρηκότος   ἀλλ' εἰ μὲν ταχυτῆτι ποδῶν νίκην τις ἄροιτο ἢ πενταθλεύων, ἔνθα Διὸς τέμενος</TextUnit>
    <TextUnit id="2440" loc="414a">πὰρ Πίσαο ῥοῇς' ἐν ̓Ολυμπίῃ, εἴτε παλαίων ἢ καὶ πυκτοσύνην ἀλγινόεσσαν ἔχων, εἴτε τὸ: δεινὸν ἄεθλον ὃ παγκράτιον καλέουσιν, ἀστοῖσὶν κ' εἴη κυδρότερος προσορᾶν  καί κε προεδρίην φανερὴν ἐν ἀγῶσιν ἄροιτο καί κεν σῖτ' εἴη δημοσίων κτεάνων ἐκ πόλιος καὶ δῶρον ὅ οἱ κειμήλιον εἴη:  εἴτε καὶ ἵπποισιν, ταῦτά κε πάντα λάχοι,  οὐκ ἐὼν ἄξιος ὥσπερ ἐγώ. ῥώμης γὰρ ἀμείνων</TextUnit>
    <TextUnit id="2441" loc="414b">ἀνδρῶν ἠδ' ἵππων ἡμετέρη σοφίη.  ἀλλ' εἰκῇ μάλα τοῦτο νομίζεται, οὐδὲ δίκαιον  προκρίνειν ῥώμην τῆς ἀγαθῆς σοφίης. οὔτε γὰρ εἰ πύκτης ἀγαθῆς λαοῖσι μετείη  οὔτ' εἰ πενταθλεῖν οὔτε παλαισμοσύνην,   οὐδὲ μὲν εἰ ταχυτῆτι ποδῶν, τόπερ ἐστὶ πρότιμον ῥώμης ὅσς' ἀνδρῶν ἔργ' ἐν ἀγῶνι πέλει,  τοὔνεκεν ἂν δὴ μᾶλλον ἐν εὐνομίῃ πόλις εἴη.</TextUnit>
    <TextUnit id="2442" loc="414c">σμικρὸν δ' ἄν τι πόλει χάρμα γένοιτ' ἐπὶ τῷ, εἴ τις ἀεθλεύων νικῷ Πίσαο παρ' ὄχθας: οὐ γὰρ πιαίνει ταῦτα μυχοὺς πόλεως.  πολλὰ δὲ καὶ ἄλλα ὁ Ξενοφάνης κατὰ τὴν ἑαυτοῦ σοφίαν ἐπαγωνίζεται, διαβάλλων ὡς ἄχρηστον καὶ ἀλυσιτελὲς τὸ τῆς ἀθλήσεως εἶδος. καὶ ὁ ̓Αχαιὸς δὲ ὁ ̓Ερετριεὺς περὶ τῆς εὐεξίας τῶν ἀθλητῶν διηγούμενός φησι</TextUnit>
    <TextUnit id="2443" loc="414d">γυμνοὶ γὰρ ὀσφύν, φαιδίμους βραχίονας ἥβῃ σφριγῶντες ἐμπορεύονται, νέῳ  στίλβοντες ἄνθει καρτερὰς ἐπωμίδας:  ἄδην δ' ἐλαίου στέρνα κἀσπίδων κύτος  χρίουσιν ὡς ἔχοντες οἴκοθεν τρυφήν.   ̔Ηράκλειτος δ' ἐν τῷ Ξενίζοντι ̔Ελένην φησί τινα γυναῖκα πλεῖστα βεβρωκέναι. Ποσείδιππος δ' ἐν ἐπιγράμμασι Φυρόμαχον, εἰς ὃν καὶ τόδ' ἐπέγραψε:   Φυρόμαχον τὸν πάντα φαγεῖν βορόν, οἷα κορώνην</TextUnit>
    <TextUnit id="2444" loc="414e">παννυχικήν, αὕτη ῥωγὰς ἔχει κάπετος  χλαίνης ἐν τρύχει Πελληνίδος. ἀλλὰ σὺ τούτου καὶ χρῖε στήλην, ̓Αττικέ, καὶ στεφάνου, εἴ ποτέ σοι προκύων συνεκώμασεν. ἦλθε δ' ὁ μαυρὰ  βλέψας ἐκ πελίων νωδὸς ἐπισκυνίων,   ὁ τριχιδιφθερίας, μονολήκυθος: ἐκ γὰρ ἀγώνων  τῶν τότε ληναίην ἦλθ' ὑπὸ Καλλιόπην.</TextUnit>
    <TextUnit id="2445" loc="414f">̓Αμάραντος δὲ ὁ ̓Αλεξανδρεὺς ἐν τοῖς περὶ σκηνῆς ̔Ηρόδωρόν φησι τὸν Μεγαρέα σαλπιγκτὴν γενέσθαι τὸ μὲν μέγεθος πηχῶν τριῶν καὶ ἡμίσους, εἶναι δὲ καὶ τὰς πλευρὰς ἰσχυρόν ἐσθίειν δὲ ἄρτων μὲν χοίνικας ἕξ, κρεῶν δὲ λίτρας εἴκοσιν οἵων ἂν εὑρήκῃ: πίνειν δὲ χοᾶς δύο καὶ σαλπίζειν ἅμα σάλπιγξι δυσί. κοιμᾶσθαι δὲ ἔθος εἶχεν ἐπὶ λεοντῆς μόνης, ἐσήμαινε</TextUnit>
    <TextUnit id="2446" loc="415a">δὲ σαλπίζων μέγιστον. ̓́Αργος γοῦν πολιορκοῦντος Δημητρίου τοῦ ̓Αντιγόνου καὶ οὐ δυναμένων τῶν στρατιωτῶν τὴν ἑλέπολιν προσαγαγεῖν τοῖς τείχεσι διὰ τὸ βάρος, ταῖς δύο σάλπιγξι σημαίνων ὑπὸ τῆς ἁδρότητος τοῦ ἤχου τοὺς στρατιώτας ἠνάγκασε προθυμηθέντας προσαγαγεῖν τὴν μηχανήν. ἐνίκησε δὲ τὴν περίοδον δεκάκις καὶ ἐδείπνει καθήμενος, ὡς ἱστορεῖ Νέστωρ ἐν τοῖς θεατρικοῖς ὑπομνήμασι. καὶ γυνὴ δὲ ἐσάλπισεν ̓Αγλαΐς ἡ Μεγακλέους ἐν τῇ πρώτῃ ἀχθείσῃ μεγάλῃ πομπῇ ἐν ̓Αλεξανδρείᾳ, τὸ πομπικόν, περιθέτην</TextUnit>
    <TextUnit id="2447" loc="415b">ἔχουσα καὶ λόφον ἐπὶ τῆς κεφαλῆς, ὡς δηλοῖ Ποσείδιππος ἐν ἐπιγράμμασιν. ἤσθιε δὲ καὶ αὐτὴ λίτρας μὲν κρεῶν δώδεκα, ἄρτων δὲ χοίνικας τέσσαρας καὶ ἔπινεν οἴνου χοᾶ.  Λιτυέρσας δὲ ἦν μὲν υἱὸς Μίδου νόθος, Κελαινῶν δὲ τῶν ἐν Φρυγίᾳ βασιλεύς, ἄγριος ἰδέσθαι καὶ ἀνήμερος ἄνθρωπος, ἀδηφάγος δ' ἰσχυρῶς, λέγει δὲ περὶ αὐτοῦ Σωσίθεος ὁ τραγῳδιοποιὸς ἐν δράματι Δάφνιδι ἢ Λιτυέρσᾳ οὕτως   ἔσθει μὲν ἄρτους τρεῖς, ὄνους, κανθηλίους τρεῖς τῆς βραχείας ἡμέρας πίνει δ', ἕνα</TextUnit>
    <TextUnit id="2448" loc="415c">καλῶν μετρητήν, τὸν δεκάμφορον, πίθον.  τοιοῦτός ἐστι καὶ ὁ παρὰ Φερεκράτει ἢ Στράττιδι ἐν ̓Αγαθοῖς, περὶ οὗ φησιν   ἐγὼ κατεσθίω μόλις τῆς ἡμέρας  πένθ' ἡμιμέδιμν', ἐὰν βιάζωμαι. β. μόλις; ὡς ὀλιγόσιτος ἦσθ' ἄρ', ὃς κατεσθίεις  τῆς ἡμέρας μικροῦ τριήρους σιτία.  Ξάνθος δ' ἐν τοῖς Λυδιακοῖς Κάμβλητά φησι τὸν βασιλεύσαντα Λυδῶν πολυφάγον γενέσθαι καὶ πολυπότην, ἔτι δὲ γαστρίμαργον. τοῦτον οὖν ποτε νυκτὸς τὴν ἑαυτοῦ γυναῖκα κατακρεουργήσαντα</TextUnit>
    <TextUnit id="2449" loc="415d">καταφαγεῖν, ἔπειτα πρωὶ εὑρόντα τὴν χεῖρα τῆς γυναικὸς ἐνοῦσαν ἐν τῷ στόματι ἑαυτὸν ἀποσφάξαι, περιβοήτου τῆς πράξεως γενομένης, περὶ δὲ Θυὸς τοῦ Παφλαγόνων βασιλέως ὅτι καὶ αὐτὸς ἦν πολυφάγος προειρήκαμεν, παραθέμενοι Θεόπομπον ἱστοροῦντα ἐν τῇ πέμπτῃ καὶ τριακοστῇ. ̓Αρχίλοχος δ' ἐν Τετραμέτροις Χαρίλαν εἰς τὰ ὅμοια διαβέβληκεν, ὡς οἱ κωμῳδιοποιοὶ Κλεώνυμον καὶ</TextUnit>
    <TextUnit id="2450" loc="415e">Πείσανδρον. περὶ δὲ Χαιρίππου φησὶ Φοινικίδης ἐν Φυλάρχῳ οὕτως:    τρίτον δὲ πρὸς τούτοισι τὸν σοφώτατον  Χαίριππον. οὗτος, ὥσπερ οἶδας, ἐσθίει  μέχρι ἂν διδῷ τις ἢ λάθῃ διαρραγείς.  τοιοῦτ' ἔχει ταμιεῖον ὥσπερ οἰκίας.   Νικόλαος δ' ὁ περιπατητικὸς ἐν τῇ τρίτῃ πρὸς ταῖς ἑκατὸν τῶν ἱστοριῶν Μιθριδάτην φησὶ τὸν Ποντικὸν βασιλέα προθέντα ἀγῶνα πολυφαγίας καὶ πολυποσίας ἦν δὲ τὸ ἆθλον τάλαντον ἀργυρίου ἀμφότερα νικῆσαι. τοῦ μέντοι ἄθλου ἐκστῆναι τῷ μετ' αὐτὸν κριθέντι Καλαμόδρυι τῷ Κυζικηνῷ</TextUnit>
    <TextUnit id="2451" loc="415f">ἀθλητῇ, καὶ Τιμοκρέων δ' ὁ ̔Ρόδιος ποιητὴς καὶ ἀθλητὴς πένταθλος ἄδην ἔφαγε καὶ ἔπιεν, ὡς τὸ ἐπὶ τοῦ τάφου αὐτοῦ ἐπίγραμμα δηλοῖ:  πολλὰ πιὼν καὶ πολλὰ φαγὼν καὶ πολλὰ κάκ' εἰπὼν  ἀνθρώπους κεῖμαι Τιμοκρέων ̔Ρόδιος.</TextUnit>
    <TextUnit id="2452" loc="416a">Θρασύμαχος δ' ὁ Χαλκηδόνιος ἔν τινι τῶν προοιμίων τὸν Τιμοκρέοντά φησιν ὡς μέγαν βασιλέα ἀφικόμενον καὶ ξενιζόμενον παρ' αὐτῷ πολλὰ ἐμφορεῖσθαι. πυθομένου δὲ τοῦ βασιλέως ὅ τι ἀπὸ τούτων ἐργάζοιτο, εἶπε Περσῶν ἀναριθμήτους συγκόψειν. καὶ τῇ ὑστεραίᾳ πολλοὺς καθ' ἕνα νικήσας μετὰ τοῦτο ἐχειρονόμησε. πυνθανομένου δὲ τὴν πρόφασιν ὑπολείπεσθαι: ἔφη τοσαύτας, εἰ</TextUnit>
    <TextUnit id="2453" loc="416b">προσίοι τις, πληγάς. Κλέαρχος δ' ἐν πέμπτῳ βίων Καντιβάρι φησὶ τῷ Πέρσῃ, ὁπότε κοπιάσειε τὰς σιαγόνας ἐσθίων, κεχηνότι καθάπερ εἰς ἄψυχον  ἀγγεῖον εἰσαντλεῖν τὴν τροφὴν τοὺς οἰκείους. ̔Ελλάνικος δ' ἐν α' Δευκαλιωνείας ̓Ερυσίχθονά φησι τὸν Μυρμιδόνος, ὅτι ἦν ἄπληστος βορᾶς Αἴθωνα κληθῆναι. πολέμων δ' ἐν α' τῶν πρὸς Τίμαιον παρὰ Σικελιώταις φησὶν ̓Αδηφαγίας ἱερὸν</TextUnit>
    <TextUnit id="2454" loc="416c">εἶναι καὶ Σιτοῦς Δήμητρος ἄγαλμα, οὗ πλησίον ἱδρῦσθαι καὶ ̔Ιμαλίδος, καθάπερ ἐν Δελφοῖς Εὐνόστου, ἐν δὲ Σκώλῳ τῷ Βοιωτιακῷ Μεγαλάρτου καὶ Μεγαλομάζου. καὶ ̓Αλκμὰν δ' ὁ ποιητὴς ἑαυτὸν ἀδηφάγον εἶναι παραδίδωσιν ἐν τῷ τρίτῳ διὰ τούτων  καὶ ποκά τοι δώσω τρίποδος κύτος, ᾧ κ' ἔνι σιτί' ἀολλέ' ἀγείρῃς. ἀλλ' ἔτι νῦν γ' ἄπυρος, τάχα δὲ πλέος ἔτνεος, οἷον ὁ παμφάγος ̓Αλκμὰν ἠράσθη χλιαρὸν πεδὰ τὰς τροπάς. οὔ τι γὰρ ἠὺ τετυγμένον ἔσθει,</TextUnit>
    <TextUnit id="2455" loc="416d">ἀλλὰ τὰ κοινὰ γάρ, ὥσπερ ὁ δᾶμος,  ζατεύει.  κἀν τῷ ε' δ' ἐμφανίζει αὑτοῦ τὸ ἀδηφάγον λέγων οὕτως  ὠρας δ' ἔσηκε τρεῖς, θέρος  καὶ χεῖμα κὠπώραν τρίταν καὶ τέτρατον τὸ ἦρ, ὅκα   σάλλει μέν, ἐσθίεν δ' ἄδαν  οὐκ ἔστι.  ̓Αναξίλας δ' ὁ κωμικὸς περὶ Κτησίου τινὸς διαλεγόμενος ἐν Χρυσοχόῳ δράματί φησιν  ἤδη σχεδόν τι πάντα σοι πλὴν Κτησίου.</TextUnit>
    <TextUnit id="2456" loc="416e">δείπνου γὰρ οὗτος, ὡς λέγουσιν οἱ σοφοί,  ἀρχήν, τελευτὴν δ' οὐκ ἐπίσταται μόνος.  κἀν Πλουσίοις:   διαρραγήτω χἄτερος δειπνῶν τις εὖ, μὴ Κτησίας μόνος. β. τί γὰρ σὲ κωλύει; α. δείπνου γὰρ οὗτος, ὡς λέγουσιν οἱ σοφοί,  ἀρχήν, τελευτὴν δ' ἔμαθεν οὐδεπώποτε.  κἀν Χάρισι δὲ Κραναόν τινα συγκαταλέγει οὕτως αὐτῷ:   οὐκ ἐτὸς ἐρωτῶσίν με προσιόντες τινές:</TextUnit>
    <TextUnit id="2457" loc="416f">ὄντως Κραναὸς Κτησίου κατεσθίει ἔλαττον ἢ δειπνοῦσιν ἀμφότεροι συχνά;  Φιλέταιρος δ' ἐν ̓Αταλάντῃ:  δέῃ, τροχάζω στάδια πλείω Σωτάδου,  τὸν Ταυρέαν δὲ τοῖς πόνοις ὑπερβαλῶ τὸν Κτησίαν τε τῷ φαγεῖν ὑπερδραμῶ. ̓Ανάξιππος Κεραυνῷ:  ὁρῶ γάρ ἐκ παλαίστρας τῶν φίλων  προσιόντα μοι Δάμιππον. β. ἦ τοῦτον λέγεις</TextUnit>
    <TextUnit id="2458" loc="417a">τὸν Πτέρινον; α. αὐτόν τ' ὃν καλοῦσιν οἱ φίλοι  νυνὶ δι' ἀνδρείαν Κεραυνόν. β εἰκότως:  ἀβάτους ποιεῖν γὰρ τὰς τραπέζας οἴομαι  αὐτὸν κατασκήπτοντ' ἐπ' αὐτὰς τῇ γνάθῳ.  ἐν τούτοις ἐδήλωσεν ὁ κωμικὸς διότι καὶ τὸ δρᾶμα Κεραυνὸν ἀπ' αὐτοῦ ἐπιγέγραφε. Θεόφιλος δ' ἐν ̓Επιδαύρῳ,   ̓Ατρεστίδας τις Μαντινεὺς λοχαγὸς ἦν,  ἀνδρῶν ἁπάντων πλεῖστα δυνάμενος φαγεῖν.</TextUnit>
    <TextUnit id="2459" loc="417b">ἐν δὲ Παγκρατιαστῇ παραγαγὼν τὸν ἀθλητὴν ὡς πολλὰ ἐσθίοντά φησιν   ἑφθῶν μὲν σχεδὸν  τρεῖς μνᾶς. β. λέγ' ἄλλο. α. ῥυγχίον, κωλῆν, πόδας  τέτταρας ὑείους. β. ̔Ηράκλεις. α. βοὸς δὲ τρεῖς,  ὄρνιθ'. β. ̓́Απολλον. λέγ' ἕτερον. α. σύκων δύο  μνᾶς. β. ἐπέπιες δὲ πόσον; α. ἀκράτου δώδεκα  κοτύλας. β. ̓́Απολλον, λέγ' καὶ Σαβάζιε.  καὶ ἔθνη δὲ ὅλα εἰς πολυφαγίαν ἐκωμῳδεῖτο, ὡς τὸ Βοιωτόν. Εὔβουλος γοῦν ἐν ̓Αντιόπῃ φησί:</TextUnit>
    <TextUnit id="2460" loc="417c">πώνειν μὲν ἁμὲς καὶ φαγεῖν μάλ' ἀνδρικοὶ  καὶ καρτερεῖμεν, τοῖς δ' ̓Αθηναίοις λέγειν  καὶ μικρὰ φαγέμεν, τοὶ δὲ Θηβαῖοι μέγα.  καὶ ἐν Εὐρώπῃ:   κτίζε Βοιωτῶν πόλιν,  ἀνδρῶν ἀρίστων ἐσθίειν δι' ἡμέρας.  καὶ ἐν ̓́Ιωνι:  οὕτω σφόδρ' ἐστὶ τοὺς τρόπους Βοιώτιος  ὥστ' οὐδὲ δειπνῶν, ὡς λέγους', ἐμπίπλαται.</TextUnit>
    <TextUnit id="2461" loc="417d">ἐν δὲ Κέρκωψι:   μετὰ ταῦτα Θήβας ἦλθον, οὗ τὴν νύχθ' ὅλην τὴν θ' ἡμέραν δειπνοῦσι καὶ κοπρῶν' ἔχει  ἐπὶ ταῖς θύραις ἕκαστος, οὗ πλήρει βροτῷ  οὐκ ἔστι μεῖζον ἀγαθὸν ὡς χεζητιῶν  μακρὰν βαδίζων, πολλὰ δ' ἀσθμαίνων ἀνήρ,  δάκνων τὰ χείλη παγγέλοιός ἐστ' ἰδεῖν,  ἐν δὲ τοῖς Μυσοῖς πρὸς τὸν ̔Ηρακλέα ποιεῖ τινα τάδε λέγοντα:  σὺ μὲν τὸ Θήβης, ὡς λέγεις, πέδον λιπών,  ἀνδρῶν ἀρίστων ἐσθίειν δι' ἡμέρας</TextUnit>
    <TextUnit id="2462" loc="417e">ὅλης τραχήλους καὶ κοπρῶνας πλησίον  Δίφιλος δὲ ἐν Βοιωτίδι:   οἷος ἐσθίειν πρὸ ἡμέρας  ἀρξάμενος ἢ πάλιν πρὸς ἡμέραν.  Μνησίμαχος Βουσίριδι   εἰμὶ γὰρ Βοιώτιος  ὀλίγα μὲν λαλῶν, Β. δίκαια ταῦτα. α. πολλὰ δ':  ἐσθίων.  ̓́Αλεξις Τροφωνίῳ:  νῦν δ' ἵνα μὴ παντελῶς Βοιώτιοι</TextUnit>
    <TextUnit id="2463" loc="417f">φαίνησθ' εἶναι τοῖς διασύρειν ὑμᾶς εἰθισμένοις ὡς ἀκίνητοι ξυνέσει, ὁ βοᾶν καὶ πίνειν μόνον   καὶ δειπνεῖν ἐπιστάμενοι διὰ τέλους τὴν νύχθ' ὅλην,  γυμνοῦθ' αὑτοὺς θᾶττον ἅπαντες.  ̓Αχαιὸς δ' ἐν ̓́Αθλοις:   πότερα θεωροῖς εἴτ' ἀγωνισταῖς λέγεις;</TextUnit>
    <TextUnit id="2464" loc="418a">β, πόλλ' ἐσθίουσιν, ὡς ἐπασκούντων τρόπος. α. ποδαποὶ γάρ εἰσιν οἱ ξένοι; β. Βοιώτιοι.  ι ἐκ τούτων εἰκός ἐστι καὶ ̓Ερατοσθένη ἐν ταῖς ἐπιστολαῖς Πρεπέλαον φῆσαι ἐρωτηθέντα τί αὐτῷ δοκοῦσιν εἶναι Βοιωτοὶ εἰπεῖν “τί γὰρ ἄλλο ἢ τοιαῦτα ἐλάλουν, οἷα ἂν καὶ τὰ ἀγγεῖα φωνὴν λαβόντα, ὁπόσον ἕκαστος χωρεῖ ;” Πολύβιος δ' ὁ Μεγαλοπολίτης ἐν τῇ εἰκοστῇ τῶν ἱστοριῶν φησιν</TextUnit>
    <TextUnit id="2465" loc="418b">ὡς Βοιωτοὶ μεγίστην δόξαν λαβόντες κατὰ τὰ Λευκτρικὰ κατὰ μικρὸν ἀνέπεσον ταῖς ψυχαῖς καὶ ὁρμήσαντες ἐπ' εὐωχίας καὶ μέθας διέθεντο καὶ κοινωνεῖα τοῖς φίλοις. πολλοὶ δὲ καὶ τῶν ἐχόντων γενεὰς ἀπεμέριζον τοῖς συσσιτίοις τὸ πλέον μέρος τῆς οὐσίας, ὥστε πολλοὺς εἶναι Βοιωτῶν οἷς ὑπῆρχε δεῖπνα τοῦ μηνὸς πλείω τῶν εἰς τὸν μῆνα διατεταγμένων ἡμερῶν. διόπερ Μεγαρεῖς μισήσαντες αὐτῶν τὴν τοιαύτην κατάστασιν ἀπένευσαν εἰς τοὺς ̓Αχαιούς.  καὶ Φαρσάλιοι δὲ κωμῳδοῦνται ὡς πολυφάγοι. Μνησίμαχος γοῦν ἐν Φιλίππῳ φησί:   τῶν Φαρσαλίων</TextUnit>
    <TextUnit id="2466" loc="418c">ἥκει τις ἵνα καὶ τὰς τραπέζας καταφάγῃ; β. οὐδεὶς πάρεστιν. α. εὖ γε δρῶντες. ἆρά που  ὀπτὴν κατεσθίουσι πόλιν ̓Αχαικήν;  ὅτι δὲ καὶ πάντες Θετταλοὶ ὡς πολυφάγοι διεβάλλοντο Κράτης φησὶν ἐν Λαμίᾳ:  ἔπη τριπήχη Θετταλικῶς τετμημένα.  τοῦτο δ' εἶπεν ὡς τῶν Θετταλῶν μεγάλα κρέα τεμνόντων. φιλέταιρος δ' ἐν Λαμπαδηφόροις:   καὶ χειροβαρὲς σαρκὸς ὑείας Θετταλότμητον κρέας.  ἔλεγον δὲ καὶ Θετταλικὴν ἔνθεσιν τὴν μεγάλην. ̔́Ερμιππος Μοίραις:</TextUnit>
    <TextUnit id="2467" loc="418d">ὁ Ζεὺς δὲ τούτων οὐδὲν ἐνθυμούμενος  μύων ξυνέπλαττε Θετταλικὴν τιν' ἔνθεσιν.  ταῦτα δὲ καπανικὰ εἴρηκεν ̓Αριστοφάνης ἐν Ταγηνισταῖς:  τί πρὸς τὰ Λυδῶν δεῖπνα καὶ τὰ Θετταλῶν;  β. τὰ Θετταλικὰ μὲν πολὺ καπανικώτερα;  οἷον τὰ ἁμαξιαῖα: Θετταλοὶ γὰρ τὰς ἀπήνας καπάνας ἔλεγον. Ξέναρχος Σκύθαις:</TextUnit>
    <TextUnit id="2468" loc="418e">ἑπτὰ δὲ καπάνας ἔτρεφον εἰς ̓Ολύμπια.  β. τί λέγεις; καπάνας; πῶς; Α. καπάνας Θετταλοὶ  πάντες καλοῦσι τὰς ἀπήνας. β. μανθάνω.     Αἰγυπτίους δὲ ̔Εκαταῖος ἀρτοφάγους φησὶν  εἶναι κυλλήστιας ἐσθίοντας, τὰς δὲ κριθὰς εἰς ποτὸν καταλέοντας. διὰ ταῦτα καὶ ̓́Αλεξῖνος ἐν τῷ περὶ αὐταρκείας ἔφη μετρίᾳ τροφῇ κεχρῆσθαι τὸν Βόκχοριν καὶ τὸν πατέρα αὐτοῦ Νεόχαβιν. καὶ Πυθαγόρας δ' ὁ Σάμιος μετρίᾳ τροφῇ ἐχρῆτο, ὡς ἱστορεῖ Λύκων ὁ ̓Ιασεὺς ἐν τῷ περὶ Πυθαγορείου</TextUnit>
    <TextUnit id="2469" loc="418f">βίου. οὐκ ἀπείχετο δὲ ἐμψύχων, ὡς ̓Αριστόξενος εἴρηκεν. ̓Απολλόδωρος δὲ ὁ ἀριθμητικὸς καὶ θῦσαί φησιν αὐτὸν ἑκατόμβην ἐπὶ τῷ εὑρηκέναι ὅτι τριγώνου ὀρθογωνίου ἡ τὴν ὀρθὴν γωνίαν: ὑποτείνουσα τείνουσα ἴσον δύναται ταῖς περιεχούσαις:   ἡνίκα Πυθαγόρης τὸ περικλεὲς εὕρετο γράμμα,  κλεινὸς ἐφ': ᾧ κλεινὴν ἤγαγε βουθυσίην.</TextUnit>
    <TextUnit id="2470" loc="419a">ἦν δὲ καὶ ὀλιγοπότης ὁ Πυθαγόρας καὶ εὐτελέστατα διεβίου, ὡς καὶ πολλάκις μέλιτι μόνῳ ἀρκεῖσθαι. τὰ παραπλήσια δ' ἱστορεῖται καὶ περὶ ̓Αριστείδου καὶ ̓Επαμεινώνδου καὶ Φωκίωνος καὶ Φορμίωνος τῶν στρατηγῶν. Μάνιος δὲ Κούριος ὁ ̔Ρωμαίων στρατηγὸς ἐπὶ γογγυλίσι διεβίω πάντα τὸν χρόνον καὶ Σαβίνων αὐτῷ πολὺ χρυσίον προσπεμπόντων οὐκ ἔφη δεῖσθαι χρυσίου, ἕως ἂν τοιαῦτα δειπνῇ. ἱστορεῖ δὲ ταῦτα Μεγακλῆς ἐν τῷ περὶ ἐνδόξων ἀνδρῶν.  τῶν δείπνων δὲ πολλοὶ τὰ μέτρια ἀσπάζονται,</TextUnit>
    <TextUnit id="2471" loc="419b">ὡς ̓́Αλεξις ἐνΦιλούσᾐ παραδίδωσιν:   ἀλλ' ἔγωγέ τοι τὰ δέοντ' ἔχων  τὰ περιττὰ μισῶ: τοῖς ὑπερβάλλουσι γὰρ  τέρψις μὲν οὐκ ἔνεστι, πολυτέλεια δέ.  Ψευδομένῳ:  τὰ περιττὰ μισῶ. τοῖς ὑπερβάλλουσι γὰρ  δαπάνη πρόσεστιν, ἡδονὴ δ' οὐδ' ἡτισοῦν.̓ ἐν δὲ Συντρόφοις:  ὡς ἡδὺ πᾶν τὸ μέτριον οὔθ' ὑπεργέμων</TextUnit>
    <TextUnit id="2472" loc="419c">ἀπέρχομαι νῦν οὔτε κενός, ἀλλ' ἡδέως  ἔχων ἐμαυτοῦ. Μνησίθεος γάρ φησι δεῖν  φεύγειν ἁπάντων τὰς ὑπερβολὰς ἀεί.  ̓Αρίστων δ' ὁ φιλόσοφος ἐν ̓Ερωτικῶν ̔Ομοίων δευτέρῳ Πολέμωνά φησι τὸν ̓Ακαδημαικὸν παραινεῖν τοῖς ἐπὶ δεῖπνον πορευομένοις φροντίζειν ὅπως ἡδὺν τὸν πότον ποιῶνται μὴ μόνον εἰς τὸ παρόν, ἀλλὰ καὶ εἰς τὴν αὔριον. Τιμόθεος δ' ὁ Κόνωνος ἐκ τῶν πολυτελῶν καὶ στρατηγικῶν δείπνων παραληφθεὶς</TextUnit>
    <TextUnit id="2473" loc="419d">ὑπὸ Πλάτωνος εἰς τὸ ἐν ̓Ακαδημείᾳ συμπόσιον καὶ ἑστιαθεὶς ἀφελῶς καὶ μουσικῶς ἔφη ὡς οἱ παρὰ Πλάτωνι δειπνοῦντες καὶ τῇ ὑστεραίᾳ καλῶς γίνονται, ὁ δ' ̔Ηγήσανδρος ἐν τοῖς ὑπομνήμασιν ἔφη ὡς καὶ τῇ ὑστεραίᾳ ὁ Τιμόθεος ἀπαντήσας τῷ Πλάτωνι εἶπεν “ ὑμεῖς, ὦ Πλάτων, εὖ δειπνεῖτε μᾶλλον εἰς τὴν ὑστεραίαν ἢ τὴν παροῦσαν ἡμέραν.” Πύρρων δ' ὁ ̓Ηλεῖος τῶν γνωρίμων τινὸς αὐτὸν ὑποδεξαμένου πολυτελῶς μέν, φορτικῶς δέ, ὡς ὁ αὐτὸς ἱστορεῖ,</TextUnit>
    <TextUnit id="2474" loc="419e">“ εἰς τὸ λοιπόν,” εἶπεν, “ οὐχ ἥξω πρὸς σέ, ἐν οὕτως  ὑποδέχῃ, ἵνα μήτε ἐγὼ σὲ ἀηδῶς ὁρῶ καταδαπανώμενον οὐκ ἀναγκαίως μήτε σὺ θλιβόμενος κακοπαθῇς. μᾶλλον γὰρ ἡμᾶς τῇ μεθ' ἑαυτῶν συνουσίᾳ προσῆκόν ἐστιν εὐαρεστεῖν ἢ τῷ πλήθει τῶν παρατιθεμένων, ὧν οἱ διακονοῦντες τὰ πλεῖστα δαπανῶσιν.”  ̓Αντίγονος δ' ὁ Καρύστιος ἐν τῷ Μενεδήμου βίῳ τὴν διάταξιν διηγούμενος τοῦ παρὰ τῷ φιλοσόφῳ συμποσίου φησὶν ὅτι ἠρίστα μὲν δεύτερος ἢ τρίτος καθ' αὑτὸν κἆτ' ἔδει καὶ τοὺς λοιποὺς παρεῖναι δεδειπνηκότας.</TextUnit>
    <TextUnit id="2475" loc="419f">ἦν γὰρ τὸ τοῦ Μενεδήμου τοιοῦτον ἄριστον, μετὰ δὲ ταῦτα εἰσεκάλουν τοὺς παραγινομένους: ὧν, ὡς ἔοικεν, ὅτε προτερήσειαν ἔνιοι τῆς ὥρας, ἀνακάμπτοντες παρὰ τὰς θύρας ἀνεπυνθάνοντο τῶν ἐξιόντων παίδων τί τὸ παρακείμενον εἴη καὶ πῶς ἔχοι τῆς τοῦ χρόνου συμμετρίας τὸ ἄριστον. ὅτε μὲν οὖν ἀκούσειαν λάχανον ἢ τάριχος, ἀνεχώρουν, ὅτε δ' ὅτι κρεᾴδιον, εἰσῄεσαν εἰς τὸν ἐπὶ</TextUnit>
    <TextUnit id="2476" loc="420a">τοῦτο παρεσκευασμένον οἶκον. ἦν δὲ τοῦ μὲν θέρους ἡτοιμασμένη ψίαθος ἐφ' ἑκάστης κλίνης, τοῦ δὲ χειμῶνος κώδιον προσκεφάλαιον δ' αὐτὸν φέρειν ἕκαστον ἔδει. τὸ δὲ περιαγόμενον ποτήριον οὐ μεῖζον ἦν κοτυλιαίου, τράγημα δὲ θέρμος μὲν ἢ κύαμος συνεχῶς, ποτὲ δὲ καὶ τῶν ὡρίων εἰσεφέρετό τι, τοῦ μὲν θέρους ἄπιος ἢ ῥόα, τοῦ δ' ἔαρος ὦχροι, κατὰ δὲ τὴν χειμερινὴν ὥραν  ἰσχάδες. μαρτυρεῖ δὲ καὶ περὶ τούτων Λυκόφρων ὁ Χαλκιδεὺς γράψας σατύρους Μενέδημον, ἐν οἷς φησιν ὁ Σιληνὸς πρὸς τοὺς σατύρους:</TextUnit>
    <TextUnit id="2477" loc="420b">παῖδες κρατίστου Πανὸς ἐξωλέστατοι,  ἐγὼ μὲν ὑμῖν, ὡς ὁρᾶτε, στρηνιῶ  δεῖπνον γὰρ οὔτ' ἐν Καρίᾳ, μὰ τοὺς θεούς, οὔτ' ἐν ̔Ρόδῳ τοιοῦτον οὔτ' ἐν Λυδίᾳ  κατέχω δεδειπνηκώς. ̓́Απολλον, ὡς καλόν.  καὶ προελθών:   ἀλλὰ κυλίκιον  ὑδαρὲς ὁ παῖς περιῆγε τοῦ πεντωβόλου,  ἀτρέμα παρεξεστηκός: ὅ τ' ἀλιτήριος  καὶ δημόκοινος ἐπεχόρευε δαψιλὴς θέρμος, πενήτων καὶ τρικλίνου συμπότης.</TextUnit>
    <TextUnit id="2478" loc="420c">ἑξῆς δέ φησιν ὅτι ζητήσεις ἦσαν παρὰ πότον   τράγημα γὰρ ὁ σωφρονιστὴς πᾶσιν ἐν μέσῳ λόγος.  ἱστορεῖται δὲ καὶ ὅτι πολλάκις συνόντας αὐτοὺς ἐπὶ πλεῖον “ὁ ὄρνις κατελάμβανε τὴν ἕω καλῶν, τοῖσι δὲ οὐδέπω κόρος.”  ̓Αρκεσίλαος δ' ἑστιῶν τινας, καὶ ἐλλιπόντων τῶν ἄρτων νεύσαντος τοῦ παιδὸς ὡς οὐκ ἔτ' εἰσίν, ἀνακαγχάσας καὶ τὼ χεῖρε συγκροτήσας “οἷόν τι,” ἔφη, “τὸ συμπόσιόν ἐστιν ἡμῶν, ἄνδρες φίλοι: ἄρτους ἐπιλελήσμεθ' ἀρκοῦντας πρίασθαι. τρέχε</TextUnit>
    <TextUnit id="2479" loc="420d">δή, παῖ.” καὶ τοῦτ' ἔλεγεν αὐτὸς γελῶν καὶ τῶν παρόντων δ' ἅθρους ἐξεχύθη γέλως καὶ διαγωγὴ  πλείων ἐνέπεσεν καὶ διατριβή, ὥστε ἥδυσμα γενέσθαι τῷ συμποσίῳ τὴν τῶν ἄρτων ἔνδειαν. ἄλλοτε δὲ ὁ ̓Αρκεσίλαος ̓Απελλῇ τῷ γνωρίμῳ προστάξας καθυλίσαι τὸν οἶνον, ἐπειδὴ διὰ τὴν ἀπειρίαν ἐκεῖνος τὰ μὲν ἐτάραττεν, τὰ δ' ἐξέχει, καὶ πολὺ θολώτερος ἐφαίνετο ὁ οἶνος, ὑπομειδιάσας ἔφη: “ ἐγὼ δὲ καθυλίσαι προσέταξα ἀνθρώπῳ μηδὲν ἑωρακότι ἀγαθὸν ὥσπερ οὐδ' ἐγώ. ἀνάστηθι οὖν σύ, ̓Αρίδεικες- σὺ δὲ ἀπελθὼν τὰ</TextUnit>
    <TextUnit id="2480" loc="420e">ἑκτὰ τρύπα.” ταῦτα δ' οὕτως εὔφραινε καὶ ἐξιλάρου τοὺς παρόντας ὡς εὐθυμίας πληροῦσθαι. οἱ δὲ νῦν συνάγοντες ἐπὶ τὰ δεῖπνα καὶ μάλιστα οἱ ἀπὸ τῆς καλῆς ̓Αλεξανδρείας βοῶσι, κεκράγασι, βλασφημοῦσι τὸν οἰνοχόον, τὸν διάκονον, τὸν μάγειρον κλαίουσι δ' οἱ παῖδες τυπτόμενοι κονδύλοις ἄλλος ἄλλοθεν, καὶ οὐχ οἷον οἱ κεκλημένοι μετὰ πάσης ἀηδίας δειπνοῦσιν, ἀλλὰ κἂν</TextUnit>
    <TextUnit id="2481" loc="420f">τύχῃ θυσία τις οὖσα, παρακαλυψάμενος ὁ θεὸς οἰχήσεται καταλιπὼν οὐ μόνον τὸν οἶκον, ἀλλὰ καὶ τὴν πόλιν ἅπασαν, γελοῖον γάρ ἐστιν αὐτὸν τὸν εὐφημίαν κηρύξαντα καταρᾶσθαι τῇ γυναικὶ καὶ τοῖς τέκνοις, καὶ τοῖς δειπνοῦσι δ' ἂν εἴποι ὁ τοιοῦτος:   νῦν δ' ἔρχεσθ' ἐπὶ δεῖπνον, ἵνα ξυνάγωμεν ̓́Αρηα.  τῷ γὰρ τοιούτῳ ὁ οἶκος  ὁμοῦ μὲν θυμιαμάτων γέμει,</TextUnit>
    <TextUnit id="2482" loc="421a">ὁμοῦ δὲ παιάνων τε καὶ στεναγμάτων.  τούτων λεχθέντων ἔφη τις τῶν παρόντων:   παραιτητέον εἰς ταῦτ' ἀποβλέποντάς ἐστι τὸ γαστρίζεσθαι. ' δεῖπνον γὰρ ἀτελὲς οὐ ποιεῖ παροινίαν, ὡς ̓́Αμφις φησὶν ἐν Πανί, οὐδὲ ὕβρεις καὶ προπηλακισμούς, ὡς ̓́Αλεξις ἐν ̓Οδυσσεῖ ὑφαίνοντι μαρτυρεῖ διὰ τούτων  φιλεῖ γὰρ ἡ μακρὰ συνουσία καὶ τὰ συμπόσια τὰ πολλὰ καὶ καθ' ἡμέραν ποιεῖν σκῶψιν , ἡ σκῶψις δὲ λυπεῖ πλεῖον ἢ τέρπει πολύ.</TextUnit>
    <TextUnit id="2483" loc="421b">τοῦ κακῶς λέγειν γὰρ ἀρχὴ γίνετ' ἂν δ' εἴπῃς ἅπαξ,  εὐθὺς ἀντήκουσας ἤδη λοιδορεῖσθαι λείπεται,  εἶτα τύπτεσθαι δέδεικται καὶ παροινεῖν. β. ταῦτα γὰρ  κατὰ φύσιν πέφυκεν οὕτως : καὶ τί μάντεως ἔδει;   καὶ Μνησίμαχος δὲ ἐν Φιλίππῳ διὰ τὸν ὑπερβάλλοντα κόρον ἐν τοῖς δείπνοις παράγει τι συμπόσιον πολέμου παρασκευὴν ἐπαγγελλόμενον καὶ ἀληθῶς κατὰ τὸν χαριέστατον Ξενοφῶντα πολέμου</TextUnit>
    <TextUnit id="2484" loc="421c">ἐργαστήριον. λέγει δ' οὕτως:   ἆρ' οἶσθα σὺ  ὁτιὴ πρὸς ἄνδρας ἐστί σοι μαχητέον οἳ τὰ ξίφη δειπνοῦμεν ἠκονημένα, ὁ ὄψον δὲ δᾷδας ἡμμένας καταπίνομεν; ἐντεῦθεν εὐθὺς ἐπιφέρει τραγήματα  ἡμῖν ὁ παῖς μετὰ δεῖπνον ἀκίδας Κρητικάς, ὥσπερ ἐρεβίνθους, δορατίων τε λείψανα   κατεαγότ', ἀσπίδας δὲ προσκεφάλαια καὶ καὶ θώρακας ἔχομεν, πρὸς ποδῶν δὲ σφενδόνας  τόξα, καταπέλταισι δ' ἐστεφανώμεθα.</TextUnit>
    <TextUnit id="2485" loc="421d">καὶ ὁ Κολοφώνιος δὲ Φοῖνιξ φησὶν   Νίνου κάδοι μάχαιρα καὶ κύλιξ αἰχμή,  κόμη δὲ τόξα, δήιοι δὲ κρητῆρες, ἵπποι δὲ ἄκρητος κἀλαλὴ ' μύρον χεῖτε. ' ἐν δὲ τῷ Παρασίτῳ ̓́Αλεξις περὶ πολυφάγου τινὸς διαλεγόμενός φησι:   καλοῦσι δ' αὐτὸν πάντες οἱ νεώτεροι  παράσιτον ὑποκόρισμα: τῷ δ' οὐδὲν μέλει.  δειπνεῖ δ' ἄφωνος Τήλεφος, νεύων μόνον πρὸς τοὺς ἐπερωτῶντάς τι, ὥστε πολλάκις</TextUnit>
    <TextUnit id="2486" loc="421e">αὐτὸν ὁ κεκληκὼς τὰ Σαμοθρᾴκι' εὔχεται  λῆξαι πνέοντα καὶ γαληνίσαι ποτέ.  χειμὼν ὁ μειρακίσκος ἐστὶ τοῖς φίλοις.  Δίφιλος δ' ἐν ̔Ηρακλεῖ περί τινος τῶν ὁμοίων διαλεγόμενος διέξεισιν   ἐμὲ μὲν οὐχ ὁρᾷς πεπωκότα ἤδη τ' ἀκροθώρακ' ὄντα καὶ θυμούμενον,  τονδὶ δὲ ναστὸν ̓Αστερίωνος μείζονα ἤδη σχεδὸν δωδέκατον ἠριστηκότα;  διὸ καλῶς ἔλεγεν ὁ Βορυσθενίτης Βίων οὐ δεῖν ἀπὸ</TextUnit>
    <TextUnit id="2487" loc="421f">τῆς τραπέζης τὰς ἡδονὰς πορίζεσθαι, ἀλλ' ἀπὸ τοῦ φρονεῖν. ὁ δ' Εὐριπίδης φησί  φαύλῃ διαίτῃ προσβαλὼν ἥσθη στόμα,  ὡς τῆς ἀπὸ τῶν προσφορῶν τέρψεως περὶ τὸ στόμα μᾶλλον γινομένης. Αἰσχύλος τ' ἐν Φινεῖ:   καὶ ψευδόδειπνα πολλὰ μαργώσης γνάθου ἐρρυσίαζον στόματος ἐν πρώτῃ χαρᾷ. ἐν Σθενεβοίᾳ δ' ὁ Εὐριπίδης περὶ εὐτελείας λέγων:   βίος δὲ πορφυρέως θαλάσσιος,</TextUnit>
    <TextUnit id="2488" loc="422a">οὐκ εὐτράπεζος, ἀλλ' ἐπάκτιοι φάτναι. ὑγρὰ δὲ μήτηρ, οὐ πεδοστιβὴς τροφὸς  θάλασσα: τήνδ' ἀροῦμεν, ἐκ ταύτης βίος  βρόχοισι καὶ πέδαισιν οἴκαδ' ἔρχεται.   μέγα γὰρ ἀνθρώποις κακὸν ἡ γαστήρ, περὶ ἧς φησιν ̓́Αλεξις ἐν Συναποθνῄσκουσι:   μάθοις τ' ἂν οἷον ἀνθρώποις κακὸν  ἐστιν ἡ γαστήρ, διδάσκει δ' οἷ' ἀναγκάζει θ' ὅσα. εἴ τις ἀφέλοι τοῦτ' ἀφ' ἡμῶν τὸ μέρος ἀπὸ τοῦ  σώματος,</TextUnit>
    <TextUnit id="2489" loc="422b">οὔτ' ἂν ἀδικοῖτ' οὐδὲν οὐδεὶς οὔτ' ὑβρίζοι τἂν ἑκών.  νῦν δὲ διὰ ταύτην ἅπαντα γίνεται τὰ δυσχερῆ.  Δίφιλος δ' ἐν Παρασίτῳ:  εὖ γ' ὁ κατάχρυσος εἶπε πόλλ' Εὐριπίδης, νικᾷ δὲ ' χρεία μ' ἡ ταλαίπωρός τέ μου γαστήρ. ταλαιπωρότερον οὐδέν ἐστι γὰρ  τῆς γαστρός: ι εἰς ἣν πρῶτον ἐμβαλεῖς ὅς' ἂν  οὐχ ἕτερον εἰς ἀγγεῖον. ἐν πήρᾳ φέροις</TextUnit>
    <TextUnit id="2490" loc="422c">ἄρτους ἄν, ἀλλ' οὐ ζωμόν, ἢ διαφθερεῖς.  εἰς σπυρίδα μάζας ἐμβαλεῖς, ἀλλ' οὐ φακῆν  οἰνάριον εἰς λάγυνον, ἀλλ' οὐ κάραβον.  εἰς τὴν θεοῖς ἐχθρὰν δὲ ταύτην εἰσφόρει  ἀπανθ' Σ322 ἑαυτοῖς μηδὲν ὁμολογούμενα. κου' προστίθημι τἄλλα, διότι πανταχοῦ  διὰ τὴν τάλαιναν πάντα ταῦτα γίνεται.  καὶ Κράτης δ' ὁ κυνικός, ὥς φησι Σωσικράτης ἐν ταῖς Διαδοχαῖς, ἐπερράπισε Δημήτριον τὸν Φαληρέα</TextUnit>
    <TextUnit id="2491" loc="422d">σὺν τῇ πήρᾳ τῶν ἄρτων καὶ λάγυνον πέμψαντα οἴνου: ' εἴθε γάρ ἔφη, ' τὰς κρήνας καὶ ἄρτους ἦν φέρειν.' Στίλπων δ' οὐ κατεπλάγη τὴν ἐγκράτειαν καταφαγὼν σκόροδα καὶ κατακοιμηθεὶς ἐν τῷ τῆς Μητρὸς τῶν θεῶν ἱερῷ: ἀπείρητο δὲ τῷ τούτων τι φαγόντι μηδὲ εἰσιέναι. ἐπιστάσης δὲ αὐτῷ τῆς θεοῦ κατὰ τοὺς ὕπνους καὶ εἰπούσης ὅτι φιλόσοφος ὤν, ὦ Στίλπων, παραβαίνεις τὰ νόμιμα;' καὶ τὸν δοκεῖν ἀποκρίνασθαι κατὰ τοὺς ὕπνους: ι 'σὺ δέ μοι πάρεχε ἐσθίειν καὶ σκορόδοις οὐ χρήσομαι.</TextUnit>
    <TextUnit id="2492" loc="422e">ἐπὶ τούτοις ὁ Οὐλπιανὸς ἔφη:  ἐπεὶ δεδείπναμεν εἴρηκε δὲ οὕτως ̓́Αλεξις ἐν Κουρίδι 'ἐπεὶ πάλαι δεδείπναμεν Εὔβουλος Προκρίδι: ἡμεῖς δ' οὐδέπω δεδείπναμεν καὶ πάλιν ὃν χρὴ δεδειπνάναι πάλαι καὶ ̓Αντιφάνης ἐν Λεωνίδῃ :   ἀλλὰ πρὶν δεδειπνάναι ἡμᾶς παρέσται,  καὶ ̓Αριστοφάνης ἐν Προαγῶνι:    ὥρα βαδίζειν μοὐστὶν ἐπὶ τὸν δεσπότην  ἤδη γὰρ αὐτοὺς οἴομαι δεδειπνάναι,  καὶ ἐν Δαναίσιν</TextUnit>
    <TextUnit id="2493" loc="422f">ἤδη παροινεῖς ἐς ἐμὲ πρὶν δεδειπνάναι,  καὶ Πλάτων Σοφισταῖς καὶ ̓Επικράτης ὁ ̓Αμβρακιώτης—μέσης δ' ἐστὶ κωμῳδίας ποιητής—ἐν ̓Αμαζόσιν   δεδειπνάναι γὰρ ἅνδρες εὐκαίρως πάνυ δοκοῦσί μοι.  καὶ ἠρίσταμεν δ' εἴρηκεν ̓Αριστοφάνης ἐν Ταγηνισταῖς:   ὑποπεπώκαμεν γάρ, ὁ ὦνδρες, καὶ καλῶς ἠρίσταμεν,</TextUnit>
    <TextUnit id="2494" loc="423a">καὶ ̔́Ερμιππος ἐν Στρατιώταις: ἠριστάναι τουτί Θεόπομπος Καλλαίσχρῳ:   ἠρίσταμεν δεῖ γὰρ συνάπτειν τὸν λόγον.  καταριστᾶν δὲ εἴρηκεν ἐν τῷ Πολιτικῷ ̓Αντιφῶν οὕτως: 'ὅτε δή τις πράγματα τὰ ἑαυτοῦ ἢ τὰ τῶν φίλων κατηρίστηκεν παραδεδειπνημένος δ' εἴρηκεν ̓́Αμφις ἐν Πλάνῳ οὕτως : 'παραδεδειπνημένος, παῖδες, πάλαι.,  τοῖς οὖν θεοῖς κατὰ τὸν Πλάτωνα,</TextUnit>
    <TextUnit id="2495" loc="423b">ὡς ἐν Φιλήβῳ φησίν, 'εὐχόμενοι κεραννύωμεν, εἴτε Διόνυσος εἴθ' ̔́Ηφαιστος εἴθ' ὅστις θεῶν ταύτην τὴν τιμὴν εἴληχε τῆς συγκράσεως.  καθάπερ γὰρ ἡμῖν οἰνοχόοις τισὶν παρεστᾶσιν κρῆναι, καὶ μέλιτος μὲν ἂν ἀπεικάζοι τις τὴν τῆς ἡδονῆς, τὴν δὲ τῆς φρονήσεως νηφαντικὴν καὶ ἄοινον αὐστηροῦ τινος καὶ ὑγιεινοῦ ὕδατος: ἃς προθυμητέον ὡς κάλλιστα συμμιγνύναι.' ὥρα οὖν πίνειν ἡμῖν ἐστι, καὶ τῶν παίδων τις ἐκ τοῦ κυλικείου τῶν ποτηρίων παραφερέτω: ὁρῶ γὰρ πλῆθος καλῶν</TextUnit>
    <TextUnit id="2496" loc="423c">καὶ ποικίλων ἐκπωμάτων.  δοθέντος οὖν ποτηρίου μεγάλου ἔφη:   ἀλλ' ἀκρατέστερόν μοι, ὦ παῖ, τῷ κυάθῳ πληρῶν ἔγχει εἰς τὴν κύλικα, μὴ κατὰ τὸν κωμῳδιοποιὸν ̓Αντιφάνην, ὃς ἐν Διδύμοις φησί:  τὸ ποτήριόν μοι τὸ μέγα προσφέρει λαβών.  ἐνεχεάμην ἄκρατον 'ἔγχει, παιδίον,  κυάθους θεῶν τε καὶ θεαινῶν μυρίους : ἔπειτ' ἐπὶ τούτοις πᾶσι τῆς σεμνῆς θεᾶς καὶ τοῦ γλυκυτάτου βασιλέως διμοιρίαν  ἐμοὶ οὖν, ὦ παῖ, ' ζωρότερον κέραιρε:' οὔπω γὰρ</TextUnit>
    <TextUnit id="2497" loc="423d">λέγομεν περὶ ἀριθμοῦ κυάθων. δείξω δὲ ὅτι καὶ ὁ κύαθος εἴρηται καὶ τὸ ἀκρατέστερον, καὶ περὶ οἰνοχόων,  πρότερον δέ μοι λελέξεται περὶ τοῦ ζωρότερον. ̓Αντιφάνης Μελανίωνι:   τοῦτον ἐγὼ κρίνω μετανιπτρίδα τῆς ̔Υγιείας  πίνειν ζωροτέρῳ χρώμενον οἰνοχόῳ,  ἐν δὲ Λάμπωνι:  ὁ δεῖν' ̓Ιᾶπυξ, κέρασον εὐζωρέστερον.  ̓́Εφιππος ̓Εφήβοις:    φιάλην ἑκατέρᾳ</TextUnit>
    <TextUnit id="2498" loc="423e">ἔδωκε κεράσας ζωρότερον ̔Ομηρικῶς.  τινὲς δὲ καὶ τὸ παρ' ̔Ομήρῳ 'ζωρότερον δὲ κέραιρε οὐκ ἄκρατον σημαίνειν φασίν, ἀλλὰ θερμόν, ἀπὸ τοῦ ζωτικοῦ καὶ τῆς ζέσεως; ἑταίρων γὰρ παρόντων νέον ἐξ ὑπαρχῆς κεράννυσθαι κρατῆρα οὐκ ἄτοπον, ἄλλοι δὲ τὸ εὔκρατον, ὥσπερ τὸ δεξιτερὸν ἀντὶ τοῦ δεξιοῦ. τινὲς δέ, ἐπεὶ οἱ ἐνιαυτοὶ ὧροι λέγονται καὶ τὸ ζα ὅτι μέγεθος ἢ πλῆθος σημαίνει, ζωρὸν τὸν πολυέτη λέγεσθαι. Δίφιλος δ' ἐν Παιδερασταῖς φησιν</TextUnit>
    <TextUnit id="2499" loc="423f">ἔγχεον σὺ δὴ πιεῖν. β. εὐζωρότερόν γε νὴ Δί', ὦ παῖ, δὸς: τὸ γὰρ  ὑδαρὲς ἅπαν τοῦτ' ἐστι τῇ ψυχῇ κακόν.  Θεόφραστος δ' ἐν τῷ περὶ μέθης ζωρότερόν φησιν εἶναι τὸ κεκραμένον, παρατιθέμενος ̓Εμπεδοκλέους τάδε:</TextUnit>
    <TextUnit id="2500" loc="424a">αἶψα δὲ θνητὰ φύοντο, τὰ πρὶν μάθον ἀθάνατ' εἶναι, ζωρά τε τὰ πρὶν ἄκρητα, διαλλάσσοντα κελεύθους.  κύαθον δ' ἐπὶ τοῦ ἀντλητῆρος Πλάτων εἴρηκεν ἐν Φάωνι οὕτως:  τῷ στόματι τὸν κύαθονὧδ' εἰληφότες.  καὶ ἐν Πρέσβεσι;  κυάθους ὅσους ἐκλεπτέτην ἑκάστοτε.</TextUnit>
    <TextUnit id="2501" loc="424b">̓́Αρχιππος ̓Ιχθύσι:   κύαθον ἐπριάμην παρὰ Δαισίου.  τοιοῦτόν ἐστιν καὶ τὸ ἐν Εἰρήνῃ ̓Αριστοφάνους:   ὑπωπιασμέναι ἁπαξάπασαι καὶ κυάθους προσκείμεναι:: τὰ γὰρ ὑπώπια τοῖς κυάθοις περιθλώμενα ἀμαυροῦται. μνημονεύει τοῦ κυάθου καὶ Ξενοφῶν ἐν πρώτῳ Παιδείας καὶ Κρατῖνος, ἔτι δ' ̓Αριστοφάνης πολλαχοῦ καὶ Εὔβουλος ἐν ̓Ορθάννῃ. Φερεκράτης δ' ἐν Λήροις 'ἀργυροῦν κύαθον ὠνόμασε. Τίμων δ' ἐν δευτέρῳ Σίλλων ἀρυσαίνας κέκληκε τοὺς κυάθους φάσκων οὑτωσί: 'ἀπληστοίνους τ'</TextUnit>
    <TextUnit id="2502" loc="424c">ἀρυσαίνας ἀπὸ τοῦ ἀρύσασθαι ὀνομάσας. καλοῦνται δὲ καὶ ἀρυστῆρες καὶ ἀρύστιχοι. Σιμωνίδης:   ἔδωκεν οὐδεὶς οὐδ' ἀρυστῆρα τρυγός.  ̓Αριστοφάνης δ' ἐν Σφηξὶν   ἐγὼ γὰρ εἶχον τούσδε τοὺς ἀρυστίχους.  Φρύνιχος Ποαστρίαις: 'κύλικ' ἀρύστιχον.' ἔνθεν καὶ ἡ ἀρύταινα. ἔλεγον δὲ καὶ ἔφηβον τὸ τοιοῦτον σκεῦος, ὡς Ζηνοφάνης ἐν τῷ Συγγενικῷ. Πολύβιος</TextUnit>
    <TextUnit id="2503" loc="424d">δ' ἐν τῇ ἐνάτῃ τῶν ἱστοριῶν καὶ ποταμόν τινα ἀναγράφει Κύαθον καλούμενον περὶ ̓Αρσινόην πόλιν Αἰτωλίας, τῷ δὲ ἀκρατέστερον ̔Υπερείδης κέχρηται ἐν τῷ κατὰ Δημοσθένους γράφων οὕτως:  'εἰ μέν τις ἀκρατέστερον ἔπιεν, ἐλύπει σέ τούτῳ ὅμοιόν ἐστι τὸ ' ἀνιηρέστερον καὶ τὸ ἐν ̔Ηλιάσιν Αἰσχύλου 'ἀφθονέστερον λίβα καὶ ̓Επίχαρμος δὲ ἐν Πύρρᾳ εὐωνέστερον ἔφη. καὶ ἐν τῷ κατὰ Δημάδου δὲ ὁ ̔Υπερείδης εἴρηκε ' ῥᾳδιεστέραν τὴν πόλιν τῷ δὲ κεραννύειν κέχρηται Πλάτων μὲν ἐν Φιλήβῳ: 'τοῖς δὴ θεοῖς, ὦ Πρώταρχε, εὐχόμενοι</TextUnit>
    <TextUnit id="2504" loc="424e">κεραννύωμεν καὶ ̓Αλκαῖος ἐν ̔Ιερῷ γάμῳ 'κεραννύουσιν ἀφανίζουσὶ τε ̔Υπερείδης ΔηλιακῷΣ32 ̔ καὶ τὸν κρατῆρα τὸν παιώνιον κοινῇ οἱ ̔́Ελληνες κεραννύουσιν ` ᾠνοχόουν τε παρὰ τοῖς ἀρχαίοις οἱ εὐγενέστατοι παῖδες, ὡς ὁ τοῦ Μενελάου υἱός:   ᾠνοχόει δ' υἱὸς Μενελάου κυδαλίμοιο.  καὶ Εὐριπίδης δ' ὁ ποιητὴς ἐν παισὶν ᾠνοχόησε. Θεόφραστος γοῦν ἐν τῷ περὶ μέθης φησί: ' πυνθάνομαι δ' ἔγωγε καὶ Εὐριπίδην τὸν ποιητὴν</TextUnit>
    <TextUnit id="2505" loc="424f">οἰνοχοεῖν ̓Αθήνησι τοῖς ὀρχησταῖς καλουμένοις. ὠρχοῦντο δὲ οὗτοι περὶ τὸν τοῦ ̓Απόλλωνος νεὼν τοῦ Δηλίου τῶν πρώτων ὄντες ̓Αθηναίων καὶ ἐνεδύοντο ἱμάτια τῶν Θηραικῶν. ὁ δὲ ̓Απόλλων οὗτός ἐστιν ᾧ τὰ Θαργήλια ἄγουσι, καὶ διασῴζεται Φλυῆσιν ἐν τῷ δαφνηφορείῳ γραφὴ περὶ τούτων.  τὰ αὐτὰ ἱστορεῖ καὶ ̔Ιερώνυμος ὁ ̔Ρόδιος ̓Αριστοτέλους ὢν μαθητής, καὶ οὗτος ἐν τῷ περὶ μέθης.</TextUnit>
    <TextUnit id="2506" loc="425a">Σαπφώ τε ἡ καλὴ πολλαχοῦ Λάριχον τὸν ἀδελφὸν ἐπαινεῖ ὡς οἰνοχοοῦντα ἐν τῷ πρυτανείῳ τοῖς Μυτιληναίοις. καὶ παρὰ ̔Ρωμαίοις δὲ οἱ εὐγενέστατοι τῶν παίδων τὴν λειτουργίαν ταύτην ἐκτελοῦσιν ἐν ταῖς δημοτελέσι τῶν θυσιῶν, πάντα τοὺς Αἰολεῖς μιμούμενοι, ὡς καὶ κατὰ τοὺς τόνους τῆς φωνῆς,  τοσαύτη δ' ἦν ἡ τῶν παλαιοτέρων τρυφὴ περὶ τὰς πολυτελείας ὥστε μὴ μόνον οἰνοχόους ἔχειν, ἀλλὰ καὶ οἰνόπτας. ἀρχὴ γοῦν ἐστιν οἱ οἰνόπται παρὰ ̓Αθηναίοις, ἧς μνημονεύει ἐν ταῖς Πόλεσιν Εὔπολις ἐν τούτοις:</TextUnit>
    <TextUnit id="2507" loc="425b">οὓς δ' οὐκ ἂν εἵλεσθ' οὐδ' ἂν οἰνόπτας πρὸ τοῦ, νυνὶ στρατηγοὺς ἔχομεν. ὦ πόλις, πόλις, ὡς εὐτυχὴς εἶ μᾶλλον ἢ καλῶς φρονεῖς.  οἱ δὲ οἰνόπται οὗτοι ἐφεώρων τὰ ἐν τοῖς δείπνοις, εἰ κατ' ἴσον πίνουσιν οἱ συνόντες. καὶ ἦν ἡ ἀρχὴ εὐτελής, ὡς ὁ ῥήτωρ φησὶ Φιλῖνος ἐν τῇ Κροκωνιδῶν διαδικασίᾳ: καὶ ὅτι τρεῖς ἦσαν οἱ οἰνόπται, οἵτινες καὶ παρεῖχον τοῖς δειπνοῦσι λύχνους καὶ θρυαλλίδας. ἐκάλουν δέ τινες τούτους καὶ ὀφθαλμούς.</TextUnit>
    <TextUnit id="2508" loc="425c">παρὰ δὲ ̓Εφεσίοις οἱ οἰνοχοοῦντες ᾔθεοι τῇ τοῦ Ποσειδῶνος ἑορτῇ ταῦροι ἐκαλοῦντο, ὡς ̓Αμερίας φησί. ̔Ελλησπόντιοι δ' ἐπεγχύτην ὀνομάζουσι τὸν οἰνοχόον καὶ τὴν κρεανομίαν κρεωδαισίαν, ὥς φησι Δημήτριος ὁ Σκήψιος ἐν ἕκτῳ καὶ εἰκοστῷ τοῦ Τρωικοῦ διακόσμου, τοῖς δὲ θεοῖς οἰνοχοοῦσάν τινες ἱστοροῦσι τὴν ̔Αρμονίαν, ὡς  Καπίτων ἱστορεῖ ὁ ἐποποιός, ̓Αλεξανδρεὺς δὲ γένος, ἐν δευτέρῳ ̓Ερωτικῶν. ̓Αλκαῖος δὲ καὶ τὸν ̔Ερμῆν εἰσάγει αὐτῶν οἰνοχόον, ὡς καὶ Σαπφὼ λέγουσα:</TextUnit>
    <TextUnit id="2509" loc="425d">κῆ δ' ἀμβροσίας μὲν  κρατὴρ ἐκέκρατο,  ̔Ερμᾶς δ' ἕλεν ὄλπιν  θεοῖς οἰνοχοῆσαι.  οἱ δὲ παλαιοὶ τοὺς πρὸς ταῖς ὑπηρεσίαις ταύταις κήρυκας ἐκάλουν. ̔́Ομηρος:   κήρυκες δ' ἀνὰ ἄστυ φέρον θεῶν ὅρκια πιστά, ἄρνε δύω καὶ οἶνον ἐύφρονα, καρπὸν ἀρούρης, ἀσκῷ ἐν αἰγείῳ: φέρε δὲ κρητῆρα φαεινὸν κῆρυξ ̓Ιδαῖος ἠδὲ χρύσεια κύπελλα.  καὶ πάλιν:</TextUnit>
    <TextUnit id="2510" loc="425e">ἀτὰρ κήρυκες ἀγαυοὶ  ὅρκια πιστὰ θεῶν σύναγον, κρητῆρι δὲ οἶνον  μίσγον, ἀτὰρ βασιλεῦσιν ὕδωρ ἐπὶ χεῖρας ἔχευαν,  Κλείδημος δὲ τοὺς μαγείρους κήρυκάς φησι καλεῖσθαι. καὶ τὴν ̔́Ηβην δέ τινες ἀνέπλασαν οἰνοχοοῦσαν αὐτοῖς, ἴσως διὰ τὸ ἡβητήρια καλεῖσθαι τὰ συμπόσια. Κλεινοῦς δὲ τῆς οἰνοχόου</TextUnit>
    <TextUnit id="2511" loc="425f">Πτολεμαίου τοῦ βασιλέως, ἐπίκλην δὲ Φιλαδέλφου, μνημονεύει Πτολεμαῖος ὁ τοῦ ̓Αγησάρχου ἐν τῇ τρίτῃ τῶν περὶ Φιλοπάτορα ἱστοριῶν. Πολύβιος δὲ ἐν τῇ τεσσαρεσκαιδεκάτῃ τῶν ἱστοριῶν καὶ ἀνδριάντας αὐτῆς ἐν ̓Αλεξανδρείᾳ ἑστάναι φησὶ κατὰ πολλὰ  μέρη τῆς πόλεως μονοχίτωνας, ῥυτὸν κρατοῦντας ἐν ταῖς χερσίν.    ἐπὶ τούτοις τοῖς λόγοις ἐκπίνων τὸ ποτήριον  ὁ Οὐλπιανὸς ἔφη:</TextUnit>
    <TextUnit id="2512" loc="426a">τήνδ' ἐγὼ  μεστὴν ἅπαξ ἐπονομάσας προπίομαι  πίστωμα φιλίας  συγγενέσι. πρὸς ὃν ἔτι πίνοντα τῶν παρόντων τις προσέθηκε τὰ λειπόμενα ἰαμβεῖα:   πιὼν ἐρῶ τὰ λοιπά3, πνίγομαι γάρ. β.4 ἀλλ' ἐπιρρόφει.  καὶ ὁ Οὐλπιανὸς ἐκπιὼν ἔφη :  ταῦτα μὲν Κλέαρχος ἐν Κιθαρῳδῷ. ἐγὼ δὲ κατὰ τοὺς ̓́Αμφιδος ̓Ερίθους παρακελεύομαι :  ὁ παῖς σοβείτω τοῖς ποτηρίοις συχνούς. καί:</TextUnit>
    <TextUnit id="2513" loc="426b">πίμπλα σὺ μὲν ἐμοί, σοὶ δ' ἐγὼ δώσω πιεῖν  ἀμυγδαλῆ μὲν παιζέτω παρ' ἀμυγδαλῆν.  ταῦτα δ' ἔφη Ξέναρχος ἐν Διδύμοις. αἰτούντων οὖν τῶν μὲν πλέον οἴνου, τῶν δὲ ἴσον ἴσῳ φασκόντων κίρνασθαι, καὶ εἰπόντος τινὸς ̓́Αρχιππον εἰρηκέναι ἐν δευτέρῳ ̓Αμφιτρύωνι:  τίς ἐκέρασε σφῶν, ὦ κακόδαιμον, ἴσον ἴσῳ;  καὶ Κρατῖνος ἐν Πυτίνῃ:  τὸν δ' ἴσον ἴσῳ φέροντ' : ἐγὼ δ' ἐκτήκομαι,  ἔδοξε πᾶσι λέγειν περὶ τῶν κράσεων τῶν παρὰ τοῖς</TextUnit>
    <TextUnit id="2514" loc="426c">ἀρχαίοις. καί τινος εἰπόντος ὅτι Μένανδρος ἐν ̔́Ηρωι ἔφη:   χοῦς κεκραμένου οἴνου: λαβὼν ἔκπιθι τοῦτον,  ὁ Δημόκριτος ἔφη:  ̔Ησίοδος μέν, ὦ ἑταῖροι, παραινεῖ τρὶς ὕδατος προχέειν, τὸ δὲ τέτρατον ἱέμεν οἴνου, δι' ὃν καὶ ̓Αναξίλας ἐν Νηρεῖ ἔφη :   καίτοι πολὺ γ' ἐσθ' ἥδιον. οὐ γὰρ ἄν ποτε ἔπινον ἂν τρί' ὕδατος, οἴνου δ' ἓν μόνον.  ̓́Αλεξις δ' ἐν Τιτθῇ ἔτι σωφρονικώτερον κιρνάναι παρακελεύεται :</TextUnit>
    <TextUnit id="2515" loc="426d">ἰδοὺ πάρεστιν οἶνος: οὐκοῦν ἐγχέω Τρίτωνα; β. πολὺ βέλτιον ἕνα καὶ τέτταρας. α. ὑδαρῆ ὁ λέγεις: ὅμως δὲ ταύτην ἐκπιὼν  λέγ' εἴ τι καινόν, διατριβήν τε τῷ πότῳ  ποιῶμεν.  καὶ Διοκλῆς ἐν Μελίσσαις:   πῶς δὲ καὶ κεκραμένον  πίνειν τὸν οἶνον δεῖ με; β. τέτταρα καὶ δύο.  ἡ δ' οὖν κρᾶσις αὕτη παρὰ τὸ ἔθος οὖσα ἐπέμνησε τάχα καὶ τὴν θρυλουμένην παροιμίαν  ἢ πέντε πίνειν ἢ τρί' ἢ μὴ τέτταρα.</TextUnit>
    <TextUnit id="2516" loc="426e">ἢ γὰρ δύο πρὸς πέντε πίνειν φασὶ δεῖν ἢ ἕνα πρὸς τρεῖς, περὶ δὲ ταύτης τῆς κράσεως ̓́Ιων ὁ ποιητὴς ἐν τῷ περὶ Χίου φησὶν ὅτι 'εὔρουν ὁ μάντις  Παλαμήδης ἐμαντεύσατο πλοῦν ἔσεσθαι τοῖς ̔́Ελλησι πίνουσιν τρεῖς πρὸς ἕνα κυάθους.' οἱ δ' ἐπιτεταμένως χρώμενοι τῷ ποτῷ δύο οἴνου ἔπινον πρὸς πέντε ὕδατος. Νικοχάρης γοῦν ἐν ̓Αμυμώνῃ πρὸς τοὔνομα παίζων ἔφη:</TextUnit>
    <TextUnit id="2517" loc="426f">Οἰνόμαος οὗτος, χαῖρε πέντε καὶ δύο: κἀγώ τε καὶ σὺ συμπόται γενοίμεθα.  τὰ παραπλήσια εἴρηκε καὶ ἐν Λημνίαις. ̓Αμειψίας δ' ἐν ̓Αποκοτταβίζουσιν ἐγὼ δὲ Διόνυσος πᾶσιν ὑμῖν εἰμὶ πέντε καὶ δύο. Εὔπολις Αἰξί:   Διόνυσε, χαῖρε: μή τι πέντε καὶ δύο;  ̔́Ερμιππος Θεοῖς:   ἔπειθ' ὅταν πινώμεθ' ἢ διψώμεθα,  εὐχόμεθα πρὸς τοῦτ' ' οἶνος, ὦ κέρας, γενοῦ</TextUnit>
    <TextUnit id="2518" loc="427a">κἀς τοῦ καπήλου 'γὼ φέρω παίζων ἅμα, κεὐθὺς γεγένηται τοῦτο πέντε καὶ δύο.   παρὰ δὲ ̓Ανακρέοντι εἷς οἴνου πρὸς δύο ὕδατος:  ἄγε δὴ φέρ' ἡμίν, ὦ παῖ,  κελέβην, ὅκως ἄμυστιν  προπίω, τὰ μὲν δέκ' ἐγχέας  ὕδατος, τὰ πέντε δ' οἴνου  κυάθους, ὡς ἀνυβρίστως  ἀνὰ δηὖτε βασσαρήσω.  καὶ προελθὼν τὴν ἀκρατοποσίαν Σκυθικὴν καλεῖ πόσιν    ἄγε δηὖτε, μηκέθ' οὕτω  πατάγῳ τε κἀλαλητῷ</TextUnit>
    <TextUnit id="2519" loc="427b">Σκυθικὴν πόσιν παρ' οἴνῳ  μελετῶμεν, ἀλλὰ καλοῖς'  ὑποπίνοντες ἐν ὕμνοις.  καὶ Λακεδαιμόνιοι δ', ὥς φησιν ̔Ηρόδοτος ἐν τῇ ἕκτῃ, Κλεομένη τὸν βασιλέα Σκύθαις ὁμιλήσαντα καὶ ἀκρατοπότην γενόμενον ἐκ τῆς μέθης φασὶ μανῆναι. καὶ αὐτοὶ δ' οἱ Λάκωνες ὅταν βούλωνται ἀκρατέστερον πίνειν, ἐπισκυθίσαι λέγουσι. χαμαιλέων γοῦν ὁ ̔Ηρακλεώτης ἐν τῷ περὶ μέθης περὶ τούτων οὕτως γράφει: ἐπεὶ καὶ Κλεομένη τὸν Σπαρτιάτην φασὶν οἱ Λάκωνες μανῆναι διὰ τὸ Σκύθαις</TextUnit>
    <TextUnit id="2520" loc="427c">ὁμιλήσαντα μαθεῖν ἀκρατοποτεῖν. ὅθεν ὅταν βούλωνται πιεῖν ἀκρατέστερον, “ ἐπισκύθισον” λέγουσιν.' ̓Αχαιὸς δ' ἐν Αἴθωνι σατυρικῷ τοὺς σατύρους ποιεῖ δυσχεραίνοντας ἐπὶ τῷ ὑδαρῆ πίνειν καὶ λέγοντας:   μῶν ̔Αχελῷος ἦν κεκραμένος πολύς; β. ἀλλ' οὐδὲ λεῖξαι τοῦδε τῷ γένει θέμις. α. καλῶς μὲν οὖν ἄγειν Σκύθῃ πιεῖν. ἦσαν  δ' αἱ τῶν ἀκροατῶν ἐπιχύσεις, ὥς φησι</TextUnit>
    <TextUnit id="2521" loc="427d">Θεόφραστος ἐν τῷ περὶ μέθης, οὐ παλαιαί6: ἀλλ' ἦν ἀπ' ἀρχῆς τὸ μὲν σπένδειν ἀποδεδομένον τοῖς θεοῖς, ὁ δὲ κότταβος τοῖς ἐρωμένοις. ἐχρῶντο  γὰρ ἐπιμελῶς τῷ κοτταβίζειν ὄντος τοῦ παιγνίου Σικελικοῦ, καθάπερ καὶ ̓Ανακρέων ὁ Τήιος πεποίηκε:   Σικελὸν κότταβον ἀγκύλῃ λατάζων. διὸ καὶ τὰ σκολιὰ καλούμενα μέλη τῶν ἀρχαίων ποιητῶν πλήρη ἐστί: λέγω δ' οἷον καὶ Πίνδαρος πεποίηκε  χάριτάς τ' ι ̓Αφροδισίων ἐρώτων,</TextUnit>
    <TextUnit id="2522" loc="427e">ὄφρα σὺν Χειμάρῳ τε μεθύω ̓Αγάθωνι τ' ἰάλω κότταβον.  τοῖς δὲ τετελευτηκόσι τῶν φίλων ἀπένεμον τὰ πίπτοντα τῆς τροφῆς ἀπὸ τῶν τραπεζῶν διὸ καὶ Εὐριπίδης περὶ τῆς Σθενεβοίας φησίν, ἐπειδὴ νομίζει τὸν Βελλεροφόντην τεθνάναι:   πεσὸν δέ νιν λέληθεν οὐδὲν ἐκ χερός,  ἀλλ' εὐθὺς αὐδᾷ ' τῷ Κορινθίῳ ξένῳ.'   οὐκ ἐμέθυον δ' οἱ πάλαι, ἀλλὰ καὶ Πιττακὸς Περιάνδρῳ τῷ Κορινθίῳ παρῄνει μὴ μεθύσκεσθαι</TextUnit>
    <TextUnit id="2523" loc="427f">μηδὲ κωμάζειν, ἵν', ἔφη, μὴ γνωσθῇς οἷος ὢν τυγχάνεις, ἀλλ' οὐχ οἷος προσποιῇ.   κάτοπτρον γὰρ εἴδους χαλκός ἐστ', οἶνος δὲ νοῦ.  διὸ καὶ καλῶς οἱ παροιμιαζόμενοι λέγουσι τὸν οἶνον οὐκ ἔχειν πηδάλια. Ξενοφῶν γοῦν ὁ Γρύλλου  παρὰ Διονυσίῳ ποτὲ τῷ Σικελιώτῃ πίνειν ἀναγκάζοντος τοῦ οἰνοχόου προσαγορεύσας ὀνομαστὶ</TextUnit>
    <TextUnit id="2524" loc="428a">τὸν τύραννον ' τί δή ἔφη, 'ὦ Διονύσιε, οὐχὶ καὶ ὁ ὀψοποιὸς ἀγαθὸς ὢν καὶ ποικίλος ἀναγκάζει ἡμᾶς εὐωχουμένους ἐσθίειν καὶ μὴ βουλομένους, ἀλλὰ κοσμίως ἡμῖν παρατίθησι τὴν τράπεζαν σιγῶν;ι καὶ ὁ Σοφοκλῆς δὲ ἐν σατυρικῷ φησιν ὡς ἄρα  τὸ πρὸς βίαν  πίνειν ἴσον πέφυκε τῷ διψῆν κακόν. ὅθεν εἴρηται καὶ τὸ   οἶνος ἄνωγε γέροντα καὶ οὐκ ἐθέλοντα χορεύειν.  Σθένελός τε ὁ ποιητὴς οὐ κακῶς εἴρηκεν  οἶνος καὶ φρονέοντας ἐς ἀφροσύνας ἀναβάλλει.</TextUnit>
    <TextUnit id="2525" loc="428b">ὁ δὲ Φωκυλίδης ἔφη:   χρὴ δ' ἐν συμποσίῳ κυλίκων περινισομενάων  ἡδέα κωτίλλοντα καθήμενον οἰνοποτάζειν.  ἔτι δὲ καὶ νῦν τοῦτο παραμένει: παρ' ἐνίοις τῶν ̔Ελλήνων. ἐπεὶ δὲ τρυφᾶν ἤρξαντο καὶ χλιδῶσι, κατερρύησαν ἀπὸ τῶν δίφρων ἐπὶ τὰς κλίνας καὶ λαβόντες σύμμαχον τὴν ἀνάπαυσιν καὶ ῥᾳστώνην ἀνειμένως ἤδη καὶ ἀτάκτως ἐχρῶντο τῇ μέθῃ, ὁδηγούσης οἶμαι τῆς παρασκευῆς εἰς τὰς ἡδονάς.  διὸ καὶ ̔Ησίοδος ἐν ταῖς ̓Ηοίαις εἶπεν</TextUnit>
    <TextUnit id="2526" loc="428c">οἷα Διώνυσος δῶκ' ἀνδράσι χάρμα καὶ ἄχθος,  ὅστις ἄδην πίνῃ, οἶνος δέ οἱ ἔπλετο μάργος,   σὺν δὲ πόδας χεῖράς τε δέει γλῶσσάν τε νόον τε  δεσμοῖς ἀφράστοισι: φιλεῖ δὲ ἑ μαλθακὸς ὕπνος.  καὶ Θέογνις δέ φησιν  ἥξω δ' ὡς οἶνος χαριέστατος ἀνδρὶ πεπόσθαι,  οὔτε τι νήφων εἴμ' οὔτε λίαν μεθύων. ὃς δ' ἂν ὑπερβάλλῃ πόσιος μέτρον, οὐκ ἔτ' ἐκεῖνος</TextUnit>
    <TextUnit id="2527" loc="428d">τῆς αὑτοῦ γλώσσης καρτερὸς οὐδὲ νόου: μυθεῖται δ' ἀπάλαμνα τὰ νήφοσι γίγνεται αἰσχρά: αἰδεῖται δ' ἔρδων οὐδὲν ὅταν μεθύῃ, τὸ πρὶν ἐὼν σώφρων τε καὶ ἤπιος, ἀλλὰ σὺ ταῦτα  γινώσκων μὴ πῖν' οἶνον ὑπερβολάδην,  πρὶν μεθύειν ἄρξῃ δ', ἀπανίστασο—μή σε βιάσθω  γαστήρ, ὥστε κακὸν λάτριν ἐφημέριον.  ̓Ανάχαρσίς τε ὁ σοφὸς ἐπιδεικνύμενος τὴν τῆς</TextUnit>
    <TextUnit id="2528" loc="428e">ἀμπέλου δύναμιν τῷ τῶν Σκυθῶν βασιλεῖ καὶ τὰ κλήματα αὐτῆς δεικνὺς ἔλεγεν ὡς εἰ μὴ καθ' ἕκαστον ἔτος ἔτεμνον οἱ ̔́Ελληνες τὴν ἄμπελον, ἤδη κἂν ἐν Σκύθαις ἦν. οὐ καλῶς δὲ οἱ πλάττοντες καὶ γράφοντες τὸν Διόνυσον, ἔτι τε οἱ ἄγοντες ἐπὶ τῆς ἁμάξης διὰ μέσης τῆς ἀγορᾶς οἰνωμένον. ἐπιδείκνυνται γὰρ τοῖς θεαταῖς ὅτι καὶ τοῦ θεοῦ κρείττων ἐστὶν ὁ οἶνος. καίτοι γ' οὐδ' ἄν, οἶμαι, ἄνθρωπος σπουδαῖος τοῦθ' ὑπομείνειεν. εἰ δ' ὅτι κατέδειξεν ἡμῖν τὸν οἶνον, διὰ τοῦτο ποιοῦσιν αὐτὸν οὕτως διακείμενον, δῆλον ὅτι καὶ τὴν Δήμητρα θερίζουσαν ἢ</TextUnit>
    <TextUnit id="2529" loc="428f">ἐσθίουσαν ποιήσουσιν. ἐπεὶ καὶ τὸν Αἰσχύλον ἐγὼ φαίην ἂν τοῦτο διαμαρτάνειν πρῶτος γὰρ ἐκεῖνος καὶ οὐχ, ὡς ἔνιοί φασιν, Εὐριπίδης παρήγαγε τὴν τῶν μεθυόντων ὄψιν εἰς τραγῳδίαν. ἐν γὰρ τοῖς Καβίροις εἰσάγει τοὺς περὶ τὸν ̓Ιάσονα μεθύοντας. ἃ δ' αὐτὸς ὁ τραγῳδιοποιὸς ἐποίει ταῦτα τοῖς ἥρωσι περιέθηκε: μεθύων γοῦν ἔγραφε τὰς τραγῳδίας, διὸ καὶ Σοφοκλῆς αὐτῷ μεμφόμενος ἔλεγεν ὅτι ' ὦ Αἰσχύλε, εἰ καὶ τὰ δέοντα ποιεῖς, ἀλλ'</TextUnit>
    <TextUnit id="2530" loc="429a">οὖν οὐκ εἰδώς γε ποιεῖς ὡς ἱστορεῖ Χαμαιλέων ἐν τῷ περὶ Αἰσχύλου. ἀγνοοῦσί τε οἱ λέγοντες πρῶτον ̓Επίχαρμον ἐπὶ τὴν σκηνὴν παραγαγεῖν μεθύοντα, μεθ' ὃν Κράτητα ἐν Γείτοσι. καὶ ̓Αλκαῖος δὲ ὁ μελοποιὸς καὶ ̓Αριστοφάνης ὁ κωμῳδιοποιὸς μεθύοντες ἔγραφον τὰ ποιήματα, πολλοὶ δὲ καὶ ἄλλοι μεθυσκόμενοι λαμπρότερον ἐν τῷ πολέμῳ ἠγωνίσαντο. παρὰ δὲ Λοκροῖς τοῖς ̓Επιζεφυρίοις εἴ τις ἄκρατον ἔπιε μὴ προστάξαντος ἰατροῦ θεραπείας ἕνεκα, θάνατος ἦν ἡ ζημία Ζαλεύκου τὸν νόμον θέντος. παρὰ δὲ Μασσαλιήταις ἄλλος νόμος τὰς γυναῖκας ὑδροποτεῖν. ἐν</TextUnit>
    <TextUnit id="2531" loc="429b">δὲ Μιλήτῳ ἔτι καὶ νῦν φησι Θεόφραστος τοῦτ' εἶναι τὸ νόμιμον. παρὰ δὲ ̔Ρωμαίοις οὔτε οἰκέτης οἶνον ἔπινεν οὔτε γυνὴ ἐλευθέρα οὔτε τῶν ἐλευθέρων οἱ ἔφηβοι μέχρι τριάκοντα ἐτῶν. ἄτοπος δὲ ὁ ̓Ανακρέων ὁ πᾶσαν αὑτοῦ τὴν ποίησιν ἐξαρτήσας μέθης, τῇ γὰρ μαλακίᾳ καὶ τῇ τρυφῇ ἐπιδοὺς ἑαυτὸν ἐν τοῖς ποιήμασι διαβέβληται, οὐκ εἰδότων  τῶν πολλῶν ὅτι νήφων ἐν τῷ γράφειν καὶ ἀγαθὸς ὢν προσποιεῖται μεθύειν οὐκ οὔσης ἀνάγκης. οἱ δὲ ἀγνοοῦντες τὴν τοῦ οἴνου δύναμιν τὸν Διόνυσον φάσκουσιν μανιῶν εἶναι αἴτιον τοῖς</TextUnit>
    <TextUnit id="2532" loc="429c">ἀνθρώποις, βλασφημοῦντες οὐ μετρίως. ὅθεν ὁ Μελανιππίδης ἔφη:   πάντες δ' ἀπεστύγεον ὕδωρ, τὸ πρὶν ἐόντες ἀίδριες οἴνου. τάχα δὴ τάχα τοὶ μὲν οὖν ἀπωλλύοντο,  τοὶ δὲ παράπληκτον χέον ὀμφάν.  ̓Αριστοτέλης δ' ἐν τῷ περὶ μέθης φησίν: ' εἰ ὁ οἶνος μετρίως ἀφεψηθείη, πινόμενος ἧττον μεθύσκει τὴν γὰρ δύναμιν ἀφεψηθέντος αὐτοῦ ἀσθενεστέραν γίγνεσθαι: μεθύσκονταί τε, φησίν, οἱ γεραίτεροι τάχιστα δι' ὀλιγότητα καὶ ἀσθένειαν τοῦ</TextUnit>
    <TextUnit id="2533" loc="429d">περὶ αὐτοὺς ἐνυπάρχοντος φύσει θερμοῦ, καὶ οἱ παντελῶς δὲ νέοι τάχιον μεθύσκονται διὰ τὸ πλῆθος τοῦ ἐνυπάρχοντος θερμοῦ τῷ γὰρ ἐκ τοῦ οἴνου προσγινομένῳ κρατοῦνται ῥᾳδίως. μεθύσκονται δὲ κἀν τοῖς ἀλόγοις ζῴοις ὕες μὲν σταφυλῆς στεμφύλων χορτασθέντες καὶ τὸ τῶν κοράκων καὶ τῶν κυνῶν γένος τὴν οἰνοῦτταν καλουμένην φαγόντα βοτάνην, πίθηκος δὲ καὶ ἐλέφας πιόντες οἶνον. διὸ καὶ τὰς θήρας ποιοῦνται τῶν πιθήκων καὶ τῶν κοράκων μεθυσθέντων, τῶν μὲν οἴνῳ, τῶν δὲ τῇ οἰνούττῃ.' τὸ δ' ἐνδελεχῶς μεθύειν,</TextUnit>
    <TextUnit id="2534" loc="429e">φησὶ Κρώβυλος ἐν ̓Απολιπούσῃ,   τίν' ἡδονὴν ἔχει,   ἀποστεροῦντα ζῶνθ' ἑαυτὸν τοῦ φρονεῖν,  ὃ μέγιστον ἡμῶν ἀγαθὸν ἔσχεν ἡ φύσις;  καὶ ̓́Αλεξις δὲ ἐν τῇ τοῦ Φρυγίου διασκευῇ φησιν  εἰ τοῦ μεθύσκεσθαι πρότερον τὸ κραιπαλᾶν  παρεγίνεθ' ἡμῖν, οὐδ' ἂν εἷς οἶνόν ποτε  προσίετο πλείω τοῦ μετρίου, νυνὶ δὲ τὴν  τιμωρίαν οὐ προσδοκῶντες τῆς μέθης  ἥξειν προχείρως τοὺς ἀκράτους πίνομεν.</TextUnit>
    <TextUnit id="2535" loc="429f">τὸν δὲ Σαμαγόρειον οἶνον καλούμενόν φησιν ὁ ̓Αριστοτέλης ἀπὸ τριῶν κοτυλῶν κερασθεισῶν μεθύσκειν ὑπὲρ τεσσαράκοντα ἄνδρας.   ταῦτ' εἰπὼν ὁ Δημόκριτος καὶ πιὼν ἔφη:  τούτοις εἴ τις ἀντιλέγειν ἔχει, παρίτω. ἀκούσεται γὰρ κατὰ τὸν Εὔηνον   σοὶ μὲν ταῦτα δοκοῦντ' ἔστω, ἐμοὶ δὲ τάδε.  ἐγὼ δ' ἐπεὶ παρεξέβην περὶ τῶν ἀρχαίων κράσεων διαλεγόμενος, ἐπαναλήψομαι τὸν λόγον τὰ ὑπὸ ̓Αλκαίου τοῦ μελοποιοῦ λεχθέντα ἐπὶ νοῦν βαλλόμενος</TextUnit>
    <TextUnit id="2536" loc="430a">φησὶ γάρ που οὗτος:  ἔγχεε κέρναις ἕνα καὶ δύο. ἐν τούτοις γάρ τινες οὐ τὴν κρᾶσιν οἴονται λέγειν αὐτόν, ἀλλὰ σωφρονικὸν ὄντα καθ' ἕνα κύαθον ἄκρατον πίνειν καὶ πάλιν κατὰ δύο. τοῦτο δὲ ὁ Ποντικὸς Χαμαιλέων ἐκδέδεκται τῆς ̓Αλκαίου φιλοινίας ἀπείρως ἔχων. κατὰ γὰρ πᾶσαν ὥραν  καὶ πᾶσαν περίστασιν πίνων ὁ ποιητὴς οὗτος εὑρίσκεται: χειμῶνος μὲν ἐν τούτοις:  ὕει μὲν ὁ Ζεύς, ἐκ δ' ὀρανῶ μέγας χειμών, πεπάγασιν δ' ὑδάτων ῥοαί.. '.</TextUnit>
    <TextUnit id="2537" loc="430b">κάββαλλε τὸν χειμῶν', ἐπὶ μὲν τιθεὶς  πῦρ, ἐν δὲ κέρναις οἶνον ἀφειδέως  μελιχρόν, αὐτὰρ ἀμφὶ κόρσᾳ μαλθακὸν ἀμφιβαλὼν γνόφαλλον.  θέρους δέ:  τέγγε πνεύμονας οἴνῳ: τὸ γὰρ ἄστρον περιτέλλεται: ἁ δ' ὥρα χαλεπά, πάντα δὲ δίψαις' ὑπὸ καύματος.  τοῦ δ' ἔαρος:   ἦρος ἀνθεμόεντος ἐπάιον ἐρχομένοιο.  καὶ προελθών:  ἐν δὲ κέρνατε τῶ μελιαδέος ὅττι τάχιστα κρατῆρα.  ἐν δὲ τοῖς συμπτώμασιν:  οὐ χρὴ κακοῖσι θυμὸν ἐπιτρέπην.  προκόψομεν γὰρ οὐδὲν ἀσάμενοι,</TextUnit>
    <TextUnit id="2538" loc="430c">ὦ Βυκχί: φάρμακον δ' ἄριστον οἶνον ἐνεικαμένοις μεθύσθην.  ἐν δὲ ταῖς εὐφρόναις:   νῦν χρὴ μεθύσθην καί τινα πρὸς βίαν  πώνην, ἐπειδὴ κάτθανε Μυρσίλος.  καὶ καθόλου δὲ συμβουλεύων φησὶν   μηδὲν ἄλλο φυτεύσῃς πρότερον δένδριον ἀμπέλω.  πῶς οὖν ἔμελλεν ὁ ἐπὶ τοσοῦτον φιλοπότης νηφάλιος εἶναι καὶ καθ' ἕνα καὶ δύο κυάθους πίνειν; αὐτὸ γοῦν τὸ ποιημάτιον, φησὶ Σέλευκος, ἀντιμαρτυρεῖ τοῖς οὕτως ἐκδεχομένοις. φησὶ γάρ:</TextUnit>
    <TextUnit id="2539" loc="430d">πίνωμεν: τί τὰ λύχν' ὀμμένομεν; δάκτυλος ἁμέρα.  κὰδ δ' ἄειρε κυλίχναις μεγάλαις, ἄιτα, ποικίλαις: οἶνον γὰρ Σεμέλας καὶ Διὸς υἱὸς λαθικαδέα  ἀνθρώποισιν ἔδωκ'. ἔγχεε κέρναις ἕνα καὶ δύο  πλέαις κὰκ κεφαλᾶς: ἁ δ' ἁτέρα τὰν ἁτέραν κύλιξ ὠθήτω,  ἕνα πρὸς δύο ῥητῶς κιρνάναι κελεύων. ὁ δ' ̓Ανακρέων ἔτι ζωρότερον ἐν οἷς φησι:  καθαρῇ δ' ἐν κελέβῃ πέντε τε καὶ τρῖς ἀναχείσθω.  Φιλέταιρος δ' ἐν Τηρεῖ δύο ὕδατος πρὸς τρεῖς ἀκράτου, λέγει δὲ οὕτως:   πεπωκέναι δοκεῖ τὸν κατὰ δύο  καὶ τρεῖς ἀκράτου.</TextUnit>
    <TextUnit id="2540" loc="430e">Φερεκράτης δ' ἐν Κοριαννοῖ δύο ὕδατος πρὸς τέσσαρας οἴνου, λέγων ὧδε: Αἄποτος ὦ Γλύκη. Βὑδαρῆ 'νέχεέν σοι; απαντάπασι μὲν οὖν ὕδωρ. βτί εἰργάσω; πῶς, ὦ κατάρατε, ἐνέχεας; Γλύκηδύ' ὕδατος, ὦ μάμμη. βτί δ' οἴνου; Γλύκητέτταρας.  βἔρρ' ἐς κόρακας: βατράχοισιν οἰνοχοεῖν ς' ἔδει.</TextUnit>
    <TextUnit id="2541" loc="430f">ἔφιππος δ' ἐν Κίρκῃ τρεῖς πρὸς τέτταρας:  οἶνον πίοις ἂν ἀσφαλέστερον πολὺ  ὑδαρῆ. Β. μὰ τὴν γῆν, ἀλλὰ τρία καὶ τέτταρα. α. οὕτως ἄκρατον, εἰπέ μοι, πίῃ; β: φής; ἴσον ἴσῳ δὲ Τιμοκλῆς ἐν Κονισάλῳ:  πατάξω τ' ἴσον ἴσῳ ποτηρίοις  μεγάλοις ἅπασαν τὴν ἀλήθειαν φράσαι.</TextUnit>
    <TextUnit id="2542" loc="431a">καὶ ̓́Αλεξις ἐν Δορκίδι ἢ Ποππυζούσῃ:   τρεῖς φιλοτησίας ἐγὼ  μεστὰς προπίνω ἴσον ἴσῳ κεκραμένας.  καὶ Ξέναρχος ἢ Τιμοκλῆς ἐν Πορφύρᾳ:  μὰ τὸν Διόνυσον, ὃν σὺ λάπτεις ἴσον ἴσῳ.  Σώφιλος δ' ἐν ̓Εγχειριδίῳ:   συνεχὴς ἄκρατος ἐδίδοτ' ἴσον ἴσῳ. πάλιν τὴν μείζον' ᾔτουν.  ̓́Αλεξις Τοκιστῇ ἢ Καταψευδομένῳ :  μὴ παντελῶς αὐτῷ δίδου</TextUnit>
    <TextUnit id="2543" loc="431b">ὑδαρῆ, κατανοεῖς; ἴσον ἴσῳ μίγνυ. χτχρ. καλῶς. β. ἡδύ γε τὸ πῶμα. ποδαπὸς ὁ Βρόμιος, Τρύφη; χτχρ. Θάσιος. β. ὅμοιον καὶ δίκαιον τοὺς ξένους  πίνειν ξενικόν, τοὺς δ' ἐγγενεῖς ἐπιχώριον.  ἐν δὲ ̔Υποβολιμαίῳ::  ἀπνευστὶ τ' ἐκπιὼν ὡς ἄν τις ἥδιστ' ἴσον ἴσῳ κεκραμένον.  Μένανδρος ̓Αδελφοῖς:  ὀκτώ τις ὑποχεῖν ἀνεβόα καὶ δώδεκα  κυάθους, ἕως κατέσεισε φιλοτιμούμενος.</TextUnit>
    <TextUnit id="2544" loc="431c">κατασείειν δ' ἔλεγον ἐπὶ τῶν ἐν τοῖς πότοις προπινόντων, τὴν μεταφορὰν λαμβάνοντες ἀπὸ τῶν τοὺς καρποὺς κατασειόντων. ̓́Αλεξις δ' ἐν ̓Αποκοπτομένῃ: '   ου' συμποσίαρχος ἦν γάρ, ἀλλὰ δήμιος ὁ Χαιρέας, κυάθους προπίνων εἴκοσιν.     Διόδωρος δ' ὁ Σινωπεὺς ἐν Αὐλητρίδι:  ἐπὰν κυάθους πίῃ τις, ὦ Κρίτων, δέκα,</TextUnit>
    <TextUnit id="2545" loc="431d">ἀεὶ παρ' ἕκαστον ἐνδελεχῶς τὸ ποτήριον  πίνει τὸ λοιπόν, τοὺς λογισμοὺς δ' ἐξεμεῖ.  ταῦτα σκόπει πρὸς σαυτόν.  οὐκ ἀγλαφύρως δὲ Λύσανδρος ὁ Σπαρτιάτης, ὥς φησιν ̔Ηγήσανδρος ἐν ὑπομνήμασι , τὸν οἶνον ὑδαρῆ πωλούντων τῶν καπήλων ἐν τῷ στρατοπέδῳ, κεκραμένον ἐκέλευσεν αὐτὸν πωλεῖν, ἵν' αὐτὸν ἀκρατέστερον ὠνοῖντο. τὸ παραπλήσιον καὶ ̓́Αλεξις εἴρηκεν ἐν Αἰσώπῳ οὕτως :  κομψόν γε τοῦτ' ἐστὶν παρ' ὑμῖν, ὦ Σόλων,</TextUnit>
    <TextUnit id="2546" loc="431e">ἐν ταῖς ̓Αθήναις δεξιῶς θ' εὑρημένον. σο. τὸ ποῖον; α. ἐν τοῖς συμποσίοις οὐ πίνετε  ἄκρατον. σο. οὐ γὰρ ῥᾴδιον πωλοῦσι γὰρ   ἐν ταῖς ἁμάξαις εὐθέως κεκραμένον,  οὐχ ἵνα τι κερδαίνωσι, τῶν δ' ὠνουμένων προνοούμενοι τοῦ τὰς κεφαλὰς ὑγιεῖς ἔχειν ἐκ κραιπάλης, τοῦτ' ἐσθ', ὁρᾷς, ̔Ελληνικὸς  πότος, μετρίοισι χρωμένους ποτηρίοις λαλεῖν τι καὶ ληρεῖν πρὸς αὑτοὺς ἡδέως.</TextUnit>
    <TextUnit id="2547" loc="431f">τὸ μὲν γὰρ ἕτερον λουτρόν ἐστιν, οὐ πότος,  ψυκτῆρι πίνειν καὶ κάδοις: α. θάνατος μὲν οὖν.     πίνειν δ' εἰς μέθην φησὶν ἐν ἕκτῳ Νόμων  Πλάτων, ' οὔτε ἄλλοθί που πρέπει πλὴν ἐν ταῖς τοῦ τὸν οἶνον δόντος θεοῦ ἑορταῖς οὐδ' ἀσφαλές, οὔτ' οὖν περὶ γάμους ἐσπουδακότα, ἐν οἷς ἔμφρονα εἶναι πρέπει μάλιστα νύμφην καὶ νυμφίον μεταβολὴν βίου οὐ μικρὰν μεταλλάττοντας, ἅμα δὲ καὶ τὸ γεννώμενον ὅπως ὅτι μάλιστα ἐξ ἐμφρόνων αἰεὶ</TextUnit>
    <TextUnit id="2548" loc="432a">γίγνηται. σχεδὸν γὰρ ἄδηλον ὁποία νὺξ ἢ φῶς αὐτὸ γεννήσει κἀν τῷ α' δὲ τῶν Νόμων φησί: ̔ μέθης δὲ αὐτῆς, ὥσπερ Λυδοὶ χρῶνται καὶ Πέρσαι καὶ Καρχηδόνιοι καὶ Κελτοὶ καὶ ̓́Ιβηρες καὶ Θρᾷκες καὶ τὰ τοιαῦτα γένη, καθάπερ ὑμεῖς, ὦ Λακεδαιμόνιοι, τὸ παράπαν ἀπέχεσθε. Σκύθαι δὲ καὶ Θρᾷκες ἀκράτῳ παντάπασι χρώμενοι, γυναῖκές τε καὶ πάντες αὐτοί, καὶ κατὰ τῶν ἱματίων καταχεόμενοι καλὸν καὶ εὔδαιμον ἐπιτήδευμα ἐπιτηδεύειν νενομίκασι. Πέρσαι δὲ καὶ σφόδρα μὲν χρῶνται καὶ ταῖς ἄλλαις τρυφαῖς ἃς ὑμεῖς ἀποβάλλετε,</TextUnit>
    <TextUnit id="2549" loc="432b">ἐν τάξει δὲ μᾶλλον τούτων ἔπινον  πολλοὶ καὶ ἄλφιτα ἐπιβάλλοντες τῷ οἴνῳ, ὡς ὁ Δελφὸς ̔Ηγήσανδρος φησίν. ̓Επίνικος γοῦν, Μνησιπτολέμου ἀνάγνωσιν ποιησαμένου τῶν ἱστοριῶν ἐν αἷς ἐγέγραπτο ὡς Σέλευκος ἐπηλφίτωσε, γράψας δρᾶμα Μνησιπτόλεμον καὶ κωμῳδῶν αὐτὸν καὶ περὶ τῆς πόσεως ταῖς ἐκείνου χρώμενος φωναῖς ἐποίησε λέγοντα:  ἐπ' ἀλφίτου πίνοντα τοῦ θέρους ποτὲ</TextUnit>
    <TextUnit id="2550" loc="432c">ἰδὼν Σέλευκον ἡδέως τὸν βασιλέα ἔγραψα καὶ παρέδειξα τοῖς πολλοῖς ὅτι κἂν τὸ τυχὸν ᾖ πραγμάτιον ἢ σφόδρ' εὐτελές,  σεμνὸν δύναται τοῦθ' ἡ δύναμις ἡ 'μὴ ποιεῖν. '  γέροντα Θάσιον τόν τε γῆς ἀπ' ' ̓Ατθίδος  ἑσμὸν μελίσσης τῆς ἀκραχόλου γλυκὺν  συγκυρκανήσας ἐν σκύφῳ χυτῆς λίθου,  Δήμητρος ἀκτῇ πᾶν γεφυρώσας ὑγρόν, κατῃσίμωσα πῶμα, καύματος λύσιν. ὁ δ' αὐτὸς ἱστορεῖ κἀν Θηράσι ταῖς νήσοις</TextUnit>
    <TextUnit id="2551" loc="432d">ἐπιπάττοντας λέκιθον ἀντὶ ἀλφίτου πίνειν, καὶ λέγεσθαι ταύτην τὴν πόσιν καλλίονα τῆς ἐξ ἀλφίτων.  προπόσεις δὲ τὰς γινομένας ἐν τοῖς συμποσίοις Λακεδαιμονίοις οὐκ ἦν ἔθος ποιεῖν οὐδὲ φιλοτησίας διὰ τούτων πρὸς ἀλλήλους ποιεῖσθαι. δηλοῖ δὲ ταῦτα Κριτίας ἐν τοῖς ἐλεγείοις:   καὶ τόδ' ἔθος Σπάρτῃ μελέτημά τε κείμενὸν ἐστι  πίνειν τὴν αὐτὴν οἰνοφόρον κύλικα,   μηδ' ἀποδωρεῖσθαι προπόσεις ὀνομαστὶ λέγοντα</TextUnit>
    <TextUnit id="2552" loc="432e">μηδ' ἐπὶ δεξιτερὰν χεῖρα κύκλῳ θιάσου. ἄγγε' ἃ Λυδὴ χεὶρ εὗρ' ̓Ασιατογενὴς  καὶ προπόσεις ὀρέγειν ἐπὶ δεξιὰ καὶ προκαλεῖσθαι  ἐξονομακλήδην ᾧ προπιεῖν ἐθέλει.  εἶτ' ἀπὸ τοιούτων πόσεων γλώσσας τε λύουσιν  εἰς αἰσχροὺς μύθους σῶμά τ' ἀμαυρότερον  τεύχουσιν πρὸς δ' ὄμμ' ἀχλὺς ἀμαλωπὸς ἐφίζει:  λῆστις δὲ ἐκτήκει μνημοσύνην πραπίδων</TextUnit>
    <TextUnit id="2553" loc="432f">νοῦς δὲ παρέσφαλται:: δμῶες δ' ἀκόλαστον ἔχουσιν  ἦθος: ἐπεισπίπτει δ' οἰκοτριβὴς δαπάνη. οἱ Λακεδαιμονίων δὲ κόροι πίνουσι τοσοῦτον  ὥστε φρέν' εἰς ἱλαρὰν ἐλπίδα πάντας ἄγειν εἴς τε φιλοφροσύνην γλῶσσαν μέτριόν τε γέλωτα.  τοιαύτη δὲ πόσις σώματί τ' ὠφέλιμος γνώμῃ τε κτήσει τε: καλῶς δ' εἰς ἔργ' ̓Αφροδίτης</TextUnit>
    <TextUnit id="2554" loc="433a">πρός θ' ὕπνον ἥρμοσται, τὸν καμάτων λιμένα, πρὸς τὴν τερπνοτάτην τε θεῶν θνητοῖς ̔Υγίειαν,  καὶ τὴν Εὐσεβίης γείτονα Σωφροσύνην.  ἑξῆς τε πάλιν φησὶν  αἱ γάρ ὑπὲρ τὸ μέτρον κυλίκων προπόσεις παραχρῆμα  τέρψασαι λυποῦς' εἰς τὸν ἅπαντα χρόνον.</TextUnit>
    <TextUnit id="2555" loc="433b">ἡ Λακεδαιμονίων δὲ δίαιθ' ὁμαλῶς διάκειται,  ἔσθειν καὶ πίνειν σύμμετρα πρὸς τὸ φρονεῖν   καὶ τὸ πονεῖν εἶναι δυνατούς: οὔκ ἐστ' ἀπότακτος ἡμέρα οἰνῶσαι σῶμ' ἀμέτροισι πότοις.   φίλοινος δ' ἐστὶν ὁ πρὸς οἶνον ἕτοιμος, φιλοπότης δὲ ὁ πρὸς πότους, κωθωνιστὴς δὲ ὁ μέχρι μέθης, πλεῖστον δὲ ἔπινε τῶν μὲν ἡρώων Νέστωρ ὁ τριγέρων: φανερῶς γὰρ αὐτὸς προσέκειτο τῶν ἄλλων μᾶλλον τῷ οἴνῳ καὶ τοῦ ̓Αγαμέμνονος αὐτοῦ, ὃν ὡς πολυπότην ἐπιπλήσσει ὁ ̓Αχιλλεύς. ὁ δὲ Νέστωρ καὶ τῆς μεγίστης μάχης ἐνεστηκυίας</TextUnit>
    <TextUnit id="2556" loc="433c">οὐκ ἀπέχεται τοῦ πίνειν. φησὶ γοῦν ̔́Ομηρος:   Νέστορα δ' οὐκ ἔλαθεν ἰαχὴ πίνοντά περ ἔμπης.  καὶ μόνου σὲ τούτου τῶν ἡρώων τὸ ποτήριον ἡρμήνευκεν, ὡς τὴν ̓Αχιλλέως ἀσπίδα. ἐστρατεύετο γάρ μετ' αὐτοῦ καθάπερ καὶ τῆς ἀσπίδος ἐκείνης ἧς φησιν ὁ ̔́Εκτωρ καὶ μέχρι οὐρανοῦ ἥκειν τὸ κλέος, οὐκ ἂν ἁμάρτοι δέ τις καὶ τὸ ποτήριον αὐτοῦ λέγων φιάλην ̓́Αρεως κατὰ τὸν ̓Αντιφάνους Καινέα, ἐν ᾧ λέγεται οὕτως:   εἶτ' ἤδη δὸς φιάλην ̓́Αρεως, κατὰ Τιμόθεον, ξυστόν τε βέλος.</TextUnit>
    <TextUnit id="2557" loc="433d">ἀλλὰ μὴν καὶ διὰ τὴν φιλοποσίαν ὁ Νέστωρ καὶ παῤΑχιλλέως φιάλην λαμβάνει δῶρον ἐν τῷ ἐπὶ Πατρόκλῳ ἐπιτελουμένῳ ἀγῶνι, οὐχ ὅτι ἀκονιτὶ τῷ νικηθέντι ἔδωκε δέπας ὁ ̓Αχιλλεύς τοῖς γὰρ φιλοπόταις οὐ παρέπεται τὸ νικᾶν διὰ τὸ ῥᾴθυμον  ἢ ὅτι διὰ δίψαν μάλιστα λείπονται οἱ πύκται διὰ τὸ βαρεῖσθαι τὰς χεῖρας ἀνατείνοντες. ὁ δὲ Εὔμηλος λαμβάνει θώρακα δραμὼν ἆθλον ἐπισφαλῶς καὶ ἀμυχθείς, ἀσφαλείας ὅπλον.</TextUnit>
    <TextUnit id="2558" loc="433e">τῆς δὲ δίψης οὐδέν ἐστι πολυποθητότερον. διόπερ καὶ τὸ ̓́Αργος πολυδίψιον ὁ ποιητὴς ἔφη, τὸ πολυπόθητον διὰ τὸν χρόνον. τὸ δίψος γὰρ πᾶσιν ἰσχυρὰν ἐπιθυμίαν ἐμποιεῖ τῆς περιττῆς ἀπολαύσεως. διὸ καὶ ὁ Σοφοκλῆς φησι:   διψῶντι γάρ τοι πάντα προσφέρων σοφὰ  οὐκ ἂν πλέον τέρψειας ἢ 'μπιεῖν διδούς.  καὶ ὁ ̓Αρχίλοχος :   μάχης δὲ τῆς σῆς, ὥστε διψέων πιεῖν, ὣς ἐρέω.</TextUnit>
    <TextUnit id="2559" loc="433f">καὶ τῶν τραγικῶν δέ τις ἔφη:   ἴσχειν κελεύω χεῖρα διψῶσαν φόνου,  καὶ ̓Ανακρέων;   φίλη γὰρ εἶς ξείνοις: ἔασον δέ με διψῶντα πιεῖν.  καὶ Ξενοφῶν δ' ἐν τῷ τρίτῳ τῆς Παιδείας ποιεῖ τὸν Κῦρον τάδε λέγοντα: ' ἐγὼ ὑμῖν διψῶ χαρίσασθαι.' Πλάτων δ' ἐν τῇ ΠολιτείᾳΣ32 ̔ ὅταν οἶμαι δημοκρατουμένη πόλις ἐλευθερίας διψήσασα κακῶν οἰνοχόων προστατούντων τύχῃ καὶ πορρωτέρω</TextUnit>
    <TextUnit id="2560" loc="434a">τοῦ δέοντος ἀκράτου μεθυσθῇ.' ἔπινε δὲ καὶ Πρωτέας ὁ Μακεδὼν πλεῖστον, ὥς φησιν  ̓́Εφιππος ἐν τῷ περὶ τῆς ̓Αλεξάνδρου καὶ ̔Ηφαιστίωνος ταφῆς, καὶ εὐρώστῳ τῷ σώματι διῆγε, καίτοι τῷ πιεῖν ἐγγεγυμνασμένος ὤν. ̓Αλέξανδρος γοῦν αἰτήσας ποτὲ ποτήριον δίχουν καὶ πιὼν προὔπιε τῷ Πρωτέᾳ. καὶ ὃς λαβὼν καὶ πολλὰ ὑμνήσας τὸν βασιλέα ἔπιεν, ὡς ὑπὸ πάντων κροταλισθῆναι. καὶ μετ' ὀλίγον τὸ αὐτὸ ποτήριον αἰτήσας ὁ Πρωτέας καὶ πάλιν πιὼν προὔπιε τῷ</TextUnit>
    <TextUnit id="2561" loc="434b">βασιλεῖ. ὁ δὲ ̓Αλέξανδρος λαβὼν ἔσπασε μὲν γενναίως, οὐ μὴν ὑπήνεγκεν, ἀλλ' ἀπέκλινεν ἐπὶ τὸ προσκεφάλαιον ἀφεὶς τῶν χειρῶν τὸ ποτήριον. καὶ ἐκ τούτου νοσήσας ἀπέθανε, τοῦ Διονύσου, φησί, μηνίσαντος αὐτῷ, διότι τὴν πατρίδα αὐτοῦ τὰς Θήβας ἐπολιόρκησεν. ἔπινε δὲ ὁ ' ̓Αλέξανδρος πλεῖστον, ὡς καὶ ἀπὸ τῆς μέθης συνεχῶς κοιμᾶσθαι δύο ἡμέρας καὶ δύο νύκτας, δηλοῦται δὲ τοῦτο ἐν ταῖς ̓Εφημερίσιν αὐτοῦ, ἃς ἀνέγραψαν Εὐμένης τε ὁ Καρδιανὸς καὶ Διόδοτος ὁ ̓Ερυθραῖος. Μένανδρος δὲ ἐν Κόλακί φησι:</TextUnit>
    <TextUnit id="2562" loc="434c">κοτύλας χωροῦν δέκα ἐν Καππαδοκίᾳ κόνδυ χρυσοῦν, Στρουθία,  τρὶς ἐξέπιον μεστὸν γ'.στρ. ̓Αλεξάνδρου πλέον τοῦ βασιλέως πέπωκας. Α. οὐκ ἔλαττον, οὐ μὰ τὴν ̓Αθηνᾶν. στρ. μέγα γε.  Νικοβούλη δὲ ἢ ὁ ἀναθεὶς ταύτῃ τὰ συγγράμματά φησιν ὅτι παρὰ Μηδείῳ τῷ Θεσσαλῷ δειπνῶν ὁ ̓Αλέξανδρος εἴκοσιν οὖσιν ἐν τῷ συμποσίῳ πᾶσι προὔπιε, παρὰ πάντων τὰ ἴσα λαμβάνων, καὶ  ἀναστὰς ἐκ τοῦ συμποσίου μετ' οὐ πολὺ ἀνεπαύετο. Καλλισθένης δὲ ὁ σοφιστής, ὡς Λυγκεὺς ὁ Σάμιός φησιν ἐν τοῖς ἀπομνημονεύμασι καὶ ̓Αριστόβουλος καὶ Χάρης ἐν ταῖς ἱστορίαις, ἐν τῷ συμποσίῳ τοῦ ̓Αλεξάνδρου τῆς τοῦ ἀκράτου κύλικος εἰς αὐτὸν ἐλθούσης ὡς διωθεῖτο, εἰπόντος τέ τινος αὐτῷ ' διὰ τί οὐ πίνεις; ' ' οὐδὲν δέομαι ἔφη, ' ̓Αλεξάνδρου πιὼν τοῦ ̓Ασκληπιοῦ δεῖσθαι.'  Δαρεῖος δὲ ὁ τοὺς μάγους ἀνελὼν ἐπιγεγραμμένον εἶχεν ἐπὶ τοῦ μνήματος: ̔ ἠδυνάμην καὶ οἶνον πίνειν πολὺν καὶ τοῦτον φέρειν καλῶς.' Κτησίας δὲ παρ' ̓Ινδοῖς φησιν οὐκ εἶναι τῷ βασιλεῖ</TextUnit>
    <TextUnit id="2563" loc="434e">μεθυσθῆναι. παρὰ δὲ Πέρσαις τῷ βασιλεῖ ἐφίεται μεθύσκεσθαι μιᾷ ἡμέρᾳ, ἐν ᾗ θύουσι τῷ Μίθρῃ. γράφει δὲ οὕτως περὶ τούτου Δοῦρις ἐν τῇ ἑβδόμῃ τῶν ἱστοριῶν ' ἐν μόνῃ τῶν ἑορτῶν τῶν ἀγομένων ὑπὸ Περσῶν τῷ Μίθρῃ βασιλεὺς μεθύσκεται καὶ τὸ Περσικὸν ὀρχεῖται: τῶν δὲ λοιπῶν οὐδεὶς κατὰ τὴν ̓Ασίαν, ἀλλὰ πάντες ἀπέχονται κατὰ τὴν ἡμέραν ταύτην τῆς ὀρχήσεως. Πέρσαι γὰρ ὥσπερ ἱππεύειν οὕτω καὶ ὀρχεῖσθαι μανθάνουσι καὶ νομίζουσι</TextUnit>
    <TextUnit id="2564" loc="434f">τὴν ἐκ τῆς ἐργασίας ταύτης κίνησιν ἐμμελῆ τινα λαμβάνειν γυμνασίαν τῆς τοῦ σώματος ῥώμης.} εἰς τοσοῦτον δὲ ̓Αλέξανδρος ἐμέθυεν, ὥς φησι Καρύστιος ὁ Περγαμηνὸς ἐν ἱστορικοῖς ὑπομνήμασιν, ὡς καὶ ἐπὶ ὄνων ἅρματος κωμάζειν ἐποίουν δὲ τοῦτο, φησί, καὶ οἱ τῶν Περσῶν βασιλεῖς: μήποτ' οὖν διὰ τοῦτο οὐδὲ πρὸς τὰ  ἀφροδίσια εἶχεν ὁρμὴν ἐξυδαροῦσθαι γάρ φησιν ὁ ι ̓Αριστοτέλης ἐν τοῖς φυσικοῖς προβλήμασι τῶν</TextUnit>
    <TextUnit id="2565" loc="435a">τοιούτων τὴν γονὴν ̔Ιερώνυμός τε ἐν ταῖς ̓Επιστολαῖς Θεόφραστόν φησι λέγειν ὅτι ̓Αλέξανδρος οὐκ εὖ διέκειτο πρὸς τὰ ἀφροδίσια. ̓Ολυμπιάδος γοῦν καὶ παρανακλινάσης αὐτῷ Καλλιξείναν τὴν Θετταλὴν ἑταίραν περικαλλεστάτην οὖσαν, συνειδότος τοῦτο καὶ τοῦ Φιλίππου εὐλαβοῦντο γὰρ μὴ γύννις εἴη, πολλάκις ᾔτει αὐτῇ τὸν ̓Αλέξανδρον συγγενέσθαι. καὶ Φίλιππος δ' ὁ τοῦ ̓Αλεξάνδρου πατήρ φιλοπότης ἦν, ὡς ἱστορεῖ Θεόπομπος ἐν τῇ ἕκτῃ</TextUnit>
    <TextUnit id="2566" loc="435b">καὶ εἰκοστῇ τῶν ἱστοριῶν, κἀν ἄλλῳ δὲ μέρει τῆς ἱστορίας γράφει Φίλιππος ἦν τὰ μὲν φύσει μανικὸς καὶ προπετὴς ἐπὶ τῶν κινδύνων, τὰ δὲ διὰ μέθην ἦν γὰρ πολυπότης καὶ πολλάκις μεθύων ἐξεβοήθει.' ἐν δὲ τῇ τρίτῃ καὶ πεντηκοστῇ περὶ τῶν ἐν Χαιρωνείᾳ: γενομένων εἰπὼν καὶ ὡς ἐπὶ δεῖπνον ἐκάλεσε τοὺς παραγενομένους τῶν ̓Αθηναίων πρέσβεις φησίν 'ὁ δὲ Φίλιππος ἀποχωρησάντων ἐκείνων εὐθέως μετεπέμπετό τινας τῶν ἑταίρων, καλεῖν δ' ἐκέλευε τὰς αὐλητρίδας καὶ ̓Αριστόνικον τὸν κιθαρῳδὸν καὶ Δωρίωνα τὸν</TextUnit>
    <TextUnit id="2567" loc="435c">αὐλητὴν καὶ τοὺς ἄλλους τοὺς εἰθισμένους αὐτῷ συμπίνειν περιήγετο γὰρ πανταχοῦ τοὺς τοιούτους ὁ Φίλιππος καὶ κατασκευασάμενος ἦν ὄργανα πολλὰ συμποσίου καὶ συνουσίας, ὢν γὰρ φιλοπότης καὶ τὸν τρόπον ἀκόλαστος καὶ βωμολόχους εἶχε  περὶ αὑτὸν συχνοὺς καὶ τῶν περὶ τὴν μουσικὴν ὄντων καὶ τῶν τὰ γέλοια λεγόντων, πιὼν δὲ τὴν νύκτα πᾶσαν καὶ μεθυσθεὶς ἐπὶ πολὺ καὶ παραπαίσας ἀφεὶς ἅπαντας τοὺς ἄλλους ἀπαλλάττεσθαι ἤδη πρὸς ἡμέραν ἐκώμαζεν ὡς τοὺς πρέσβεις</TextUnit>
    <TextUnit id="2568" loc="435d">τοὺς τῶν ̓Αθηναίων.' Καρύστιος δὲ ἐν τοῖς ἱστορικοῖς ὑπομνήμασιν ὅτε φησί, ' μεθύειν προῃρεῖτο Φίλιππος, τοῦτ' ἔλεγε “ χρὴ πίνειν ̓Αντίπατρος γὰρ ἱκανός ἐστι νήφων.” κυβεύοντος δέ ποτε αὐτοῦ καί τινος ἀγγείλαντος ὡς ̓Αντίπατρος πάρεστι, διαπορήσας ὦσεν ὑπὸ τὴν κλίνην τὸν ἄβακα.' φιλοπότας δὲ καὶ μεθύσους καταλέγει Θεόπομπος Διονύσιον τὸν νεώτερον, Σικελίας τύραννον, ὃν καὶ τὰς ὄψεις ὑπὸ τοῦ οἴνου διαφθαρῆναι.</TextUnit>
    <TextUnit id="2569" loc="435e">̓Αριστοτέλης δ' ἐν τῇ Συρακοσίων Πολιτείᾳ καὶ συνεχῶς φησιν αὐτὸν ἔσθ' ὅτε ἐπὶ ἡμέρας ἐνενήκοντα μεθύειν διὸ καὶ ἀμβλυωπότερον γενέσθαι τὰς ὄψεις. Θεόφραστος δὲ φησι καὶ τοὺς ἑταίρους αὐτοῦ κολακεύοντας τὴν τυραννίδα προσποιεῖσθαι μὴ βλέπειν καὶ ὑπ' αὐτοῦ τοῦ Διονυσίου χειραγωγεῖσθαι καὶ μήτε τὰς παρατιθέμενα τῶν ἐδεσμάτων μήτε τὰς κύλικας ὁρᾶν διὸ κληθῆναι Διονυσιοκόλακας. ἔπινε δὲ πλεῖστον καὶ Νυσαῖος ὁ</TextUnit>
    <TextUnit id="2570" loc="435f">τυραννήσας Συρακοσίων καὶ ̓Απολλοκράτης: Διονυσίου δὲ τοῦ προτέρου οὗτοι υἱοί, ὡς ὁ Θεόπομπος ἱστορεῖ ἐν τῇ μ' κἀν τῇ ἑξῆς τῶν ἱστοριῶν, γράφει δὲ οὕτως περὶ τοῦ Νυσαίου: ` Νυσαῖος ὁ τυραννήσας ὕστερον Συρακοσίων ὥσπερ ἐπὶ θανάτῳ  συνειλημμένος καὶ προειδὼς ὅτι μῆνας ὀλίγους ἤμελλεν ἐπιβιώσεσθαι γαστριζόμενος καὶ μεθύων διῆγεν.'</TextUnit>
    <TextUnit id="2571" loc="436a">ἐν δὲ τῇ τριακοστῇ ἐνάτῃ φησὶν ι' ̓Απολλοκράτης ὁ Διονυσίου τοῦ τυράννου υἱὸς ἀκόλαστος ἦν καὶ φιλοπότης: καὶ τῶν κολακευόντων τινὲς αὐτὸν παρεσκεύαζον ὡς ἔνι μάλιστα ἀλλοτριώτατα πρὸς τὸν πατέρα διακεῖσθαι.' καὶ ̔Ιππαρῖνον δὲ τὸν Διονυσίου φησὶν ὑπὸ μέθης τυραννοῦντα ἀποσφαγῆναι. περὶ δὲ τοῦ Νυσαίου καὶ τάδε γράφει: ' Νυσαῖος ὁ Διονυσίου τοῦ προτέρου υἱὸς κύριος τῶν ἐν Συρακούσαις γενόμενος πραγμάτων κατεσκευάσατο τέθριππον καὶ τὴν ἐσθῆτα τὴν ποικίλην ἀνέλαβεν, ἔτι δὲ καὶ τὴν ὀψοφαγίαν καὶ τὴν οἰνοφλυγίαν</TextUnit>
    <TextUnit id="2572" loc="436b">καὶ τὴν τῶν παίδων καὶ τὴν τῶν γυναικῶν ὕβριν καὶ τὴν τῶν ἄλλων ὅσα συντελῆ ὁ τούτοις πέφυκε καὶ τὴν δίαιταν διῆγεν οὕτως.' ἐν δὲ τῇ τεσσαρακοστῇ πέμπτῃ ὁ αὐτὸς περὶ Τιμολάου λέγων τοῦ Θηβαίου φησὶν ' οὐκ ὀλίγων γάρ ἤδη γενομένων ἀσελγῶν περὶ τὸν βίον τὸν καθ' ἡμέραν καὶ τοὺς πότους οὐδένα νομίζω τῶν ἐν ταῖς πολιτείαις ὄντων οὔτ' ἀκρατέστερον οὔτε λιχνότερον οὔτε δοῦλον γεγονέναι μᾶλλον τῶν ἡδονῶν, εἰ μή, ὥσπερ εἶπον, Τιμόλαον.' ἐν δὲ τῇ τρίτῃ καὶ εἰκοστῇ περὶ Χαριδήμου τοῦ ' ̓Ωρείτου διηγούμενος , ὃν ̓Αθηναῖοι πολίτην ἐποιήσαντο, φησὶν</TextUnit>
    <TextUnit id="2573" loc="436c">'τήν τε γὰρ δίαιταν ἑωρᾶτο τὴν καθ' ἡμέραν ἀσελγῆ καὶ τοιαύτην ποιούμενος ὥστε πίνειν καὶ  μεθύειν αἰεί, καὶ γυναῖκας ἐλευθέρας ἐτόλμα διαφθείρειν καὶ εἰς τοσοῦτον προῆλθεν ἀκρασίας ὥστε μειράκιόν τι παρὰ τῆς βουλῆς τῆς τῶν ̓Ολυνθίων αἰτεῖν ἐπεχείρησεν, ὃ τὴν μὲν ὄψιν ἦν εὐειδὲς καὶ χάριεν, ἐτύγχανε δὲ μετὰ Δέρδου τοῦ</TextUnit>
    <TextUnit id="2574" loc="436d">Μακεδόνος αἰχμάλωτον γεγενημένον.' ἔπινε δὲ πλεῖστον καὶ ̓Αρκαδίων ἄδηλον δ' εἰ ὁ Φιλίππῳ διεχθρεύσας, ὡς τὸ ἐπίγραμμα δηλοῖ, ὅπερ ἀνέγραψε Πολέμων ἐν τῷ περὶ τῶν κατὰ πόλεις ἐπιγραμμάτων  τοῦ πολυκώθωνος τοῦτ' ἠρίον ̓Αρκαδίωνος  ἄστεος ὤρθωσαν τῇδε παρ' ἀτραπιτῷ  υἱῆες Δόρκων καὶ Χαρμύλος. ἔφθιτο δ' ὡνήρ, ὤνθρωπ', ἐκ χανδῆς ζωροποτῶν κύλικος.  ̓Ερασίξενον δέ τινα πεπωκέναι πλεῖστόν φησι τὸ</TextUnit>
    <TextUnit id="2575" loc="436e">ἐπ' αὐτῷ ἐπίγραμμα:  τὸν βαθὺν οἰνοπότην ̓Ερασίξενον ἡ δὶς ἐφεξῆς  ἀκρήτου προποθεῖς' ᾤχετ' ἔχουσα κύλιξ.  ἔπινε δὲ πλεῖστον καὶ ̓Αλκέτας ὁ Μακεδών, ὥς φησιν ̓́Αριστος ὁ Σαλαμίνιος, καὶ Διότιμος ὁ ̓Αθηναῖος. οὗτος δὲ καὶ Χώνη ἐπεκαλεῖτο: ἐντιθέμενος γὰρ τῷ στόματι χώνην ἀπαύστως ἔπινεν ἐπιχεομένου οἴνου: ὅθεν καὶ Χώνη ἐπεκλήθη, ὥς φησι Πολέμων. Κλεομένης δὲ ὁ Λακεδαιμόνιος</TextUnit>
    <TextUnit id="2576" loc="436f">ὅτι καὶ ἀκρατοπότης ἦν προείρηται: ὅτι δὲ διὰ μέθην ἑαυτὸν καὶ μαχαίρᾳ κατέτεμεν ̔ ̔Ηρόδοτος  ἱστόρησε. καὶ ̓Αλκαῖος δ' ὁ ποιητὴς φιλοπότης ἦν, ὡς προεῖπον. Βάτων δ' ὁ Σινωπεὺς ἐν τοῖς περὶ ̓́Ιωνος τοῦ ποιητοῦ φιλοπότην φησὶ γενέσθαι καὶ ἐρωτικώτατον τὸν ̓́Ιωνα. καὶ αὐτὸς δὲ ἐν τοῖς ἐλεγείοις ἐρᾶν μὲν ὁμολογεῖ Χρυσίλλης τῆς Κορινθίας, Τελέου δὲ θυγατρός: ἧς καὶ Περικλέα τὸν ̓Ολύμπιον ἐρᾶν φησι Τηλεκλείδης ἐν ̔Ησιόδοις. Ξέναρχος δὲ ὁ ̔Ρόδιος διὰ τὴν πολυποσίαν Μετρητὴς ἐπεκαλεῖτο: μνημονεύει αὐτοῦ Εὐφορίων ὁ ἐποποιὸς ἐν Χιλιάσι.  Χάρης δ' ὁ Μυτιληναῖος ἐν ταῖς περὶ ̓Αλέξανδρον</TextUnit>
    <TextUnit id="2577" loc="437a">ἱστορίαις περὶ Καλάνου εἰπὼν τοῦ ̓Ινδοῦ φιλοσόφου, ὅτι ῥίψας ἑαυτὸν εἰς πυρὰν νενημένην ἀπέθανε, φησὶν ὅτι καὶ ἐπὶ τῷ μνήματι αὐτοῦ διέθηκεν ̓Αλέξανδρος γυμνικὸν ἀγῶνα καὶ μουσικὸν ἐγκωμίων. ' ἔθηκε δέ, ' φησί, ̔καὶ διὰ τὴν φιλοινίαν τῶν ̓Ινδῶν καὶ ἀκρατοποσίας ἀγῶνα, καὶ ἦν ἆθλον τῷ μὲν πρώτῳ τάλαντον, τῷ δὲ δευτέρῳ τριάκοντα μναῖ καὶ τῷ τρίτῳ δέκα. τῶν οὖν πιόντων τὸν οἶνον παραχρῆμα μὲν ἐτελεύτησαν ὑπὸ τοῦ ψύχους τριάκοντα καὶ πέντε, μικρὸν δὲ διαλιπόντες</TextUnit>
    <TextUnit id="2578" loc="437b">ἐν ταῖς σκηναῖς ἕξ. ὁ δὲ πλεῖστον πιὼν καὶ νικήσας ἔπιε μὲν ἀκράτου χοᾶς τέσσαρας καὶ τὸ τάλαντον ἔλαβεν, ἐπεβίωσε δὲ ἡμέρας τέσσαρας: ἐκαλεῖτο δὲ Πρόμαχος. Τίμαιος δέ φησιν ὡς ' Διονύσιος ὁ τύραννος τῇ τῶν Χοῶν ἑορτῇ τῷ πρώτῳ ἐκπιόντι χοᾶ ἆθλον ἔθηκε στέφανον  χρυσοῦν: καὶ ὅτι πρῶτος ἐξέπιε Ξενοκράτης ὁ φιλόσοφος καὶ λαβὼν τὸν χρυσοῦν στέφανον καὶ ἀναλύων τῷ ̔Ερμῇ τῷ ἱδρυμένῳ ἐπὶ τῆς αὐλῆς ἐπέθηκεν, ᾧπερ εἰώθει καὶ τοὺς ἀνθινοὺς ἑκάστοτε ἐπιτιθέναι στεφάνους ἑσπέρας ἀπαλλασσόμενος ὡς αὑτόν, καὶ ἐπὶ τούτῳ ἐθαυμάσθη.' τὴν δὲ τῶν</TextUnit>
    <TextUnit id="2579" loc="437c">Χοῶν ἑορτὴν τὴν ̓Αθήνησιν ἐπιτελουμένην Φανόδημός φησι Δημοφῶντα τὸν βασιλέα.., βουλόμενον ὑποδέξασθαι παραγενόμενον τὸν ' ̓Ορέστην ̓Αθήναζε. πρὸς δὲ τὰ ἱερὰ οὐ θέλων αὐτὸν προσιέναι οὐδ' ὁμόσπονδον γενέσθαι μήπω δικασθέντα ἐκέλευσε συγκλεισθῆναί τε τὰ ἱερὰ καὶ χοᾶ οἴνου ἑκάστῳ παρατεθῆναι, τῷ πρώτῳ ἐκπιόντι εἰπὼν ἆθλον δοθήσεσθαι πλακοῦντα, παρήγγειλέ τε καὶ τοῦ πότου παυσαμένους τοὺς μὲν στεφάνους οἷς ἐστεφάνωντο πρὸς τὰ ἱερὰ μὴ τιθέναι διὰ τὸ</TextUnit>
    <TextUnit id="2580" loc="437d">ὁμορόφους γενέσθαι τῷ ̓Ορέστῃ, περὶ δὲ τὸν χοᾶ τὸν ἑαυτοῦ ἕκαστον περιθεῖναι καὶ τῇ ἱερείᾳ ἀποφέρειν τοὺς στεφάνους πρὸς τὸ ἐν Λίμναις τέμενος, ἔπειτα θύειν ἐν τῷ ἱερῷ τὰ ἐπίλοιπα, καὶ ἔκτοτε τὴν ἑορτὴν κληθῆναι Χοᾶς. τῇ δὲ ἑορτῇ τῶν Χοῶν ἔθος ἐστὶν ̓Αθήνησι πέμπεσθαι δῶρά τε καὶ τοὺς μισθοὺς τοῖς σοφισταῖς, οἵπερ καὶ αὐτοὶ συνεκάλουν ἐπὶ ξένια τοὺς γνωρίμους,  ὥς φησιν Εὐβουλίδης ὁ διαλεκτικὸς ἐν δράματι. Κωμασταῖς οὕτως:  σοφιστιᾷς, κάκιστε, καὶ Χοῶν δέῃ</TextUnit>
    <TextUnit id="2581" loc="437e">τῶν μισθοδώρων οὐκ ἀδείπνων ἐν τρυφῇ.  ̓Αντίγονος δ' ὁ Καρύστιος ἐν τῷ περὶ τοῦ Διονυσίου βίου τοῦ ̔Ηρακλεώτου τοῦ ἐπικληθέντος Μεταθεμένου φησὶ τὸν Διονύσιον τοῖς οἰκέταις συνεορτάζοντα ἐν τῇ τῶν Χοῶν ἑορτῇ καὶ μὴ δυνάμενον διὰ γῆρας χρῆσθαι ᾗ παρειλήφεσαν ἑταίρᾳ ὑποστρέψαντα εἰπεῖν πρὸς τοὺς συνδειπνοῦντας:  οὐ δύναμαι τανύσαι, λαβέτω δὲ καὶ ἄλλος.  ἦν δὲ ὁ Διονύσιος ἔτι ἐκ νέου, ὥς φησι Νικίας ὁ Νικαεὺς ἐν ταῖς Διαδοχαῖς, πρὸς τὰ ἀφροδίσια ἐκμανὴς καὶ πρὸς τὰς δημοσίας εἰσῄει παιδίσκας</TextUnit>
    <TextUnit id="2582" loc="437f">ἀδιαφόρως. καί ποτε πορευόμενος μετά τινων γνωρίμων ὡς ἐγένετο κατὰ τὸ παιδισκεῖον, εἰς ὃ τῇ προτεραίᾳ παρεληλυθὼς ὤφειλε χαλκοῦς, ἔχων τότε κατὰ τύχην ἐκτείνας τὴν χεῖρα, πάντων ὁρώντων ἀπεδίδου. ̓Ανάχαρσις δ' ὁ Σκύθης παρὰ</TextUnit>
    <TextUnit id="2583" loc="438a">Περιάνδρῳ τεθέντος ἄθλου περὶ τοῦ πίνειν ᾔτησε τὸ νικητήριον πρῶτος μεθυσθεὶς τῶν συμπαρόντων, ὡς ὄντος τέλους τούτου καὶ τῆς ἐν τῷ πότῳ νίκης ὥσπερ καὶ τῆς ἐν τῷ τρέχειν. Λακύδης δὲ καὶ Τίμων οἱ φιλόσοφοι κληθέντες πρός τινα τῶν γνωρίμων ἐπὶ δύο ἡμέρας καὶ βουλόμενοι  συμπεριφέρεσθαι τοῖς παροῦσιν ἔπινον προθυμότερον. τῇ μὲν οὖν πρώτῃ τῶν ἡμερῶν ὁ Λακύδης ἀπῄει πρότερος ἐπιπολάσαντος αὐτῷ τοῦ ποτοῦ, καὶ ὁ Τίμων ὁρῶν αὐτὸν ἀπιόντα ἔφη:   ἠράμεθα μέγα κῦδος, ἐπέφνομεν ̔́Εκτορα δῖον.  τῇ δ' ὑστεραίᾳ προαπιόντος τοῦ Τίμωνος διὰ τὸ μὴ δυνηθῆναι ἐκπιεῖν τὴν προποθεῖσαν αὐτῷ</TextUnit>
    <TextUnit id="2584" loc="438b">κύλικα ὁ Λακύδης ἰδὼν αὐτὸν ἐπανάγοντα εἶπε:   δυστήνων δέ τε παῖδες ἐμῷ μένει ἀντιόωσιν.   Μυκερῖνον δὲ τὸν Αἰγύπτιον ὁ ̔ ̔Ηρόδοτος ἱστορεῖ διὰ τῆς δευτέρας ἀκούσαντα παρὰ τῶν μάντεων ὅτι ὀλιγοχρόνιός ἐστι, λύχνα ποιησάμενον πολλὰ ὁπότε γένοιτο νὺξ πίνειν καὶ εὐπαθεῖν οὔτε ἡμέρας οὔτε νυκτὸς ἀνιέντα : καὶ εἰς τὰ ἕλεα δὲ καὶ τὰ ἄλση νεμόμενον, ἔτι τε ὅπου πύθοιτο ἡβητήρια εἶναι μεθύσκεσθαι. καὶ ̓́Αμασιν δὲ τὸν καὶ αὐτὸν</TextUnit>
    <TextUnit id="2585" loc="438c">Αἰγυπτίων βασιλέα ̔ ̔Ηρόδοτος πολλὰ πεπωκέναι φησίν. ̔Ερμείας δ' ὁ Μηθυμναῖος ἐν τρίτῃ Σικελικῶν φιλοπότην φησὶ γενέσθαι Νικοτέλη τὸν Κορίνθιον. Φαινίας δὲ ὁ ̓Ερέσιος ἐν τῷ ἐπιγραφομένῳ Τυράννων ἀναίρεσις ἐκ τιμωρίας Σκόπα φησὶ τὸν Κρέοντος μὲν υἱόν, Σκόπα δὲ τοῦ παλαιοῦ ὑιδοῦν φιλοποτοῦντα διατελέσαι καὶ τὴν ἐπάνοδον τὴν ἀπὸ τῶν συμποσίων ποιεῖσθαι ἐπὶ θρόνου καθήμενον καὶ ὑπὸ τεσσάρων βασταζόμενον οὕτως οἴκαδε ἀπιέναι. Φύλαρχος δὲ ἐν τῇ ἕκτῃ τῶν ἱστοριῶν ̓Αντίοχόν φησι τὸν βασιλέα φίλοινον γενόμενον μεθύσκεσθαί τε καὶ κοιμᾶσθαι  ἐπὶ πλέον, εἶθ' ἑσπέρας πάλιν ἀφυπνιζόμενον ἐπιπίνειν.</TextUnit>
    <TextUnit id="2586" loc="438d">̔ ἐχρημάτιζέ τε, ' φησί, ' νήφων μὲν βραχέα τελέως, μεθύων δὲ τὰ πολλά, διὸ περὶ αὐτὸν δύο ἦσαν οἱ διοικοῦντες τὴν βασιλείαν, ̓́Αριστος καὶ Θεμίσων, Κύπριοι μὲν γένος καὶ ἀδελφοί, ἐρώμενοι δὲ ἀμφότεροι τοῦ ̓Αντιόχου  πολυπότης δὲ ἦν καὶ ̓Αντίοχος ὁ βασιλεὺς ὁ κληθεὶς ̓Επιφανής, ὁ ὁμηρεύσας παρὰ ̔Ρωμαίοις, ὡς ἱστορεῖ Πτολεμαῖος ὁ Εὐεργέτης ἐν τῷ τρίτῳ τῶν ὑπομνημάτων</TextUnit>
    <TextUnit id="2587" loc="438e">κἀν τῷ πέμπτῳ φάσκων αὐτὸν εἰς τοὺς ̓Ινδικοὺς κώμους καὶ μέθας τραπέντα πολλὰ ἀναλίσκειν, καὶ τὰ περιλειπόμενα δὲ τῶν χρημάτων μεθ' ἡμέραν κωμάζων ὁτὲ μὲν ἐξέχει, ἄλλοτε δὲ ἐν ταῖς δημοσίαις ὁδοῖς ἱστάμενος ἔλεγε, ' τίνι ἡ τύχη δίδωσι, λαβέτω.' καὶ ῥίψας τὸ ἀργύριον ᾤχετο. πολλάκις δὲ καὶ πλεκτὸν στέφανον ῥόδων ἔχων ἐπὶ τῆς κεφαλῆς καὶ χρυσοϋφῆ τήβενναν φορῶν μόνος ἐρέμβετο λίθους ὑπὸ μάλης ἔχων, οἷς ἔβαλλε τῶν ἰδιωτῶν τοὺς ἀκολουθοῦντας αὐτῷ. ἐλούετο δὲ καὶ εἰς τοὺς κοινοὺς λουτρῶνας μύροις</TextUnit>
    <TextUnit id="2588" loc="438f">ἀλειφόμενος, ὅτε καί ποτε συνιδών τις αὐτὸν ἰδιώτης ἔφη ' μακάριος εἶ, ὦ βασιλεῦ, πολυτελὲς ὄζεις. καὶ ὃς ἡσθεὶς ἐγώ σε, φησίν, ὑπέρκορον τούτου: ποιήσω καὶ κατὰ τῆς κεφαλῆς αὐτοῦ ὑδρίσκην ὑπὲρ δύο χοᾶς ἔχουσαν παχέος μύρου καταχυθῆναι ἐκέλευσεν, ὡς καὶ τὸ πλῆθος τῶν ἀγοραιοτέρων εἰς τὸ ἐκχυθὲν συγκυλισθῆναι. ὀλίσθου τε γενομένου αὐτός τε ὁ ̓Αντίοχος ἔπεσε  καγχάζων καὶ οἱ πλεῖστοι τῶν λουσμένων τὸ αὐτὸ</TextUnit>
    <TextUnit id="2589" loc="439a">ἔπασχον. Πολύβιος δ' ἐν τῇ ἕκτῃ καὶ εἰκοστῇ τῶν ἱστοριῶν καλεῖ αὐτὸν ̓Επιμανῆ καὶ οὐκ ̓Επιφανῆ διὰ τὰς πράξεις ̔ οὐ μόνον γὰρ μετὰ δημοτῶν ἀνθρώπων κατέβαινεν εἰς ὁμιλίας, ἀλλὰ καὶ μετὰ τῶν παρεπιδημούντων ξένων καί τῶν εὐτελεστάτων συνέπινεν. εἰ δὲ καὶ τῶν νεωτέρων φησί αἴσθοιτό τινας συνευωχουμένους ὁπουδήποτε, παρῆν μετὰ κερατίου: καὶ συμφωνίας, ὥστε τοὺς πολλοὺς διὰ τὸ παράδοξον ἀνισταμένους φεύγειν. πολλάκις δὲ καὶ τὴν βασιλικὴν ἐσθῆτα</TextUnit>
    <TextUnit id="2590" loc="439b">ἀποβαλὼν τήβενναν ἀναλαβὼν περιῄει τὴν ἀγοράν ἐν δὲ τῇ πρώτῃ καὶ τριακοστῇ ὁ αὐτὸς Πολύβιός φησι συντελοῦντα αὐτὸν ἐν τῇ ̓Αντιοχείᾳ ἀγῶνας συγκαλέσαι πάντας ̔́Ελληνας καὶ τῶν ἄλλων τοὺς βουλομένους ἐπὶ τὴν θέαν. καὶ πλείστων παραγινομένων ἐν τοῖς γυμνασίοις, πάντας ἐκ χρυσῶν ὁλκείων ἤλειφε κροκίνῳ μύρῳ καὶ κινναμωμίνῳ καὶ ναρδίνῳ καὶ ἀμαρακίνῳ καὶ ἰρίνῳ. καὶ συγκαλῶν αὐτοὺς εἰς εὐωχίαν ποτὲ μὲν χίλια</TextUnit>
    <TextUnit id="2591" loc="439c">τρίκλινα, ποτὲ δὲ χίλια πεντακόσια συνεπλήρου μετὰ πολυτελεστάτης κατασκευῆς, καὶ ὁ χειρισμὸς τῆς διακονίας δι' αὐτοῦ ἐγίνετο κατὰ γὰρ τὰς εἰσόδους ἐφιστάμενος οὓς μὲν εἰσῆγεν, οὓς δ' ἀνέκλινεν, καὶ τοὺς διακόνους δὲ τοὺς τὰς παραθέσεις εἰσφέροντας αὐτὸς εἰσῆγε, καὶ  περιπορευόμενος οὗ μὲν προσεκάθιζεν, οὗ δὲ προσανέπιπτε. καὶ ποτὲ μὲν ἀποθέμενος μεταξὺ τὸν ψωμόν, ποτὲ δὲ τὸ ποτήριον ἀνεπήδα καὶ μετανίστατο καὶ περιῄει τὸν πότον προπόσεις λαμβάνων ὀρθὸς ἄλλοτε παρ' ἄλλοις, ἅμα δὲ τοῖς ἀκροάμασι προσπαίζων.</TextUnit>
    <TextUnit id="2592" loc="439d">καὶ ὑπὸ τῶν μίμων εἰσεφέρετο ὅλος συγκεκαλυμμένος καὶ ἐτίθετο εἰς τὴν γῆν ὡς εἷς ὢν τῶν μίμων καὶ τῆς συμφωνίας προκαλουμένης ὁ βασιλεὺς ἀναπηδήσας ὠρχεῖτο γυμνὸς καὶ προσέπαιζε τοῖς μίμοις, ὥστε πάντας αἰσχύνεσθαι. τοιαῦτα ἀπεργάζεται τοὺς ταλαιπώρους ἡ πρὸς τῇ μέθῃ ἀπαιδευσία. φιλοπότης δ' ἦν καὶ</TextUnit>
    <TextUnit id="2593" loc="439e">ὁ ὁμώνυμος αὐτῷ ̓Αντίοχος, ὁ ἐν Μηδίᾳ πρὸς ̓Αρσάκην πολεμήσας, ὡς ἱστορεῖ Ποσειδώνιος ὁ ̓Απαμεὺς ἐν τῇ ἑκκαιδεκάτῃ τῶν ἱστοριῶν. ἀναιρεθέντος γοῦν αὐτοῦ τὸν ' ̓Αρσάκην θάπτοντα αὐτὸν λέγειν ' ἔσφηλέν σε, ̓Αντίοχε, θάρσος καὶ μέθη: ἤλπιζες γάρ ἐν μεγάλοις ποτηρίοις τὴν ̓Αρσάκου βασιλείαν ἐκπιεῖν.' ̓Αντίοχος δὲ ὁ μέγας ἐπικαλούμενος, ὃν ̔Ρωμαῖοι καθεῖλον, ὡς ἱστορεῖ Πολύβιος ἐν τῇ εἰκοστῇ, παρελθὼν εἰς Χαλκίδα τῆς Εὐβοίας συνετέλει γάμους, πεντήκοντα μὲν ἔτη γεγονὼς καὶ δύο τὰ μέγιστα τῶν ἔργων ἀνειληφώς, τήν τε τῶν ̔Ελλήνων ἐλευθέρωσιν, ὡς αὐτὸς ἐπηγγέλλετο, καὶ τὸν πρὸς ̔Ρωμαίους</TextUnit>
    <TextUnit id="2594" loc="439f">πόλεμον. ἐρασθεὶς οὖν παρθένου Χαλκιδικῆς κατὰ τὸν τοῦ πολέμου καιρὸν ἐφιλοτιμήσατο γῆμαι  αὐτήν, οἰνοπότης ὢν καὶ μέθαις χαίρων ἦν δ' αὕτη Κλεοπτολέμου μὲν θυγάτηρ ἑνὸς τῶν ἐπιφανῶν, κάλλει δὲ πάσας ὑπερβάλλουσα: καὶ τοὺς γάμους συντελῶν ἐν τῇ Χαλκίδι αὐτόθι διέτριψε τὸν χειμῶνα, τῶν ἐνεστώτων οὐδ' ἡντινοῦν ποιούμενος πρόνοιαν. ἔθετο δὲ καὶ τῇ παιδὶ ὄνομα Εὔβοιαν. ἡττηθεὶς οὖν τῷ πολέμῳ ἔφυγεν εἰς ̓́Εφεσον μετὰ τῆς νεογάμου. ἐν δὲ τῇ δευτέρᾳ</TextUnit>
    <TextUnit id="2595" loc="440a">ὁ αὐτὸς Πολύβιος ἱστορεῖ ̓́Αγρωνα τὸν ̓Ιλλυριῶν βασιλέα ἡσθέντα ἐπὶ τῷ νενικηκέναι τοὺς μέγα φρονοῦντας Αἰτωλοὺς πολυπότην ὄντα καὶ εἰς μέθας καὶ εὐωχίας τραπέντα πλευρίτιδι ληφθέντα ἀποθανεῖν. ἐν δὲ τῇ ἐνάτῃ καὶ εἰκοστῇ ὁ αὐτὸς Γενθίωνά φησι τὸν τῶν ̓Ιλλυριῶν βασιλέα διὰ τὴν πολυποσίαν πολλὰ ποιεῖν ἀσελγῆ κατὰ τὸν βίον, νύκτωρ τε αἰεὶ καὶ μεθ' ἡμέραν μεθύοντα. ἀποκτείναντα δὲ καὶ Πλεύρατον τὸν ἀδελφὸν γαμεῖν μέλλοντα τὴν Μονουνίου θυγατέρα αὐτὸν γῆμαι τὴν παῖδα καὶ ὠμῶς χρῆσθαι τοῖς ἀρχομένοις.</TextUnit>
    <TextUnit id="2596" loc="440b">καὶ Δημήτριον δέ φησι, τὸν ἐκ τῆς ̔Ρώμης τὴν ὁμηρείαν διαφυγόντα, ἐν τῇ τρίτῃ καὶ τριακοστῇ βασιλεύσαντα Σύρων πολυπότην ὄντα τὸ πλεῖστον τῆς ἡμέρας μεθύσκεσθαι. ̓Οροφέρνην τε ὀλίγον χρόνον Καππαδοκίας βασιλεύσαντα καὶ παριδόντα τὰς πατρίους ἀγωγάς φησιν ἐν τῇ τριακοστῇ δευτέρᾳ εἰσαγαγεῖν τὴν ̓Ιακὴν καὶ τεχνιτικὴν ἀσωτίαν.   διόπερ ὁ θειότατος Πλάτων καλῶς νομοθετεῖ ἐν τῷ δευτέρῳ 'τοὺς παῖδας μέχρι ἐτῶν ὀκτωκαίδεκα</TextUnit>
    <TextUnit id="2597" loc="440c">τὸ παράπαν οἴνου μὴ γεύεσθαι οὐ γὰρ χρὴ πῦρ ἐπὶ πῦρ ὀχετεύειν οἴνου δὲ μετρίου γεύεσθαι μέχρι τριάκοντα ἐτῶν, μέθης δὲ καὶ πολυοινίας τὸ παράπαν τὸν νέον ἀπέχεσθαι: τετταράκοντα δὲ ἐπιβαίνοντα ἐτῶν ἐν τοῖς συσσιτίοις εὐωχηθέντα καλεῖν τούς τε ἄλλους θεοὺς καὶ δὴ καὶ Διόνυσον παρακαλεῖν εἰς τὴν τῶν πρεσβυτῶν τελετὴν ἅμα καὶ παιδιάν, ἣν τοῖς ἀνθρώποις ἐπίκουρον τῆς τοῦ γήρως αὐστηρότητος ἐδωρήσατο τὸν οἶνον φάρμακον, ὥστε ἀνηβᾶν ἡμᾶς καὶ δυσθυμίας λήθην</TextUnit>
    <TextUnit id="2598" loc="440d">γίγνεσθαι καὶ ἑξῆς δέ φησι: ̔λόγος καὶ φήμη ὑπορρεῖ, ὡς ὁ θεὸς οὗτος ὑπὸ τῆς μητρυιᾶς ̔́Ηρας διεφορήθη τῆς ψυχῆς τὴν γνώμην διὸ τάς τε βακχείας καὶ τὴν μανικὴν πᾶσαν ἐμβάλλει χορείαν τιμωρούμενος, ὅθεν καὶ τὸν οἶνον ἐπὶ τοῦτ' αὐτὸ δεδώρηται.'  Φάλαικος δ' ἐν τοῖς ἐπιγράμμασι γυναῖκά τινα ἀναγράφει πολυπότιν Κλεὼ ὄνομα:   χρυσῷ τὸν κροκόεντα περιζώσασα χιτῶνα  τόνδε Διωνύσῳ δῶρον ἔδωκε Κλεώ, οὕνεκα συμποσίοισι μετέπρεπεν ἶσα δὲ πίνειν</TextUnit>
    <TextUnit id="2599" loc="440e">οὔτις οἱ ἀνδρῶν ἤρισεν οὐδαμά πω.  ὅτι δὲ φίλοινον τὸ τῶν γυναικῶν γένος κοινόν. οὐκ ἀχαρίτως δὲ καὶ ὁ Ξέναρχος ἐν τῷ Πεντάθλῳ  γυναῖκά τινα παράγει φρικτότατον ὅρκον ὀμνύουσαν τόνδε:  οὕτως ἐμοὶ γένοιτο σοῦ ζώσης, τέκνον,  ἐλευθέριον πιοῦσαν οἶνον ἀποθανεῖν.  παρὰ ̔Ρωμαίοις δέ, ὥς φησι Πολύβιος ἐν τῇ ἕκτῃ, ἀπείρηται γυναιξὶ πίνειν οἶνον : τὸ δὲ καλούμενον πάσσον πίνουσι. τοῦτο δὲ ποιεῖται μὲν ἐκ τῆς</TextUnit>
    <TextUnit id="2600" loc="440f">ἀσταφίδος καί ἐστι παραπλήσιος πινόμενος τῷ Αἰγοσθενίτῃ τῷ γλυκεῖ καὶ τῷ Κρητικῷ: διὸ πρὸς τὸ κατεπεῖγον τοῦ δίψους χρῶνται αὐτῷ. λαθεῖν δὲ ἐστὶν ἀδύνατον τὴν γυναῖκα πιοῦσαν οἶνον ι πρῶτον μὲν γὰρ οὐδ' ἔχει οἴνου κυρείαν ἡ γυνή: πρὸς δὲ τούτοις φιλεῖν δεῖ τοὺς συγγενεῖς τοὺς ἑαυτῆς καὶ τοὺς τοῦ ἀνδρὸς ἕως ἐξανεψιῶν καὶ τοῦτο ποιεῖν καθ' ἡμέραν, ὁπόταν ἴδῃ πρῶτον, λοιπὸν ἀδήλου τῆς ἐντυχίας οὔσης τίσιν ἀπαντήσει φυλάσσεται:</TextUnit>
    <TextUnit id="2601" loc="441a">τὸ γὰρ πρᾶγμα κἂν γεύσηται μόνον οὐ προσδεῖ διαβολῆς. ἄλκιμος δ' ὁ Σικελιώτης ἐν τῇ ἐπιγραφομένῃ τῶν βίβλων ̓Ιταλικῇ πάσας φησὶ τὰς ἐν ̓Ιταλίᾳ γυναῖκας μὴ πίνειν οἶνον ἀπὸ τοιαύτης: αἰτίας ' ̔Ηρακλῆς περὶ τὴν Κροτωνιᾶτιν γενόμενος ἐπεὶ πρός τινα οἰκίαν οὖσαν παρὰ τὴν ὁδὸν διψῶν ἀφίκετο, προσελθὼν ᾔτει πιεῖν ἐντεῦθεν, ἔτυχε δ' ἡ γυνὴ τοῦ τὴν οἰκίαν κεκτημένου πίθον οἴνου λαθραίως ὑποίξασα: καὶ πρὸς μὲν τὸν ἄνδρα δεινὸν ἔφη ποιήσειν αὐτὸν εἰ ξένου χάριν τὸν πίθον τοῦτον ἀνοίξειεν, ὕδωρ δ' ἐκέλευσεν αὐτὸν</TextUnit>
    <TextUnit id="2602" loc="441b">προσενεγκεῖν. ̔Ηρακλῆς δ' ἐπὶ θύραις ἑστὼς καὶ ἀκούσας ταῦτα τὸν μὲν ἄνδρα αὐτῆς σφόδρα ἐπῄνεσεν, ὃν ἐκέλευσεν αὐτὸν παρελθόντα εἴσω σκοπεῖν τὸν πίθον. καὶ ὃς εἰσελθὼν λίθινον εὗρε τὸν πίθον γεγονότα, τοῦτο δὲ τὸ σημεῖον ἔτι καὶ νῦν ἐστιν ἐν ταῖς ἐπιχωρίαις γυναιξὶν πάσαις ἐν αἰσχρῷ κεῖσθαι τὸ πίνειν οἶνον διὰ τὴν προκειμένην αἰτίαν οἷαι δ' εἰσὶ παρὰ τοῖς ̔́Ελλησι μεθύουσαι αἱ γυναῖκες παραδίδωσιν ̓Αντιφάνης μὲν ἐν τῇ ̓Ακοντιζομένῃ οὕτω:   γείτων ἐστί τις</TextUnit>
    <TextUnit id="2603" loc="441c">κάπηλος: οὗτος εὐθὺς ὅταν ἔλθω ποτὲ  διψῶσα, μόνος οἶδ' ὣς γ' ἐμοὶ κεράννυται.  οὔθ' ὑδαρὲς οὔτ' ἄκρατον οἶδ' ἐγώ ποτε πιοῦσα.  καὶ ἐν Μύστιδι: γυναῖκες δέ εἰσιν αἱ διαλεγόμεναι:   βούλει καὶ σύ, φιλτάτη , πιεῖν; β. καλῶς ἔχει μοι. α. τοιγαροῦν ἐμοὶ φέρε.  μέχρι γὰρ τριῶν δεῖν φασι τιμᾶν τοὺς θεούς.  ̓́Αλεξις δὲ ̓Ορχηστρίδι:</TextUnit>
    <TextUnit id="2604" loc="441d">γυναιξὶ δ' ἀρκεῖ πάντ' ἐὰν οἶνος παρῇ  πίνειν διαρκής. β. ἀλλὰ μήν, νὴ τὼ θεώ, ὁ ἔσται γ' ὅσον ἂν βουλώμεθ', ἔσται καὶ μάλα ἡδὺς γ', ὀδόντας οὐκ ἔχων, ἤδη σαπρὸς γεγώς, γέρων γε δαιμονίως. λ. ἀσπάζομαι γραῦν σφίγγα πρὸς ἐμὲ ὡς αἰνίγματα  λέγε καὶ τὰ λοιπά.  ἐν δὲ Δὶς πενθοῦντι Ζωπύρας τινὸς μνημονεύων φησί:   καὶ Ζωπύρα,  οἰνηρὸν ἀγγεῖον.  ̓Αντιφάνης Βάκχαις:   ἐπεὶ δὲ τοῦτ' οὐκ ἔστι, κακοδαίμων σφόδρα ὅστις γαμεῖ γυναῖκα, πλὴν ἐν τοῖς Σκύθαις:</TextUnit>
    <TextUnit id="2605" loc="441e">ἐκεῖ μόνον γὰρ οὐδὲ φύετ' ἄμπελος.  Ξέναρχος Πεντάθλῳ:   ὅρκον δ' ἐγὼ γυναικὸς εἰς οἶνον γράφω.   Πλάτων Φάωνι διηγούμενος ὅσα διὰ τὸν οἶνον συμβαίνει ταῖς γυναιξί φησιν  εἶεν, γυναῖκες, ὡς ἔγωγ' ὑμῖν πάλαι οἶνον γενέσθαι τὴν ἄνοιαν εὔχομαι, ὑμῖν γὰρ οὐδέν, καθάπερ ἡ παροιμία, πλὴν τοῦ καπήλου νοῦν ἐνεῖναί μοι δοκεῖ. εἰ γὰρ Φάωνα δεῖσθ' ἰδεῖν, προτέλεια δεῖ</TextUnit>
    <TextUnit id="2606" loc="441f">ὑμᾶς ποιῆσαι πολλὰ πρότερον τοιαδί: πρῶτα μὲν ἐμοὶ γὰρ κουροτρόφῳ προθύεται πλακοῦς ἐνόρχης, ἄμυλος ἐγκύμων, κίχλαι  ἑκκαίδεχ' ὁλόκληροι μέλιτι διαμεμιγμέναι,  λαγῷα δώδεκ' ἐπισέληνα. τἄλλα δὲ  ἤδη τάδ' εὐτελέστατ' ἐστ', ἄκουε δή.  βολβῶν μὲν ̓Ορθάννῃ τρί' ἡμιεκτέα,   Κονισάλῳ δὲ καὶ παραστάταιν δυοῖν</TextUnit>
    <TextUnit id="2607" loc="442a">μύρτων πινακίσκος χειρὶ παρατετιλμένων  λύχνων γὰρ ὀσμὰς οὐ φιλοῦσι δαίμονες, περκνὴ γιγαρτὶς κυσί τε καὶ κυνηγέταις,  Λόρδωνι δραχμή, Κυβδάσῳ τριώβολον,  ἥρῳ Κέλητι δέρμα καὶ θυλήματα.  ταῦτ' ἐστι τἀναλώματ'. εἰ μὲν οὖν τάδε προσοίσετ' εἰσέλθοιτ' ἄν: εἰ δὲ μή, μάτην  ἔξεστιν ὑμῖν διὰ κενῆς βινητιᾶν.  ̓Αξιόνικος δ' ἐν Φιλίννῃ φησί:   γυναικὶ δὴ πίστευε μὴ πίνειν ὕδωρ.   καὶ ὅλα δὲ ἔθνη περὶ μέθας διατρίβοντα μνήμης</TextUnit>
    <TextUnit id="2608" loc="442b">ἠξίωται. Βαίτων γοῦν ὁ ̓Αλεξάνδρου βηματιστὴς ἐν τῷ ἐπιγραφομένῳ Σταθμοὶ τῆς ̓Αλεξάνδρου πορείας καὶ ̓Αμύντας ἐν τοῖς Σταθμοῖς τὸ τῶν Ταπύρων ἔθνος φησὶν οὕτω φίλοινον εἶναι ὡς καὶ ἀλείμματι ἄλλῳ μηδενὶ χρῆσθαι ἢ τῷ οἴνῳ. τὰ δ' αὐτὰ ἱστορεῖ καὶ Κτησίας ἐν τῷ περὶ τῶν κατὰ τὴν ̓Ασίαν φόρων, οὗτος δὲ καὶ δικαιοτάτους αὐτοὺς λέγει εἶναι. ̔Αρμόδιος δὲ ὁ Λεπρεάτης ἐν τῷ περὶ τῶν παρὰ Φιγαλεῦσι νομίμων φιλοπότας φησὶ γενέσθαι Φιγαλεῖς Μεσσηνίοις ἀστυγείτονας ὄντας</TextUnit>
    <TextUnit id="2609" loc="442c">καὶ ἀποδημεῖν ἐθισθέντας. Φύλαρχος δ' ἐν ἕκτῃ Βυζαντίους οἰνόφλυγας ὄντας ἐν τοῖς καπηλείοις οἰκεῖν, ἐκμισθώσαντας τοὺς ἑαυτῶν θαλάμους μετὰ τῶν γυναικῶν τοῖς ξένοις, πολεμίας σάλπιγγος οὐδὲ ἐν ὕπνοις ὑπομένοντας ἀκοῦσαι. διὸ καὶ πολεμουμένων ποτὲ αὐτῶν καὶ οὐ προσκαρτερούντων τοῖς τείχεσι Λεωνίδης ὁ στρατηγὸς ἐκέλευσε τὰ καπηλεῖα ἐπὶ τῶν τειχῶν σκηνοπηγεῖν, καὶ μόλις ποτὲ ἐπαύσαντο λιποτακτοῦντες, ὥς φησι Δάμων ἐν τῷ περὶ Βυζαντίου. Μένανδρος δ' ἐν ̓Αρρηφόρῳ ἢ Αὐλητρίδι:</TextUnit>
    <TextUnit id="2610" loc="442d">πάντας μεθύσους τοὺς ἐμπόρους ποεῖ τὸ Βυζάντιον. ὅλην ἐπίνομεν  τὴν νύκτα διὰ σὲ καὶ σφόδρ' ἄκρατον, μοὶ δοκῶ: ἀνίσταμαι γοῦν τέτταρας κεφαλὰς ἔχων. κωμῳδοῦνται δὲ ὡς μέθυσοι ̓Αργεῖοι μὲν καὶ Τιρύνθιοι ὑπὸ ̓Εφίππου ἐν Βουσίριδι. ποιεῖ δὲ τὸν ̔Ηρακλέα λέγοντα:   οὐκ οἶσθά μ' ὄντα, πρὸς θεῶν, Τιρύνθιον ̓Αργεῖον; οἳ μεθύοντες αἰεὶ τὰς μάχας</TextUnit>
    <TextUnit id="2611" loc="442e">πάσας μάχονται. β. τοιγαροῦν φεύγους' ἀεί. Μιλησίους δ' Εὔβουλος ἐν Κατακολλωμένῳ ὑβριστὰς εἶναί φησι μεθυσθέντας. πολέμων δὲ ἐν τῷ περὶ τῶν κατὰ πόλεις ἐπιγραμμάτων περὶ ' ̓Ηλείων λέγων παρατίθεται τόδε τὸ ἐπίγραμμα:  ̓͂Ηλις καὶ μεθύει καὶ ψεύδεται: οἷος ἑκάστου οἶκος, τοιαύτη καὶ συνάπασα πόλις.   Θεόπομπος δὲ ἐν τῇ δευτέρᾳ καὶ εἰκοστῇ περὶ Χαλκιδέων ἱστορῶν τῶν ἐν Θρᾴκῃ φησίν ̔ ἐτύγχανον γὰρ τῶν μὲν βελτίστων ἐπιτηδευμάτων</TextUnit>
    <TextUnit id="2612" loc="442f">ὑπερορῶντες, ἐπὶ δὲ τοὺς πότους καὶ ῥᾳθυμίαν καὶ πολλὴν ἀκολασίαν ὡρμηκότες ἐπιεικῶς τὸ δ' εἰσὶ πάντες οἱ Θρᾷκες πολυπόται. διὸ καὶ Καλλίμαχος ἔφη:   καὶ γὰρ ὃ Θρηικίην μὲν ἀπέστυγε χανδὸν ἄμυστιν οἰνοποτεῖν, ὀλίγῳ δ' ἥδετο κισσυβίῳ.  ἐν δὲ τῇ πεντηκοστῇ ὁ Θεόπομπος περὶ Μηθυμναίων τάδε λέγει: καὶ τὰ μὲν ἐπιτήδεια προσφερομένους πολυτελῶς, μετὰ τοῦ κατακεῖσθαι καὶ πίνειν, ἔργον δ' οὐδὲν ἄξιον τῶν ἀναλωμάτων</TextUnit>
    <TextUnit id="2613" loc="443a">ποιοῦντας. ἔπαυσεν οὖν αὐτοὺς τούτων Κλέομις ὁ τύραννος, ὁ καὶ τὰς μαστροποὺς τὰς εἰθισμένας προαγωγεύειν τὰς ἐλευθέρας γυναῖκας καὶ τρεῖς ἢ τέτταρας τὰς ἐπιφανέστατα πορνευομένας ἐνδήσας εἰς σάκκους καταποντίσαι τισὶν προστάξας καὶ ̔́Ερμιππος δὲ ἐν τοῖς περὶ τῶν ἑπτὰ σοφῶν Περίανδρον τὸ αὐτὸ ποιῆσαι. ἐν δὲ τῇ δευτέρᾳ τῶν Φιλιππικῶν ̓Ιλλυριοί,' φησί, ' δειπνοῦσι καθήμενοι καὶ πίνουσιν, ἄγουσι δὲ καὶ τὰς γυναῖκας εἰς τὰς συνουσίας: καὶ καλὸν αὐταῖς προπίνειν οἷς ἂν τύχωσι τῶν παρόντων, ἐκ δὲ τῶν συμποσίων αὗται τοὺς ἄνδρας ἀπάγουσι. καὶ κακόβιοι δὲ πάντες εἰσὶ καὶ ζώννυνται τὰς κοιλίας ζώναις πλατείαις ὅταν πίνωσι. καὶ τοῦτο μὲν πρῶτον  μετρίως ποιοῦσιν, ἐπειδὰν δὲ σφοδρότερον πίνωσι, μᾶλλον αἰεὶ συνάγουσι τὴν ζώνην. ̓Αρδιαῖοι δέ, φησί, κέκτηνται προσπελατῶν ὥσπερ εἱλώτων τριάκοντα μυριάδας. καθ' ἑκάστην δὲ ἡμέραν μεθύουσιν καὶ ποιοῦνται συνουσίας καὶ διάκεινται πρὸς ἐδωδὴν καὶ πόσιν ἀκρατέστερον. διὸ καὶ</TextUnit>
    <TextUnit id="2614" loc="443c">Κελτοὶ πολεμοῦντες αὐτοῖς καὶ εἰδότες αὐτῶν τὴν ἀκρασίαν παρήγγειλαν ἅπασι τοῖς στρατιώταις δεῖπνον ὡς λαμπρότατον παρασκευάσαντας κατὰ σκηνὴν ἐμβαλεῖν εἰς τὰ σιτία πόαν τινὰ φαρμακώδη δυναμένην διακόπτειν τὰς κοιλίας καὶ διακαθαίρειν. γενομένου δὲ τούτου οἱ μὲν αὐτῶν καταληφθέντες ὑπὸ τῶν Κελτῶν ἀπώλοντο, οἱ δὲ καὶ εἰς τοὺς ποταμοὺς αὑτοὺς ἔρριψαν, ἀκράτορες τῶν γαστέρων γενόμενοι.   τοιαῦτα πολλὰ ἐφεξῆς καταλέξαντος τοῦ Δημοκρίτου ὁ Ποντιανὸς ἔφη πάντων τούτων εἶναι</TextUnit>
    <TextUnit id="2615" loc="443d">τῶν δεινῶν μητρόπολιν τὸν οἶνον, δι' ὃν καὶ τὰς μέθας καὶ τὰς μανίας, ἔτι δὲ καὶ τὰς παροινίας γίνεσθαι: οὗ τοὺς ἐκπαθῶς μεταλαμβάνοντας οὐ κακῶς ὁ Χαλκοῦς ἐπικαλούμενος Διονύσιος ἐν τοῖς ἐλεγείοις κυλίκων ἐρέτας ὀνομάζων ἔφη:  καί τινες οἶνον ἄγοντες ἐν εἰρεσίᾳ Διονύσου  συμποσίου ναῦται καὶ κυλίκων ἐρέται μάρνανται περὶ τοῦδε: τὸ γὰρ φίλον οὐκ ἀπόλωλε.  ̓́Αλεξις δ' ἐν Κουρίδι περί τινος πλέον πίνοντος διαλεγόμενός φησιν  ὁ μὲν οὖν ἐμὸς υἱός, οἷον ὑμεῖς ἀρτίως  εἴδετε, τοιοῦτος γέγονεν, Οἰνοπίων τις ἢ</TextUnit>
    <TextUnit id="2616" loc="443e">Μάρων τις ἢ Κάπηλος ἤ τις Τιμοκλῆς:  μεθύει γάρ: οὐδὲν ἕτερον, ὁ δ' ἕτερος ἂν  τύχοιμ' ὀνομάσας; βῶλος, ἄροτρον, γηγενὴς ἄνθρωπος.  χαλεπὸν οὖν ἐστιν, ἄνδρες φίλοι, τὸ μεθύειν καὶ καλῶς πρὸς τοὺς οὕτως λάπτοντας τὸν οἶνον ὁ αὐτὸς ̓́Αλεξις ἐν ̓Οπώρᾳ ἑταίρας δ' ὄνομα τὸ δρᾶμα ἔχει φησίν  οἶνον πολὺν οὐ κεκραμένον σὺ πίνεις μεστὸς ὢν κοὐκ ἐξεμεῖς.  κἀν Δακτυλίῳ:   εἶτ' οὐχ ἁπάντων ἐστὶ τὸ μεθύειν κακὸν</TextUnit>
    <TextUnit id="2617" loc="443f">μέγιστον ἀνθρώποισι καὶ βλαβερώτατον;  κἀν ̓Επιτρόπῳ δ' ἔφη:   πολὺς γὰρ οἶνος πόλλ' ἁμαρτάνειν ποεῖ.  Κρώβυλὸς τ' ἐν ' ̓Απολιπούσῃ: :  τὸ γὰρ ἐνδελεχῶς μεθύειν τίν' ἡδονὴν ἔχει;  ἀποστεροῦντα ζῶνθ' ἑαυτὸν τοῦ φρονεῖν, ὃ μέγιστον ἡμῶν ἀγαθὸν ἔσχεν ἡ φύσις.  οὐ χρὴ οὖν μεθύειν. καὶ γὰρ “ ὅταν δημοκρατουμένη πόλις,” φησὶν ὁ Πλάτων ἐν η' Πολιτείας,</TextUnit>
    <TextUnit id="2618" loc="444a">“ ἐλευθερίας διψήσασα κακῶν οἰνοχόων προστατούντων τύχῃ καὶ πορρωτέρω τοῦ δέοντος ἀκράτου αὐτῆς μεθυσθῇ, τοὺς ἄρχοντας δή, ἂν μὴ πάνυ πρᾷοι ὦσι καὶ πολλὴν παρέχωσι τὴν ἐλευθερίαν, κολάζει αἰτιωμένη ὡς μιαρούς τε καὶ ὀλιγαρχικούς, τοὺς δὲ κατηκόους τῶν ἀρχόντων προπηλακίζει.” ἐν δὲ τῷ τῶν Νόμων ἕκτῳ φησί: “ τὴν πόλιν  εἶναι δεῖ δίκην κεκραμένην κρατῆρος, οὗ μαινόμενος μὲν ὁ οἶνος ἐγκεχυμένος ζεῖ, κολαζόμενος δὲ ὑπὸ νήφοντος ἑτέρου θεοῦ καλὴν κοινωνίαν</TextUnit>
    <TextUnit id="2619" loc="444b">λαβὼν ἀγαθὸν πῶμα καὶ μέτριον ἀπεργάζεται.”  τὸ γὰρ παροινεῖν ἐκ τοῦ μεθύειν γίνεται: διὸ καὶ ̓Αντιφάνης ἐν ̓Αρκαδίᾳ φησὶν   οὔτε γὰρ νήφοντα δεῖ  οὐδαμοῦ, πάτερ, παροινεῖν, οὔτ' ὅταν πίνειν δέῃ  νοῦν ἔχειν. ὅστις δὲ μεῖζον ἢ κατ' ἄνθρωπον φρονεῖ, ..  μικρῷ πεποιθὼς ἀθλίῳ νομίσματι  εἰς ἄφοδον ἐλθὼν ὅμοιον πᾶσιν αὑτὸν ὄψεται,</TextUnit>
    <TextUnit id="2620" loc="444c">ἂν σκοπῇ τὰ τῶν ἰατρῶν τοῦ βίου τεκμήρια τὰς φλέβας θ' ὅποι φέρονται, τὰς ἄνω καὶ τὰς κάτω  τεταμένας, δι' ὧν ὁ θνητὸς πᾶς κυβερνᾶται βίος.  ἐν δὲ Αἰόλῳ διαβάλλων ὅσα δεινὰ πράττουσιν οἱ πλέον πίνοντές φησι:   Μακαρεὺς ἔρωτι τῶν ὁμοσπόρων μιᾶς  πληγεὶς τέως μὲν ἐπεκράτει τῆς συμφορᾶς κατεῖχέ θ': αὑτόν εἶτα παραλαβών ποτε οἶνον στρατηγόν, ὃς μόνος θνητῶν ἄγει</TextUnit>
    <TextUnit id="2621" loc="444d">τὴν τόλμαν εἰς τὸ πρόσθε τῆς εὐβουλίας,  νύκτωρ ἀναστὰς ἔτυχεν ὧν ἠβούλετο.  καλῶς οὖν ἄρα καὶ ̓Αριστοφάνης ̓Αφροδίτης γάλα τὸν οἶνον ἔφη εἰπών  ἡδύς γε πίνειν οἶνος ̓Αφροδίτης γάλα,  ὃν πολὺν σπῶντες ἔνιοι παρανόμων ἀφροδισίων ὄρεξιν λαμβάνουσιν.  ̔Ηγήσανδρος δὲ ὁ Δελφὸς καὶ ἐξοίνους τινὰς κέκληκε λέγων οὕτως: “Κόμβων καὶ ̔Ροδοφῶν τῶν ἐν ̔Ρόδῳ πολιτευσαμένων ὄντες ἦσαν ἔξοινοι. καὶ ὁ Κόμβων εἰς κυβευτὴν σκώπτων τὸν ̔Ροδοφῶντα ἔλεγεν</TextUnit>
    <TextUnit id="2622" loc="444e">ὦ γέρον, ἦ μάλα δή σε νέοι τείρουσι κυβευταί.  ̔Ροδοφῶν τε ἐκείνῳ τὴν περὶ τὰς γυναῖκας σπουδὴν καὶ τὴν ἀκρασίαν ὠνείδιζεν οὐδεμιᾶς ἀπεχόμενος λοιδορίας.” Θεόπομπος δ' ἐν τῇ ἑκκαιδεκάτῃ τῶν ἱστοριῶν περὶ ἄλλου ̔ ̔Ροδίου διαλεγόμενός φησι: “ τοῦ δὲ ̔Ηγησιλόχου τὰ μὲν ἀχρείου γεγονότος ὑπὸ οἰνοφλυγίας καὶ κύβων καὶ παντάπασιν οὐκ ἔχοντος ἀξίωμα παρὰ τοῖς</TextUnit>
    <TextUnit id="2623" loc="444f">̔Ροδίοις, ἀλλὰ διαβεβλημένου διὰ τὴν ἀσωτίαν τὴν τοῦ βίου καὶ παρὰ τοῖς ἑταίροις καὶ παρὰ τοῖς ἄλλοις πολίταις.” εἶθ' ἑξῆς λέγων περὶ τῆς ὀλιγαρχίας ἣν κατεστήσατο μετὰ τῶν φίλων ἐπιφέρει “ καὶ πολλὰς μὲν γυναῖκας εὐγενεῖς καὶ τῶν πρώτων ἀνδρῶν ᾔσχυναν, οὐκ ὀλίγους δὲ παῖδας καὶ νεανίσκους διέφθειραν: εἰς τοῦτο δὲ προέβησαν ἀσελγείας, ὥστε καὶ κυβεύειν ἠξίωσαν πρὸς ἀλλήλους περὶ τῶν γυναικῶν τῶν ἐλευθέρων καὶ διωμολογοῦντο τοὺς ἐλάττω τοῖς ἀστραγάλοις βάλλοντας ἥντινα χρὴ τῶν πολιτίδων τῷ νικῶντι εἰς</TextUnit>
    <TextUnit id="2624" loc="445a">συνουσίαν ἀγαγεῖν, οὐδεμίαν ὑπεξαιρούμενοι πρόφασιν, ἀλλ' ὅπως ἕκαστος εἴη δυνατὸς πείθων ἢ βιαζόμενος, οὕτω προστάττοντες ἄγειν. καὶ  ταύτην τὴν κυβείαν ἔπαιζον μὲν καὶ τῶν ἄλλων ̔Ροδίων τινές, ἐπιφανέστατα δὲ καὶ πλειστάκις αὐτὸς ὁ ̔Ηγησίλοχος ὁ προστατεῖν τῆς πόλεως ἀξιῶν.” ̓Ανθέας δὲ ὁ Λίνδιος, συγγενὴς δὲ εἶναι φάσκων Κλεοβούλου τοῦ σοφοῦ, ὥς φησι Φιλόμνηστος ἐν τῷ περὶ τῶν ἐν ̔Ρόδῳ Σμινθείων, πρεσβύτερος καὶ εὐδαίμων ἄνθρωπος εὐφυής τε</TextUnit>
    <TextUnit id="2625" loc="445b">περὶ ποίησιν ὢν πάντα τὸν βίον ἐδιονυσίαζεν, ἐσθῆτά τε Διονυσιακὴν φορῶν καὶ πολλοὺς τρέφων συμβάκχους, ἐξῆγέν τε κῶμον αἰεὶ μεθ' ἡμέραν καὶ νύκτωρ. καὶ πρῶτος εὗρε τὴν διὰ τῶν συνθέτων ὀνομάτων ποίησιν, ᾗ ̓Ασωπόδωρος ὁ Φλιάσιος ὕστερον ἐχρήσατο ἐν τοῖς καταλογάδην ἰάμβοις. οὗτος δὲ καὶ κωμῳδίας ἐποίει καὶ ἄλλα πολλὰ ἐν τούτῳ τῷ τρόπῳ τῶν ποιημάτων, ἃ ἐξῆρχε τοῖς μεθ' αὑτοῦ φαλλοφοροῦσι.  τούτων ἀκούσας ὁ Οὐλπιανὸς ὁ δὲ πάροινος,</TextUnit>
    <TextUnit id="2626" loc="445c">ἔφη, καλέ μου Ποντιανέ, παρὰ τίνι κεῖται; καὶ ὃς ἔφη :    ἀπολεῖς μ' ἐρωτῶν ̔ κατὰ τὸν καλὸν ̓Αγάθωνα ̓  καὶ σὺ χὠ νέος τρόπος, ἐν οὐ πρέποντι τοῖς λόγοισι χρώμενος.  ἐπεὶ δὲ πάντων ἡμᾶς εὐθύνας σοι διδόναι κέκριται, ̓Αντιφάνης ἐν Λυδῷ εἴρηκε:   Κολχὶς ἄνθρωπος πάροινος.  σὺ δὲ παροινῶν καὶ μεθύων οὐδέπω κόρον ἔχεις οὐδ' ἐπὶ νοῦν λαμβάνεις ὅτι ὑπὸ μέθης ἀπέθανεν</TextUnit>
    <TextUnit id="2627" loc="445d">Εὐμένης ὁ Περγαμηνὸς ὁ Φιλεταίρου τοῦ  Περγάμου βασιλεύσαντος ἀδελφιδοῦς, ὡς ἱστορεῖ Κτησικλῆς ἐν τρίτῳ Χρόνων, ἀλλ' οὐ Περσεὺς ὁ ὑπὸ ̔Ρωμαίων καθαιρεθείς: κατ' οὐδὲν γὰρ τὸν πατέρα Φίλιππον ἐμιμήσατο. οὔτε γὰρ περὶ γυναῖκας ἐσπουδάκει οὔτε φίλοινος ἦν, ἀλλὰ καὶ οὐ μόνον αὐτὸς μέτριον ἔπινε δειπνῶν, ἀλλὰ καὶ οἱ συνόντες αὐτῷ φίλοι, ὡς ἱστορεῖ Πολύβιος ἐν τῇ ἕκτῃ καὶ εἰκοστῇ, σὺ δέ, ὦ Οὐλπιανέ, ἀρρυθμοπότης μὲν εἶ κατὰ τὸν Φλιάσιον Τίμωνα—οὕτως γὰρ ἐκεῖνος ὠνόμασε τοὺς τὸν πολὺν σπῶντας</TextUnit>
    <TextUnit id="2628" loc="445e">οἶνον ἄκρατον ἐν τῷ δευτέρῳ τῶν Σίλλων   ἠὲ βαρὺν βουπλῆγα τομώτερον ἢ Λυκόοργος, ὃς ῥα Διωνύσου ἀρρυθμοπότας ἐπέκοπτεν, ἐκ δὲ ῥυτὰ ῥίπτασκεν ἀπληστοίνους τ' ἀρυσαίνας ου' ποτικὸς δέ. ὠνόμασε δὲ ποτικὸν ̓Αλκαῖος Γανυμήδει οὕτως ὅτι δὲ τὸ μεθύειν καὶ</TextUnit>
    <TextUnit id="2629" loc="445f">τὰς ὄψεις ἡμῶν πλανᾷ σαφῶς ἔδειξεν ̓Ανάχαρσις δι' ὧν εἴρηκε, δηλώσας ὅτι ψευδεῖς δόξαι τοῖς μεθύουσι γίγνονται. συμπότης γάρ τις ἰδὼν αὐτοῦ τὴν γυναῖκα ἐν τῷ συμποσίῳ ἔφη: ` ὦ ̓Ανάχαρσι, γυναῖκα γεγάμηκας αἰσχράν.' καὶ ὃς ἔφη πάνυ γε κἀμοὶ δοκεῖ: ι ἀλλά μοι ἔγχεον, ὦ παῖ, ποτήριον ἀκρατέστερον, ὅπως αὐτὴν καλὴν ποιήσω.'   μετὰ ταῦτα ὁ Οὐλπιανὸς προπιών τινι τῶν  ἑταίρων ἔφη : ἀλλὰ κατὰ τὸν ̓Αντιφάνην, ὦ φιλότης, ὃς ἐν ̓Αγροίκοις φησὶν</TextUnit>
    <TextUnit id="2630" loc="446a">ὅλην μύσας ἔκπινε. β. μέγα τὸ φορτίον, α. οὐχ ὅστις αὐτῆς ἐστιν ἐμπείρως ἔχων,  πῖθι οὖν, ὦ ἑταῖρε. καὶ  μὴ μεστὰς ἀεὶ ἕλκωμεν,  ὁ αὐτός φησιν ̓Αντιφάνης ἐν τῷ Τραυματίᾳ  ἀλλὰ καὶ λογίσκος εἰς μέσον  παταξάτω τις καί τι καὶ μελίσκιον,  στροφὴ λόγων παρελθέτω τις. ἡδύ τοι  ἐστὶν μεταβολὴ παντὸς ἔργου πλὴν ἑνός  παραδίδου δ' ἑξῆς ἐμοὶ  τὸν ἀρκεσίγυιον, ὡς ἔφασκ' Εὐριπίδης.</TextUnit>
    <TextUnit id="2631" loc="446b">β. Εὐριπίδης γὰρ τοῦτ' ἔφασκεν; α. ἀλλὰ τίς; β. Φιλόξενος δήπουθεν. α. οὐδὲν διαφέρει, ὦ ' τάν: ἐλέγχεις μ' ἕνεκα συλλαβῆς μιᾶς.  καὶ ὃς τὸ δὲ πῖθι τίς εἴρηκεν; ἀπεσκοτώθης, φίλτατε, ἔφη ὁ Οὐλπιανός, σπάσας οἴνου τοσοῦτον, παρὰ Κρατίνῳ ἔχεις ἐν ̓Οδυσσεῦσι:  τῆ νῦν τόδε πῖθι λαβὼν ἤδη καὶ τοὔνομά μ' εὐθὺς ἐρώτα.  καὶ ̓Αντιφάνης ἐν Μύστιδι:</TextUnit>
    <TextUnit id="2632" loc="446c">σὺ δ' ἀλλὰ πῖθι. β. τοῦτο μέν σοι πείσομαι:  καὶ γὰρ ἐπαγωγόν, ὦ θεοί, τὸ σχῆμά πως  τῆς κύλικός ἐστιν ἄξιόν τε τοῦ κλέους   τοῦ τῆς ἑορτῆς, οὗ μὲν ἦμεν ἄρτι γὰρ ἐξ ὀξυβαφίων κεραμεῶν ἐπίνομεν: τούτῳ δέ, τέκνον, πολλὰ κἀγάθ' οἱ θεοὶ τῷ δημιουργῷ δοῖεν ὃς ἐποίησέ σε, τῆς συμμετρίας καὶ τῆς ἀφελείας οὕνεκα.</TextUnit>
    <TextUnit id="2633" loc="446d">καὶ Δίφιλος ἐν Βαλανείῳ:   ἔγχεον μεστὴν τὸ θνητὸν περικάλυπτε τῷ θεῷ.  πῖθι: ταῦτα γὰρ παρ' ἡμῖν Διὸς ἑταιρείου, πάτερ.  ̓Αμειψίας Σφενδόνῃ,   λαγὸν ταράξας πῖθι τὸν θαλάσσιον.  Μένανδρος Αὐλητρίδι:   ἐλλέβορον ἤδη πώποτ' ἔπιες, Σωσία; σω. ἅπαξ. α. πάλιν νυν πῖΣ32θι: μαίνει γὰρ κακῶς.   πίομαι δὲ ἄνευ τοῦ ū λεκτέον, ἐκτείνοντας δὲ τὸ ι. οὕτω γὰρ ἔχει καὶ τὸ ̔Ομηρικόν:   πιόμεν' ἐκ βοτάνης.  καὶ ̓Αριστοφάνης ̔Ιππεῦσιν</TextUnit>
    <TextUnit id="2634" loc="446e">οὔποτ' ἐκ ταὐτοῦ μεθ' ἡμῶν πίεται ποτηρίου.  καὶ ἐν ἄλλοις:   πικρότατον οἶνον τήμερον πίει τάχα.  ἐνίοτε δὲ καὶ συστέλλουσι τὸ ī, ὡς Πλάτων ἐν Ταῖς ἀφ' ἱερῶν   οὐδ' ὅστις αὐτῆς ἐκπίεται τὰ χρήματα.  καὶ ἐν Σύρφακι: ' καὶ πίεσθ' ὕδωρ πολύ πίε δὲ δισυλλάβως Μένανδρος ἐν ̓Εγχειριδίῳ:   πίε. Β. πιεῖν ἀναγκάσω  τὴν ἱερόσυλον πρῶτα.</TextUnit>
    <TextUnit id="2635" loc="446f">καὶ ' τῆ πίε: καὶ σὺ οὖν, ὦ ἑταῖρε, κατὰ τὸν ̓́Αλεξιν, ὃς ἐν Διδύμοις φησί:   τούτῳ πρόπιθ', ἵνα καὐτὸς ἄλλῳ  καὶ γένηται ἡ παρ' ̓Ανακρέοντι καλουμένη ἐπίστιος. φησὶ γὰρ ὁ μελοποιός:</TextUnit>
    <TextUnit id="2636" loc="447a">μηδ' ὥστε κῦμα πόντιον  λάλαζε, τῇ πολυκρότῃ  σὺν Γαστροδώρῃ καταχύδην  πίνουσα τὴν ἐπίστιον.  τοῦτο δ' ἡμεῖς ἀνίσωμά φαμεν. σὺ δὲ πιὼν μὴ φοβηθῇς ὡς εἰς τοὐπίσω μέλλων καταπεσεῖσθαι, τοῦτο γὰρ παθεῖν οὐ δύνανται οἱ τὸν κατὰ Σιμωνίδην πίνοντες : οἶνον ἀμύντορα δυσφροσυνᾶν.` ἀλλ', ὥς φησιν ̓Αριστοτέλης ἐν τῷ περὶ μέθης, εἰς τὰ νῶτα καταπίπτουσιν οἱ τὸν κρίθινον πεπωκότες ὃν πῖνον καλοῦσι, λέγων οὕτως: ' πλὴν</TextUnit>
    <TextUnit id="2637" loc="447b">ἴδιόν τι συμβαίνει περὶ τὰς τῶν κριθῶν, τὸ καλούμενον πῖνον. ὑπὸ μὲν γὰρ τῶν λοιπῶν τε καὶ  μεθυστικῶν οἱ μεθυσθέντες ἐπὶ πάντα τὰ μέρη πίπτουσι καὶ γὰρ ἐπὶ τὰ ἀριστερὰ καὶ δεξιὰ καὶ πρηνεῖς καὶ ὕπτιοι, μόνοι δὲ οἱ τῷ πίνῳ μεθυσθέντες εἰς τοὐπίσω καὶ ὕπτιοι κλίνονται ταν δὲ κρίθινον οἶνον καὶ βρῦτόν τινες καλοῦσιν, ὡς Σοφοκλῆς ἐν Τριπτολέμῳ:   βρῦτον δὲ τὸν χερσαῖον οὐ φίλον πιεῖν. καὶ ̓Αρχίλοχος:  ὥσπερ παρ' αὐλῷ βρῦτον ἢ Θρέιξ ἀνὴρ ἢ Φρὺξ ἔβρυζε: κύβδα δ' ἦν πονευμένη.</TextUnit>
    <TextUnit id="2638" loc="447c">μνημονεύει τοῦ πώματος Αἰσχύλος ἐν Λυκούργῳ:   κἀκ τῶνδ' ἔπινε βρῦτον ἀκμαῖον χρόνῳ  κἀσεμνοκόμπει, ὁ τοῦτ' ἐν ἀνδρείᾳ τιθείς. ̔Ελλάνικος δ' ἐν Κτίσεσι καὶ ἐκ βριζῶν, φησί, κατασκευάζεται τὸ βρῦτον, γράφων ὧδε: ' πίνουσι δὲ βρῦτον ἐκ τῶν βριζῶν, , καθάπερ οἱ Θρᾷκες ἐκ τῶν κριθῶν ̔Εκαταῖος δ' ἐν δευτέρῳ περιηγήσεως εἰπὼν περὶ Αἰγυπτίων ὡς ἀρτοφάγοι εἰσὶν</TextUnit>
    <TextUnit id="2639" loc="447d">ἐπιφέρει: ' τὰς κριθὰς ἐς τὸ πῶμα καταλέουσιν ἐν δὲ τῇ τῆς Εὐρώπης περιόδῳ Παίονάς φησι πίνειν βρῦτον ἀπὸ τῶν κριθῶν καὶ παραβίην ἀπὸ κέγχρου καὶ κόνυζαν. ' ἀλείφονται δέ, ' φησίν, : ἐλαίῳ ἀπὸ γάλακτος καὶ ταῦτα μὲν ταύτῃ. τῷ   δ' ἡμετέρῳ χορῷ οἶνος φίλος ὃν πόρε:  θυρσοφόρος  μέγα πρεσβεύων Διόνυσος φησὶν ̓́Ιων ὁ Χῖος ἐν τοῖς ἐλεγείοις:  αὕτη γὰρ πρόφασις παντοδαπῶν ὀάρων:  αἵ τε Πανελλήνων ἀγοραὶ θαλίαι τε ἀνάκτων, ἐξ οὗ βοτρυόεσς' οἰνὰς ὑποχθόνιον</TextUnit>
    <TextUnit id="2640" loc="447e">πτόρθον ἀνασχομένη θαλερῷ ἐπτύξατο πήχει  αἰθέρος: ὀφθαλμῶν δ' ἐξέθορον πυκινοὶ  παῖδες, φωνήεντες ὅταν πέσῃ ἄλλος ἐπ' ἄλλῳ,  πρὶν δὲ σιωπῶσιν. παυσάμενοι δὲ βοῆς  νέκταρ ἀμέλγονται, μόνον ὄλβιον ἀνθρώποισι  ξυνόν, τοῦ χαίρειν φάρμακον αὐτοφυές, τοῦ θαλίαι φίλα τέκνα φιλοφροσύναι τε χοροί τε:</TextUnit>
    <TextUnit id="2641" loc="447f">τῶν ἀγαθῶν βασιλεὺς οἶνος ἔδειξε φύσιν.  τοῦ σὺ πάτερ, Διόνυσε, φιλοστεφάνοισιν ἀρέσκων  ἀνδράσιν, εὐθύμων συμποσίων πρύτανι,  χαῖρε, δίδου δ' αἰῶνα, καλῶν ἐπιήρανε ἔργων,   πίνειν καὶ παίζειν καὶ τὰ δίκαια φρονεῖν.  ̓́Αμφις δ' ἐν Φιλαδέλφοις ἐπαινῶν τὸν τῶν φιλοποτῶν φησι βίον</TextUnit>
    <TextUnit id="2642" loc="448a">κατὰ πόλλ' ἐπαινῶ μᾶλλον ἡμῶν τὸν βίον τὸν τῶν φιλοποτῶν ἤπερ ὑμῶν τῶν μόνον ἐν τῷ μετώπῳ νοῦν ἔχειν εἰωθότων. ἡ μὲν γὰρ ἐπὶ τοῦ συντετάχθαι διὰ τέλους φρόνησις οὖσα διὰ τὸ λεπτῶς καὶ πυκνῶς πάντ' ἐξετάζειν δέδιεν ἐπὶ τὰ πράγματα ὁρμᾶν προχείρως, ἡ δὲ διὰ τὸ μὴ σαφῶς τί ποτ' ἀφ' ἑκάστου πράγματος συμβήσεται   διαλελογίσθαι δρᾷ τι καὶ νεανικὸν</TextUnit>
    <TextUnit id="2643" loc="448b">καὶ θερμόν.   μέλλοντος δέ τι τούτοις προστιθέναι τοῦ Οὐλπιανοῦ ὁ Αἰμιλιανὸς ἔφη:  ὥρα ἡμῖν, ἄνδρες φίλοι, ζητεῖν τι καὶ περὶ γρίφων, ἵνα τι κἂν βραχὺ διαστῶμεν ἀπὸ τῶν ποτηρίων, οὐ κατὰ τὴν Καλλίου τοῦ ̓Αθηναίου ἐπιγραφομένην γραμματικὴν τραγῳδίαν. ἀλλ' ἡμεῖς ζητήσωμεν πρότερον μέν τίς ὁ ὅρος τοῦ γρίφου, τίνα δὲ Κλεοβουλίνη ἡ Λινδία προὔβαλλεν ἐν τοῖς αἰνίγμασιν—ἱκανῶς γὰρ</TextUnit>
    <TextUnit id="2644" loc="448c">εἴρηκε περὶ αὐτῶν ὁ ἑταῖρος ἡμῶν Διότιμος ὁ ̓Ολυμπηνός, ἀλλὰ πῶς οἱ κωμῳδιοποιοὶ αὐτῶν μέμνηνται, καὶ τίνα κόλασιν ὑπέμενον οἱ μὴ λύσαντες.  καὶ ὁ Λαρήνσιος ἔφη: ὁ μὲν Σολεὺς Κλέαρχος οὕτως ὁρίζεται: γρῖφος πρόβλημά ἐστι παιστικόν, προστακτικὸν τοῦ διὰ ζητήσεως εὑρεῖν τῇ διανοίᾳ τὸ προβληθὲν τιμῆς ἢ ἐπιζημίου χάριν εἰρημένον. ἐν δὲ τῷ περὶ γρίφων ὁ αὐτὸς Κλέαρχός φησιν ἑπτὰ εἴδη εἶναι γρίφων. ι ἐν γράμματι μέν, οἷον ἐροῦμεν ἀπὸ τοῦ ἄλφα, ὡς ὄνομά τι ἰχθύος ἢ φυτοῦ, ὁμοίως κἂν ἔχειν τι κελεύῃ τῶν γραμμάτων ἢ μὴ ἔχειν, καθάπερ οἱ ἄσιγμοι καλούμενοι</TextUnit>
    <TextUnit id="2645" loc="448d">τῶν γρίφων ὅθεν καὶ Πίνδαρος πρὸς τὸ ς ἐποίησεν ᾠδήν, οἱονεὶ γρίφου τινὸς ἐν μελοποιίᾳ  προβληθέντος. ἐν συλλαβῇ δὲ λέγονται γρῖφοι, οἶον ἐροῦμεν ἔμμετρον ὁτιδήποτε οὗ ἡγεῖται βα, οἷον βασιλεύς, ἢ ὧν ἔχει τελευτὴν τὸ ναξ, ὡς Καλλιάναξ, ἢ ὧν τὸν λέοντα καθηγεῖσθαι, οἷον Λεωνίδης, ἢ ἔμπαλιν τελικὸν εἶναι, οἷον Θρασυλέων. ἐν ὀνόματι δέ, οἷον ἐροῦμεν ὀνόματα ἁπλᾶ ἢ σύνθετα δισύλλαβα, οὗ μορφή τις ἐμφαίνεται τραγικὴ ἢ πάλιν ταπεινή, ἢ ἄθεα ὀνόματα, οἷον</TextUnit>
    <TextUnit id="2646" loc="448e">Κλεώνυμος, ἢ θεοφόρα, οἷον Διονύσιος, καὶ τοῦτο ἤτοι ἐξ ἑνὸς θεοῦ ἢ πλεόνων, οἷον ̔Ερμαφρόδιτος ἢ ἀπὸ Διὸς ἄρχεσθαι, Διοκλῆς, ἢ ̔Ερμοῦ, ̔Ερμόδωρος: ἢ λήγειν εἰ τύχοι εἰς νικος. οἱ δὲ μὴ εἰπόντες ὡς προσετάττετο ἔπινον τὸ ποτήριον καὶ ὁ μὲν Κλέαρχος οὕτως ὡρίσατο : τί δὲ ἐστι τοῦτο τὸ ποτήριον, καλέ μου Οὐλπιανέ, ζήτει.  περὶ δὲ τῶν γρίφων ̓Αντιφάνης μὲν ἐν Κνοιθιδεῖ ἢ Γάστρωνί φησιν</TextUnit>
    <TextUnit id="2647" loc="448f">ἐγὼ πρότερον μὲν τοὺς κελεύοντας λέγειν  γρίφους παρὰ πότον ᾠόμην ληρεῖν σαφῶς, λέγοντας οὐδὲν ὁπότε προστάξαι τέ τις  εἰπεῖν ἐφεξῆς ὅ τι φέρων τις μὴ φέρει,  ἐγέλων νομίζων λῆρον οὐκ ἂν γενόμενον  οὐδέποτέ γ', οἶμαι, πρᾶγμα παντελῶς λέγειν,</TextUnit>
    <TextUnit id="2648" loc="449a">ἐνέδρας δ' ἕνεκα, νυνὶ δὲ τοῦτ' ἔγνωχ' ὅτι  ἀληθὲς ἦν φέρομεν γὰρ ἄνθρωποι δέκα ἔρανὸν τιν', οὐ φέρει δὲ τούτων τὴν φορὰν  οὐδείς, σαφῶς οὖν ὅ τι φέρων τις μὴ φέρει,  τοῦτ' ἔστιν, ἦν θ' ὁ γρῖφος ἐνταῦθα ῥέπων.  καὶ τοῦτο μὲν δὴ κἄστι συγγνώμην ἔχον  ἀλλ' οἷα λογοποιοῦσιν ἐν τῷ πράγματι οἱ τἀργύριον μὴ κατατιθέντες, ὡς σφόδρα</TextUnit>
    <TextUnit id="2649" loc="449b">ὁ Φίλιππος ἦν ἄρ' εὐτυχής τις, νὴ Δία.  ἐν δὲ ̓Αφροδισίῳ,   πότερ'. ὅταν μέλλω λέγειν σοι τὴν χύτραν, χύτραν λέγω ἢ τροχοῦ ῥύμαισι τευκτὸν κοιλοσώματον κύτος, πλαστὸν ἐκ γαίης, ἐν ἄλλῃ μητρὸς ὀπτηθὲν στέγῃ,  νεογενοῦς ποίμνης δ' ἐν αὑτῇ πνικτὰ γαλατοθρέμμονα,  τακεροχρῶτ' εἴδη κύουσαν; β. ̔Ηράκλεις, ἀποκτενεῖς ἆρὰ μ', εἰ μὴ γνωρίμως μοι πάνυ φράσεις κρεῶν  χύτραν. α. εὖ λέγεις, ξουθῆς μελίσσης νάμασιν δὲ συμμιγῆ</TextUnit>
    <TextUnit id="2650" loc="449c">μηκάδων αἰγῶν ἀπόρρουν θρόμβον, ἐγκαθειμένον   εἰς πλατὺ στέγαστρον ἁγνῆς παρθένου Δηοῦς κόρης,  λεπτοσυνθέτοις τρυφῶντα μυρίοις καλύμμασιν, ἢ σαφῶς πλακοῦντα φράζω σοι; β. πλακοῦντα  βούλομαι. α. Βρομιάδος δ' ἱδρῶτα πηγῆς; β. οἶνον εἰπὲ συντεμών. α. λιβάδα νυμφαίαν δροσώδη; β. παραλιπὼν ὕδωρ  φάθι. α. κασιόπνουν δ' αὔραν δι' αἴθρας; β. σμύρναν</TextUnit>
    <TextUnit id="2651" loc="449d">εἰπέ, μὴ μακράν. α. μηδὲ τοιοῦτ' ἄλλο μηδέν; β. μηδ' ἐροῦ πάλιν λέγων, ὅτι δοκεῖ τοῦτ' ἔργον εἶναι μεῖζον, ὥς φασίν τινες, αὐτὸ μὲν μηδέν, παρ' αὐτὸ δ' ἄλλα συστρέφειν πυκνά.   καὶ ̓́Αλεξις δὲ ἐν ̔́Υπνῳ τοιούτους γρίφους προβάλλει:  οὐ θνητὸς οὐδ' ἀθάνατος, ἀλλ' ἔχων τινὰ  σύγκρασιν, ὥστε μήτ' ἐν ἀνθρώπου μέρει μήτ' ἐν θεοῦ ζῆν, ἀλλὰ φύεσθαὶ τ' ἀεὶ</TextUnit>
    <TextUnit id="2652" loc="449e">καινῶς φθίνειν τε τὴν παρουσίαν πάλιν, ἀόρατος ὄψιν, γνώριμος δ' ἅπασιν ὤν. β. αἰεὶ σὺ χαίρεις, ὦ γύναι, μ' αἰνίγμασι α. καὶ μὴν ἁπλᾶ γε καὶ σαφῆ λέγω μαθεῖν. β. τίς οὖν τοιαύτην παῖς ἔχων ἔσται φύσιν; α. ὕπνος, βροτείων, ὦ κόρη, παυστήρ πόνων.  Εὔβουλος δ' ἐν Σφιγγοκαρίωνι τοιούτους γρίφους προβάλλει, αὐτὸς καὶ ἐπιλύων αὐτούς:   ἔστι λαλῶν ἄγλωσσος, ὁμώνυμος ἄρρενι θῆλυς,   οἰκείων ἀνέμων ταμίας, δασύς, ἄλλοτε λεῖος,</TextUnit>
    <TextUnit id="2653" loc="449f">ἀξύνετα ξυνετοῖσι λέγων, νόμον ἐκ νόμου ἕλκων ἓν δ' ἐστὶν καὶ πολλὰ καὶ ἂν τρώσῃ τις ἄτρωτος. τί ἐστι τοῦτο; τί ἀπορεῖς; β. Καλλίστρατος. α. πρωκτὸς μὲν οὖν οὗτος γε. Β. σὺ δὲ ληρεῖς ἔχων. α. οὗτος γὰρ αὑτός ἐστιν ἄγλωττος λάλος, ἓν ὄνομα πολλοῖς, τρωτὸς ἄτρωτος, δασὺς  λεῖος. τί βούλει; πνευμάτων: πολλῶν φύλαξ</TextUnit>
    <TextUnit id="2654" loc="450a">ἀττελεβόφθαλμος, μὴ πρόστομος, ἀμφικέφαλλος,  αἰχμητής, παίδων ἀγόνων γόνον ἐξαφανίζων.  ἰχνεύμων Αἰγύπτιος:   τῶν γὰρ κροκοδείλων οὗτος ᾠὰ λαμβάνων πρὶν θηριοῦσθαι τὸν γόνον καταγνύει,  ἔπειτ' ἀφανίζει, διότι δ' ἔστ' ἀμφίστομος, κεντεῖ κάτωθεν, τοῖς δὲ χείλεσιν δάκνων οἶδ' ἐγὼ ὃς υ νέος ὤν ἐστιν βαρύς, ἂν δὲ γέρων, ἄπτερος ὢν κούφως πέταται καὶ γῆν ἀφανίζει.</TextUnit>
    <TextUnit id="2655" loc="450b">πάππος ἀπ' ἀκάνθης: οὗτος γὰρ   νέος μὲν ὢν ἕστηκεν ἐν τῷ σπέρματι,  ὅταν δ' ἀποβάλῃ τοῦτο, πέτεται κοῦφος ὤν,  δήπουθεν ὑπὸ τῶν παιδίων φυσώμενος.  ἔστιν ἄγαλμα βεβηκὸς ἄνω, τὰ κάτω δὲ κεχηνός,   εἰς πόδας ἐκ κεφαλῆς τετρημένον ὀξὺ διαπρό,  ἀνθρώπους τίκτον κατὰ τὴν πυγὴν ἕν' ἕκαστον, ὧν οἱ μὲν μοίρας ἔλαχον βίου, οἱ δὲ πλανῶνται, αὐτὸς ἕκαστος ἔχων θαὐτοῦ, καλέων δὲ φυλάττειν.</TextUnit>
    <TextUnit id="2656" loc="450c">ταῦτα δ' ὅτι κληρωτικὸν σημαίνει ὑμεῖς διακρίνατε, ἵνα μὴ πάντα παρὰ τοῦ Εὐβούλου λαμβάνωμεν.   ̓Αντιφάνης δ' ἐν τῷ Προβλήματί φησιν ἰχθύσιν ἀμφίβληστρον ἀνήρ πολλοῖς περιβάλλειν  οἰηθεὶς μεγάλῃ δαπάνῃ μίαν εἵλκυσε πέρκην καὶ ταύτην ψευσθείς, ὁ ἄλλην κεστρεὺς ἴσον αὐτῇ  ἦγεν. βουλομένη δ' ἕπεται πέρκη μελανούρῳ. β. κεστρεύς, ἀνήρ, μελάνουρος, οὐκ οἶδ' ὅ τι λέγεις:  οὐδὲν λέγεις γάρ. α. ἀλλ' ἐγὼ σαφῶς φράσω.</TextUnit>
    <TextUnit id="2657" loc="450d">ἔστι τις ὃς τὰ μὲν ὄντα διδοὺς οὐκ οἶδε δεδωκὼς οἷσι δέδωκ' οὐδ' αὐτὸς ἔχων ὧν οὐδὲν ἐδεῖτο. β. διδούς τις οὐκ ἔδωκεν οὐδ' ἔχων ἔχει; οὐκ οἶδα τούτων οὐδέν. α. οὐκοῦν ταῦτα καὶ ὁ γρῖφος ἔλεγεν. ὅσα γὰρ οἶσθ' οὐκ οἶσθα νῦν οὐδ' ὅσα δέδωκας οὐδ' ὅς' ἀντ' αὐτῶν ἔχεις.  τοιοῦτο τοῦτ' ἦν. β. τοιγαροῦν κἀγώ τινα εἰπεῖν πρὸς ὑμᾶς βούλομαι γρῖφον. α. λέγε. β. πίννη καὶ τρίγλη φωνὰς ἰχθῦ δύ' ἔχουσαι</TextUnit>
    <TextUnit id="2658" loc="450e">πόλλ' ἐλάλουν, περὶ ὧν δὲ πρὸς ὃν τ' ᾤοντο λέγειν τι,  οὐκ ἐλάλουν οὐδὲν γὰρ ἐμάνθανεν, ὥστε πρὸς ὃν μὲν ἦν αὐταῖς ὁ λόγος, πρὸς δ' αὑτὰς πολλὰ λαλούσας  αὐτὰς ἀμφοτέρας ἡ Δημήτηρ ἐπιτρίψαι.  ἐν δὲ Σαπφοῖ ὁ ̓Αντιφάνης αὐτὴν τὴν ποιήτριαν προβάλλουσαν ποιεῖ γρίφους τόνδε τὸν τρόπον, ἐπιλυομένου τινὸς οὕτως, ἡ μὲν γάρ φησιν  ἔστι φύσις θήλεια βρέφη σῴζους' ὑπὸ κόλποις</TextUnit>
    <TextUnit id="2659" loc="450f">αὑτῆς, ὄντα δ' ἄφωνα βοὴν ἵστησι γεγωνὸν  καὶ διὰ πόντιον οἶδμα καὶ ἠπείρου διὰ πάσης  οἷς ἐθέλει θνητῶν, τοῖς δ' οὐδὲ παροῦσιν ἀκούειν  ἔξεστιν κωφὴν δ' ἀκοῆς αἴσθησιν ἔχουσιν.  ταῦτά τις ἐπιλυόμενός φησιν  ἡ μὲν φύσις γὰρ ἣν λέγεις ἐστὶν πόλις,  βρέφη δ' ἐν αὑτῇ διατρέφει τοὺς ῥήτορας. οὗτοι κεκραγότες δὲ τὰ διαπόντια  τἀκ τῆς ̓Ασίας καὶ τἀπὸ Θρᾴκης λήμματα</TextUnit>
    <TextUnit id="2660" loc="451a">ἕλκουσι δεῦρο. νεμομένων δὲ πλησίον  αὐτῶν κάθηται λοιδορουμένων τ' ἀεὶ ὁ δῆμος οὐδὲν οὔτ' ἀκούων οὔθ' ὁρῶν. ς. ληρεῖς ἔχων. πῶς γὰρ γένοιτ' ἄν, ὦ πάτερ, ῥήτωρ ἄφωνος; β. ἢν ἁλῷ τρὶς παρανόμων. καὶ μὴν ἀκριβῶς ᾠόμην ἐγνωκέναι τὸ ῥηθέν. ἀλλὰ δὴ λέγε.  ἔπειτα ποιεῖ τὴν Σαπφὼ διαλυομένην τὸν γράφον οὕτως:   θήλεια μὲν νὺν ἐστι φύσις ἐπιστολή,  βρέφη δ' ἐν αὑτῇ περιφέρει τὰ γράμματα</TextUnit>
    <TextUnit id="2661" loc="451b">ἄφωνα δ' ὄντα ταῦτα τοῖς πόρρω λαλεῖ  οἷς βούλεθ' ἕτερος δ' ἂν τύχῃ τις πλησίον ἑστὼς ἀναγιγνώσκοντος οὐκ ἀκούσεται.   Δίφιλος δ' ἐν Θησεῖ τρεῖς ποτε κόρας Σαμίας φησὶν ̓Αδωνίοισιν γριφεύειν παρὰ πότον προβαλεῖν δ' αὐταῖσι τὸν γρῖφον, τί πάντων ἰσχυρότατον; καὶ τὰν μὲν εἰπεῖν ὁ σίδαρος καὶ φέρειν τούτου λόγου τὰν ἀπόδειξιν, διότι τούτῳ πάντ' ὀρύσσουσίν τε καί τέμνουσι καὶ χρῶντ' εἰς ἅπαντα, εὐδοκιμούσᾳ δ' ἐπάγειν τὰν δευτέραν φάσκειν τε</TextUnit>
    <TextUnit id="2662" loc="451c">τὸν χαλκέα πολὺ κρείττω φέρειν ἰσχύν: ἐπεὶ τοῦτον κατεργαζόμενον καὶ τὸν σίδαρον τὸν σφοδρὸν κάμπτειν, μαλάσσειν, ὅ τι ἂν χρήζῃ ποεῖν. τὰν δὲ τρίταν ἀποφῆναι πέος ἰσχυρότατον πάντων, διδάσκειν δ' ὅτι καὶ τὸν χαλκέα στένοντα πυγίζουσι τούτῳ. ̓Αχαιὸς δ' ὁ ̓Ερετριεὺς γλαφυρὸς ὢν ποιητὴς περὶ τὴν σύνθεσιν ἔσθ' ὅτε καὶ μελαίνει τὴν φράσιν καὶ πολλὰ αἰνιγματωδῶς ἐκφέρει, ὥσπερ ἐν ̓́Ιριδι σατυρικῇ. λέγει γάρ:   λιθάργυρος δ'</TextUnit>
    <TextUnit id="2663" loc="451d">ὄλπη παρῃωρεῖτο χρίματος πλέα  τὸν Σπαρτιάτην γραπτὸν κύρβιν ἐν διπλῷ ξύλῳ.  τὸν γὰρ λευκὸν ἱμάντα βουληθεὶς εἰπεῖν, ἐξ οὗ ἡ ἀργυρᾶ λήκυθος ἐξήρτητο, Σπαρτιάτην γραπτὸν ἔφη κύρβιν ἀντὶ τοῦ Σπαρτιᾶτιν σκυτάλην. ὅτι δὲ λευκῷ ἱμάντι περιειλοῦντες τὴν σκυτάλην οἱ Λάκωνες ἔγραφον ἃ ἠβούλοντο εἴρηκεν ἱκανῶς ̓Απολλώνιος ὁ ̔Ρόδιος ἐν τῷ περὶ ̓Αρχιλόχου, καὶ Στησίχορος δ' ἐν ̔Ελένῃ ' λιθάργυρον ποδονιπτῆρα ἔφη. ̓́Ιων δὲ ἐν Φοίνικι ἢ Καινεῖ δρυὸς ἱδρῶτα εἴρηκε τὸν ἰξὸν ἐν τούτοις:  δρυὸς μ' ἱδρὼς  καὶ θαμνομήκης ῥάβδος ἣ τ' Αἰγυπτία</TextUnit>
    <TextUnit id="2664" loc="451e">βόσκει λινουλκὸς χλαῖνα, θήραγρος πέδη.   Θεοδέκτην δὲ τὸν Φασηλίτην φησὶν ̔́Ερμιππος ἐν τοῖς περὶ τῶν ̓Ισοκράτους μαθητῶν ἱκανώτατον γεγονέναι ἀνευρεῖν τὸν προβληθέντα γρῖφον καὶ αὐτὸν προβαλεῖν ἑτέροις ἐπιδεξίως, οἷον τὸν περὶ τῆς σκιᾶς, ἔφη γὰρ εἶναί τινα φύσιν, ἣ περὶ τὴν γένεσιν καὶ φθίσιν ἐστὶ μεγίστη, περὶ δὲ τὴν ἀκμὴν ἐλαχίστη. λέγει δ' οὕτως:  τίς φύσις οὔθ' ὅσα γαῖα φέρει τροφὸς οὔτε ὅσα  πόντος  οὔτε βροτοῖσιν ἔχει γυίων αὔξησιν ὁμοίαν,</TextUnit>
    <TextUnit id="2665" loc="451f">ἀλλ' ἐν μὲν γενέσει πρωτοσπόρῳ ἐστὶ μεγίστη, ἐν δὲ μέσαις ἀκμαῖς μικρά, γήρᾳ δὲ πρὸς αὐτῷ  μορφῇ καὶ μεγέθει μείζων πάλιν ἐστὶν ἁπάντων;  κἀν τῷ Οἰδίποδι δὲ τῇ τραγῳδίᾳ τὴν νύκτα καὶ τὴν ἡμέραν εἴρηκεν αἰνιττόμενος:   εἰσὶ κασίγνηται διτταί, ὧν ἡ μία τίκτει</TextUnit>
    <TextUnit id="2666" loc="452a">τὴν ἑτέραν, αὐτὴ δὲ τεκοῦς' ὑπὸ τῆσδε τεκνοῦται.  τοιοῦτόν τι καὶ Καλλισθένης ἐν ταῖς ̔Ελληνικαῖς φησιν, ὡς ̓Αρκάδων πολιορκούντων Κρῶμνον πολίχνιον δ' ἐστὶν ἱδρυμένον πλησίον Μεγάλης πόλεως ̔Ιππόδαμος ὁ Λάκων εἷς ὢν τῶν πολιορκουμένων διεκελεύετο τῷ παρὰ Λακεδαιμονίων πρὸς αὐτοὺς ἥκοντι κήρυκι, δηλῶν ἐν αἰνιγμῷ τὴν περὶ αὐτοὺς κατάστασιν, ἀπαγγέλλειν τῇ μητρὶ λύεσθαι τὸ γύναιον δέχ' ἡμερῶν τὸ ἐν ̓Απολλωνίῳ δεδεμένον, ὡς οὐκ ἔτι λύσιμον ἐσόμενον ἐὰν αὗται</TextUnit>
    <TextUnit id="2667" loc="452b">παρέλθωσι. καὶ διὰ ταύτης τῆς γνώμης ἐμήνυεν σαφῶς τὸ μήνυμα, αὕτη: γάρ ἐστιν ἐν τῷ ̓Απολλωνίῳ παρὰ τὸν τοῦ ̓Απόλλωνος θρόνον διὰ γραφῆς ἀπομεμιμημένος Λιμὸς ἔχων γυναικὸς μορφήν. φανερὸν οὖν ἐγένετο πᾶσιν ὅτι δέκα ἡμέρας ἔτι καρτερῆσαι δύνανται οἱ πολιορκούμενοι διὰ τὸν λιμόν. συνέντες οὖν οἱ Λάκωνες τὸ λεχθὲν ἐβοήθησαν κατὰ κράτος τοῖς ἐν τῇ Κρώμνῃ.    πολλοὶ δὲ τῶν γρίφων καὶ τοιοῦτοὶ τινὲς εἰσιν οἷον:  ἄνδρ' εἶδον πυρὶ χαλκὸν ἐπ' ἀνέρι κολλήσαντα οὕτω συγκόλλως ὥστε σύναιμα ποιεῖν.</TextUnit>
    <TextUnit id="2668" loc="452c">τοῦτο δὲ σημαίνει σικύας προσβολήν. καὶ τὸ Πανάρκους δ' ἐστὶ τοιοῦτον, ὥς φησι Κλέαρχος ἐν  τῷ περὶ γρίφων, ὅτι βάλοι ' ξύλῳ τε καὶ οὐ ξύλῳ καθημένην ὄρνιθα καὶ οὐκ ὄρνιθα ἀνήρ τε κοὐκ ἀνὴρ λίθῳ τε καὶ οὐ λίθῳ.' τούτων γάρ ἐστι τὸ μὲν νάρθηξ, τὸ δὲ νυκτερίς, τὸ δὲ εὐνοῦχος, τὸ δὲ κίσηρις. καὶ Πλάτων δὲ ἐν πέμπτῳ Νόμων</TextUnit>
    <TextUnit id="2669" loc="452d">μνημονεύει: τοὺς τῶν τεχνυδρίων φιλοσόφους τοῖς ἐν ταῖς ἑστιάσεσιν ἔφη ἐπαμφοτερίζουσιν ἐοικέναι καὶ τῷ τῶν παίδων αἰνίγματι τῷ περὶ τοῦ εὐνούχου τῆς βολῆς πέρι τῆς νυκτερίδος, ᾧ καὶ ἐφ' οὗ αὐτὸν αὐτὴν αἰνίττονται βαλεῖν.  καὶ τὰ Πυθαγόρου δὲ αἰνίγματα τοιαῦτά ἐστιν, ὥς φησι Δημήτριος ὁ Βυζάντιος ἐν τετάρτῳ περὶ ποιημάτων ' καρδίαν μὴ ἐσθίειν ' ἀντὶ τοῦ ἀλυπίαν ἀσκεῖν. ' πῦρ μαχαίρᾳ μὴ σκαλεύειν ἀντὶ τοῦ τεθυμωμένον ἄνδρα μὴ ἐριδαίνειν πῦρ γὰρ ὁ θυμός, ἡ δὲ ἔρις μάχαιρα. ' ζυγὸν μὴ ὑπερβαίνειν ἀντὶ τοῦ πᾶσαν πλεονεξίαν φεύγειν καὶ στυγεῖν,</TextUnit>
    <TextUnit id="2670" loc="452e">ζητεῖν δὲ τὸ ἴσον. λεωφόρους ὁδοὺς μὴ στείχειν ' ἀντὶ τοῦ γνώμῃ τῶν πολλῶν μὴ ἀκολουθεῖν εἰκῇ γὰρ ἕκαστος ὅ τι ἂν δόξῃ ἀποκρίνεται: τὴν δ' εὐθεῖαν ἄγειν ἡγεμόνι χρώμενον τῷ νῷ. ` μὴ καθῆσθαι ἐπὶ χοίνικα ἀντὶ τοῦ μὴ σκοπεῖν τὰ ἐφ' ἡμέραν, ἀλλὰ τὴν ἐπιοῦσαν ἀεὶ προσδέχεσθαι. ̔ ἀποδημοῦντα ἐπὶ τοῖς ὅροις μὴ ἐπιστρέφεσθαι,:  ὅριαγὰρ καὶ πέρας ζωῆς ὁ θάνατος: τοῦτον οὖν οὐκ ἐᾷ μετὰ λύπης καὶ φροντίδος προσίεσθαι. τῷ δὲ Θεοδέκτῃ παραπλησίως ἔπαιζε γρίφους καὶ</TextUnit>
    <TextUnit id="2671" loc="452f">δρομέας ὁ Κῷος, ὥς φησι Κλέαρχος, καὶ ̓Αριστώνυμος ὁ ψιλοκιθαριστής, ἔτι δὲ Κλέων ὁ μίμαυλος ἐπικαλούμενος, ὅσπερ καὶ τῶν ' ̓Ιταλικῶν μίμων ἄριστος γέγονεν αὐτοπρόσωπος ὑποκριτής: καὶ γὰρ Νυμφοδώρου περιῆν ἐν τῷ μνημονευομένῳ μίμῳ. τούτου δὲ καὶ ̓Ισχόμαχος ὁ κῆρυξ ἐγένετο ζηλωτής, ὃς ἐν τοῖς κύκλοις ἐποιεῖτο τὰς μιμήσεις: ὡς δ' εὐδοκίμει, μεταβὰς ἐν τοῖς θαύμασιν ὑπεκρίνετο</TextUnit>
    <TextUnit id="2672" loc="453a">μίμους. τοιοῦτοι δ' ἦσαν οὓς ἐποίουν γρίφους, οἷον ἀγροίκου τινὸς ὑπερπλησθέντος καὶ κακῶς ἔχοντος, ὡς ἠρώτα αὐτὸν ὁ ἰατρὸς μὴ εἰς ἔμετον ἐδείπνησεν, ' οὐκ ἔγωγε, ' εἰπεῖν, ' ἀλλ' εἰς τὴν κοιλίαν.' καὶ πτωχῆς τινος τὴν γαστέρα πονούσης, ἐπεὶ ὁ ἰατρὸς ἐπυνθάνετο μὴ ἐν γαστέρα ἔχει, πῶς γάρ,: εἶπε, τριταία μὴ βεβρωκυῖα;' τῶν ̓Αριστωνυμ ων δ' ἦν εὐπαρύφων λόγων. καὶ Σωσιφάνης ὁ ποιητὴς εἰς Κηφισοκλέα τὸν ὑποκριτὴν εἶπεν λοιδορῶν αὐτὸν ὡς εὐρύστομον ' ἐνέβαλον γὰρ ἄν σου φησίν, ' εἰς τὰ ἰσχία λίθον, εἰ μὴ καταρραίνειν: ἔμελλον τοὺς περιεστηκότας.,</TextUnit>
    <TextUnit id="2673" loc="453b">ἀρχαιότατος δ' ἐστὶ λογικὸς γρῖφος καὶ τῆς τοῦ  γριφεύειν φύσεως οἰκειότατος: ' τί πάντες οὐκ ἐπιστάμενοι διδάσκομεν; ' καὶ ' τί ταὐτὸν οὐδαμοῦ καὶ πανταχοῦ; ' καὶ πρὸς τούτοις ' τί ταὐτὸν ἐν οὐρανῷ καὶ ἐπὶ γῆς καὶ ἐν θαλάττῃ; ' τοῦτο δ' ἐστὶν ὁμωνυμία: καὶ γὰρ ἄρκτος καὶ ὄφις καὶ αἰετὸς καὶ κύων ἐστὶν ἐν οὐρανῷ καὶ ἐν γῇ καὶ ἐν θαλάσσῃ. τὸ δὲ χρόνον σημαίνει: ἅμα γὰρ παρὰ πᾶσιν ὁ αὐτὸς καὶ οὐδαμοῦ διὰ τὸ μὴ ἐν</TextUnit>
    <TextUnit id="2674" loc="453c">ἑνὶ τόπῳ τὴν φύσιν ἔχειν. τὸ δὲ προάγον ἐστὶ ψυχὰς ἔχειν τοῦτο γὰρ οὐθεὶς ἡμῶν ἐπιστάμενος διδάσκει τὸν πλησίον. ὁ δὲ ̓Αθηναῖος Καλλίας ἐζητοῦμεν γὰρ ἔτι πρότερον περὶ αὐτοῦ μικρὸν ἔμπροσθεν γενόμενος τοῖς χρόνοις Στράττιδος ἐποίησε τὴν καλουμένην γραμματικὴν θεωρίαν οὕτω διατάξας. πρόλογος μὲν αὐτῆς ἐστιν ἐκ τῶν στοιχείων, ὃν χρὴ λέγειν διαιροῦντας κατὰ τὰς παραγραφὰς: καὶ τὴν τελευτὴν καταστροφικῶς ποιουμένους εἰς τἄλφα</TextUnit>
    <TextUnit id="2675" loc="453d">τὸ ἄλφα, βῆτα, γάμμα, δέλτα, θεοῦ γὰρ εἶ,  ζῆτ', ἦτα, θῆτ', ἰῶτα, β κάππα, λάβδα, μῦ,   νῦ, ξεῖ, τὸ οὖ, πεῖ, ῥῶ, τὸ σίγμα, ταῦ, τὸ ὖ,  παρὸν φεῖ χεῖ τε τῷ ψεῖ εἰς τὸ ὦ.  ὁ χορὸς δὲ γυναικῶν ἐκ τῶν σύνδυο πεποιημένος αὐτῷ ἐστιν ἔμμετρος ἅμα καὶ μεμελοπεποιημένος τόνδε τὸν τρόπον βῆτα ἄλφα βᾱ, βῆτα εἶ βα, βῆτα ἦτα βε, βῆτα ἰῶτα βī, βῆτα οὖ βο , βῆτα ὖ βυ, βῆτα ὦ βω, καὶ πάλιν ἐν ἀντιστρόφῳ τοῦ μέλους καὶ τοῦ μέτρου γάμμα ἄλφα, γάμμα εἶ,</TextUnit>
    <TextUnit id="2676" loc="453e">γάμμα ἦτα, γάμμα ἰῶτα, γάμμα οὖ, γάμμα ὖ γάμμα ὦ, καὶ ἐπὶ τῶν λοιπῶν συλλαβῶν ὁμοίως ἑκάστων τό τε μέτρον καὶ τὸ μέλος ἐν ἀντιστρόφοις ἔχουσι πᾶσαι ταὐτόν, ὥστε τὸν Εὐριπίδην μὴ μόνον ὑπονοεῖσθαι τὴν Μήδειαν ἐντεῦθεν πεποιηκέναι πᾶσαν, ἀλλὰ καὶ τὸ μέλος αὐτὸ μετενηνοχότα φανερὸν εἶναι. τὸν δὲ Σοφοκλέα διελεῖν φασιν ἀποτολμῆσαι τὸ ποίημα τῷ μέτρῳ τοῦτ' ἀκούσαντα καὶ ποιῆσαι ἐν τῷ Οἰδίποδι οὕτως:  ἐγὼ οὔτ' ἐμαυτὸν οὔτε ς' ἀλγυνῶ. τί ταῦτ'  ἄλλως ἐλέγχεις; διόπερ οἱ λοιποὶ τὰς ἀντιστρόφους ἀπὸ τούτου</TextUnit>
    <TextUnit id="2677" loc="453f">παρεδέχοντο πάντες, ὡς ἔοικεν, εἰς τὰς τραγῳδίας, καὶ μετὰ τὸν χορὸν εἰσάγει πάλιν ἐκ τῶν φωνηέντων ῥῆσιν οὕτως ἣν δεῖ κατὰ τὰς παραγραφὰς  ὁμοίως τοῖς πρόσθεν λέγοντα διαιρεῖν, ἵν' ἡ τοῦ ποιήσαντος ὑπόκρισις σῴζηται κατὰ τὴν δύναμιν   ἄλφα μόνον, ὦ γυναῖκες, εἶ τε δεύτερον  λέγειν μόνον χρή. χ. καὶ τρίτον μόνον γ' ἐρεῖς. α. ἦτ' ἄρα φήσω. χ. τὸ τε τέταρτόν αὖ μόνον  ἰῶτα, πέμπτον οὖ, τὸ θ' ἕκτον υ μόνον  λέγε: α. λοίσθιον λέγειν: δὲ φωνῶ σοι τὸ ὦ  τῶν ἑπτὰ φωνῶν, ἑπτὰ δ' ἐν μέτροις μόνον.</TextUnit>
    <TextUnit id="2678" loc="454a">καὶ τοῦτο λέξας' εἶτα δὴ σαυτῇ λάλει.   δεδήλωκε δὲ καὶ διὰ τῶν ἰαμβείων γράμμα πρῶτος οὗτος ἀκολαστότερον μὲν κατὰ τὴν διάνοιαν, πεφρασμένον δὲ τὸν τρόπον τοῦτον:  κύω γὰρ, ὦ γυναῖκες, ἀλλ' αἰδοῖ, φίλαι,  ἐν γράμμασι σφῷν τοὔνομ' ἐξερῶ βρέφους,  ὀρθὴ μακρὰ γραμμὴ ' στιν ἐκ δ' αὐτῆς μέσης  μικρὰ παρεστῶς' ἑκατέρωθεν ὑπτία, ἔπειτα κύκλος πόδας ἔχων βραχεῖς δύο.  ὅθεν ὕστερον, ὡς ἂν ὑπονοήσειέ τις, Μαιάνδριος</TextUnit>
    <TextUnit id="2679" loc="454b">μὲν ὁ συγγραφεὺς μικρὸν διὰ τῆς ἑρμηνείας τῇ μιμήσει παρεγκλίνας συνέγραψεν ἓν τῶν παραγγελμάτων φορτικώτερον τοῦ ῥηθέντος, Εὐριπίδης δὲ τὴν ἐν τῷ Θησεῖ τὴν ἐγγράμματον ἔοικε ποιῆσαι ῥῆσιν. βοτὴρ δ' ἐστὶν ἀγράμματος αὐτόθι δηλῶν τοὔνομα τοῦ Θησέως ἐπιγεγραμμένον οὕτως:    ἐγὼ πέφυκα γραμμάτων μὲν οὐκ ἴδρις,  μορφὰς δὲ λέξω καὶ σαφῆ τεκμήρια,  κύκλος τις ὡς τόρνοισιν ἐκμετρούμενος: οὗτος δ' ἔχει σημεῖον ἐν μέσῳ σαφές.</TextUnit>
    <TextUnit id="2680" loc="454c">τὸ δεύτερον δὲ πρῶτα μὲν γραμμαὶ δύο,  ταύτας διείργει δὲ ἐν μέσαις ἄλλη μία.  τρίτον δὲ βόστρυχός τις ὣς εἱλιγμένος, τὸ δ' αὖ τέταρτον ἡ μὲν εἰς ὀρθὸν μία,  λοξαὶ δ' ἐπ' αὐτῆς τρεῖς κατεστηριγμέναι  εἰσίν. τὸ πέμπτον δ' οὐκ ἐν εὐμαρεῖ φράσαι γραμμαὶ γάρ εἰσιν ἐκ διεστώτων δύο, αὗται δὲ συντρέχουσιν εἰς μίαν βάσιν. τὸ λοίσθιον δὲ τῷ τρίτῳ προσεμφερές,</TextUnit>
    <TextUnit id="2681" loc="454d">τὸ δ' αὐτὸ πεποίηκε καὶ ̓Αγάθων ὁ τραγῳδιοποιὸς ἐν τῷ Τηλέφῳ. ἀγράμματος γάρ τις κἀνταῦθα δηλοῖ τὴν τοῦ Θησέως ἐπιγραφὴν οὕτως   γραφῆς ὁ πρῶτος ἦν μεσόμφαλος κύκλος: ὀρθοί τε κανόνες ἐζυγωμένοι δύο,  Σκυθικῷ τε τόξῳ τὸ τρίτον ἦν προσεμφερές. ἔπειτα τριόδους πλάγιος ἦν προσκείμενος: ἐφ' ἑνός τε κανόνος ἦσαν ὕπτιοι δύο. ὅπερ δὲ τρίτον: ἦν καὶ τελευταῖον πάλιν.  καὶ Θεοδέκτης δ' ὁ Φασηλίτης ἄγροικόν τινα</TextUnit>
    <TextUnit id="2682" loc="454e">ἀγράμματον παράγει καὶ τοῦτον τὸ τοῦ Θησέως ὄνομα διασημαίνοντα:   γραφῆς ὁ πρῶτος ἦν μεσόφθαλμος κύκλος.  ἔπειτα δισσοὶ κανόνες ἰσόμετροι πάνυ:  τούτους δὲ πλάγιος διαμέτρου συνδεῖ κανών:   τρίτον δ' ἑλικτῷ βοστρύχῳ προσεμφερές.  ἔπειτα τριόδους πλάγιος ὣς ἐφαίνετο,  πέμπται δ' ἄνωθεν ἰσόμετροι ῥάβδοι δύο, αὗται δὲ συντείνουσιν εἰς βάσιν μίαν.</TextUnit>
    <TextUnit id="2683" loc="454f">ἕκτον δ' ὅπερ καὶ πρόσθεν εἶπον βόστρυχος.  καὶ Σοφοκλῆς δὲ τούτῳ παραπλήσιον ἐποίησεν ἐν ̓Αμφιαράῳ σατυρικῷ τὰ γράμματα παράγων ὀρχούμενον.  Νεοπτόλεμος δὲ ὁ Παριανὸς ἐν τῷ περὶ ἐπιγραμμάτων ἐν Χαλκηδόνι φησὶν ἐπὶ τοῦ Θρασυμάχου τοῦ σοφιστοῦ μνήματος ἐπιγεγράφθαι τόδε τὸ ἐπίγραμμα:  τοὔνομα θῆτα ῥῶ ἄλφα σὰν ὖ μῦ ἄλφα χεῖ οὖ σάν.  πατρὶς Χαλκηδών: ἡ δὲ τέχνη σοφίη.  τὸ δὲ Καστορίωνος τοῦ Σολέως, ὡς ὁ Κλέαρχός φησιν, εἰς τὸν Πᾶνα ποίημα τοιοῦτόν ἐστι:: τῶν</TextUnit>
    <TextUnit id="2684" loc="455a">ποδῶν ἕκαστος ὅλοις ὀνόμασιν περιειλημμένος πάντας ὁμοίως ἡγεμονικοὺς καὶ ἀκολουθητικοὺς ἔχει τοὺς πόδας, οἷον  σὲ τὸν βολαῖς νιφοκτύποις δυσχείμερον  ναίονθ' ἕδραν, θηρονόμε Πάν, χθόν' ̓Αρκάδων  κλήσω γραφῇ τῇδ' ἐν σοφῇ πάγκλειτ' ἔπη  συνθείς, ἄναξ, δύσγνωστα μὴ σοφῷ κλύειν,  μουσοπόλε θήρ, κηρόχυτον ὃς μείλιγμ' ἱεῖς,  καὶ τὰ λοιπὰ τὸν αὐτὸν τρόπον. τούτων δὲ ἕκαστον τῶν ποδῶν, ὡς ἂν τῇ τάξει θῇς, τὸ αὐτὸ μέτρον ἀποδώσει, οὕτως :  σὲ τὸν βολαῖς νιφοκτύποις δυσχείμερον, νιφοκτύποις σὲ τὸν βολαῖς δυσχείμερον.</TextUnit>
    <TextUnit id="2685" loc="455b">καὶ ὅτι τῶν ποδῶν ἕκαστός ἐστι ἑνδεκαγράμματος. ἔστι καὶ μὴ τοῦτον τὸν τρόπον ἀλλ' ἑτέρως ποιῆσαι, ὥστε πλείω πρὸς τὴν χρῆσιν ἐκ τοῦ ἑνὸς ἔχειν οὕτω λέγοντας:  μέτρον φράσον μοι τῶν ποδῶν μέτρον λαβὼν. λαβὼν μέτρον μοι τῶν ποδῶν μέτρον φράσον. οὐ βούλομαι γὰρ τῶν ποδῶν μέτρον λαβεῖν. λαβεῖν μέτρον γὰρ τῶν ποδῶν οὐ βούλομαι.   Πίνδαρος δὲ πρὸς τὴν ἀσιγμοποιηθεῖσαν ᾠδήν,</TextUnit>
    <TextUnit id="2686" loc="455c">ὡς ὁ αὐτός φησι Κλέαρχος, οἱονεὶ γρίφου τινὸς ἐν μελοποιίᾳ προβληθέντος, ὡς πολλῶν τούτῳ προσκρουόντων διὰ τὸ ἀδύνατον εἶναι ἀποσχέσθαι τοῦ σίγμα καὶ διὰ τὸ μὴ δοκιμάζειν, ἐποίησε:   πρὶν μὲν εἷρπε σχοινοτένειά τ' ἀοιδὰ  καὶ τὸ σὰν κίβδηλον ἀνθρώποις.  ταῦτα σημειώσαιτ' ἄν τις πρὸς τοὺς νοθεύοντας Λάσου τοῦ ̔Ερμιονέως τὴν ἄσιγμον ᾠδήν, ἥτις ἐπιγράφεται Κένταυροι, καὶ ὁ εἰς τὴν Δήμητρα δὲ τὴν ἐν ̔Ερμιόνῃ ποιηθεὶς τῷ Λάσῳ ὕμνος</TextUnit>
    <TextUnit id="2687" loc="455d">ἄσιγμός ἐστιν, ὥς φησιν ̔Ηρακλείδης ὁ Ποντικὸς ἐν τρίτῳ περὶ μουσικῆς, οὗ ἐστιν ἀρχή   Δάματρα μέλπω Κόραν τε Κλυμένοι' ἄλοχον. ἔστιν    εὐπορῆσαι καὶ ἄλλων γρίφων ἐν Φανερᾷ γενόμαν, πάτραν δέ μου ἁλμυρὸν ὕδωρ ἀμφὶς ἔχει: μήτηρ δ' ἔστ' ἀριθμοῖο πάις. Φανερᾷ μὲν οὖν λέγει τῇ Δήλῳ, ἥτις ὑπὸ θαλάσσης περιέχεται, μήτηρ δ' ἡ Λητώ, ἥτις Κοίου ἐστὶ</TextUnit>
    <TextUnit id="2688" loc="455e">θυγάτηρ Μακεδόνες δὲ τὸν ἀριθμὸν κοῖον προσαγορεύουσι. καὶ ἐπὶ τῆς πτισάνης:   κριθῆς ἀφλοίου χυλὸν ὀργάσας πίε.  πεποίηται δὲ τῆς πτισάνης τοὔνομα ἀπὸ τοῦ πτίσσειν καὶ ἀνεῖν. καὶ ἐπὶ τοῦ κοχλίου: φέρεται δὲ τοῦτο καὶ ἐν τοῖς Τεύκρου ̔Ορισμοῖς:   ζῷον ἄπουν ἀνάκανθον ἀνόστεον ὀστρακόνωτον ὄμματά τ' ἐκκύπτοντα προμήκεα κεἰσκύπτοντα.  ̓Αντιφάνης δ' ἐν Αὑτοῦ ἐρῶντί φησι:</TextUnit>
    <TextUnit id="2689" loc="455f">τροφαλίδας τε λινοσάρκους. μανθάνεις; τυρὸν λέγω.  ̓Αναξανδρίδης Αἰσχρᾷ:  ἀρτίως διηρτάμηκε, καὶ τὰ μὲν διανεκῆ  σώματος μέρη δαμάζετ' ἐν πυρικτίτῳ στέγᾳ  : Τιμόθεος ἔφη ποτ', ἄνδρες, τὴν χύτραν οἶμαι λέγων.  Τιμοκλῆς δ' ἐν ̔́Ηρωσιν  ὡς δ' ἦν ἠρμένη  βίου τιθήνη, πολεμία λιμοῦ, φύλαξ  φιλίας, ἰατρὸς ἐκλύτου βουλιμίας,</TextUnit>
    <TextUnit id="2690" loc="456a">τράπεζα Β. περιέργως γε, νὴ τὸν οὐρανὸν  ἐξὸν φράσαι τράπεζα συντόμως.  Πλάτων δ' ἐν τῷ ̓Αδώνιδι χρησμὸν δοθῆναι λέγων Κινύρᾳ ὑπὲρ ̓Αδώνιδος τοῦ υἱοῦ φησιν  ὦ Κινύρα, βασιλεῦ Κυπρίων, ἀνδρῶν δασυπρώκτων,  παῖς σοι κάλλιστος μὲν ἔφυ θαυμαστότατός τε  πάντων ἀνθρώπων, δύο δ' αὐτὸν δαίμον' ὀλεῖτον,  ἡ μὲν ἐλαυνομένη λαθρίοις ἐρετμοῖς, ὁ δ' ἐλαύνων.</TextUnit>
    <TextUnit id="2691" loc="456b">λέγει δ' ̓Αφροδίτην καὶ Διόνυσον ἀμφότεροι γὰρ ἤρων τοῦ ̓Αδώνιδος. καὶ τὸ τῆς Σφιγγὸς δὲ αἴνιγμα ̓Ασκληπιάδης ἐν τοῖς Τραγῳδουμένοις τοιοῦτον εἶναί φησιν   ἔστι δίπουν ἐπὶ γῆς καὶ τετράπον, οὗ μία φωνή, καὶ τρίπον, ἀλλάσσει δὲ φύσιν μόνον ὅσς' ἐπὶ γαῖαν  ἑρπετὰ γίνονται καὶ ἀν' αἰθέρα καὶ κατὰ πόντον  ἀλλ' ὁπόταν πλείστοισιν ἐρειδόμενον ποσὶ βαίνῃ,  ἔνθα τάχος γυίοισιν ἀφαυρότατον πέλει αὑτοῦ.</TextUnit>
    <TextUnit id="2692" loc="456c">γριφώδη δ' ἐστὶ καὶ Σιμωνίδῃ ταῦτα πεποιημένα, ὥς φησι Χαμαιλέων ὁ ̔Ηρακλεώτης ἐν τῷ περὶ Σιμωνίδου:   μιξονόμου τε πατήρ ἐρίφου καὶ σχέτλιος ἰχθὺς   πλησίον ἠρείσαντο καρήατα: παῖδα δὲ νυκτὸς  δεξάμενοι βλεφάροισι Διωνύσοιο ἄνακτος βουφόνον οὐκ ἐθέλουσι τιθηνεῖσθαι θεράποντα.  φασὶ δ' οἱ μὲν ἐπί τινος τῶν ἀρχαίων ἀναθημάτων ἐν Χαλκίδι τοῦτ' ἐπιγεγράφθαι, πεποιῆσθαι δ' ἐν</TextUnit>
    <TextUnit id="2693" loc="456d">αὐτῷ τράγον καὶ δελφῖνα, περὶ ὧν εἶναι τὸν λόγον τοῦτον, οἱ δὲ εἰς ἐπιτόνιον ψαλτήριον δελφῖνα καὶ τράγον ἐπειργασμένον εἰρῆσθαι, καὶ εἶναι τὸν βουφόνον καὶ τοῦ Διονύσου θεράποντα τὸν διθύραμβον. οἱ δέ φασιν ἐν ̓Ιουλίδι τὸν τῷ Διονύσῳ θυόμενον βοῦν ὑπό τινος τῶν νεανίσκων παίεσθαι πελέκει. πλησίον δὲ τῆς ἑορτῆς οὔσης εἰς χαλκεῖον δοθῆναι τὸν πέλεκυν τὸν οὖν Σιμωνίδην ἔτι νέον ὄντα βαδίσαι πρὸς τὸν χαλκέα κομιούμενον αὐτόν, ἰδόντα δὲ καὶ τὸν τεχνίτην κοιμώμενον καὶ τὸν ἀσκὸν καὶ τὸν καρκίνον εἰκῇ κείμενον καὶ ἐπαλλήλως</TextUnit>
    <TextUnit id="2694" loc="456e">ἔχοντα τὰ ἔμπροσθεν, οὕτως ἐλθόντα εἰπεῖν πρὸς τοὺς συνήθεις τὸ προειρημένον πρόβλημα, τὸν μὲν γὰρ τοῦ ἐρίφου πατέρα τὸν ἀσκὸν εἶναι, σχέτλιον δὲ ἰχθὺν τὸν καρκίνον, νυκτὸς δὲ παῖδα τὸν ὕπνον, βουφόνον δὲ καὶ Διονύσου θεράποντα τὸν πέλεκυν. πεποίηκε δὲ καὶ ἕτερον ἐπίγραμμα ὁ Σιμωνίδης ὃ παρέχει τοῖς ἀπείροις τῆς ἱστορίας ἀπορίαν:  φημὶ τὸν οὐκ ἐθέλοντα φέρειν τέττιγος ἄεθλον τῷ Πανοπηιάδῃ δώσειν μέγα δεῖπνον ̓Επειῷ.</TextUnit>
    <TextUnit id="2695" loc="456f">λέγεται δὲ ἐν τῇ Καρθαίᾳ ὁ διατρίβοντα αὐτὸν διδάσκειν τοὺς χορούς, εἶναι δὲ τὸ χορηγεῖον ἄνω  πρὸς ̓Απόλλωνος ἱερῷ οὐ μακρὰν τῆς θαλάσσης. ὑδρεύεσθαι οὖν καὶ τοὺς ἄλλους καὶ τοὺς περὶ τὸν Σιμωνίδην κάτωθεν, ἔνθα ἦν ἡ κρήνη, ἀνακομίζοντος δ' αὐτοῖς τὸ ὕδωρ ὄνου, ὃν ἐκάλουν ̓Επειὸν διὰ τὸ μυθολογεῖσθαι τοῦτο δρᾶν ἐκεῖνον καὶ ναγεγράφθαι ἐν τῷ τοῦ ̓Απόλλωνος ἱερῷ τὸν Τρωικὸν μῦθον, ἐν ᾧ ὁ ̓Επειὸς ὑδροφορεῖ τοῖς</TextUnit>
    <TextUnit id="2696" loc="457a">̓Ατρείδαις, ὡς καὶ Στησίχορός φησιν  ᾤκτειρε γὰρ αὐτὸν ὕδωρ αἰεὶ φορέοντα Διὸς κούρα  βασιλεῦσιν.  ὑπαρχόντων οὖν τούτων ταχθῆναί φασι τῷ μὴ παραγινομένῳ τῶν χορευτῶν εἰς τὴν ὡρισμένην ὥραν παρέχειν τῷ ὄνῳ χοίνικα κριθῶν, τοῦτ' οὖν κἀν τῷ ποιήματι λέγεσθαι, καὶ εἶναι τὸν μὲν οὐ φέροντα τὸ τοῦ τέττιγος ἄεθλον τὸν οὐκ ἐθέλοντα ᾄδειν, Πανοπηιάδην δὲ τὸν ὄνον, μέγα δὲ δεῖπνον τὴν χοίνικα τῶν κριθῶν, τοιοῦτόν ἐστι καὶ τὸ Θεόγνιδος τοῦ ποιητοῦ:</TextUnit>
    <TextUnit id="2697" loc="457b">ἤδη γάρ με κέκληκε θαλάσσιος οἴκαδε νεκρός, τεθνηκὼς ζῳῷ φθεγγόμενος στόματι.  σημαίνει γὰρ κόχλον. τοιοῦτον δ' ἐστὶν καὶ τὸ ῥήματα λέγειν ἀνθρώπων ὀνόμασιν ὅμοια, οἷον  λαβὼν ἀριστόνικον ἐν μάχῃ κράτος.  καὶ τὸ περιφερόμενον   πέντ' ἄνδρες δέκα ναυσὶ κατέδραμον εἰς ἕνα χῶρον,   ἐν δὲ λίθοις ἐμάχοντο, λίθον δ' οὐκ ἦν ἀνελέσθαι:</TextUnit>
    <TextUnit id="2698" loc="457c">δίψῃ δ' ἐξώλλυντο, ὕδωρ δ' ὑπερεῖχε γενείου.   τίνα δὲ κόλασιν ὑπέμενον ̓Αθήνησιν οἱ μὴ λύσαντες τὸν προτεθέντα γρῖφον, εἴ γε ἔπινον φιάλην ἅλμῃ κεκερασμένην, ὡς καὶ ὁ Κλέαρχος προεῖπεν ἐν τῷ ὅρῳ; κἀν τῷ πρώτῳ δὲ περὶ παροιμιῶν γράφει οὕτως: ̔ τῶν γρίφων ἡ ζήτησις οὐκ ἀλλοτρία φιλοσοφίας ἐστί, καὶ οἱ παλαιοὶ τὴν τῆς παιδείας</TextUnit>
    <TextUnit id="2699" loc="457d">ἀπόδειξιν ἐν τούτοις ἐποιοῦντο. προέβαλλον γὰρ παρὰ τοὺς πότους οὐχ ὥσπερ οἱ νῦν ἐρωτῶντες ἀλλήλους, τίς τῶν ἀφροδισιαστικῶν συνδυασμῶν ἢ τίς ἢ ποῖος ἰχθὺς ἥδιστος ἢ τίς ἀκμαιότατος, ἔτι δὲ τίς μετ' ̓Αρκτοῦρον ἢ μετὰ Πλειάδα ἢ τίς μετὰ Κύνα μάλιστα βρωτός. καὶ ἐπὶ τούτοις ἆθλα μὲν τοῖς νικῶσι φιλήματα μίσους ἄξια τοῖς ἐλευθέραν αἴσθησιν ἔχουσι, ζημίαν δὲ τοῖς ἡττηθεῖσιν τάττουσιν ἄκρατον πιεῖν, ὃν ἥδιον τῆς ὑγιείας πίνουσι: κομιδῇ γάρ ἐστι ταῦτά γὲ</TextUnit>
    <TextUnit id="2700" loc="457e">τινος τοῖς Φιλαινίδος καὶ τοῖς ̓Αρχεστράτου συγγράμμασιν ἐνῳκηκότος, ἔτι δὲ περὶ τὰς καλουμένας Γαστρολογίας ἐσπουδακότος: ἀλλὰ μᾶλλον τὰς τοιαύτας, τῷ πρώτῳ ἔπος ἢ ἰαμβεῖον εἰπόντι  τὸ ἐχόμενον ἕκαστον λέγειν καὶ τῷ κεφάλαιον εἰπόντι ἀντειπεῖν τὸ ἑτέρου ποιητοῦ τινος, ὅτι εἰς τὴν αὐτὴν εἶπε γνώμην ἔτι δὲ λέγειν ἕκαστον ἰαμβεῖον. πρός τε τούτοις ἕκαστον εἰπεῖν ὅσων ἂν προσταχθῇ συλλαβῶν ἔμμετρον, καὶ ὅσα ἀπὸ τῆς τῶν γραμμάτων καὶ συλλαβῶν ἔχεται θεωρίας, ὁμοίως δὲ τοῖς εἰρημένοις ἡγεμόνος ἑκάστου λέγειν</TextUnit>
    <TextUnit id="2701" loc="457f">ὄνομα τῶν ἐπὶ Τροίαν ἢ τῶν Τρώων, καὶ πόλεως ὄνομα τῶν ἐν τῇ ̓Ασίᾳ λέγειν ἀπὸ τοῦ δοθέντος γράμματος, τὸν δ' ἐχόμενον τῶν ἐν τῇ Εὐρώπῃ καὶ τοὺς λοιποὺς ἐναλλάξαι, ἄν τε ̔Ελληνίδος ἄν τε βαρβάρου τάξῃ τις. ὥστε τὴν παιδιὰν μὴ ἄσκεπτον οὖσαν μήνυμα: γίνεσθαι τῆς ἑκάστου πρὸς παιδείαν οἰκειότητος: ἐφ' οἷς ἆθλον ἐτίθεσαν στέφανον καὶ εὐφημίαν, οἷς μάλιστα γλυκαίνεται τὸ φιλεῖν ἀλλήλους.'</TextUnit>
    <TextUnit id="2702" loc="458a">ταῦτα μὲν οὖν Κλέαρχος εἴρηκε. καὶ ἃ προβάλλειν δεῖ τοιαῦτά τινα εἶναι ἡγοῦμαι: στίχον εἰπεῖν ̔Ομηρικὸν ἀπὸ τοῦ ἄλφα ἀρχόμενον καὶ εἰς τὸ αὐτὸ στοιχεῖον καταλήγοντα   ἀγχοῦ δ' ἱσταμένη ἔπεα πτερόεντα προσηύδα.  ἀλλ' ἄγε νῦν μάστιγα καὶ ἡνία σιγαλόεντα.  ἀσπίδας εὐκύκλους λαισήιά τε πτερόεντα.  καὶ πάλιν ὁμοίως ἰαμβεῖα  ἀγαθὸς ἀνήρ λέγοιτ' ἂν ὁ φέρων τἀγαθά ἀγαθὸς ἂν εἴη χὠ φέρων καλῶς κακά.</TextUnit>
    <TextUnit id="2703" loc="458b">̔Ομηρικοὶ ἀπὸ τοῦ ε ἐπὶ τὸ ε:  εὗρε Λυκάονος υἱὸν ἀμύμονά τε κρατερόν τε. ἐν πόλει ὑμετέρῃ, ἐπεὶ οὐκ ἄρ' ἔμελλον ἔγωγε.  ὁμοίως καὶ ἰαμβεῖα  εὐκαταφρόνητός ἐστι πενία, Δερκύλε,  ἐπὶ τοῖς παροῦσι τὸν βίον διάπλεκε.  ̔Ομήρου ἀπὸ η ἐπὶ τὸ η:  ἡ μὲν ἄρ' ὣς εἰποῦς' ἀπέβη γλαυκῶπις ̓Αθήνη.</TextUnit>
    <TextUnit id="2704" loc="458c">ἡ δ' ἐν γούνασι πῖπτε Διώνης δῖ' ̓Αφροδίτη,  ἴαμβοι:  ἡ τῶν φίλων σοι πίστις ἔστω κεκριμένη.  ἀπὸ τοῦ ī ἐπὶ τὸ ī ̔Ομήρου:  ̓Ιλίου ἐξαπολοίατ' ἀκήδεστοι καὶ ἄφαντοι. ̔Ιππόλοχος δὲ μ' ἔτικτε καὶ ἐκ τοῦ φημι γενέσθαι.  ἀπὸ τοῦ ς εἰς τὸ ς   συμπάντων Δαναῶν, οὐδ' ἢν ̓Αγαμέμνονα εἴπῃς. σοφός ἐστιν ὁ φέρων τἀπὸ τῆς τύχης καλῶς.</TextUnit>
    <TextUnit id="2705" loc="458d">ἀπὸ τοῦ ω εἰς τὸ ω:  ὡς δ' ὅτ' ἀπ' Οὐλύμπου νέφος ἔρχεται οὐρανὸν εἴσω.   ὠρθωμένην πρὸς ἅπαντα τὴν ψυχὴν ἔχω.  προβάλλειν δὲ δεῖ καὶ στίχους ἀσίγμους οἷον: πάντ' ἐθέλω δόμεναι καὶ ἔτ' οἰκόθεν ἄλλ' ἐπιθεῖναι. καὶ πάλιν στίχους ̔Ομηρικοὺς ἀπὸ τῆς πρώτης συλλαβῆς καὶ τῆς ἐσχάτης δηλοῦντας ὄνομα οἷον   Αἴας δ' ἐκ Σαλαμῖνος ἄγεν δύο καὶ δέκα νῆας.</TextUnit>
    <TextUnit id="2706" loc="458e">Φυλείδης, ὃν τίκτε Διὶ φίλος ἱππότα Φυλεύς.  ἰητῆρ' ἀγαθώ, Ποδαλείριος ἠδὲ Μαχάων. ̓́Ιων.  εἰσὶ καὶ ἄλλοι στίχοι ̔Ομηρικοὶ δηλοῦντες σκευῶν ὀνόματα ἀπὸ τῆς πρώτης καὶ ἐσχάτης συλλαβῆς οἶον:   ὀλλυμένων Δαναῶν ὀλοφύρεται ἐν φρεσὶ θυμός, ὅλμος.  μυθεῖται κατὰ μοῖραν ἅπερ κ' οἴοιτο καὶ ἄλλος.  μύλος. λυγρὸς ἐὼν μή που τι κακὸν καὶ μεῖζον ἐπαύρῃ.</TextUnit>
    <TextUnit id="2707" loc="458f">λύρη.  ἄλλοι στίχοι δηλοῦντες ἀπὸ τῆς ἀρχῆς καὶ τοῦ τέλους τῶν ἐδωδίμων τί :   ἀργυρόπεζα Θέτις, θυγάτηρ ἁλίοιο γέροντος, ἄρτος. μή τι σὺ ταῦτα ἕκαστα διείρεο μηδὲ μετάλλα, μῆλα. ἐπεὶ δὲ ἱκανὴν παρέκβασιν πεποιήμεθα περὶ τῶν γρίφων, λεκτέον ἤδη καὶ τίνα κόλασιν ὑπέμενον οἱ μὴ λύσαντες τὸν προτεθέντα γρῖφον. ἔπινον οὗτοι ἅλμην παραμισγομένην τῷ αὑτῶν ποτῷ καὶ ἔδει προσενέγκασθαι τὸ ποτήριον</TextUnit>
    <TextUnit id="2708" loc="459a">ἀπνευστί, ὡς ̓Αντιφάνης δηλοῖ ἐν Γανυμήδει διὰ τούτων:    οἴμοι περιπλοκὰς  λίαν ι ἐρωτᾷς. λ. ἀλλ' ἐγὼ σαφῶς φράσω:  τῆς ἁρπαγῆς τοῦ παιδὸς εἰ ξύνοισθά τι,  ταχέως λέγειν χρὴ πρὶν κρέμασθαι. δ. πότερά μοι  γρῖφον προβάλλεις τοῦτον εἰπεῖν, δέσποτα,  τῆς ἁρπαγῆς τοῦ παιδὸς εἰ ξύνοιδά τι, ἤ τί δύναται τὸ ῥηθέν; λ. ἔξω τις δότω ἱμάντα ταχέως. δ. οἷον οὐκ ἔγνων ἴσως: ἔπειτα τοῦτο ζημιοῖς με; μηδαμῶς:</TextUnit>
    <TextUnit id="2709" loc="459b">ἅλμης δ' ἐχρῆν τι παραφέρειν ποτήριον. λ. οἶσθ' οὖν ὅπως δεῖ τοῦτό ς' ἐκπιεῖν; δ. ἐγὼ  κομιδῇ γε. λ. πῶς; δ. ἐνέχυρον ἀποφέροντά  σου  λ. οὔκ, ἀλλ' ὀπίσω τὼ χεῖρε ποιήσαντα δεῖ ἕλκειν ἀπνευστί.    τοσαῦτα καὶ περὶ τῶν γρίφων εἰπόντων τῶν δειπνοσοφιστῶν, ἐπειδὴ καὶ ἡμᾶς ἑσπέρα καταλαμβάνει ἀναπεμπαζομένους τὰ εἰρημένα τὸν περὶ τῶν ἐκπωμάτων λόγον εἰς αὔριον ἀναβαλώμεθα. κατὰ γὰρ τὸν Μεταγένους Φιλοθύτην</TextUnit>
    <TextUnit id="2710" loc="459c">κατ' ἐπεισόδιον μεταβάλλω τὸν λόγον, ὡς ἂν καιναῖσι παροψίσι καὶ πολλαῖς εὐωχήσω τὸ θέατρον,  περὶ τῶν ἐκπωμάτων τὸν λόγον ἑξῆς ποιούμενος.   ἀγε δή, τίς ἀρχὴ τῶν λόγων γενήσεται κατὰ τὸν κωμῳδιοποιὸν Κηφισόδωρον, ἑταῖρε Τιμόκρατες; συναχθέντων γὰρ ἡμῶν καθ' ὥραν μετὰ σπουδῆς διὰ τὰ ἐκπώματα ὁ Οὐλπιανός, ἔτι καθημένων ἁπάντων, πρὶν καί τι διαλεχθῆναι ἔφη:  παρὰ μὲν τῷ ̓Αδράστῳ, ἄνδρες φίλοι, καθίσαντες οἱ ἀριστεῖς δειπνοῦσιν, ὁ δὲ Πολύιδος ἱερὰ θύων ἐν ὁδῷ παραπορευόμενον τὸν Πετεὼ κατέσχεν καὶ κατακλίνας ἐν τῇ πόᾳ θαλλίαν τε κατακλάσας ἀντὶ</TextUnit>
    <TextUnit id="2711" loc="460a">τραπέζης παρέθηκε τῶν τυθέντων. καὶ τῷ Αὐτολύκῳ ἐλθόντι ' ̓Ιθάκης ἐς πίονα δῆμον ' ἡ τροφὸς καθημένῳ δηλονότι—οὕτως γὰρ ἐδείπνουν οἱ τότε τὸν ̓Οδυσσέα, φησὶν ὁ ποιητής,   παῖδα νέον γεγαῶτα κιχήσατο θυγατέρος ἧς, τὸν ῥὰ οἱ Εὐρύκλεια φίλοις ἐπὶ γούνασι θῆκε  παυομένῳ δόρποιο:2  ἐκάθισεν ἐπὶ τῶν γονάτων καὶ οὐχὶ παρὰ τοῖς γόνασιν ἔστησεν. ἡμεῖς δ' οὖν μὴ διατρίβωμεν, ἀλλ' ἤδη κατακλινώμεθα, ἵν' ἡμῖν ὁ Πλούταρχος</TextUnit>
    <TextUnit id="2712" loc="460b">περὶ ὧν ἐπαγγέλλεται ποτηρίων ἀποδοὺς τὸν λόγον καὶ τὰς κύλικας πλήρεις ἅπασι προπίῃ.  ποτήρια δὲ πρῶτον οἶδα ὀνομάσαντα τὸν ̓Αμόργιον ποιητὴν Σιμωνίδην ἐν ̓Ιάμβοις οὕτως:   ἀπὸ τράπεζαν εἷλεν ᾗ ποτήρια  καὶ ὁ τὴν ̓Αλκμαιωνίδα δὲ ποιήσας φησίν   νέκυς δὲ χαμαιστρώτου ἐπὶ τείνας  εὐρείης στιβάδος παρέθηκ' αὐτοῖσι θάλειαν  δαῖτα ποτήριά τε, στεφάνους δ' ἐπὶ κρασὶν ἔθηκεν.  ἅπερ ὠνομάσθη ἀπὸ τῆς πόσεως, ὡς τὸ ἔκπωμα</TextUnit>
    <TextUnit id="2713" loc="460c">οἱ ,̓Αττικοί ἐπεὶ ὑδροποτεῖν καὶ οἰνοποτεῖν λέγουσιν. ̓Αριστοφάνης ἐν ̔Ιππεῦσιν   γαμφηλαῖσι δράκοντα κοάλεμον αἱματοπώτην.  κἀν τῷ αὐτῷ δὲ ἔφη:   πολλῷ γ' ὁ Βάκις διεχρῆτο τῷ ποτηρίῳ.  καὶ Φερεκράτης ἐν Τυραννίδι:  ἡ δὲ κρείττων ἡ μί' ἐστὶ χιλίων ποτηρίων,  ὁ δὲ ̓Ανακρέων ἔφη:    οἰνοπότης δὲ πεποίημαι.  ἔστι δὲ τὸ ῥῆμα καὶ παρὰ τῷ ποιητῇ: οἰνοποτάζων</TextUnit>
    <TextUnit id="2714" loc="460d">γὰρ εἴρηκε. καὶ Σαπφὼ δ' ἐν τῷ β ἔφη:   πολλὰ δ' ἀνάριθμα ποτήρια κἀλέφαις. καὶ ̓Αλκαῖος:  ἐκ δὲ ποτήριον  πώνης Διννομένῃ παρίσδων.  τιμᾶται δὲ καὶ ἐν ̓Αχαίᾳ Δημήτηρ ποτηριοφόρος κατὰ τὴν ̓Ανθέων χῶραν, ὡς Αὐτοκράτης ἱστορεῖ ἐν β ̓Αχαϊκῶν.  ἄξιον δὲ εἶναι νομίζω ζητῆσαι ὑμᾶς πρὸ τοῦ καταλόγου τῶν ποτηρίων, ὧν πλῆρές ἐστι τὸ κυλικεῖον τοδὶ εἴρηται γὰρ οὕτως ἡ τῶν ποτηρίων σκευοθήκη παῤΑριστοφάνει μὲν ἐν Γεωργοῖς :</TextUnit>
    <TextUnit id="2715" loc="460e">ὥσπερ κυλικείου τοὐθόνιον προπέπταται.  ἔστι καὶ παρὰ ̓Αναξανδρίδῃ ἐν Μελιλώτῳ. Εὔβουλος δ' ἐν Λήδᾳ:   ὡσπερεὶ σπονδὴν διδοὺς ἐν τῷ κυλικείῳ συντέτριφε τὰ ποτήρια.  κἀν Ψαλτρίᾳ δ' ἔφη:  τὰ κυλικεῖα δὲ  ἐξεῦρεν ἡμῖν.  ἐν δὲ Σεμέλῃ ἢ Διονύσῳ:   ̔Ερμῆς ὁ Μαίας λίθινος, ὃν προσεύγμασιν ἐν τῷ κυλικείῳ λαμπρὸν ἐκτετριμμένον</TextUnit>
    <TextUnit id="2716" loc="460f">Κρατῖνος δ' ὁ νεώτερος ἐν Χείρωνι:   πολλοστῷ δ' ἔτει  ἐκ τῶν πολεμίων οἴκαδ' ἥκω, συγγενεῖς  καὶ φράτερας καὶ δημότας εὑρὼν μόλις  εἰς τὸ κυλικεῖον ἐνεγράφην, Ζεὺς ἔστι μοι  ἑρκεῖος, ἔστι φρατέριος, τὰ τέλη τελῶ. ἄξιον  δ' ἐστὶ ζητῆσαι εἰ οἱ ἀρχαῖοι μεγάλοις ἔπινον ποτηρίοις. Δικαίαρχος μὲν γὰρ ὁ Μεσσήνιος,</TextUnit>
    <TextUnit id="2717" loc="461a">ὁ ̓Αριστοτέλους μαθητής, ἐν τῷ περὶ ̓Αλκαίου μικροῖς φησιν αὐτοὺς ἐκπώμασι κεχρῆσθαι καὶ ὑδαρέστερον πεπωκέναι. χαμαιλέων δ' ὁ ̔Ηρακλεώτης ἐν τῷ περὶ Μέθης, εἴ γε τῆς φωνῆς μνημονεύω, φησὶν ' εἰ δὲ οἱ ταῖς ἐξουσίαις χρώμενοι καὶ τῷ πλουτεῖν προτιμῶσι τὴν μέθην ταύτην: οὐδὲν θαυμαστόν, οὐκ ἔχοντες γὰρ ἑτέραν ἡδονὴν ταύτης καλλίω οὐδὲ μᾶλλον εὐχερῆ</TextUnit>
    <TextUnit id="2718" loc="461b">καταφεύγουσιν εἰκότως ἐπὶ τὸν οἶνον. ὅθεν δὴ καὶ τὰ μεγάλα τῶν ἐκπωμάτων ἐπιχώρια γέγονε τοῖς δυνάσταις. οὐ γὰρ παλαιὸν οὐδὲ τοῦτὸ γέ ἐστι παρὰ τοῖς ̔́Ελλησιν, ἀλλὰ νεωστὶ εὑρέθη, πεμφθὲν ἐκ τῶν βαρβάρων, ἐκεῖνοι γάρ ἀπεστερημένοι τῆς παιδείας ὁρμῶσιν ἐπὶ τὸν πολὺν οἶνον καὶ πορίζονται τροφὰς περιέργους καὶ παντοίας, ἐν δὲ τοῖς περὶ τὴν ̔Ελλάδα τόποις οὔτ' ἐν γραφαῖς οὔτ' ἐπὶ τῶν πρότερον εὑρήσομεν ποτήριον  εὐμέγεθες εἰργασμένον πλὴν τῶν ἐπὶ τοῖς ἡρωικοῖς. τὸ γὰρ ῥυτὸν ὀνομαζόμενον μόνοις τοῖς ἥρωσιν ἀπεδίδοσαν. ὃ καὶ δόξει τισὶν ἔχειν ἀπορίαν, εἰ</TextUnit>
    <TextUnit id="2719" loc="461c">μή τις ἄρα φήσειε διὰ τὴν ὀξύτητα τῆς ἐπιφανείας τῶν δαιμόνων καταδειχθῆναι τοῦτο. χαλεποὺς γὰρ καὶ πλήκτας τοὺς ἥρωας νομίζουσι καὶ μᾶλλον νύκτωρ ἢ μεθ' ἡμέραν. ὅπως οὖν μὴ διὰ τὸν τρόπον, ἀλλὰ διὰ τὴν μέθην φαίνωνται τοιοῦτοι, δημιουργοῦσιν αὐτοὺς πίνοντας ἐκπώμασι μεγάλοις. καί μοι δοκοῦσι λέγειν οὐ κακῶς οἱ φάσκοντες τὸ μέγα ποτήριον φρέαρ ἀργυροῦν εἶναι.' ἐν τούτοις ἀγνοεῖν ἔοικεν ὁ Χαμαιλέων ὅτι οὔκ ἐστι μικρὸν</TextUnit>
    <TextUnit id="2720" loc="461d">τὸ παρ' ̔Ομήρῳ διδόμενον τῷ Κύκλωπι ὑπ' ' ̓Οδυσσέως κισσύβιον. οὐ γὰρ ἂν τρὶς πιὼν οὕτως κατηνέχθη ὑπὸ μέθης τηλικοῦτος ὤν. ἦν οὖν καὶ τότε μεγάλα ποτήρια, εἰ μὴ αἰτιάσεταί τις τὴν δύναμιν τοῦ οἴνου, ἣν αὐτὸς ̔́Ομηρος ἐξηγήσατο, ἢ τὸ ἄηθες τῆς πόσεως τοῦ Κύκλωπος, ἐπεὶ τὰ πολλὰ ἐγαλακτοπότει. ἢ τάχα καὶ βαρβαρικὸν ἦν τὸ ἔκπωμα, εἴπερ μέγα ἦν, ἐκ τῆς τῶν Κικόνων εἰλημμένον λείας, τί οὖν ἔχομεν λέγειν περὶ τοῦ Νέστορος ποτηρίου, ὃ μόλις ἂν νέος βαστάσαι ἴσχυσεν, Νέστωρ δ' ὁ γέρων ἀμογητὶ ἄειρε;</TextUnit>
    <TextUnit id="2721" loc="461e">περὶ οὗ καὶ αὐτοῦ διδάξει τι ἡμᾶς ὁ Πλούταρχος. ὥρα οὖν κατακλίνεσθαι.   καὶ κατακλιθέντων  ἀλλὰ μήν, ὁ Πλούταρχος ἔφη,  κατὰ τὸν Φλιάσιον ποιητὴν Πρατίναν,  οὐ γᾶν αὐλακισμέναν ἀρῶν,1 ἀλλ' ἄσκαφον ματεύων,  κυλικηγορήσων ἔρχομαι, οὐ τῶν Κυλικράνων εἷς ὑπάρχων, οὓς χλευάζων ̔́Ερμιππος ὁ κωμῳδιοποιὸς ἐν τοῖς ̓Ιάμβοις φησὶν   εἰς τὸ Κυλικράνων βαδίζων σπληνόπεδον ἀφικόμην:  εἶδον οὖν τὴν ̔Ηράκλειαν καὶ μάλ' ὡραίαν πόλιν.  ̔Ηρακλεῶται δ' εἰσὶν οὗτοι οἱ ὑπὸ τῇ Οἴτῃ κατοικοῦντες,</TextUnit>
    <TextUnit id="2722" loc="461f">ὥς φησι Νίκανδρος ὁ Θυατειρηνός, ὀνομασθῆναι φάσκων αὐτοὺς ἀπό τινος Κύλικος γένος Λυδοῦ, ἑνὸς τῶν ̔Ηρακλεῖ συστρατευσαμένων. μνημονεύει δ' αὐτῶν καὶ Σκυθῖνος ὁ Τήιος ἐν τῇ ἐπιγραφομένῃ ̔Ιστορίῃ λέγων οὕτως: ' ̔Ηρακλῆς λαβὼν Εὔρυτον καὶ τὸν υἱὸν ἔκτεινε φόρους</TextUnit>
    <TextUnit id="2723" loc="462a">πρήσσοντας παρ' Εὐβοέων. καὶ Κυλικρῆνας ὁ ἐξεπόρθησε λῃζομένους καὶ αὐτόθι πόλιν ἐδείματο ̔ ̔Ηράκλειαν τὴν Τρηχινίαν καλεομένην., Πολέμων δ' ἐν τῷ πρώτῳ τῶν πρὸς ̓Αδαῖον καὶ ̓Αντίγονόν φησιν οὕτως: ' τῆς δ' ̔Ηρακλείας τῆς ὑπὸ τὴν Οἴτην καὶ Τραχῖνος τῶν οἰκητόρων μεθ' ̔Ηρακλέους τινὲς ἀφικόμενοι ἐκ Λυδίας Κυλικρᾶνες, οἱ δ' ̓Αθαμᾶνες, ἀφ' ὧν οἱ τόποι  διαμένουσιν: οἷς οὐδὲ τῆς πολιτείας μετέδοσαν οἱ ̔Ηρακλεῶται συνοικοῦσιν, ἀλλοφύλους ὑπολαβόντες. Κυλικρᾶνες δὲ λέγονται ὅτι τοὺς ὤμους κεχαραγμένοι κύλικας ἦσαν.'  οἶδα δὲ καὶ ̔Ελλάνικον ἐν ̓Εθνῶν ̓Ονομασίαις</TextUnit>
    <TextUnit id="2724" loc="462b">λέγοντα ὅτι Λιβύων τῶν Νομάδων τινὲς οὐδὲν ἄλλο κέκτηνται ἢ κύλικα καὶ μάχαιραν καὶ ὑδρίαν, καὶ ὅτι οἰκίας ἔχουσιν ἐξ ἀνθερίκου πεποιημένας μικρὰς ὅσον σκιᾶς ἕνεκα, ἃς καὶ περιφέρουσιν ὅπου ἂν πορεύωνται, πολλοῖς δὲ καὶ ὁ ἐν ̓Ιλλυριοῖς τόπος διαβόητός ἐστιν ὁ καλούμενος Κύλικες, παρ' ᾧ ἐστι τὸ Κάδμου καὶ ̔Αρμονίας μνημεῖον, ὡς ἱστορεῖ Φύλαρχος ἐν τῇ δευτέρᾳ καὶ εἰκοστῇ τῶν ̔Ιστοριῶν. καὶ Πολέμων δ' ἐν τῷ περὶ τοῦ Μορύχου ἐν Συρακούσαις φησὶν ἐπ' ἄκρᾳ τῇ νήσῳ πρὸς τῷ Γῆς ι ̓Ολυμπίας ἱερῷ ἐκτὸς τοῦ τείχους</TextUnit>
    <TextUnit id="2725" loc="462c">ἐσχάραν τινὰ εἶναι, ἀφ' ἧς, φησί, τὴν κύλικα ναυστολοῦσιν ἀναπλέοντες μέχρι τοῦ γενέσθαι τὴν ἐπὶ τοῦ νεὼ τῆς ̓Αθηνᾶς ἀόρατον ἀσπίδα: καὶ οὕτως ἀφιᾶσιν εἰς τὴν θάλασσαν κεραμέαν κύλικα, καθέντες εἰς αὐτὴν ἄνθεα καὶ κηρία καὶ λιβανωτὸν ἄτμητον καὶ ἄλλα ἄττα μετὰ τούτων ἀρώματα. ὁρῶν οὖν ὑμῶν καὶ αὐτὸς τὸ συμπόσιον κατὰ τὸν Κολοφώνιον Ξενοφάνη πλῆρες ὂν πάσης θυμηδίας    νῦν γὰρ δὴ ζάπεδον καθαρὸν καὶ χεῖρες ἁπάντων</TextUnit>
    <TextUnit id="2726" loc="462d">καὶ κύλικες: πλεκτοὺς δ' ἀμφιτιθεῖ στεφάνους,  ἄλλος δ' εὐῶδες μύρον ἐν φιάλῃ παρατείνει:  κρατὴρ δ' ἕστηκεν μεστὸς ἐυφροσύνης: ἄλλος δ' οἶνος ἕτοιμος, ὃς οὔποτέ φησι προδώσειν,  μείλιχος ἐν κεράμοις, ἄνθεος ὀζόμενος:: ἐν δὲ μέσοις ἁγνὴν ὀδμὴν λιβανωτὸς ἵησι:  ψυχρὸν δ' ἐστὶν ὕδωρ καὶ γλυκὺ καὶ καθαρόν.</TextUnit>
    <TextUnit id="2727" loc="462e">πάρκεινται δ' ἄρτοι ξανθοὶ γεραρή τε τράπεζα τυροῦ καὶ μέλιτος πίονος ἀχθομένη :  βωμὸς δ' ἄνθεσιν ἀν τὸ μέσον πάντῃ πεπύκασται,  μολπὴ δ' ἀμφὶς ἔχει δώματα καὶ θαλίη.  χρὴ δὲ πρῶτον μὲν θεὸν ὑμνεῖν εὔφρονας ἄνδρας  εὐφήμοις μύθοις καὶ καθαροῖσι λόγοις: σπείσαντας τε καὶ εὐξαμένους τὰ δίκαια δύνασθαι</TextUnit>
    <TextUnit id="2728" loc="462f">πρήσσειν ταῦτα γὰρ ὦν ὁ ἐστι προχειρότερον :  οὐχ ὕβρις πίνειν δ' ὁπόσον κεν ἔχων ἀφίκοιο  οἴκαδ' ἄνευ προπόλου, μὴ πάνυ γηραλέος.  ἀνδρῶν δ' αἰνεῖν τοῦτον ὃς ἐσθλὰ πιὼν ἀναφαίνῃ  ὡς οἱ μνημοσύνη, καὶ τόνος ἀμφ' ἀρετῆς.  οὔτι μάχας διέπειν Τιτήνων οὐδὲ Γιγάντων οὐδέ τι Κενταύρων, πλάσματα τῶν προτέρων, ἢ στάσιας σφεδανάς,16 τοῖς οὐδὲν χρηστὸν ἔνεστι,</TextUnit>
    <TextUnit id="2729" loc="463a">θεῶν δὲ προμηθείην αἰὲν ἔχειν ἀγαθόν:    καὶ ὁ χαρίεις δ' ̓Ανακρέων φησίν:   ου' φιλέω ὃς κρητῆρι παρὰ πλέῳ οἰνοποτάζων  νείκεα καὶ πόλεμον δακρυόεντα λέγει,  ἀλλ' ὅστις Μουσέων τε καὶ ἀγλαὰ δῶρ' ̓Αφροδίτης  συμμίσγων ἐρατῆς μνῄσκεται εὐφροσύνης.  καὶ ̓́Ιων δὲ ὁ Χῖός φησιν:</TextUnit>
    <TextUnit id="2730" loc="463b">χαιρέτω ἡμέτερος βασιλεύς, σωτήρ τε πατήρ τε:  ἡμῖν δὲ κρητῆρ' οἰνοχόοι θέραπες  κιρνάντων προχύταισιν ἐν ἀργυρέοις, ὁ δὲ χρυσοῦ δεῖνον ἔχων χειροῖν ἱζέτω εἰς ἔδαφος.  σπένδοντες δ' ἁγνῶς ̔Ηρακλέι τ' ̓Αλκμήνῃ τε,  Προκλέι Περσείδαις τ', ἐκ Διὸς ἀρχόμενοι,</TextUnit>
    <TextUnit id="2731" loc="463c">πίνωμεν, παίζωμεν, ἴτω διὰ νυκτὸς ἀοιδή,  ὀρχείσθω τις, ἑκὼν δ' ἄρχε φιλοφροσύνης.  ὅντινα δ' εὐειδὴς μίμνει θήλεια πάρευνος,  κεῖνος τῶν ἄλλων κυδρότερον πίεται. ἐποιοῦντο δὲ καὶ οἱ ἑπτὰ καλούμενοι σοφοὶ συμποτικὰς ὁμιλίας. “παραμυθεῖται γὰρ ὁ οἶνος καὶ τὴν τοῦ γήρως δυσθυμίαν” φησὶ Θεόφραστος ἐν τῷ περὶ Μέθης.  διόπερ συνιοῦσι καὶ ἡμῖν ἐπὶ τὰς Διονυσιακὰς ταύτας λαλιὰς οὐδεὶς ἂν εὐλόγως φθονήσαι νοῦν ἔχων, κατὰ τοὺς ̓Αλέξιδος Ταραντίνους,    οἳ τῶν πέλας</TextUnit>
    <TextUnit id="2732" loc="463d">οὐδέν' ἀδικοῦμεν οὐδέν. ἆρ' οὐκ οἶσθ' ὅτι τὸ καλούμενον ζῆν τοῦτο διατριβῆς χάριν ὄνομ' ἐστίν, ὑποκόρισμα τῆς ἀνθρωπίνης  μοίρας; ἐγὼ γάρ, εἰ μὲν εὖ τις ἢ κακῶς  φήσει με κρίνειν, οὐκ ἔχοιμ' ἄν σοι φράσαι:  ἔγνωκα δ' οὖν 6 οὕτως ἐπισκοπούμενος  εἶναι μανιώδη πάντα τἀνθρώπων ὅλως,  ἀποδημίας δὲ τυγχάνειν ἡμᾶς ἀεὶ  τοὺς ζῶντας, ὥσπερ εἰς πανήγυρίν τινα  ἀφειμένους ἐκ τοῦ θανάτου καὶ τοῦ σκότους  εἰς τὴν διατριβὴν εἰς τὸ φῶς τε τοῦθ' ὃ δὴ</TextUnit>
    <TextUnit id="2733" loc="463e">ὁρῶμεν. ὃς δ' ἂν πλεῖστα γελάσῃ καὶ πίῃ καὶ τῆς ̓Αφροδίτης ἀντιλάβηται τὸν χρόνον τοῦτον ὃν ἀφεῖται, καὶ Τύχης ἐράνου τινός, πανηγυρίσας ἥδιστ' ἀπῆλθεν οἴκαδε.  καὶ κατὰ τὴν καλὴν οὖν Σαπφὼ :   ἐλθέ, Κύπρι,  χρυσίαισιν ἐν κυλίκεσσιν ἁβρῶς  συμμεμιγμένον θαλίαισι νέκταρ οἰνοχοοῦσα  τούτοις τοῖς ἑταίροις ἐμοῖς τε καὶ σοῖς.  πρὸς οὓς λεκτέον ὅτι τρόποι εἰσὶ πόσεων κατὰ πόλεις ἴδιοι, ὡς Κριτίας παρίστησιν ἐν τῇ  Λακεδαιμονίων Πολιτείᾳ διὰ τούτων: ὁ μὲν Χῖος καὶ</TextUnit>
    <TextUnit id="2734" loc="463f">Θάσιος ἐκ μεγάλων κυλίκων ἐπιδέξια, ὁ δὲ ̓Αττικὸς ἐκ μικρῶν ἐπιδέξια, ὁ δὲ Θετταλικὸς ἐκπώματα προπίνει ὅτῳ ἂν βούλωνται μεγάλα. Λακεδαιμόνιοι δὲ τὴν παρ' αὑτῷ ἕκαστος πίνει, ὁ δὲ παῖς ὁ οἰνοχόος ὅσον ἂν ἀποπίῃ. τοῦ δ' ἐπιδέξια πίνειν μνημονεύει καὶ ̓Αναξανδρίδης ἐν ̓Αγροίκοις οὕτως ι</TextUnit>
    <TextUnit id="2735" loc="464a">τίνα δὴ παρεσκευασμένοι  πίνειν τρόπον ἐστὲ νυνί, λέγεθ'. β. ὅντινα τρόπον ἡμεῖς; τοιοῦτον οἷον ἂν καὶ σοὶ δοκῇ. α. βούλεσθε δήπου τὸν ἐπιδέξι', ὦ πάτερ,  λέγειν ἐπὶ τῷ πίνοντι. β. τὸν ἐπιδέξια  λέγειν; ̓́Απολλον, ὡσπερεὶ τεθνηκότι.   παραιτητέον δ' ἡμῖν τὰ κεράμεα ποτήρια, καὶ γὰρ Κτησίας ' παρὰ Πέρσαις φησίν, ' ὃν ἂν βασιλεὺς ἀτιμάσῃ, κεραμέοις ποτηρίοις ὁ χρῆται Χοιρίλος δ' ὁ ἐποποιός φησι:   χερσὶν ἔχω κολοβὸν κύλικος τρύφος ἀμφὶς ἐαγός,</TextUnit>
    <TextUnit id="2736" loc="464b">ἀνδρῶν δαιτυμόνων ναυάγιον, οἷά τε πολλὰ πνεῦμα Διωνύσοιο πρὸς ̔́Υβριος ἔκβαλεν ἀκτάς. ἐγὼ δ' εὖ οἶδα ὅτι ἥδιστα πολλάκις ἐστὶ τὰ κεράμεα  ἐκπώματα, ὡς καὶ τὰ παρ' ἡμῖν ἐκ τῆς Κόπτου καταγόμενα: μετὰ γὰρ ἀρωμάτων συμφυραθείσης</TextUnit>
    <TextUnit id="2737" loc="464c">τῆς γῆς ὀπτᾶται. καὶ ̓Αριστοτέλης δὲ ἐν τῷ περὶ Μέθης ' αἱ ̔Ροδιακαί φησί, ' προσαγορευόμεναι χυτρίδες διά τε τὴν ἡδονὴν εἰς τὰς μέθας παρεισφέρονται καὶ διὰ τὸ θερμαινομένας τὸν οἶνον ἧττον ποιεῖν μεθύσκειν. σμύρνης γὰρ καὶ σχοίνου καὶ τῶν τοιούτων ἑτέρων εἰς ὕδωρ ἐμβληθέντων ἕψονται καὶ παραχεόντων εἰς τὸν οἶνον ἧττον μεθύσκουσιν κἀν ἄλλῳ δὲ μέρει φησὶν ' αἱ ̔Ροδιακαὶ χυτρίδες γίνονται σμύρνης, σχοίνου, ἀνήθου,1 κρόκου, βαλσάμου, ἀμώμου, κινναμώμου</TextUnit>
    <TextUnit id="2738" loc="464d">συνεψηθέντων: ἀφ' ὧν τὸ γινόμενον τῷ οἴνῳ παραχυθὲν οὕτω μέθας ἵστησιν ὥστε καὶ τῶν ἀφροδισίων παραλύειν τὰ πνεύματα πέττον.' οὐ δεῖ οὖν ἡμᾶς ἐκμανῶς πίνειν ἀποβλέποντας εἰς τὸ πλῆθος τῶν καλῶν τούτων καὶ παντοδαπῶν κατὰ τὰς τέχνας ἐκπωμάτων. τὴν δὲ μανίαν τοὺς πολλούς φησιν ὁ Χρύσιππος ἐν τῇ Εἰσαγωγῇ, τῇ περὶ ἀγαθῶν καὶ κακῶν Πραγματείᾳ, τοῖς πλείστοις προσάπτειν. καλεῖσθαι γοῦν τὴν μὲν γυναικομανίαν, τὴν δ' ὀρτυγομανίαν. : τινὲς δὲ καὶ δοξομανεῖς καλοῦσι</TextUnit>
    <TextUnit id="2739" loc="464e">τοὺς φιλοδόξους, καθάπερ τοὺς φιλογύνας γυναικομανεῖς καὶ τοὺς φιλόρνιθας ὀρνιθομανεῖς, τὸ αὐτὸ σημαινόντων τῶν ὀνομάτων τούτων, ὥστε καὶ τὰ  λοιπὰ μὴ ἀλλοτρίως καλεῖσθαι τὸν τρόπον τοῦτον, καὶ γὰρ ὁ φίλοψος καὶ ὁ ὀψοφάγος οἷον ὀψομανής ἐστι καὶ ὁ φίλοινος οἰνομανὴς καὶ ὡσαύτως ἐπὶ τῶν ὁμοίων, οὐκ ἀλλοτρίως τῆς μανίας κειμένης ἐπ' αὐτοῖς ὡς ἁμαρτάνουσι μανικῶς καὶ τῆς ἀληθείας ἐπὶ πλεῖον ἀπαρτωμένοις. ἡμεῖς οὖν, ὡς καὶ παῤΑθηναίοις ἐγίνετο, ἅμα ἀκροώμενοι τῶν γελωτοποιῶν τούτων καὶ μίμων, ἔτι δὲ τῶν</TextUnit>
    <TextUnit id="2740" loc="464f">ἄλλων τεχνιτῶν ὑποπίνωμεν. λέγει δὲ περὶ τούτων ὁ Φιλόχορος οὑτωσί: ' ̓Αθηναῖοι τοῖς Διονυσιακοῖς ἀγῶσι τὸ μὲν πρῶτον ἠριστηκότες καὶ πεπωκότες ἐβάδιζον ἐπὶ τὴν θέαν καὶ ἐστεφανωμένοι ἐθεώρουν, παρὰ δὲ τὸν ἀγῶνα πάντα οἶνος αὐτοῖς ᾠνοχοεῖτο καὶ τραγήματα παρεφέρετο, καὶ τοῖς χοροῖς εἰσιοῦσιν ἐνέχεον πίνειν καὶ διηγωνισμένοις ὅτ' ἐξεπορεύοντο ἐνέχεον πάλιν μαρτυρεῖν δὲ τούτοις καὶ Φερεκράτη τὸν κωμικόν, ὅτι μέχρι τῆς καθ' ἑαυτὸν ἡλικίας οὐκ ἀσίτους εἶναι τοὺς θεωροῦντας.'</TextUnit>
    <TextUnit id="2741" loc="465a">Φανόδημος δὲ πρὸς τῷ ἱερῷ φησι τοῦ ἐν Λίμναις Διονύσου τὸ γλεῦκος φέροντας τοὺς ̓Αθηναίους ἐκ τῶν πίθων τῷ θεῷ κιρνάναι, εἶτ' αὐτοὺς προσφέρεσθαι: ὅθεν καὶ Λιμναῖον κληθῆναι τὸν Διόνυσον, ὅτι μιχθὲν τὸ γλεῦκος τῷ ὕδατι τότε πρῶτον ἐπόθη κεκραμένον. διόπερ ὀνομασθῆναι τὰς Νύμφας καὶ τιθήνας τοῦ Διονύσου, ὅτι τὸν  οἶνον αὐξάνει τὸ ὕδωρ κιρνάμενον. ἡσθέντες οὖν τῇ κράσει ἐν ᾠδαῖς ἔμελπον τὸν Διόνυσον, χορεύοντες καὶ ἀνακαλοῦντες Εὐανθῆ καὶ Διθύραμβον καὶ</TextUnit>
    <TextUnit id="2742" loc="465b">Βακχευτὰν καὶ Βρόμιον. καὶ [ Θεόφραστος δ' ἐν τῷ περὶ Μέθης φησὶν ὅτι ' τοῦ Διονύσου τροφοὶ αἱ Νύμφαι κατ' ἀλήθειαν. αἱ γὰρ ἄμπελοι πλεῖστον ὑγρὸν χέουσι τεμνόμεναι καὶ κατὰ φύσιν δακρύουσι. διόπερ καὶ Εὐριπίδης ἕνα τῶν τοῦ ̔Ηλίου ἵππων φησὶν εἶναι   Βακχίου φιλανθέος  αἴθοπα πεπαίνοντ' ὀρχάτους ὀπωρινούς: ἐξ οὗ βροτοὶ καλοῦσιν οἶνον αἴθοπα.  καὶ ̓Οδυσσεὺς ὤπασεν   μελιηδέα οἶνον ἐρυθρόν,</TextUnit>
    <TextUnit id="2743" loc="465c">ἓν δέπας ἐμπλήσας, ὕδατος δ' ἀνὰ εἴκοσι μέτρα χεῦ' : ὀδμὴ δ' ἡδεῖα ἀπὸ κρητῆρος ὀδώδει.  Τιμόθεος δ' ἐν Κύκλωπι:   ἔγχευε δὲ ἓν μὲν δέπας κίσσινον μελαίνας  σταγόνος ἀμβρότας ἀφρῷ βρυάζον  εἴκοσιν δὲ μέτρ' ἐνέχευ',8 ἀνέμισγε δ' αἷμα Βακχίου νεορρύτοισι δακρύοισι Νυμφᾶν.    οἶδα δέ τινας, ἄνδρες θιασῶται, καὶ μέγα φρονήσαντας οὐχ οὕτως ἐπὶ πλούτῳ ὡς ἐπὶ τῷ κεκτῆσθαι πολλὰ ἐκπώματα ἀργυρᾶ τε καὶ χρυσᾶ.</TextUnit>
    <TextUnit id="2744" loc="465d">ὧν εἷς ἐστι καὶ Πυθέας ὁ ̓Αρκὰς ἐκ Φιγαλείας,2 ὃς καὶ ἀποθνῄσκων οὐκ ὤκνησεν ὑποθέσθαι τοῖς οἰκείοις ἐπιγράψαι αὐτοῦ τῷ μνήματι τάδε: Πυθέα μνῆμα τόδ' ἔστ', ἀγαθοῦ καὶ σώφρονος ἀνδρός,  ὃς κυλίκων ἔσχεν πλῆθος ἀπειρέσιον  ἀργυρέων χρυσοῦ τε καὶ ἠλέκτροιο φαεινοῦ,   τῶν προτέρων πάντων πλείονα πασάμενος. τοῦτο δ' ἱστορεῖ ̔Αρμόδιος ὁ Λεπρεάτης ἐν τῷ</TextUnit>
    <TextUnit id="2745" loc="465e">περὶ τῶν κατὰ Φιγάλειαν Νομίμων. Ξενοφῶν δ' ἐν ὀγδόῳ Παιδείας περὶ Περσῶν λέγων γράφει καὶ ταῦτα: ' καὶ μὴν ἐκπώματα ἢν μὲν ὡς πλεῖστα ἔχωσιν, τούτῳ καλλωπίζονται: ἢν δ' ἐξ ἀδίκων φανερῶς ᾖ μεμηχανημένα, οὐδὲν τούτῳ αἰσχύνονται. πολὺ γὰρ ηὔξηται ἐν αὐτοῖς ἡ ἀδικία τε καὶ αἰσχροκέρδεια: ὁ δὲ Οἰδίπους δι' ἐκπώματα τοῖς υἱοῖς κατηράσατο, ὡς ὁ τὴν κυκλικὴν Θηβαίδα πεποιηκώς φησιν, ὅτι αὐτῷ παρέθηκαν ἔκπωμα ὃ ἀπηγορεύκει, λέγων οὕτως:</TextUnit>
    <TextUnit id="2746" loc="465f">αὐτὰρ ὁ διογενὴς ἥρως ξανθὸς Πολυνείκης πρῶτα μὲν Οἰδιπόδῃ καλὴν παρέθηκε τράπεζαν  ἀργυρέην Κάδμοιο θεόφρονος αὐτὰρ ἔπειτα  χρύσεον ἔμπλησεν καλὸν δέπας ἡδέος οἴνου, αὐτὰρ ὅ γ' ὡς φράσθη παρακείμενα πατρὸς ἑοῖο   τιμήεντα γέρα, μέγα οἱ κακὸν ἔμπεσε θυμῷ,</TextUnit>
    <TextUnit id="2747" loc="466a">αἶψα δὲ παισὶν ἑοῖσι μετ' ἀμφοτέροισιν ἐπαρὰς  ἀργαλέας ἠρᾶτο θεῶν δ' οὐ λάνθαν' ̓Ερινύν, ὡς οὒ οἱ πατρώι' ἐνηέι ἐν φιλότητι  δάσσαιντ',4 ἀμφοτέροισι δ' αἰεὶ πόλεμοί τε μάχαι τε Καικίλιος    δὲ ὁ ῥήτωρ ὁ ἀπὸ Καλῆς ἀκτῆς ἐν τῷ  περὶ ̔Ιστορίας ̓Αγαθοκλέα φησὶ τὸν τύραννον ἐκπώματα χρυσᾶ ἐπιδεικνύντα τοῖς ἑταίροις φάσκειν, ἐξ ὧν ἐκεράμευσε κατεσκευακέναι ταῦτα.</TextUnit>
    <TextUnit id="2748" loc="466b">ὁ δὲ παρὰ Σοφοκλεῖ ἐν τοῖς Λαρισαίοις ̓Ακρίσιος καὶ αὐτὸς ἐκπώματα ὅσα πλεῖστα εἶχεν, ὥς φησιν ὁ τραγικός   πολὺν δ' ἀγῶνα πάγξενον κηρύσσεται,  χαλκηλάτους λέβητας ἐκτιθεὶς φέρειν  καὶ κοῖλα χρυσόκολλα καὶ πανάργυρα  ἐκπώματ', εἰς ἀριθμὸν ἑξήκοντα δίς.  Ποσειδώνιος δ' ἐν ις τῶν ̔Ιστοριῶν Λυσίμαχόν φησι τὸν Βαβυλώνιον, καλέσαντα ἐπὶ δεῖπνον ̔́Ιμερον τὸν τυραννήσαντα οὐ μόνον Βαβυλωνίων ἀλλὰ καὶ Σελευκέων μετὰ τριακοσίων, μετὰ τὸ</TextUnit>
    <TextUnit id="2749" loc="466c">τὰς τραπέζας ἀρθῆναι τετράμνουν ἑκάστῳ τῶν τριακοσίων ἔκπωμα δοῦναι ἀργυροῦν, καὶ σπονδοποιησάμενον προπιεῖν ἅμα πᾶσιν καὶ ἀποφέρεσθαι ἔδωκε τὰ ποτήρια. ̓Αντικλείδης δ' ὁ ̓Αθηναῖος ἐν τῷ ς Νόστων περὶ Γρᾶ -  διηγούμενος τοῦ τὴν ἀποικίαν εἰς Λέσβον στείλαντος σὺν ἄλλοις βασιλεῦσι, καὶ ὅτι χρησμὸς ἦν αὐτοῖς δηλώσας καθεῖναι διαπλέοντας τῷ Ποσειδῶνι εἰς τὸ πέλαγος παρθένον, γράφει καὶ ταῦτα: ' μυθολογοῦσι, δὲ τῶν ἐν Μηθύμνῃ τινὲς περὶ τῆς ἀφεθείσης εἰς τὴν θάλασσαν παρθένου καὶ φασὶν</TextUnit>
    <TextUnit id="2750" loc="466d">ἐρασθέντα αὐτῆς τῶν ἡγεμόνων τινά, ᾧ ἦν τοὔνομα ̓́Εναλος, ἐκκολυμβῆσαι βουλόμενον ἀνασῶσαι τὴν παιδίσκην. τότε μὲν οὖν ὑπὸ κύματος αὐτοὺς ἀμφοτέρους κρυφθέντας ἀφανεῖς γενέσθαι, χρόνῳ δ' ὕστερον ἤδη τῆς Μηθύμνης οἰκουμένης παραγενέσθαι τὸν ̓́Εναλον καὶ διηγεῖσθαι τὸν τρόπον,3 καὶ ὅτι ἡ μὲν παρθένος παρὰ ταῖς Νηρῇσι διέτριβεν, αὐτὸς δὲ τὰς τοῦ Ποσειδῶνος ἔβοσκεν ἵππους : καὶ</TextUnit>
    <TextUnit id="2751" loc="781a">ποτε κύματος: ἐπιφερομένου μεγάλου συγκολυμβήσαντα</TextUnit>
    <TextUnit id="2752" loc="781c">αὐτὸν ἐκβῆναι ἔχοντα κύπελλον χρυσοῦ οὕτω θαυμασίου ὡς τὸν παρ': αὐτοῖς αὐτῷ παραβαλλόμενον οὐδὲν διάφορον εἶναι χαλκοῦ.'   τιμιώτατον δ' ἦν πάλαι τὸ τῶν ἐκπωμάτων κτῆμα. ̓Αχιλλεύς οὖν ὡς ἐξαίρετόν τι εἶχεν ἀνάθημα δέπας, “οὐδέ τις ἄλλος οὔτ' ἀνδρῶν πίνεσκεν ἀπ' αὐτοῦ οὔτε τεῳ σπένδεσκε θεῶν,7 ὅτε μὴ Διί.” καὶ ὁ Πρίαμος δὲ τόν υἱόν λυτρούμενος τοῖς ἐπισημοτάτοις κειμηλίοις καὶ δέπας δίδωσι περικαλλές. αὐτός γε μήν ὁ Ζεύς τῆς ̔Ηρακλέους  γενέσεως ἄξιον ἡγεῖται δῶρον ̓Αλκμήνῃ δοθῆναι ποτήριον, ὅπερ ̓Αμφιτρύωνι εἰκασθεὶς δίδωσιν,</TextUnit>
    <TextUnit id="2753" loc="781d">ἁ δ' ὑποδεξαμένα θαήσατο χρύσεον αἶψα  ποτήριον. τὸν δὲ ̔́Ηλιον ὁ Στησίχορος ποτηρίῳ διαπλεῖν φησι τὸν ' ̓Ωκεανόν, ᾧ καὶ τὸν ̔Ηρακλέα περαιωθῆναι ἐπὶ τὰς Γηρυόνου βόας ὁρμῶντα. οἴδαμεν δὲ καὶ τὸ Βαθυκλέους τοῦ ̓Αρκάδος ποτήριον, ὃ σοφίας ἆθλον ὁ Βαθυκλῆς τῷ κριθέντι ἀρίστῳ τῶν καλουμένων ζ1 σοφῶν ἀπέλιπε. τὸ δὲ Νέστορος ποτήριον πολλοὶ κεραμεύουσι: πλεῖστοι γὰρ περὶ αὐτοῦ συνεγράψαντο. καὶ θεοφιλὲς δὲ τὸ ποτήριον “ χρυσέοις” γοῦν “ δεπάεσσιν ἀλλήλους” δεξιοῦνται. ἐλευθέριον δέ, φησί, καὶ ἐμμελῶς ἐν οἴνῳ διάγειν, μὴ κωθωνιζόμενον μηδὲ Θρᾳκίῳ νόμῳ ἄμυστιν οἰνοποτεῖν, ἀλλὰ τῷ πόματι φάρμακον ὑγείας ἐγκιρνάναι τὸν λόγον.</TextUnit>
    <TextUnit id="2754" loc="781e">̔̀ ̔́Οτι διὰ σπουδῆς εἶχον οἱ ἀρχαῖοι ἐγκόλαπτον ἱστορίαν ἔχειν ἐν ἐκπώμασιν. ἐν ταύτῃ δὲ τῇ τέχνῃ εὐδοκίμησαν Κίμων καὶ ̓Αθηνοκλῆς. ἐχρῶντο δὲ καὶ λιθοκολλήτοις ἐκπώμασι. Μένανδρος δὲ πού φησι καὶ ποτήριον τορνευτὸν καὶ τορευτά. ̓Αντιφάνης::  ἄλλοι δὲ καὶ δὴ βακχίου παλαιγενοῦς  ἀφρῷ σκιασθὲν χρυσοκόλλητον δέπας   μεστὸν κύκλῳ τορευτὸν ἕλκουσι γνάθοις  ὁλκῆς ἀπαύστοις, παντελῶς ἐστραμμένον</TextUnit>
    <TextUnit id="2755" loc="781f">τἄνω κάτω δεικνύντες.  φησὶ πρός τινα Νικόμαχος:  ὦ χαῖρε,3 χρυσόκλυστα καὶ χρυσοῦς ἐμῶν  Φιλιππίδης:  τὰ ποτήρι': ἂν ἴδῃς τὰ παρεσκευασμένα, ἅπαντα χρυσᾶ, Τρόφιμε, νὴ τὸν Οὐρανόν, ὑπερήφαν' ἔργ'. ἐγὼ μὲν ἐξέστην ἰδών. κρατῆρες ἀργυροῖ, κάδοι μείζους ἐμοῦ ὅτι Παρμενίων συγκεφαλαιούμενος ἐν ταῖς πρὸς  ̓Αλέξανδρον ̓Επιστολαῖς τὰ Περσικὰ λάφυρα</TextUnit>
    <TextUnit id="2756" loc="782a">“ποτηρίων,” φησί, “ χρυσῶν σταθμὸς τάλαντα Βαβυλώνια ογ, μναῖ νβ. ποτηρίων λιθοκολλήτων σταθμὸς τάλαντα Βαβυλώνια νς, μναῖ λδ.”  ἔθος δ' ἦν πρότερον ἐν τῷ ποτηρίῳ ὕδωρ ἐμβάλλεσθαι, μεθ' ὃ τὸν οἶνον. Ξενοφάνης:  οὐδέ κεν ἐν κύλικι πρότερον κεράσειέ τις οἶνον ἐγχέας , ἀλλ' ὕδωρ καὶ καθύπερθε μέθυ.  ̓Ανακρέων  φέρ' ὕδωρ, φέρ'' οἶνον, ὦ παῖ,  φέρε δ' ἀνθεμεῦντας ἡμῖν  στεφάνους ἔνεικον, ὡς δὴ  πρὸς ̓́Ερωτα πυκταλίζω.  πρὸ δὲ τούτων ̔Ησίοδος:   κρήνης τ' ἀενάου καὶ πορρύτου, ἥτ' ἀθόλωτος,  τρὶς ὕδατος προχέειν, τὸ δὲ τέτρατον ἱέμεν οἴνου.  Θεόφραστος “ ἐπεὶ καὶ τὰ περὶ τὴν κρᾶσιν ἐναντίως</TextUnit>
    <TextUnit id="2757" loc="782b">εἶχε τὸ παλαιὸν τῷ νῦν παρ' ̔́Ελλησιν ὑπάρχοντι. ου' γὰρ τὸ ὕδωρ ἐπὶ τὸν οἶνον ἐπέχεον, ἀλλ' ἐπὶ τὸ ὕδωρ τὸν οἶνον, ὅπως ἐν τῷ πίνειν ὑδαρεστέρῳ χρῷντο τῷ ποτῷ καὶ τούτου ποιησάμενοι τὴν ἀπόλαυσιν ἧττον ὀρέγοιντο τοῦ λοιποῦ. καὶ τὸ πλεῖστον δὲ εἰς τοὺς κοττάβους κατανήλισκον.”  ἔνδοξοι δὲ τορευταὶ ̓Αθηνοκλῆς, Κράτης, Στρατόνικος, Μυρμηκίδης ὁ Μιλήσιος, Καλλικράτης ὁ Λάκων καὶ Μῦς, οὗ εἴδομεν σκύφον ̔Ηρακλεωτικὸν τεχνικῶς ἔχοντα ̓Ιλίου ἐντετορευμένην πόρθησιν, ἔχοντα ἐπίγραμμα τόδε:  γραμμὰ Παρρασίοιο,6 τέχνα Μυός. ἐμμὶ δὲ ἔργον  ̓Ιλίου αἰπεινᾶς, ἃν ἕλον Αἰακίδαι.</TextUnit>
    <TextUnit id="2758" loc="782c">ὅτι κλεινοὶ λέγονται παρὰ Κρησὶν οἱ ἐρώμενοι, σπουδὴ δὲ αὐτοῖς παῖδας ἁρπάζειν καὶ τοῖς καλοῖς παρ' αὐτοῖς ἄδοξόν ἐστιν ἐραστοῦ μὴ τυχεῖν. καλοῦνται δὲ οἱ ἁρπασθέντες παρασταθέντες. διδόασι δὲ τῷ ἁρπασθέντι στολὴν καὶ βοῦν καὶ  ποτήριον ἣν καὶ πρεσβύτεροι γενόμενοι φέρουσιν, ἵνα δῆλοι ὦσι κλεινοὶ γενόμενοι.   ὁρᾷς δ', ὅταν πίνωσιν ἄνθρωποι, τότε πλουτοῦσι, διαπράττουσι, νικῶσιν δίκας,  εὐδαιμονοῦσιν, ὠφελοῦσι τοὺς φίλους.</TextUnit>
    <TextUnit id="2759" loc="782d">αὔξει γὰρ καὶ τρέφει μεγαλύνει τε τὴν ψυχὴν ἡ ἐν τοῖς πότοις διατριβή, ἀναζωπυροῦσα καὶ ἀνεγείρουσα μετὰ φρονήσεως τὸν ἑκάστου νοῦν, ὥς φησιν ὁ Πίνδαρος:   ἁνίκ' ἀνθρώπων καματώδεες οἴχονται μέριμναι  στηθέων ἔξω, πελάγει δ' ἐν πολυχρύσοιο πλούτου  πάντες ἴσᾳ νέομεν ψευδῆ πρὸς ἀκτὰν ὃς μὲν ἀχρήμων, ἀφνεὸς τότε, τοὶ δ' αὖ πλουτέοντες  εἶτ' ἐπάγει   ἀέξονται φρένας ἀμπελίνοις τόξοις δαμέντες.  ἀγκύλῃ ποτήριον πρὸς τὴν τῶν κοττάβων παιδιὰν χρήσιμον. Κρατῖνος:   πιεῖν δὲ θάνατος οἶνον ἂν ὕδωρ ἐπῇ.  ἀλλ' ἴσον ἴσῳ μάλιστ' ἀκράτου δύο χοᾶς   πίνους' ἀπ' ἀγκύλης ἐπονομάζους': ἅμα</TextUnit>
    <TextUnit id="2760" loc="782e">ἵησι λάταγας τῷ Κορινθίῳ πέει.  καὶ Βακχυλίδης:  εὖτε τὴν ἀπ': ἀγκύλης ἵησι τοῖς νεανίαις,2  λευκὸν ἀντείνασα πῆχυν.  ἐντεῦθεν ἐννοοῦμεν τοὺς παρ' Αἰσχύλῳ ἀγκυλητοὺς κοττάβους. λέγονται δὲ καὶ δόρατα ἀγκυλητὰ καὶ μεσάγκυλα: ἀλλ' ἀπὸ ἀγκύλης ἤτοι τῆς δεξιᾶς χειρός, καὶ ἡ κύλιξ δὲ ἡ ἀγκύλη διὰ τὸ ἐπαγκυλοῦν τὴν δεξιὰν χεῖρα ἐν τῇ προέσει. ἦν γὰρ τοῖς παλαιοῖς πεφροντισμένον καλῶς καὶ εὐσχημόνως κότταβον προίεσθαι. καὶ οἱ πολλοὶ ἐπὶ τούτῳ μᾶλλον ἐφρόνουν μέγα ἢ ἐπὶ τῷ εὖ ἀκοντίζειν. ὠνομάσθη οὖν ἀπὸ τοῦ τῆς χειρὸς σχηματισμοῦ, ὃν ποιούμενοι εὐρύθμως ἐρρίπτουν εἰς τὸ κοττάβιον.</TextUnit>
    <TextUnit id="2761" loc="782f">καὶ οἴκους δὲ ἐπιτηδείους κατεσκεύαζον εἰς ταύτην τὴν παιδιάν.   ὅτι παρὰ Τιμαχίδᾳ Αἰακίς ἡ κύλιξ καλεῖται. ἄκατος ποτήριον ἐοικὸς πλοίῳ. ̓Επικράτης:  κατάβαλλε τἀκάτια, τὰ κυμβία  αἴρου τὰ μείζω, κεὐθὺ τοῦ καρχησίου  ἄνελκε τὴν γραῦν, τὴν νέαν δ' ἐπουρίσας   πλήρωσον, εὐτρεπῆ τε τὸν κοντὸν ποοῦ  καὶ τοὺς κάλως ἔκλυε καὶ χάλα πόδα.</TextUnit>
    <TextUnit id="2762" loc="783a">ἄωτον παρὰ Κυπρίοις τὸ ἔκπωμα, ὡς Πάμφιλος. Φιλίτας δὲ ποτήριον οὖς οὐκ ἔχον. ἄροκλον ἡ φιάλη παρὰ τῷ Κολοφωνίῳ Νικάνδρῳ.  ἄλεισον καὶ δέπας τὸ αὐτό. ̔́Ομηρος ἐν ̓Οδυσσείᾳ περὶ Πεισιστράτου: “ἐν δ' οἶνον ἔχευε χρυσείῳ δέπαι.” εἶτα παρακατιὼν τὸ αὐτό: “ τούνεκα σοὶ δώσω χρύσειον ἄλεισον.” καὶ ἑξῆς τὸ αὐτὸ πάλιν “ δῶκε δὲ Τηλεμάχῳ καλὸν δέπας ἀμφικύπελλον.3” φησὶν οὖν ̓Ασκληπιάδης ὁ Μυρλεανός: “ δοκεῖ μοι φιαλῶδες εἶναι τὸ δέπας: σπένδουσι γὰρ ἐν αὐτῷ.</TextUnit>
    <TextUnit id="2763" loc="783b">λέγει γοῦν ̔́Ομηρος δέπας, δι' οὗ Διὶ μόνῳ σπένδεσκεν ̓Αχιλλεύς. καλεῖται δὲ δέπας ἤτοι ὅτι δίδοται πᾶσι τοῖς σπένδειν βουλομένοις εἴτε καὶ τοῖς πίνειν, ἢ ὅτι δύο ὦπας εἶχε: ταῦτα δὲ ἂν εἴη τὰ ὦτα. τὸ δὲ ἄλεισον ἤτοι ἀπὸ τοῦ ἄγαν λεῖον εἶναι ἢ ὅτι ἁλίζεται ἐν αὐτῷ τὸ ὑγρόν. ὅτι δὲ δύο ὦτα εἶχε δῆλον   ἦτοι ὃ καλὸν ἄλεισον ἀναιρήσεσθαι ἔμελλε  χρύσεον ἄμφωτον.  ἀμφικύπελλον δὲ λέγων αὐτὸ οὐδὲν ἄλλο σημαίνει ἢ ὅτι ἦν ἀμφίκυρτον.” Σιληνὸς δὲ ἀμφικύπελλόν φησι τὸ μὴ ἔχον ὦτα. ἄλλοι δὲ τὴν ἀμφὶ ἀντὶ τῆς περὶ εἶναι, ἵν' ᾖ περίποτον, τὸ πανταχόθεν πίνειν ἐπιτήδειον. Παρθένιος δὲ διὰ τὸ περικεκυρτῶσθαι τὰ ὠτάρια: κυφὸν γὰρ εἶναι τὸ κυρτόν.</TextUnit>
    <TextUnit id="2764" loc="783c">ἀνίκητος δὲ τὸ μὲν κύπελλὸν φησι φιάλην εἶναι, τὸ δ' ἀμφικύπελλον ὑπερφίαλον, τὸ ὑπερήφανον καὶ καλόν, εἰ μὴ ἄρα τὸ ποικίλον τῇ κατασκευῇ ἄλεισον θέλει τις ἀκούειν, ἔξω λειότητος ὄν. Πείσανδρος δέ φησιν ̔Ηρακλέα Τελαμῶνι τῆς ἐπὶ ̓́Ιλιον στρατείας ἀριστεῖον ἄλεισον δοῦναι. ὅτι ἐστὶ ποτήριον ̓Αμαλθείας κέρας καὶ ἐνιαυτὸς καλούμενον.</TextUnit>
    <TextUnit id="2765" loc="783d">ἄμφωξις ξύλινον ποτήριον ᾧ χρῆσθαι τοὺς ἀγροίκους Φιλίτας φησι, ἀμέλγοντας εἰς αὐτὸ καὶ οὕτως πίνοντας. ἄμυστις. καλεῖται μὲν οὕτω πόσις τις, ἣν ἔστιν ἀπνευστὶ πίνειν μὴ μύσαντα. καλοῦσι δ' οὕτω καὶ τὰ ποτήρια ἀφ': ὧν ἔστι πιεῖν εὐμαρῶς. καὶ τὸ ῥῆμα δὲ ἐξημύστισε φασί, τὸ ὑφ' ἓν πνεῦμα πιεῖν,: ὡς ὁ κωμικὸς Πλάτων:    λύσας διαρκῆ στάμνον εὐώδους ποτοῦ ἵησιν εὐθὺς κύλικος εἰς κοῖλον κύτος:</TextUnit>
    <TextUnit id="2766" loc="783e">ἔπειτ' ἄκρατον κου' τεταργανωμένον  ἔπινε κἀξημύστισεν.  ἔπινον δὲ τὴν ἄμυστιν μετὰ μέλους, μεμετρημένου πρὸς ὠκύτητα χρόνου, ὡς ̓Αμειψίας:  αὔλει μοι μέλος: σὺ δ' ᾆδε πρὸς τήνδ' , ἐκπίομαι δ' ἐγὼ τέως. αὔλει σύ, καὶ σὺ τὴν ἄμυστιν λάμβανε. β. οὐ χρὴ πόλλ' ἔχειν θνητὸν ἄνθρωπον,  ἀλλ' ἐρᾶν καὶ κατεσθίειν: σὺ δὲ κάρτα φείδῃ.  ̓Αντιγονίς ἔκπωμα ἀπὸ τοῦ βασιλέως ̓Αντιγόνου, ὡς ἀπὸ Σελεύκου σελευκὶς, καὶ ἀπὸ Προυσίου Προυσίας.</TextUnit>
    <TextUnit id="2767" loc="783f">ἀναφαῖα ἡ θερμοποτὶς παρὰ Κρησίν. ἀρύβαλλος ποτήριον κάτωθεν εὐρύτερον, ἄνω δὲ συνηγμένον, ὡς τὰ συσπαστὰ βαλάντια, ἃ καὶ αὐτὰ διὰ τὴν ὁμοιότητα ἀρυβάλλους τινὲς καλοῦσιν. ̓Αριστοφάνης ̔Ιππεῦσι:   κατασπένδειν κατὰ τῆς κεφαλῆς ἀρυβάλλῳ  ἀμβροσίαν.  οὐ πόρρω δέ ἐστι τοῦ ἀρυστίχου ὁ ἀρύβαλλος, ἀπὸ  τοῦ ἀρύτειν καὶ βάλλειν. λέγουσι δὲ καὶ πρόχουν ἄρυστιν. Σοφοκλῆς:  κακὴ κακῶς σὺ πρὸς θεῶν ὀλουμένη,</TextUnit>
    <TextUnit id="2768" loc="784a">ἣ τὰς ἀρύστεις ὧδ' ἔχους' ἐκώμασας.  ἐστὶ δὲ καὶ πόλις ̓Ιώνων ̓́Αρυστις. ἀργυρὶς εἶδος ποτηρίου, οὐ μόνον ἐξ ἀργύρου, ̓Αναξίλας:   καὶ πίνειν ἐξ ἀργυρίδων χρυσῶν.  βατιάκιον, λαβρώνιος, τραγέλαφος, πρίστις, ποτηρίων ὀνόματα. Περσικὴ δὲ φιάλη ἡ βατιάκη. ̓Αλεξάνδρου δὲ τοῦ βασιλέως ἐν ταῖς ̓Επιστολαῖς ταῖς πρὸς τοὺς ἐν τῇ ̓Ασίᾳ σατράπας φέρεταί τις ἐπιστολὴ ἐν ᾗ ταῦτα γέγραπται: “ βατιάκαι ἀργυραῖ κατάχρυσοι τρεῖς. κόνδυα ἀργυρᾶ ρος τούτων</TextUnit>
    <TextUnit id="2769" loc="784b">ἐπίχρυσα λγ. τισιγίτης ἀργυροῦς εἷς. μύστροι ἀργυροῖ κατάχρυσοι λβ. λαγυνοθήκη ἀργυρᾶ μία. οἰνοφόρον βαρβαρικὸν ἀργυροῦν ποικίλον ἕν. ἄλλα ποτήρια παντοδαπὰ μικρὰ κθ, ῥυτὰ : καὶ βατιάκαι Λυκιουργεῖς ἐπίχρυσοι καὶ θυμιατήρια καὶ τρυβλία.” Βῆσσα ποτήριον παρ' ̓Αλεξανδρεῦσι πλατύτερον ἐκ τῶν κάτω μερῶν, ἐστενωμένον ἄνωθεν.  βαύκαλις. ἐν ' ̓Αλεξανδρείᾳ καὶ αὕτη, ὡς Σώπατρος ὁ παρῳδός:   βαυκαλὶς ἡ τετρακότυλος. καὶ πάλιν:   νᾶμα μελισσῶν ἡδὺ μὲν ὄρθρου  καταβαυκαλίσαι τοῖς ὑπὸ πολλῆς  κραιπαλοβόσκου δίψης κατόχοις.</TextUnit>
    <TextUnit id="2770" loc="784c">κατασκευάζουσι δέ, φησίν, οἱ ἐν ̓Αλεξανδρείᾳ τὴν ὕαλον μεταρρυθαίζοντες πολλαῖς καὶ ποικίλαις ἰδέαις ποτηρίων, παντὸς τοῦ πανταχόθεν κατακομιζομένου κεράμου τὴν ἰδέαν μιμούμενοι. Λύσιππον τὸν ἀνδριαντοποιόν φασι Κασάνδρῳ χαριζόμενον, ὅτε συνῴκισε τὴν Κασάνδρειαν, φιλοδοξοῦντι καὶ βουλομένῳ ἴδιόν τινα εὑρέσθαι κέραμον διὰ τὸ πολὺν ἐξάγεσθαι τὸν Μενδαῖον οἶνον ἐκ τῆς πόλεως, φιλοτιμηθῆναι καὶ πολλὰ καὶ παντοδαπὰ γένη παραθέμενον κεραμίων ἐξ ἑκάστου ἀποπλασάμενον ἴδιον ποιῆσαι πλάσμα.</TextUnit>
    <TextUnit id="2771" loc="784d">βικὸς;. Ξενοφῶν ̓Αναβάσεως πρώτῳ: “ Κῦρος ἔπεμπε βίκους οἴνου ἡμιδεεῖς.” ἐστὶ δὲ φιαλῶδες ποτήριον κατὰ τὸν Παριανὸν Πολυδεύκην. ΒοΜβΤλΙο, θηρίκλειον ̔Ροδιακόν, οὗ περὶ τῆς ἰδέας Σωκράτης φησὶν “οἱ μὲν ἐκ φιάλης πίνοντες ὅσον θέλουσι τάχιστ' ἀπαλλαγήσονται, οἱ δ' ἐκ  βομβυλιοῦ κατὰ μικρὸν στάζοντος ” ἐστὶ δὲ καὶ ζῷόν τι. βρομιάδες, ἔκπωμα ὅμοιον τοῖς μακροτέροις τῶν σκύφων. γραμματικόν ἔκπωμα τὸ γράμματα ἔχον ἐγκεχαραγμένα. ̓́Αλεξις:   τὴν ὄψιν εἴπω τοῦ ποτηρίου γέ σοι</TextUnit>
    <TextUnit id="2772" loc="466e">πρώτιστον. ἦν γὰρ στρογγύλον,3 μικρὸν πάνυ,  παλαιόν, ὦτα συντεθλασμένον σφόδρα,  ἔχον κύκλῳ τε γράμματ'. β. ἆρά γ' ἕνδεκα  χρυσᾶ “ Διὸς σωτῆρος” ; α. οὐκ ἄλλου μὲν οὖν.  τοιοῦτον εἴδομεν ποτήριον γραμματικὸν ἀνακείμενον ἐν Καπύῃ τῆς Καμπανίας τῇ ̓Αρτέμιδι, ἀργυροῦν, ἐκ τῶν ̔Ομηρικῶν ἐπῶν κατεσκευασμένον, καὶ ἐντετυπωμένα ἔχον τὰ ἔπη χρυσοῖς γράμμασιν, ὡς τὸ Νέστορος ὄν. ̓Αχαιὸς δ' ὁ τραγικὸς ἐν ̓Ομφάλῃ καὶ αὐτὸς περὶ γραμματικοῦ ποτηρίου ποιεῖ τοὺς Σατύρους τάδε λέγοντας:</TextUnit>
    <TextUnit id="2773" loc="466f">ὁ δὲ σκύφος με τοῦ θεοῦ καλεῖ πάλαι τὸ γράμμα φαίνων,5 δέλτ', ἰῶτα καὶ τρίτον οὖ,6 νῦ τὸ τ' ὖ πάρεστι, κοὐκ ἀπουσίαν ἐκ τοὐπέκεινα σὰν τὸ τ' οὖ κηρύσσετον.  ἐν τούτοις λείπει τὸ ὖ στοιχεῖον, ἐπεὶ πάντες οἱ ἀρχαῖοι τῷ οὖ ἀπεχρῶντο οὐ μόνον ἐφ' ἧς νῦν</TextUnit>
    <TextUnit id="2774" loc="467a">τάττεται δυνάμεως, ἀλλὰ καὶ ὅτε τὴν δίφθογγον διασημαίνει διὰ τοῦ οὖ μόνου γράφουσι. παραπλησίως δὲ καὶ τὸ εἶ γράφουσιν καὶ ὅταν καθ' αὑτὸ μόνον ἐκφωνῆται καὶ ὅταν συζευγνυμένου τοῦ ἰῶτα. κἀν τοῖς προκειμένοις οὖν οἱ σάτυροι τοῦ Διονύσου τὴν τελευταίαν συλλαβὴν διὰ τοῦ οὖ μόνου ὡς βραχέος ἐγκεχαραγμένου ἐδήλωσαν ὅτι συνυπακούεσθαι δεῖ καὶ τὸ ὖ, ἵν' ᾖ Διονύσου, τὸ δὲ σὰν ἀντὶ τοῦ σίγμα Δωρικῶς εἰρήκασιν. οἱ γὰρ μουσικοί, καθάπερ πολλάκις ̓Αριστόξενός φησι, τὸ σίγμα λέγειν παρῃτοῦντο διὰ τὸ σκληρόστομον</TextUnit>
    <TextUnit id="2775" loc="467b">εἶναι καὶ ἀνεπιτήδειον αὐλῷ: τὸ δὲ ρ διὰ τὸ εὔκολον πολλάκις παραλαμβάνουσι. καὶ τοὺς ἵππους τοὺς τὸ ξ ἐγκεχαραγμένον ἔχοντας σαμφόρας καλοῦσιν.̓Αριστοφάνης Νεφέλαις:   οὔτ' αὐτὸς οὔθ' ὁ ζύγιος οὔθ' ὁ σαμφόρας.  καὶ Πίνδαρος δέ φησι:   πρὶν μὲν ἧρπε σχοινοτένειὰ τ' ἀοιδὰ  καὶ τὸ σὰν κίβδηλον ἀπὸ στομάτων.  μνημονεύει δὲ τοῦ γραμματικοῦ ἐκπώματος ὡς οὕτως καλουμένου Εὔβουλος ἐν Νεοττίδι οὕτως ι</TextUnit>
    <TextUnit id="2776" loc="467c">μισῶ κάκιστον γραμματικὸν ἔκπωμ' ἀεί.  ἀτὰρ ὡς ὅμοιον οὑμὸς υἱὸς ᾤχετο   ἔχων φιάλιον τῷδε. β. πολλὰ γίνεται ὅμοια.  γυάλας . Φιλίτας ἐν ̓Ατάκτοις Μεγαρέας οὕτω φησὶ καλεῖν τὰ ποτήρια, γυάλας. Παρθένιος δ' ὁ τοῦ Διονυσίου ἐν α περὶ τῶν παρὰ τοῖς ἱστορικοῖς Λέξεων ζητουμένων φησί: “ γυάλας ποτηρίου εἶδος, ὡς Μαρσύας γράφει ὁ ἱερεὺς τοῦ ̔ ̔Ηρακλέους οὕτως ' ὅταν εἰσίῃ ὁ βασιλεὺς εἰς τὴν πόλιν, συναντᾶν οἴνου πλήρη γυάλαν ἔχοντά τινα, τὸν δὲ λαβόντα σπένδειν.'”</TextUnit>
    <TextUnit id="2777" loc="467d">δεῖνος. ὅτι καὶ τοῦτο ποτηρίου ὄνομα: Διονύσιος ὁ Σινωπεὺς ἐν Σῳζούσῃ καταλέγων ὀνόματα ποτηρίων μνημονεύει καὶ τούτου λέγων οὕτως ι   ὅσα δ' ἐστὶν εἴδη θηρικλείων τῶν καλῶν,  γύναι,5 δικότυλοι, τρικότυλοι, δεῖνος μέγας  χωρῶν μετρητήν, κυμβίον, σκύφοι, ῥυτά β. ποτήρι' ἡ γραῦς, ἄλλο δ' οὐδὲ ἓν βλέπει.</TextUnit>
    <TextUnit id="2778" loc="467e">δ' ὁ φιλόσοφος ἐν τῷ περὶ Μεταλήψεως ι ε ἀπὸ τῶν κατασκευασάντων φησὶν ὀνομασθῆναι τήν τε Θηρίκλειον κύλικα καὶ τὴν Δεινιάδα Σέλευκος δ' εἰπὼν ἐκπώματος εἶναι γένος τὸν δεῖνον παρατίθεται Στράττιδος ἐκ Μηδείας:   οἶσθ' ᾧ προσέοικεν, ὦ Κρέων, τὸ βρέγμα σου; ἐγᾦδα: δείνῳ περὶ κάτω τετραμμένῳ.  ̓Αρχέδικος δ' ἐν Διαμαρτάνοντι παράγων οἰκέτην τινὰ περὶ ἑταιρίδων διαλεγόμενόν φησι:   Νικοστράτην τιν' ἤγαγον πρῴην σφόδρα γρυπήν, Σκοτοδίνην ἐπικαλουμένην ὅτι</TextUnit>
    <TextUnit id="2779" loc="467f">δεῖνὸν ποτ' ἦρεν ἀργυροῦν ἐν τῷ σκότῳ. β. δεῖνον καὶ δεινόν,2 ὦ θεοί.  ἐστὶ καὶ γένος ὀρχήσεως, ὡς ̓Απολλοφάνης ἐν Δαλίδι παρίστησιν   οὑτοσὶ δεῖνος τι δεινος καὶ καλαθίσκος οὑτοσί.  Τελέσιλλα δὲ ἡ ̓Αργεία καὶ τὴν ἅλω καλεῖ δῖνον. Κυρηναῖοι δὲ τὸν ποδονιπτῆρα δεῖνον ὀνομάζουσιν, ὡς Φιλίτας φησιν ἐν ̓Ατάκτοις.ι</TextUnit>
    <TextUnit id="2780" loc="468a">δέπαστρον. Σιληνὸς καὶ Κλείταρχος ἐν Γλώσσαις παρὰ Κλειτορίοις τὰ ποτήρια καλεῖσθαι. ̓Αντίμαχος δ' ὁ Κολοφώνιος ἐν πέμπτῳ Θηβαίδος φησί:   πάντα μάλ' ὅσς' ̓́Αδρηστος ἐποιχομένους ἐκέλευσε  ῥεξέμεν ἐν μὲν ὕδωρ, ἐν δ' ἀσκηθὲς μέλι χεῦαν  ἀργυρέῳ κρητῆρι, περιφραδέως κερόωντες:  νώμησαν δὲ δέπαστρα θοῶς βασιλεῦσιν ̓Αχαιῶν   ἐνσχερὼ ἑστηῶσι,2 καὶ ἐς λοιβὴν χέον εἶθαρ χρυσείῃ προχόῳ.</TextUnit>
    <TextUnit id="2781" loc="468b">καὶ πάλιν   ἄλλοι δὲ κρητῆρα πανάργυρον ἠδὲ δέπαστρα  οἰσόντων χρύσεια, τὰ τ' ἐν μεγάροισιν ἐμοῖσι  κείαται.  κἀν τοῖς ἑξῆς δέ φησι:  καὶ χρύσεια δέπαστρα καὶ ἀσκηθέος κελέβειον  ἔμπλειον μέλιτος, τὸ ῥὰ οἱ προφερέστερον εἴη.</TextUnit>
    <TextUnit id="2782" loc="468c">δακτυλωτὸν ἔκπωμα οὕτως καλούμενον παρὰ ̓́Ιωνι ἐν ̓Αγαμέμνονι:  οἴσῃ δὲ δῶρον ἄξιον δραμήματος  ἔκπωμα δακτυλωτόν, ἄχραντον πυρί,  Πελίου μὲν ἆθλον, Κάστορος δ' ἔργον ποδῶν.  ̓Επιγένης μὲν οὖν ἀκούει τὸ ἄμφωτον ποτήριον, εἰς ὃ οἷόν τε τοὺς δακτύλους διείρειν ἑκατέρωθεν: ἄλλοι δὲ τὸ ἐν κύκλῳ τύπους ἔχον οἷον δακτύλους, ἢ τὸ ἔχον ἐξοχὰς οἷα τὰ Σιδώνια ποτήρια, ἢ τὸ λεῖον. ἄχραντον δὲ πυρὶ παρὰ τὸ ̔Ομηρικὸν</TextUnit>
    <TextUnit id="2783" loc="468d">“ ἄπυρον κατέθηκε λέβητα,” τὸ ἐπιτήδειον εἰς ψυχρῶν ὑδάτων ὑποδοχὴν ἢ τὸ πρὸς ψυχροποσίαν εὔθετον. τινὲς δὲ τὸ κέρας, περὶ δὲ τὴν Μολοσσίδα οἱ βόες ὑπερφυῆ ἱστοροῦνται κέρατα ἔχειν: περὶ ὧν τῆς κατασκευῆς Θεόπομπος ἱστορεῖ. ἐξ  ὧν πιθανὸν καὶ αὐτὸν ἐσχηκέναι. πλησίον δὲ τῆς Μολοσσίας ἡ ̓Ιωλκός, ἐν ᾗ ὁ ἐπὶ Πελίᾳ ἀγὼν ἐτέθη. “ βέλτιον δὲ λέγειν,” φησὶν ὁ Δίδυμος ἐν τῷ τοῦ δράματος ἐξηγητικῷ, “ ὅτι παρήκουσεν ̓́Ιων ̔Ομήρου λέγοντος:   πέμπτῳ δ' ἀμφίθετον φιάλην ἀπύρωτον ἔθηκεν.</TextUnit>
    <TextUnit id="2784" loc="468e">ἔδοξε γὰρ ἔκπωμα εἶναι: ἐστὶ δὲ χαλκίον ἐκπέταλον λεβητῶδες, ἐπιτηδείως ἔχον πρὸς ὑδάτων ψυχρῶν ὑποδοχάς. δακτυλωτὸν δ' οἷον κύκλῳ τὴν φιάλην κοιλότητας: ἔχουσαν ἔνδοθεν οἷον δακτύλων, ἢ ἐπεὶ περιείληπται τοῖς τῶν πινόντων δακτύλοις. τινὲς δὲ ἀπύρωτον φιάλην τὸ κέρας: οὐ γὰρ γίνεται διὰ πυρός. λέγοι δ' ἂν ἴσως κατὰ μεταφορὰν</TextUnit>
    <TextUnit id="2785" loc="468f">ἔκπωμα τὴν φιάλην.” Φιλήμων δ' ἐν τοῖς ̓Αττικοῖς ̓Ονόμασιν ἢ Γλώτταις προθεὶς καλπίς φησι: “. δακτυλωτὸν ἔκπωμα καὶ τὸ ἄμφωτον, εἰς ὅ ἐστιν οἷόν τε τοὺς δακτύλους ἑκατέρωθεν διείρειν. οἱ δὲ τὸ ἔχον κύκλῳ δακτυλοειδεῖς τύπους τινάς.”  ̓Ελέφας. οὕτως ἐκαλεῖτο ποτήριόν τι, ὡς Δαμόξενός φησιν ἐν Αὑτὸν πενθοῦντι  εἰ δ' οὐχ ἱκανόν σοι, τὸν ἐλέφανθ' ἥκει φέρων ὁ παῖς. β. τί δ' ἐστὶ τοῦτο, πρὸς θεῶν; α. ῥυτὸν</TextUnit>
    <TextUnit id="2786" loc="469a">δίκρουνον ἡλίκον τι τρεῖς χωρεῖν χοᾶς, ̓́Αλκωνος ἔργον. προὔπιεν δὲ μοί ποτε ἐν Κυψέλοις ̓Αδαῖος. - μνημονεύει τοῦ ποτηρίου τούτου καὶ ̓Επίνικος ἐν ̔Υποβαλλομέναις, οὗ τὸ μαρτύριον παρέξομαι ἐν τῷ περὶ τοῦ ῥυτοῦ λόγῳ. ἔφηβος, τὸ καλούμενον ποτήριον ἐμβασικοίταν οὕτως φησὶ καλεῖσθαι Φιλήμων ὁ ̓Αθηναῖος ἐν τῷ περὶ ̓Αττικῶν ̓Ονομάτων ἢ Γλωσσῶν. στέφανος δ' ὁ κωμικὸς ἐν Φιλολάκωνί φησι:</TextUnit>
    <TextUnit id="2787" loc="469b">τούτῳ προέπιεν ὁ βασιλεὺς κώμην τινά. β. καινόν τι τοῦτο γέγονε νῦν ποτήριον;.  κώμη μὲν οὖν τίς ἐστι περὶ τὴν Θουρίαν. β. εἰς τὰς ̔Ροδιακὰς ὅλος ἀπηνέχθην ἐγὼ  καὶ τοὺς ἐφήβους, Σωσία, τοὺς δυσχερεῖς.  ἡδυποτάδες. ταύτας φησὶν ὁ Σάμιος Λυγκεὺς ̔Ροδίους ἀντιδημιουργήσασθαι πρὸς τὰς ̓Αθήνησι θηρικλείους, ̓Αθηναίων μὲν αὐτὰς τοῖς πλουσίοις διὰ τὰ βάρη χαλκευσαμένων τὸν ῥυθμὸν τοῦτον, ̔Ροδίων δὲ διὰ τὴν ἐλαφρότητα τῶν ποτηρίων καὶ τοῖς πένησι τοῦ καλλωπισμοῦ τούτου μεταδιδόντων.</TextUnit>
    <TextUnit id="2788" loc="469c">μνημονεύει δ' αὐτῶν καὶ ̓Επιγένης ἐν ̔Ηρωίνῃ διὰ τούτων    ψυκτῆρα,1 κύαθον, κυμβία, ῥυτὰ τέτταρα,  ἡδυποτίδας τρεῖς, ἡθμὸν ἀργυροῦν.  Σῆμος δ' ἐν πέμπτῃ Δηλιάδος ἀνακεῖσθαί φησιν ἐν Δήλῳ χρυσῆν ἡδυποτίδα ̓Εχενίκης ἐπιχωρίας γυναικός, ἧς μνημονεύει καὶ ἐν τῇ η. Κρατῖνος δ' ὁ νεώτερός φησι:   παρ' ̓Αρχεφῶντος ἡδυποτίδας δώδεκα.  ̔Ηράκλειον. Πείσανδρος ἐν δευτέρῳ ̔Ηρακλείας</TextUnit>
    <TextUnit id="2789" loc="469d">τὸ δέπας ἐν ᾧ διέπλευσεν ὁ ̔Ηρακλῆς τὸν ' ̓Ωκεανοῦ εἶναι μέν φησιν ̔Ηλίου, λαβεῖν δ' αὐτὸ παρ' ' κεανοῦ τὸν ̔Ηρακλέα. μήποτε δὲ ἐπεὶ μεγάλοις ἔχαιρε ποτηρίοις ὁ ἥρως, διὰ τὸ μέγεθος παίζοντες οἱ ποιηταὶ καὶ συγγραφεῖς πλεῖν αὐτὸν ἐν ποτηρίῳ ἐμυθολόγησαν. Πανύασις δ' ἐν πρώτῳ ̔ ̔Ηρακλείας παρὰ Νηρέως φησὶ τὴν τοῦ ̔ ̔Ηλίου φιάλην κομίσασθαι τὸν ̔Ηρακλέα καὶ διαπλεῦσαι εἰς ̓Ερύθειαν. ὅτι δὲ εἷς ἦν ὁ ̔Ηρακλῆς τῶν</TextUnit>
    <TextUnit id="2790" loc="469e">πλεῖστον πινόντων προείπομεν. ὅτι δὲ καὶ ὁ ̔́Ηλιος ἐπὶ ποτηρίου διεκομίζετο ἐπὶ τὴν δύσιν Στησίχορος μὲν οὕτως φησίν  ἀέλιος δ' ̔Υπεριονίδας δέπας ἐσκατέβαινε  χρύσεον, ὄφρα δι' ' ̓Ωκεανοῖο περάσας  ἀφίκοιθ' ἱερᾶς ποτὶ βένθεα νυκτὸς ἐρεμνᾶς   ποτὶ ματέρα κουριδίαν τ' ἄλοχον πάιδὰς τε φίλους.</TextUnit>
    <TextUnit id="2791" loc="469f">ὁ δ' ἐς ἄλσος ἔβα δάφναισι κατάσκιον ποσὶν πάις Διός.  καὶ ̓Αντίμαχος δ' οὑτωσὶ λέγει:   τότε δὴ χρυσέῳ ἐν δέπαι ἠέλιον πόμπευεν ἀγακλυμένη ̓Ερύθεια,  καὶ Αἰσχύλος ἐν ̔Ηλιάσιν   ἔνθ' ἐπὶ δυσμαῖς τεοῦ πατρὸς ̔Ηφαιστοτευχὲς  δέπας, ἐν τῷ διαβάλλει  πολὺν οἰδματόεντα περίδρομον πόρον συθείς,5  μελανίππου προφυγὼν  ἱερᾶς νυκτὸς ἀμολγόν.</TextUnit>
    <TextUnit id="2792" loc="470a">Μίμνερμος δὲ Ναννοῖ ὁ ἐν εὐνῇ φησι χρυσῇ κατεσκευασμένῃ πρὸς τὴν χρείαν ταύτην ὑπὸ ̔Ηφαίστου τὸν ̔́Ηλιον καθεύδοντα περαιοῦσθαι πρὸς τὰς ἀνατολάς, αἰνισσόμενος τὸ κοῖλον τοῦ ποτηρίου, λέγει δ' οὕτως :  ἠέλιος μὲν γὰρ πόνον ἔλλαχεν ἤματα πάντα, οὐδὲ ποτ' ἄμπαυσις γίγνεται οὐδεμία ἵπποισίν τε καὶ αὐτῷ, ἐπὴν ῥοδοδάκτυλος ̓Ηὼς '  ὠκεανὸν προλιποῦς' οὐρανὸν εἰσαναβῇ</TextUnit>
    <TextUnit id="2793" loc="470b">τὸν μὲν γὰρ διὰ κῦμα φέρει πολυήρατος εὐνή, κοιίλη ̔Ηφαίστου χερσὶν ἐληλαμένη  χρυσοῦ τιμήεντος, ὑπόπτερος,9 ἄκρον ἐφ' ὕδωρ εὕδονθ' ἁρπαλέως χώρου ἀφ' ̔Εσπερίδων  γαῖαν ἐς Αἰθιόπων, ἵνα δὴ θοὸν ἅρμα καὶ ἵπποι   ἑστᾶς' ὄφρ' ̓Ηὼς ἠριγένεια μόλῃ.  ἔνθ' ἐπεβήσεθ' ἑῶν ὀχέων ̔Υπερίονος υἱός.  Θεόλυτος δ' ἐν δευτέρῳ ̔̀ ̔́Ωρων ἐπὶ λέβητός φησιν</TextUnit>
    <TextUnit id="2794" loc="470c">αὐτὸν διαπλεῦσαι, τοῦτο πρώτου εἰπόντος τοῦ τὴν Τιτανομαχίαν ποιήσαντος. Φερεκύδης δ' ἐν τῇ τρίτῃ τῶν ̔Ιστοριῶν προειπὼν περὶ τοῦ ' ̓Ωκεανοῦ ἐπιφέρει: “ὁ δ' ̔Ηρακλῆς ἕλκεται ἐπ' αὐτὸν τὸ τόξον ὡς βαλῶν,2 καὶ ὁ ̔́Ηλιος παύσασθαι κελεύει, ὁ δὲ δείσας παύεται. ἥλιος δὲ ἀντὶ τούτου δίδωσιν αὐτῷ τὸ δέπας τὸ χρύσεον ὃ αὐτὸν ἐφόρει σὺν ταῖς ἵπποις, ἐπὴν δύνῃ, διὰ τοῦ ' ̓Ωκεανοῦ τὴν νύκτα πρὸς ἑῴην ἵν' ἀνίσχει ὁ ἥλιος, ἔπειτα</TextUnit>
    <TextUnit id="2795" loc="470d">πορεύεται ̔ ̔Ηρακλῆς ἐν τῷ δέπαι τούτῳ ἐς τὴν ̓Ερύθειαν. καὶ ὅτε δὲ ἦν ἐν τῷ πελάγει, ' ̓Ωκεανὸς πειρώμενος αὐτοῦ κυμαίνει τὸ δέπας φανταζόμενος. ὁ δὲ τοξεύειν αὐτὸν μέλλει, καὶ αὐτὸν δείσας ' ̓Ωκεανὸς παύσασθαι κελεύει.” ἠθάνιον. ̔Ελλάνικος ἐν Αἰγυπτιακοῖς οὕτως γράφει: “ Αἰγυπτίων ἐν τοῖς οἴκοις κεῖται φιάλη χαλκέη καὶ κύαθος χάλκεος καὶ ἠθάνιον χάλκεον.” ἡμίτομος ἔκπωμά τι παρ' ̓Αττικοῖς ἀπὸ τοῦ σχήματος οὕτως ὀνομασθέν, φησὶν Πάμφιλος ἐν Γλώσσαις,</TextUnit>
    <TextUnit id="2796" loc="470e">θηρίκλειος. ἡ κύλιξ αὕτη ἐγκάθηται περὶ τὰς λαγόνας ἱκανῶς βαθυνομένη ὦτά τε ἔχει βραχέα ὡς ἂν κύλιξ οὖσα. καὶ μήποτε ̓́Αλεξις ἐν ̔Ησιόνῃ  θηρικλείῳ ποιεῖ τὸν ̔Ηρακλέα πίνοντα, ὅταν οὑτωσὶ λέγῃ :   γενόμενος δ' ἔννους μόλις ᾔτησε κύλικα καὶ λαβὼν ἑξῆς πυκνὰς ἕλκει, καταντλεῖ, κατά τε τὴν παροιμίαν αἰεὶ ποτ' εὖ μὲν ἀσκός, εὖ δὲ θύλακος ἅνθρωπός ἐστιν.  ὅτι δὲ κύλιξ ἐστὶν ἡ θηρίκλειος σαφῶς παρίστησιν</TextUnit>
    <TextUnit id="2797" loc="470f">Θεόφραστος ἐν τῇ περὶ Φυτῶν ̔Ιστορίᾳ, διηγούμενος γὰρ περὶ τῆς τερμίνθου φησί: “ τορνεύεσθαι δὲ ἐξ αὐτῆς καὶ κύλικας θηρικλείους, ὥστε μηδένα ἂν διαγνῶναι πρὸς τὰς κεραμέας.” κατασκευάσαι δὲ λέγεται τὴν κύλικα ταύτην Θηρικλῆς ὁ Κορίνθιος κεραμεύς, ἀφ' οὗ καὶ τοὔνομα ἔσχε,4 γεγονὼς τοῖς χρόνοις κατὰ τὸν κωμικὸν ̓Αριστοφάνη. μνημονεύει δὲ τῆς κύλικος Θεόπομπος μὲν ἐν Νεμέᾳ οὕτως :  σπι. χώρει σὺ δεῦρο, Θηρικλέους πιστὸν τέκνον, γενναῖον εἶδος, ὄνομά σοι τί θώμεθα;</TextUnit>
    <TextUnit id="2798" loc="471a">ἆρ' εἶ κάτοπτρον φύσεος; ἢν πλῆρες δοθῇς, οὐδὲν ποτ' ἄλλο. δεῦρο δή, γεμίσω ς' ἐγώ. γραῦ Θεολύτη, γραῦ. θεολ. τί με καλεῖς σύ, φίλτατε;  σπι. ἵν' ἀσπάσωμαι δεῦρο παρ' ἐμέ, Θεολύτη,  παρὰ τὸν νέον ξύνδουλον. οὑτωσὶ καλῶς. θεολ. Σπινθὴρ τάλας, πειρᾷς με.σπι. ναί,10 τοιοῦτό τι:   φιλοτησίαν δὲ τήνδε σοι προπίομαι.  δέξαι: πιοῦσα δ' ὁπόσον ἄν σοι θυμὸς ᾖ,  παράδος τὸ περιόν.</TextUnit>
    <TextUnit id="2799" loc="471b">Κλεάνθης δ' ἐν τῷ περὶ Μεταλήψεως συγγράμματὶ ' τὰ τούτων: εὑρήματα καὶ ὅσα τοιαῦτα εὐκατάληπτά ἐστιν, οἷον Θηρίκλειος, Δεινιάς,6 ̓Ιφικρατίς, ταῦτα γὰρ πρότερον συνιστορεῖν τοὺς εὑρόντας, φαίνεται δ' ἔτι καὶ νῦν: εἰ δὲ μὴ ποιεῖ τοῦτο, μεταβεβληκὸς ἂν εἴη μικρὸν τοὔνομα. ἀλλά, καθάπερ εἴρηται, οὐκ ἔστιν πιστεῦσαι τῷ τυχόντι ἄλλοι δ' ἱστοροῦσι θηρίκλειον ὀνομασθῆναι τὸ ποτήριον διὰ τὸ δορὰς θηρίων αὐτῷ ἐντετυπῶσθαι.</TextUnit>
    <TextUnit id="2800" loc="471c">Πάμφιλος δ' ὁ ̓Αλεξανδρεὺς ἀπὸ τοῦ τὸν Διόνυσον τοὺς θῆρας κλονεῖν σπένδοντα ταῖς κύλιξι ταύταις κατ' αὐτῶν.  μνημονεύει τοῦ ἐκπώματος καὶ ̓Αντιφάνης ἐν ̔Ομοίοις οὕτως   ὠς δ' ἐδείπνησαν συνάψαι βούλομαι γὰρ τἀν μέσῳ καὶ Διὸς σωτῆρος ἦλθε Θηρίκλειον ὄργανον,  τῆς τρυφερᾶς ἀπὸ Λέσβου σεμνοπόνου σταγόνος  πλῆρες, ἀφρίζον, ἕκαστος δεξιτερᾷ δ' ἔλαβεν  καὶ Εὔβουλος ἐν μὲν Δόλωνι:   διένιψα δ' οὐδὲν σκεῦος οὐδεπώποτε:</TextUnit>
    <TextUnit id="2801" loc="471d">καθαρώτερον γὰρ τὸν κέραμον εἰργαζόμην ἢ Θηρικλῆς τὰς κύλικας, ἡνίκ' ἦν νέος.  ἐν δὲ Κυβευταῖς:  ἄρτι μὲν μάλ' ἀνδρικὴν  τῶν θηρικλείων ὑπεραφρίζουσαν σορόν  κωθωνόχειλον,3 ψηφοπεριβομβήτριαν,  μέλαιναν, εὐκύκλωτον, ὀξυπύνδακα,4  στίλβουσαν, ἀνταυγοῦσαν, ἐκνενιμμένην,  κισσῷ κάρα βρύουσαν,5 ἐπικαλούμενοι</TextUnit>
    <TextUnit id="2802" loc="471e">εἷλκον Διὸς σωτῆρος.  ̓Αραρὼς δ' ἢ Εὔβουλος ἐν Καμπυλίωνι:  ὦ γαῖα κεραμί, τίς σε Θηρικλῆς ποτε  ἔτευξε κοίλης λαγόνος εὐρύνας βάθος; ἦ που κατειδὼς τὴν γυναικείαν φύσιν ὡς οὐχὶ μικροῖς ἥδεται ποτηρίοις.  ̓́Αλεξις δ' ἐν ̔Ιππεῖ:   καὶ θηρίκλειός τις κύλιξ, στέφανον κύκλῳ  ἔχουσα χρυσοῦν οὐ γὰρ ἐπίτηκτὸν τινα.  καὶ ἐν ̔Ιππίσκῳ.   μεστὴν ἀκράτου θηρίκλειον ἔσπασε</TextUnit>
    <TextUnit id="2803" loc="471f">κοίλην ὑπερθύουσαν.   Τίμαιος δ' ἐν τῇ ὀγδόῃ καὶ εἰκοστῇ τῶν ̔Ιστοριῶν θηρικλείαν καλεῖ τὴν κύλικα γράφων οὕτως: “Πολύξενός τις τῶν ἐκ Ταυρομενίου μεθεστηκότων ταχθεὶς ἐπὶ τὴν πρεσβείαν ἕτερά τε δῶρα παρὰ τοῦ Νικοδήμου καὶ κύλικα θηρικλείαν λαβὼν ἐπανῆκεν.” ̓Αδαῖος δ' ἐν τοῖς περὶ Διαθέσεως τὸ αὐτὸ ὑπολαμβάνει θηρίκλειον εἶναι καὶ καρχήσιον.</TextUnit>
    <TextUnit id="2804" loc="472a">ὅτι δὲ διαφέρει σαφῶς παρίστησι Καλλίξεινος ἐν τοῖς περὶ ̓Αλεξανδρείας φάσκων τινὰς ἔχοντας θηρικλείους πομπεύειν, τοὺς δὲ καρχήσια. ὁποῖον δ' ἐστὶ τὸ καρχήσιον ἐν τοῖς ἑξῆς λεχθήσεται. καλεῖται δέ τις καὶ θηρίκλειος κρατήρ, οὗ μνημονεύει ̓́Αλεξις ἐν Κύκνῳ:   φαιδρὸς δὲ κρατὴρ θηρίκλειος ἐν μέσῳ  ἕστηκε λευκοῦ νέκταρος παλαιγενοῦς  πλήρης, ἀφρίζων ὃν λαβὼν ἐγὼ κενὸν  τρίψας, ποήσας λαμπρόν, ἀσφαλῆ βάσιν  στήσας, συνάψας καρπίμοις κισσοῦ κλάδοις</TextUnit>
    <TextUnit id="2805" loc="472b">ἔστεψα.  θηλυκῶς δὲ τὴν θηρίκλειον εἶπε Μένανδρος ἐν Θεοφορουμέῃ:   μέσως μεθύων τὴν θηρίκλειον ἔσπασε.  καὶ ἐν Μηναγύρτῃ:   προπίνων θηρίκλειον τρικότυλον  μίαν. καὶ Διώξιππος ἐν Φιλαργύρῳ:  τῆς θηρικλείου τῆς μεγάλης χρεία ἐστί μοι. αἰσχ. εὖ οἶδα. α. καὶ τῶν ̔Ροδιακῶν. ἥδιστα γὰρ ἐκ τῶν τοιούτων, Αἰσχρέα,5 ποτηρίων εἴωθα πίνειν.  Πολέμων δ' ἐν πρώτῳ περὶ τῆς ̓Αθήνησιν</TextUnit>
    <TextUnit id="2806" loc="472c">ἀκροπόλεως οὐδετέρως ὠνόμασεν εἰπών: “τὰ χρυσᾶ θηρίκλεια ὑπόξυλα Νεοπτόλεμος ἀνέθηκεν.”   ̓Απολλόδωρος δ' ὁ Γελῷος ἐν Φιλαδέλφοις ἢ ̓Αποκαρτεροῦντί φησιν   ἐφεξῆς στρώματ', ἀργυρώματα,  θηρίκλειοι καὶ τορευτὰ πολυτελῆ ποτήρια ἕτερα.  ̓Αριστοφῶν δ' ἐν Φιλωνίδῃ:   τοιγαροῦν ἐμοὶ μὲν ἀρτίως ὁ δεσπότης δι' ἀρετὴν τῶν θηρικλείων εὐκύκλωτον ἀσπίδα,  ὑπεραφρίζουσαν, τρυφῶσαν, ἴσον ἴσῳ κεκραμένην,</TextUnit>
    <TextUnit id="2807" loc="472d">προσφέρων ἔδωκεν οἶμαι, χρηστότητος οὕνεκα.  εἶτ' ἐλευθέραν ἀφῆκε βαπτίσας ἐρρωμένως.  Θεόφιλος δ' ἐν Βοιωτίᾳ:   τετρακότυλον δὲ κύλικα κεραμέαν τινὰ  τῶν θηρικλείων πῶς δοκεῖσ̓ κεραννύει  καλῶς, ἀφρῷ ζέουσαν. οὐδ' ἂν Αὐτοκλῆς οὕτως μὰ τὴν Γῆν εὐρύθμως τῇ δεξιᾷ  ἄρας ἐνώμα.</TextUnit>
    <TextUnit id="2808" loc="472e">ἐν δὲ Προιτίσι:   καὶ κύλικ' ἀκράτου θηρίκλειον εἰσφέρει  πλέον ἢ κοτύλας χωροῦσαν ἕπτ' ̓Αγαθῆς Τύχης. ̓́Ισθμιον. Πάμφιλος ἐν τοῖς περὶ ̓Ονομάτων Κυπρίους τὸ ποτήριον οὕτως καλεῖν.  κάδος. Σιμμίας ποτήριον, παρατιθέμενος ̓Ανακρέοντος:    ἠρίστησα μὲν ἰτρίου λεπτοῦ μικρὸν ἀποκλάς, οἴνου δ' ἐξέπιον κάδον.  ̓Επιγένης δ' ἐν Μνηματίῳ φησίν  κρατῆρες, κάδοι,</TextUnit>
    <TextUnit id="2809" loc="472f">ὁλκεῖα, κρουνεῖ'. β. ἔστι γὰρ κρουνεῖα; α. ναί2 λουτήρι' ἀλλὰ τί καθ' ἕκαστον δεῖ λέγειν; ὄψει γὰρ αὐτός. β. βασιλέως υἱὸν λέγεις  Καρῶν ἀφῖχθαι; α. δηλαδὴ, Πιξώδαρον.  ̔Ηδύλος ̓Επιγράμμασι:</TextUnit>
    <TextUnit id="2810" loc="473a">πίνωμεν καὶ γάρ τι νέον, καὶ γάρ τι παρ' οἶνον εὕροιμ' ἂν λεπτὸν καί τι μελιχρὸν ἔπος. ἀλλὰ κάδοις Χίου με κατάβρεχε καὶ λέγε “παῖζε, ̔Ηδύλε.” μισῶ ζῆν ἐς κενόν, οὐ μεθύων.  καὶ ἐν ἄλλῳ:  ἐξ ἠοῦς εἰς νύκτα καὶ ἐκ νυκτῶν πάλι Σωκλῆς  εἰς ἠοῦν πίνει τετραχόοισι κάδοις,  εἶτ' ἐξαίφνης που τυχὸν οἴχεται. ἀλλὰ παρ' οἶνον Σικελίδεω παίζει πουλὺ μελιχρότερον,</TextUnit>
    <TextUnit id="2811" loc="473b">ἐστὶ δὲ καὶ πολὺ δὴ στιβαρώτερος. ὡς δ' ἐπιλάμπει ἡ χάρις, ὥστε φίλος καὶ γράφε καὶ μέθυε.  Κλείταρχος δ' ἐν ταῖς Γλώσσαις τὸ κεράμιόν φησιν  ̓́Ιωνας κάδον καλεῖν. ̔Ηρόδοτος δ' ἐν τῇ τρίτῃ φοινικηίου, φησίν, οἴνου κάδον. καδίσκος ;. Φιλήμων ἐν τῷ προειρημένῳ συγγράμματι ποτηρίου εἶδος. ἀγγεῖον δ' ἐστὶν ἐν ᾧ τοὺς κτησίους Δίας ἐγκαθιδρύουσιν, ὡς Αὐτοκλείδης</TextUnit>
    <TextUnit id="2812" loc="473c">φησὶν ἐν τῷ ̓Εξηγητικῷ γράφων οὕτως: “ Διὸς κτησίου σημεῖα ἱδρύεσθαι χρὴ ὧδε: καδίσκον καινὸν δίωτον ἐπίθημα ἔχοντα στέψαι τὰ ὦτα ἐρίῳ λευκῷ καὶ ἐκ τοῦ ὤμου τοῦ δεξιοῦ καὶ ἐκ τοῦ μετώπου τοῦ κροκίου, καὶ ἐσθεῖναι ὅ τι ἂν εὕρῃς καὶ εἰσχέαι ἀμβροσίαν. ἡ δ' ἀμβροσία ὕδωρ ἀκραιφνές, ἔλαιον, παγκαρπία: ἅπερ ἔμβαλε.” μνημονεύει τοῦ καδίσκου καὶ Στράττις ὁ κωμικὸς ἐν Λημνομέδᾳ λέγων οὕτως:   ̔Ερμῆς, ὃν ἕλκους' οἱ μὲν ἐκ προχοιδίου, οἱ δ' ἐκ καδίσκου ς' ἴσον ἴσῳ κεκραμένον.</TextUnit>
    <TextUnit id="2813" loc="473d">κάνθαρος . ὅτι μὲν πλοίου ὄνομα κοινόν, ὅτι δὲ καὶ ποτήριόν τι οὕτω καλεῖται ̓Αμειψίας ἐν ̓Αποκοτταβίζουσί φησι:    ἡ Μανία,1 φέρ' ὀξύβαφα καὶ κανθάρους.  ̓́Αλεξις δ' ἐν Κρατείᾳ ὁ δὲ λόγος περί τινος ἐν καπηλείῳ πίνοντος:   εἶθ' ὁρῶ τὸν ̔Ερμαίσκον τῶν ἁδρῶν τούτων τινὰ  κάνθαρον: καταστρέφοντα, πλησίον δὲ κείμενον  στρωματέα τε καὶ γύλιον αὐτοῦ.</TextUnit>
    <TextUnit id="2814" loc="473e">Εὔβουλος δ' ἐν Παμφίλῳ πολλάκις μεμνημένος τοῦ ὀνόματός φησιν:   ἐγὼ δὲ καὶ γὰρ ἔτυχεν ὂν καταντικρὺ  τῆς οἰκίας καινὸν καπηλεῖον μέγα  ἐνταῦθ' ἐπετήρουν τὴν τροφὸν τῆς παρθένου,  κεράσαι κελεύσας τὸν κάπηλόν μοι χόα  ὀβολοῦ παραθεῖναὶ θ' ὡς μέγιστον κάνθαρον.  καὶ πάλιν  ὁ δὲ κάνθαρος πάλαι κενὸς ξηραίνεται.</TextUnit>
    <TextUnit id="2815" loc="473f">καὶ ἔτι:  ἅμα δὲ λαβοῦς' ἠφάνικε πηλίκον τινὰ  οἴεσθε μέγεθος ἐγκρυφίαν μέγαν πάνυ, καὶ ξηρὸν ἐπόης' εὐθέως τὸν κάνθαρον.  Ξέναρχος δ' ἐν Πριάπῳ φησὶ τάδε:  σὺ δὲ μηκέτ' ἔγχει, παιδάριον, εἰς ἀργυροῦν, εἰς τὸ βαθὺ δ' ἐπανάγωμεν: εἰς τὸν κάνθαρον,</TextUnit>
    <TextUnit id="2816" loc="474a">παιδάριον, ἔγχει, νὴ Δί' εἰς τὸν κάνθαρον.  ̓Επιγένης ̔Ηρωίνῃ:   ἀλλ' οὐδὲ κεραμεύουσι νῦν τοὺς κανθάρους,   ὦ τάλαν, ἐκείνους τοὺς ἁδρούς, ταπεινὰ δὲ  καὶ γλαφυρὰ πάντες ὡσπερεὶ  αὐτὰ τὰ ποτήρι', οὐ τὸν οἶνον πιόμενοι.     Σωσικράτης δὲ Φιλαδέλφοις ἐπὶ πλοίου, λεπτὴ δὲ κυρτοῖς ἐγγελῶσα κύμασιν αὔρα, κόρη Σκίρωνος,2 ἡσύχῳ ποδὶ</TextUnit>
    <TextUnit id="2817" loc="474b">προσῆγε πρᾴως καὶ καλῶς τὸν κάνθαρον.  Φρύνιχος Κωμασταῖς:   εἶτα κεραμεύων ἂν οἴκοι σωφρόνως Χαιρέστρατος  ἑκατὸν ἂν τῆς ἡμέρας ἔκλαιεν οἴνου κανθάρους.  Νικόστρατος Διαβόλῳ:  ἡ ναῦς δὲ πότερον εἰκόσορὸς ἐστ' ἢ κύκνος ἢ κάνθαρος; τουτὶ γὰρ ἂν πύθωμ' ἔτι,8  αὐτὸς περανῶ τὰ πάντ'. β. ἀμέλει κυκνοκάνθαρος. ἐξ  ἀμφοτέρων τούτων κεκεραμευμένος.̓ Μένανδρος δὲ Ναυκλήρῳ:   ἥκει λιπὼν Αἰγαῖον ἁλμυρὸν βάθος</TextUnit>
    <TextUnit id="2818" loc="474c">Θεόφιλος ἡμῖν, ὦ Στράτων, ὡς ἐς καλὸν   τὸν υἱὸν εὐτυχοῦντα καὶ σεσωσμένον πρῶτος λέγω σοι τόν τε χρυσοῦν κάνθαρον. στρ.  ποῖον; τὸ πλοῖον; α. οὐδὲν οἶσθας, ἄθλιε. καὶ μετ' ὀλίγα:  στρ. τὴν ναῦν σεσῶσθαί μοι λέγεις; α. ἔγωγε μὴν τὴν ναῦν ἐκείνην ἣν ἐπόησε Καλλικλῆς ὁ Καλύμνιος,3 Εὐφράνωρ δ' ἐκυβέρνα Θούριος.  Πολέμων δ' ἐν τοῖς πρὸς ̓Αντίγονον περὶ Ζωγράφων φησὶν “̓Αθήνησιν ἐν τῷ τοῦ Πειρίθου γάμῳ</TextUnit>
    <TextUnit id="2819" loc="474d">πεποίηκεν ̔Ιππεύς τὴν μὲν οἰνοχόην καὶ τὸ κύπελλον λίθινα, χρυσῷ τὰ χείλη περιτεραμνίσας, τὰς δὲ κλισίας ἐλατίνας χαμᾶζε ποικίλοις στρώμασι κεκοσμημένας, ἐκπώματα δὲ κεραμέους κανθάρους, καὶ τὸν λύχνον ὁμοίως τὸν ἐκ τῆς ὀροφῆς ἐξηρτημένον, ἀνακεχυμένας ἔχοντα τὰς φλόγας.” ὅτι δὲ καὶ ἀπὸ Κανθάρου κεραμέως ὠνομάσθη τὸ ἔκπωμα Φιλέταιρός φησιν ἐν ̓Αχιλλεῖ:  Πηλεὺς : ὁ Πηλεὺς δ' ἐστὶν ὄνομα κεραμέως,</TextUnit>
    <TextUnit id="2820" loc="474e">ξηροῦ λυχνοποιοῦ, Κανθάρου, πενιχροῦ πάνυ,  ἀλλ' οὐ τυράννου, νὴ Δί'.  ὅτι δὲ καὶ γυναικεῖον κοσμάριόν ἐστιν κάνθαρος ̓Αντιφάνης εἴρηκεν ἐν Βοιωτίδι. καρχήσιον. Καλλίξεινος ὁ ̔Ρόδιος ἐν τοῖς περὶ ̓Αλεξανδρείας φησὶν ὅτι ποτήριόν ἐστιν ἐπίμηκες,  συνηγμένον εἰς μέσον ἐπιεικῶς, ὦτα ἔχον μέχρι τοῦ πυθμένος καθήκοντα, ἐστὶ δὲ ἱκανῶς ἐπίμηκες</TextUnit>
    <TextUnit id="2821" loc="474f">τὸ ποτήριον τὸ καρχήσιον,1 καὶ τάχα διὰ τὸ ἀνατετάσθαι οὕτως ὠνόμασται. ἀρχαιότατον δ' ἐστὶ ποτήριον τὸ καρχήσιον, εἴ γε ὁ Ζεὺς ὁμιλήσας ̓Αλκμήνῃ ἔδωκε δῶρον αὐτὸ τῆς μίξεως, ὡς Φερεκύδης ἐν τῇ δευτέρᾳ ἱστορεῖ καὶ ̔Ηρόδωρος ὁ ̔Ηρακλεώτης. ̓Ασκληπιάδης δ' ὁ Μυρλεανὸς κεκλῆσθαί φησιν αὐτὸ ἀπό τινος τῶν ἐν τῇ νηὶ κατασκευασμάτων. “ τοῦ γὰρ ἱστοῦ τὸ μὲν κατωτάτω πτέρνα καλεῖται, ἣ ἐμπίπτει εἰς τὴν ληνόν, τὸ δ' οἷον εἰς μέσον τράχηλος, τὸ δὲ πρὸς τῷ τέλει</TextUnit>
    <TextUnit id="2822" loc="475a">καρχήσιον. ἔχει δὲ τοῦτο κεραίας ἄνωθεν νευούσας ἐφ' ἑκάτερα τὰ μέρη, καὶ ἐπίκειται τὸ λεγόμενον αὐτῷ θωράκιον, τετράγωνον πάντῃ πλὴν τῆς βάσεως καὶ τῆς κορυφῆς : αὗται δὲ προὔχουσι μικρὸν ἐπ' εὐθείας ἐξωτέρω. ἐπὶ δὲ τοῦ θωρακίου εἰς ὕψος ἀνήκουσα καὶ ὀξεῖα γιγνομένη ἐστὶν ἡ λεγομένη ἠλακάτη.” μνημονεύει δὲ τῶν καρχησίων καὶ Σαπφὼ ἐν τούτοις :   κῆνοι δ' ἄρα πάντες καρχησία τ' ἦχον  κἄλειβον ἀράσαντο δὲ πάμπαν ἐσλὰ τῷ γαμβρῷ.  Κρατῖνος ἐν Διονυσαλεξάνδρῳ :   στολὴν δὲ δὴ τίν' εἶχεν; τοῦτό μοι φράσον. β. θύρσον, κροκωτόν, ποικίλον, καρχήσιον. Σοφοκλῆς Τυροῖ:   προσπτῆναι μέσην  τράπεζαν ἀμφὶ σῖτα καὶ καρχήσια,</TextUnit>
    <TextUnit id="2823" loc="475b">πρὸς τὴν τράπεζαν φάσκων προσεληλυθέναι τοὺς δράκοντας καὶ γενέσθαι περὶ τὰ σιτία καὶ τὰ καρχήσια. ἔθος γὰρ ἦν τοῖς ἀρχαίοις ἐπὶ τῶν τραπεζῶν κεκραμένα τιθέναι ποτήρια, καθὰ καὶ ̔́Ομηρος ποιεῖ. ὠνομάσθη δὲ τὸ καρχήσιον διὰ τὸ τραχύσματα ἔχειν κερχνοειδῆ,4 καὶ εἴρηται κατὰ ἐναλλαγὴν τοῦ ει πρὸς τὸ α ἀντὶ τοῦ κερχήσιον διὸ καὶ ̔́Ομηρος τοὺς ὑπὸ δίψους κρατουμένους καρχαλέους εἶπεν. Χάρων δ' ὁ Λαμψακηνὸς ἐν</TextUnit>
    <TextUnit id="2824" loc="475c">τοῖς ̔̀ ̔́Ωροις παρὰ Λακεδαιμονίοις φησὶν ἔτι καὶ εἰς αὐτὸν δείκνυσθαι τὸ δέπας τὸ δοθὲν ̓Αλκμήνῃ ὑπὸ Διός, ὅτε ̓Αμφιτρύωνι εἰκάσθη. κάλπιον. ποτηρίου τι γένος ̓Ερυθραίου, ὥς φησι Πάμφιλος. εἶναι δ' αὐτὸ οἷόν ἐστι τὸ σκαφίον. κελέβῃ. τούτου τοῦ ἐκπώματος ̓Ανακρέων μνημονεύει:   ἄγε δή, φέρ' ἡμίν,9 ὦ παῖ,  κελέβην, ὅκως ἄμυστιν   προπίω, τὰ μὲν δέκ' ἐγχέας ὕδατος, τὰ πέντε δ' οἴνου  κυάθους.  ἄδηλον δὲ πότερον εἶδός ἐστι ποτηρίου ἢ πᾶν</TextUnit>
    <TextUnit id="2825" loc="475d">ποτήριον κελέβη καλεῖται ἀπὸ τοῦ χέειν εἰς αὐτὸ τὴν λοιβὴν ἤτοι λείβειν τοῦτο δὲ ἐπὶ τοῦ ὑγροῦ συνήθως ἔταττον, ἀφ' οὗ λέγεται καὶ ὁ λέβης. Σιληνὸς δὲ καὶ Κλείταρχος τοὺς Αἰολεῖς φασιν οὕτω καλεῖν τὸ ποτήριον. Πάμφιλος δὲ μόνην τὴν θερμοποτίδα καλουμένην: τὴν κελέβην εἶναι. Νίκανδρος δ' ὁ Κολοφώνιος ἐν ταῖς Γλώσσαις ποιμενικὸν ἀγγεῖον μελιτηρὸν τὴν κελέβην εἶναι: καὶ γὰρ ̓Αντίμαχος ὁ Κολοφώνιος ἐν πέμπτῳ Θηβαίδος φησί:   κήρυκας θ' ἅμα τοῖσι φέρειν μέλανος οἴνοιο  ἀσκὸν ἐνίπλειον κελέβειὸν θ' ὅττι φέριστον</TextUnit>
    <TextUnit id="2826" loc="475e">οἷσιν ἐνὶ μεγάροις κεῖτο μέλιτος πεπληθός.  καὶ πάλιν:   ἀτὰρ ἀμφίθετον κελέβειον ἑλόντες  ἔμπλειον μέλιτος, τὸ ῥὰ οἱ προφερέστερον ἦεν.  ἀλλαχοῦ δέ φησιν:  καὶ χρύσεια δέπαστρα καὶ ἀσκηθέος κελέβειον  ἔμπλειον μέλιτος, τὸ ῥὰ οἱ προφερέστερον εἴη.  σαφῶς γὰρ νῦν κελέβειον ἀντὶ ἀγγείου τινὸς τέθεικε, προειπὼν ποτήρια δέπαστρα. Θεόκριτος δ' ὁ Συρακόσιος ἐν ταῖς Φαρμακευτρίαις φησίν   στέψον τὰν κελέβαν φοινικέῳ οἰὸς ἀώτῳ :</TextUnit>
    <TextUnit id="2827" loc="475f">καὶ Εὐφορίων  ἠέ ποθεν ποταμῶν κελέβῃ ἀποήφυσας ὕδωρ.  ̓Ανακρέων   ᾠνοχόει δ' ἀμφίπολος μελιχρὸν οἶνον τρικύαθον κελέβην ἔχουσα.  Διονύσιος δ' ὁ Λεπτὸς ἐξηγούμενος Θεοδωρίδα τὸ εἰς τὸν ̓́Ερωτα μέλος τὴν κελέβην φησὶ τίθεσθαι ἐπὶ τοῦ ὀρθοῦ ποτηρίου οἷον Προυσιάδος καὶ θηρικλείου.</TextUnit>
    <TextUnit id="2828" loc="476a">κέρας. τοὺς πρώτους λέγεται τοῖς κέρασι τῶν βοῶν πίνειν ἀφ' οὗ τὸν Διόνυσον κερατοφυῆ πλάττεσθαι ἔτι τε ταῦρον καλεῖσθαι ὑπὸ πολλῶν ποιητῶν. ἐν δὲ Κυζίκῳ καὶ ταυρόμορφος ἵδρυται. ὅτι δὲ τοῖς κέρασιν ἔπινον δῆλον ἐκ τοῦ καὶ μέχρι : νῦν λέγεσθαι, ὅταν συμμίσγωσι τῷ οἴνῳ τὸ ὕδωρ, κεράσαι φάσκοντες. καὶ τὸ ἀγγεῖον δ' ἐν ᾧ κιρνᾶται ὁ οἶνος κρατὴρ ἀπὸ τοῦ συγκιρνᾶσθαι ἐν αὐτῷ τὸ ὕδωρ, ἀπὸ τοῦ κέρατος, οἱονεὶ κερατήρ,</TextUnit>
    <TextUnit id="2829" loc="476b">ἀπὸ τοῦ εἰς κέρας ἐγχεῖσθαι τὸ πόμα. διαμένει δὲ ἔτι καὶ νῦν ἡ τῶν κεράτων κατασκευή, καλοῦσι γοῦν ἔνιοι ταῦτα ῥυτά. καὶ τῶν ποιητῶν δὲ πολλοὶ παράγουσι πίνοντας τοὺς ἀρχαίους κέρασι. Πίνδαρος μὲν ἐπὶ τῶν Κενταύρων λέγων   ἀνδροδάμαντα δ' ἐπεὶ Φῆρες δάεν ῥιπὰν μελιαδέ οἴνου,  ἐσσυμένως ἀπὸ μὲν λευκὸν γάλα χερσὶ τραπεζᾶν  ὤθεον, αὐτόματοι δ' ἐξ ἀργυρέων κεράτων πίνοντες  ἐπλάζοντο.  καὶ Ξενοφῶν δ' ἐν τῇ ζ' τῆς ̓Αναβάσεως διηγούμενος τὸ παρὰ τῷ Θρᾳκὶ Σεύθῃ συμπόσιον γράφει</TextUnit>
    <TextUnit id="2830" loc="476c">οὕτως: “ ἐπεὶ δὲ Ξενοφῶν σὺν τοῖς μετ' αὐροῦ εἰσῆλθε πρὸς τὸν Σεύθην, ἠσπάζοντο μὲν πρῶτον ἀλλήλους καὶ κατὰ τὸν Θρᾴκιον νόμον κέρατα οἴνου προὔτεινον.6” ἐν δὲ τῇ ἕκτῃ περὶ Παφλαγόνων διηγούμενός φησι: “ κατακείμενοι δ' ἐν στιβάσιν ἐδείπνουν καὶ ἔπινον κερατίνοις ποτηρίοις.” Αἰσχύλος δ' ἐν Περραιβίσι τοὺς Περραιβοὺς παρίστησιν ἀντὶ ποτηρίων τοῖς κέρασι χρωμένους διὰ τούτων:   ἀργυρηλάτοις κέρασι χρυσᾶ στόμια προσβεβλημένοις. καὶ Σοφοκλῆς Πανδώρᾳ:    καὶ πλῆρες ἐκπιόντι χρύσεον κέρας</TextUnit>
    <TextUnit id="2831" loc="476d">τρίψει γέμοντα μαλθακῆς ὑπ' ὠλένης. ̔́Ερμιππος Μοίραις   : οἶσθά νυν ὅ μοι ποίησον; τήνδε νῦν μή μοι δίδου, ἐκ δὲ ταῦ κέρατος αὖ μοι δὸς πιεῖν ἅπαξ μόνον.  Λυκοῦργος δ' ὁ ῥήτωρ ἐν τῷ κατὰ Δημάδου Φίλιππόν φησι τὸν βασιλέα προπίνειν κέρατι τούτοις οἷς ἐφιλοφρονεῖτο. τοὺς δὲ Παιόνων βασιλεῖς φησι Θεόπομπος ἐν δευτέρᾳ Φιλιππικῶν, τῶν βοῶν τῶν παρ' αὐτοῖς γινομένων μεγάλα κέρατα φυόντων, ὡς χωρεῖν τρεῖς καὶ τέτταρας χόας, ἐκπώματα</TextUnit>
    <TextUnit id="2832" loc="476e">ποιεῖν ἐξ αὐτῶν, τὰ χείλη περιαργυροῦντας καὶ χρυσοῦντας: καὶ Φιλόξενος δ' ὁ Κυθήριος ἐν τῷ ἐπιγραφομένῳ Δείπνῳ φησίν   πίνετο νεκτάρεον πόμ' ἐν χρυσέαις προτομαῖς  ταύρων κεραστῶν,9  ἐβρέχοντο δὲ κατὰ μικρόν.  ̓Αθηναῖοι δὲ καὶ ἀργυρᾶ ποιοῦντες κέρατα ἔπινον ἐξ αὐτῶν. ἔστι γοῦν τοῦτο εὑρεῖν ἐν τοῖς Δημιοπράτοις ἀναγεγραμμένον οὕτως..,11 ἐκ στήλης ἀνακειμένης ἐν ἀκροπόλει ἣ τὰ ἀναθήματα περιέχει:  “ κέρας ἔκπωμα ἀργυροῦν, καὶ περισκελὶς πρόσεστι ἀργυρᾶ.”  κέρνος ἀγγεῖον κεραμεοῦν, ἔχον ἐν αὑτῷ πολλοὺς</TextUnit>
    <TextUnit id="2833" loc="476f">κοτυλίσκους κεκολλημένους, ἐν οἷς, φησίν,4 μήκωνες λευκοί, πυροί,5 κριθαί, πισοί, λάθυροι, ὦχροι, φακοί. ὁ δὲ βαστάσας αὐτὸ οἷον λικνοφορήσας τούτων γεύεται, ὡς ἱστορεῖ ̓Αμμώνιος ἐν γ περὶ Βωμῶν καὶ Θυσιῶν. κισσύβιον τὸ μόνωτον ποτήριον Φιλήμων. Νεοπτόλεμος δ' ὁ Παριανὸς ἐν τρίτῳ Γλωσσῶν τὸ κίσσινον ποτήριον σημαίνειν παρ' Εὐριπίδῃ ἐν ̓Ανδρομέδᾳ:</TextUnit>
    <TextUnit id="2834" loc="477a">πᾶς δὲ ποιμένων ἔρρει λεώς,7  ὁ μὲν γάλακτος κίσσινον φέρων σκύφος  πόνων ἀναψυκτῆρ',8 ὁ δ' ἀμπέλων γάνος.  τὸ γὰρ κισσύβιον, φησί, λέγεται ἐπὶ συνόδου ἀγροικικῆς, ἔνθα προσήκει μάλιστα τὸ ξύλινον ποτήριον. Κλείταρχος δέ φησιν Αἰολεῖς τὸν σκύφον κισσύβιον καλεῖν Μαρσύας δὲ κύπελλον καὶ τὸ ξύλινον ποτήριον. Εὔμολπος δὲ γένος τι ποτηρίου,  ἴσως, φησίν, κατ' ἀρχὰς ἐκ κισσίνου κατασκευασθὲν</TextUnit>
    <TextUnit id="2835" loc="477b">ξύλου. Νίκανδρος δὲ ὁ Κολοφώνιος ἐν τῷ πρώτῳ τῶν Αἰτωλικῶν γράφει: “ἐν τῇ ἱεροποιίῃ τοῦ Διδυμαίου Διὸς κισσοῦ σπονσδοποιέονται πετάλοισιν, ὅθεν τὰ ἀρχαῖα ἐκπώματα κισσύβια φωνέεται.” ̔́Ομηρος:   κισσύβιον μετὰ χερσὶν ἔχων μέλανος οἴνοιο.  ̓Ασκληπιάδης δ' ὁ Μυρλεανὸς ἐν τῷ περὶ τῆς Νεστορίδος “ σκύφει,” φησί, “καὶ κισσυβίῳ τῶν μὲν ἐν ἄστει καὶ μετρίων οὐδεὶς ἐχρῆτο, συβῶται</TextUnit>
    <TextUnit id="2836" loc="477c">δὲ καὶ νομεῖς καὶ οἱ ἐν ἀγρῷ Πολύφημος μὲν τῷ κισσυβίῳ, θατέρῳ δὲ Εὔμαιος.” Καλλίμαχος δ' ἔοικε διαμαρτάνειν ἐν τῇ συγχρήσει τῶν ὀνομάτων, λέγων ἐπὶ τοῦ οἰκείου ξένου τοῦ παρὰ τῷ ̓Αθηναίῳ Πόλλιδι συνεστιασθέντος αὐτῷ:   καὶ γὰρ ὁ Θρηικίην μὲν ἀνήνατο χανδὸν ἄμυστιν ζωροποτεῖν, ὀλίγῳ δ' ἥδετο κισσυβίῳ. τῷ μὲν ἐγὼ τόδ' ἔλεξα περιστείχοντος ἀλείσου τὸ τρίτον  ὁ γὰρ λέγων ἄλεισον τὸ αὐτὸ καὶ κισσύβιον τὴν</TextUnit>
    <TextUnit id="2837" loc="477d">ἀκριβῆ θέσιν τῶν ὀνομάτων οὐ διαφυλάττει. εἰκάσειε δ' ἄν τις τὸ κισσύβιον τὸ πρῶτον ὑπὸ ποιμένων ἐργασθῆναι ἐκ κισσίνου ξύλου, ἄλλοι δὲ ἐτυμολογοῦσιν αὐτὸ ἀπὸ τοῦ χεῖσθαι, ὅ ἐστὶ χωρεῖν:    οὐδὸς δ' ἀμφοτέρους ὅδε χείσεται. καὶ ἡ τοῦ ὄφεως κατάδυσις χειή, ἡ καταδεχομένη τὸ ζῷον. καὶ κήθιον τὸ χήτιον τὸ χωροῦν τοὺς ἀστραγάλους. Διονύσιος δ' ὁ Σάμιος ἐν τοῖς</TextUnit>
    <TextUnit id="2838" loc="477e">περὶ τοῦ Κύκλου τὸ ̔Ομηρικὸν κισσύβιον κυμβίον ἔφη γράφων οὕτως: “ καὶ αὐτὸν ̓Οδυσσεὺς ὁρῶν ταῦτα ποιοῦντα πληρώσας τοῦ οἴνου κυμβίον δίδωσι πιεῖν.”  κιβώριον. ̔Ηγήσανδρος ὁ Δελφὸς Εὐφορίωνά φησι τὸν ποιητὴν παρὰ Πρυτάνιδι δειπνοῦντα καὶ ἐπιδεικνυμένου τοῦ Πρυτάνιδος κιβώριά τινα δοκοῦντα πεποιῆσθαι πολυτελῶς, τοῦ κώθωνος εὖ μάλα προβεβηκότος, λαβὼν ἓν τῶν κιβωρίων ὡς ἐξοινῶν ἐνεούρησε. Δίδυμος δέ φησι ποτηρίου</TextUnit>
    <TextUnit id="2839" loc="477f">εἶδος εἶναι, καὶ τάχ' ἂν εἴη τὰ λεγόμενα σκυφία διὰ τὸ κάτωθεν εἰς στενὸν συνῆχθαι ὡς τὰ Αἰγύπτια κιβώρια. κόνδυ ποτήριον ̓Ασιατικόν. Μένανδρος Κόλακι:   κοτύλας χωροῦν δέκα  ἐν Καππαδοκίᾳ κόνδυ χρυσοῦν, Στρουθία.:  ̔́Ιππαρχος ̓Ανασῳζομένοις:    προσέχεις τι τούτῳ τῷ στρατιώτῃ; β. τῷδ';ἔχει ἀργύριον οὗτος. α. οὐδαμόθεν, εὖ οἶδ' ἐγώ,  ἀλλ' ἢ δαπίδιον ἓν ἀγαπητὸν ποικίλον, τέρα τ' ἔχον καὶ γρῦπας ἐξώλεις τινὰς</TextUnit>
    <TextUnit id="2840" loc="478a">τῶν Περσικῶν Β. εἰς κόρακας, ὦ μαστιγία. α. καὶ κόνδυ καὶ ψυκτῆρα καὶ τι κυμβίον.  Νικόμαχος δ' ἐν πρώτῳ περὶ ̔Εορτῶν Αἰγυπτίων φησί: “τὸ δὲ κόνδυ ἐστὶ μὲν Περσικόν, τὴν δὲ ἀρχὴν ἣν ̔́Ερμιππος ἀστρολογικὸς ὡς ὁ κόσμος ἐξ οὗ τῶν θεῶν τὰ θαύματα καὶ τὰ καρπώσιμα γίνεσθαι ἐπὶ γῆς: διὸ ἐκ τούτου σπένδεσθαι. Παγκράτης δ' ἐν πρώτῳ Βοκχορηίδος:  αὐτὰρ ὅ γε σπείσας ἐκ κόνδυος ἀργυφέοιο</TextUnit>
    <TextUnit id="2841" loc="478b">νέκταρ ἐπ' ἀλλοδαπὴν οἶμον ἔβαινε πόδα. ” Κονωνεῖος. ̓́Ιστρος ὁ Καλλιμάχειος ἐν πρώτῳ Πτολεμαίδος τῆς ἐν Αἰγύπτῳ πόλεως γράφει οὕτως: : “ κυλίκων Κονωνείων ζεῦγος καὶ θηρικλείων χρυσοκλύστων ζεῦγος.”  κότυλος. τὰ μόνωτα ποτήρια κότυλοι, ὧν καὶ ̓Αλκαῖος μνημονεύει. Διόδωρος δ' ἐν τῷ πρὸς Λυκόφρονα παρὰ Σικυωνίοις καὶ Ταραντίνοις ἐπιπολάζειν φησὶ τὸ ἔκπωμα, εἶναι δ' αὐτὸ λουτηρίῳ ἐοικὸς βαθεῖ. ἔχει δὲ καὶ οὖς ἐνιαχῇ. μνημονεύει  δὲ αὐτοῦ καὶ ̓́Ιων ὁ Χῖος “ κότυλον οἴνου πλέων”</TextUnit>
    <TextUnit id="2842" loc="478c">λέγων. ̔́Ερμιππος δὲ ἐν Θεοῖς:  τόν τε κότυλον πρῶτον ἤνεγκ' ἐνέχυρον τῶν γειτόνων.  καὶ Πλάτων ἐν Διὶ κακουμένῳ “ τὸν κότυλον φέρει” φησί, καὶ ̓Αριστοφάνης ἐν Βαβυλωνίοις. Εὔβουλος δ' ἐν ̓Οδυσσεῖ ἢ Πανόπταις:  ὁ δ' ἱερεὺς Εὐήγορος  ἐν μέσοις αὐτοῖσιν ἑστὼς τὴν καλὴν σκευὴν ἔχων  οἶνον ἐξέσπενδε κοτύλῳ.  Πάμφιλος δὲ ποτηρίου φησὶν εἶναι γένος, ἴδιον δ' εἶναι Διονύσου. πολέμων δ' ἐν τῷ περὶ τοῦ Δίου Κῳδίου φησί: “ μετὰ δὲ ταῦτα τὴν τελετὴν ποιεῖ</TextUnit>
    <TextUnit id="2843" loc="478d">καὶ αἱρεῖ τὰ ἐκ τῆς θαλάμης καὶ νέμει ὅσοι ἂν ὦσι τὸ κέρνος περιενηνοχότες. τοῦτο δ' ἐστὶν ἀγγεῖον κεραμεοῦν ἔχον ἐν αὑτῷ πολλοὺς κοτυλίσκους κεκολλημένους:: ἔνεισι δ' ἐν αὐτοῖς ὅρμινοι, μήκωνες λευκοί, πυροί, κριθαί, πισοί, λάθυροι, ὦχροι, φακοί, κύαμοι, ζειαί, βρόμος, παλάθιον, μέλι, ἔλαιον, οἶνος, γάλα, ὄιον ἔριον ἄπλυτον. ὁ δὲ τοῦτο βαστάσας οἷον λικνοφορήσας τούτων γεύεται.”  κοτύλη. ̓Αριστοφάνης Κωκάλῳ:   ἄλλαι δ' ὑποπρεσβύτεραι γρᾶες Θασίου μέλανος μεστὸν   κεραμευομέναις κοτύλαις μεγάλαις ἔγχεον ἐς σφέτερον δέμας οὐδένα κόσμον,4  ἔρωτι βιαζόμεναι μέλανος οἴνου ἀκράτου.</TextUnit>
    <TextUnit id="2844" loc="478e">Σιληνὸς καὶ Κλείταρχος ἔτι τε Ζηνόδοτος τὴν κύλικα:  πάντῃ δ' ἀμφὶ νέκυν κοτυλήρυτον ἔρρεεν αἷμα.  καί:   πολλὰ μεταξὺ πέλει κοτύλης καὶ χείλεος ἄκρου.  Σιμάριστος δὲ τὸ λεπτὸν ποτήριον οὕτως καλεῖσθαι. Διόδωρος δὲ τὸν παρά τισι κότυλον κοτύλην ὠνομακέναι τὸν ποιητὴν “ πύρνον καὶ κοτύλην.” ὃν κύλικα μὲν οὐκ εἶναι, οὐ γὰρ ἔχειν δύο ὦτα, παραπλήσιον δ' ὑπάρχειν λουτηρίῳ βαθεῖ, ποτηρίου</TextUnit>
    <TextUnit id="2845" loc="478f">δὲ εἶδος εἶναι, δύνασθαι δὲ καὶ τὸν παρὰ τοῖς Αἰτωλοῖς καί τισι τῶν ̓Ιώνων λεγόμενον κότυλον, ὃν ὅμοιον ὄντα τῷ προειρημένῳ ἓν οὖς ἔχειν. μνημονεύει δ' αὐτοῦ Κράτης ἐν Παιδιαῖς καὶ ̔́Ερμιππος ἐν Θεοῖς.̓Αθηναῖοι δὲ μέτρον τι καλοῦσι κοτύλην. Θουκυδίδης: “ ἐδίδοσαν μὲν αὐτῶν ἑκάστῳ ἐπὶ ὀκτὼ μῆνας κοτύλην ὕδατος καὶ δύο κοτύλας σίτου.” ̓Αριστοφάνης Προάγωνι:    ὁ δ' ἀλφίτων μοι πριάμενος τρεῖς χοίνικας  κοτύλης δεούσας εἴκος' ἀπολογίζεται.</TextUnit>
    <TextUnit id="2846" loc="479a">̓Απολλόδωρος δὲ ποτηρίου τι γένος ὑψηλὸν καὶ ἔγκοιλον. πᾶν δὲ τὸ κοῖλον κοτύλην, φησίν, ἐκάλουν οἱ παλαιοί, ὡς καὶ τὸ τῶν χειρῶν κοῖλον ὅθεν καὶ κοτυλήρυτον αἷμα τὸ ἀμφοτέραις ταῖς χερσὶν ἀρυσθῆναι δυνάμενον. καὶ ἐγκοτύλη δέ τις παιδιὰ καλεῖται, ἐν ᾗ κοιλάναντες τὰς χεῖρας δέχονται τὰ γόνατα τῶν νενικηκότων οἱ νενικημένοι καὶ βαστάζουσιν αὐτούς. Διόδωρος δ' ἐν ̓Ιταλικαῖς Γλώσσαις καὶ ̔ ̔Ηράκλειτος,6 ὥς φησι Πάμφιλος, τὴν κοτύλην καλεῖσθαι καὶ ἡμίναν, παρατιθέμενος ̓Επιχάρμου:</TextUnit>
    <TextUnit id="2847" loc="479b">καὶ πιεῖν ὕδωρ διπλάσιον χλιαρόν, ἡμίνας δύο.  καὶ Σώφρων: κατάστρεψον, τέκνον, τὰν ἡμίναν, κοτυλίσκην δ' εἴρηκε Φερεκράτης ἐν Κοριαννοῖ:   τὴν κοτυλίσκην, μηδαμῶς.  ̓Αριστοφάνης ἐν ̓Αχαρνεῦσι:  κοτυλίσκιον τὸ χεῖλος ἀποκεκρουμένον.  κοτύλη δὲ καλεῖται καὶ ἡ τοῦ ἰσχίου κοιλότης, καὶ αἱ τοῦ πολύποδος ἐν ταῖς πλεκτάναις ἐπιφύσεις παραγώγως κοτυληδόνες. καὶ τὰ κύμβαλα δ' Αἰσχύλος ἐν ̓Ηδωνοῖς κοτύλας εἴρηκεν  ὁ δὲ χαλκοδέτοις κοτύλαις ὀτοβεῖ.</TextUnit>
    <TextUnit id="2848" loc="479c">Μαρσύας δέ φησι τὸ ἐν τῷ ἰσχίῳ ὀστοῦν καλεῖσθαι ἄλεισον καὶ κύλικα. κοτυλίσκος δὲ καλεῖται ὁ ἱερὸς τοῦ Διονύσου κρατηρίσκος ᾧ χρῶνται οἱ μύσται, ὡς Νίκανδρός φησιν ὁ Θυατειρηνὸς παρατιθέμενος τὸ ἐκ Νεφελῶν ̓Αριστοφάνους :   μηδὲ στέψω κοτυλίσκον.  Σιμμίας δὲ ἀποδίδωσι τὴν κοτύλην ἄλεισον. Κοτταβίς . ̔Αρμόδιος ὁ Λεπρεάτης ἐν τῷ περὶ τῶν κατὰ Φιγάλειαν Νομίμων διεξιὼν περὶ τῶν ἐπιχωρίων δείπνων γράφει καὶ ταῦτα: “ καθαγισάντων ταῦτα ἐν κεραμέᾳ κοτταβίδι πιεῖν ἑκάστῳ μικρόν, καὶ ὁ προσφέρων ἂν εἶπεν ' εὐδειπνίας.6'”</TextUnit>
    <TextUnit id="2849" loc="479d">̔Ηγήσανδρος δ' ὁ Δελφὸς ἐν ̔Υπομνήμασιν, ὧν ἀρχὴ “ἐν τῇ ἀρίστῃ πολιτείᾳ,” φησὶν “ὁ καλούμενος κότταβος παρῆλθεν εἰς τὰ συμπόσια τῶν περὶ Σικελίαν, ὥς φησιν Δικαίαρχος, πρῶτον εἰσαγαγόντων. τοσαύτη δὲ ἐγένετο σπουδὴ περὶ τὸ ἐπιτήδευμα ὥστε εἰς τὰ συμπόσια παρεισφέρειν  ἆθλα κοτταβεῖα καλούμενα, εἶτα κύλικες αἱ πρὸς τὸ πρᾶγμα χρήσιμαι μάλιστ' εἶναι δοκοῦσαι κατεσκευάζοντο, καλούμεναι κοτταβίδες. πρὸς δὲ τούτοις οἶκοι κατεσκευάζοντο κυκλοτερεῖς, ἵνα</TextUnit>
    <TextUnit id="2850" loc="479e">πάντες εἰς τὸ μέσον τοῦ κοττάβου τεθέντος ἐξ ἀποστήματος ἴσου καὶ τόπων ὁμοίων ἀγωνίζοιντο περὶ τῆς νίκης, οὐ γὰρ μόνον ἐφιλοτιμοῦντο βάλλειν ἐπὶ τὸν σκοπόν, ἀλλὰ καὶ καλῶς ἕκαστα ἀνύτειν. ἔδει γὰρ εἰς τὸν ἀριστερὸν ἀγκῶνα ἐρείσαντα καὶ τῇ δεξιᾷ κυκλώσαντα ὑγρῶς ἀφεῖναι τὴν λάταγα: οὕτω γὰρ ἐκάλουν τὸ πῖπτον ἐκ τῆς κύλικος ὑγρόν: ὥστε ἔνιοι μεῖζον ἐφρόνουν ἐπὶ τῷ καλῶς κοτταβίζειν τῶν ἐπὶ τῷ ἀκοντίζειν μέγα φρονούντων.”</TextUnit>
    <TextUnit id="2851" loc="479f">κρατάνιον. μήποτε τὸ νῦν καλούμενον κρανίον ἔκπωμα οὕτως ὠνόμαζον οἱ ἀρχαῖοι. πολέμων γοῦν ἢ ὅστις ἐστὶν ὁ ποιήσας τὸν ἐπιγραφόμενον ̔Ελλαδικὸν περὶ τοῦ ἐν ' ̓Ολυμπίᾳ λέγων Μεταποντίνων ναοῦ γράφει καὶ ταῦτα: “ ναὸς Μεταποντίνων, ἐν ᾧ φιάλαι ἀργυραῖ ρλβ', οἰνοχόαι ἀργυραῖ β', ἀποθυστάνιον ἀργυροῦν, φιάλαι γ</TextUnit>
    <TextUnit id="2852" loc="480a">ἐπίχρυσοι. ναὸς Βυζαντίων, ἐν ᾧ Τρίτων κυπαρίσσινος ἔχων κρατάνιον ἀργυροῦν, σειρὴν ἀργυρᾶ, καρχήσια β' ἀργυρᾶ, κύλιξ ἀργυρᾶ, οἰνοχόη χρυσῆ,  κέρατα δύο. ἐν δὲ τῷ ναῷ τῆς ̔́Ηρας τῷ παλαιῷ φιάλαι ἀργυραῖ λ', κρατάνια ἀργυρᾶ β', χύτρος ἀργυροῦς, ἀποθυστάνιον χρυσοῦν, κρατὴρ χρυσοῦς, Κυρηναίων ἀνάθημα, βατιάκιον ἀργυροῦν.” κρουνεῖα. ̓Επιγένης Μνηματίῳ:  κρατῆρες, κάδοι,  ὁλκεῖα, κρουνεῖ'. β. ἔστι γὰρ κρουνεῖα; α. ναί.</TextUnit>
    <TextUnit id="2853" loc="480b">κυαθίς, κοτυλῶδες ἀγγεῖον. σώφρων ἐν τῷ ἐπιγραφομένῳ μίμῳ Γυναῖκες αἳ τὰν θεὸν φαντὶ ἐξελᾶν: “ ὑποκατώρυκται δὲ ἐν κυαθίδι τρικτὺς ἀλεξιφαρμάκων.”  κύλιξ. Φερεκράτης Δουλοδιδασκάλῳ;   νυνὶ δ' ἀπόνιζε τὴν κύλικα δώσων πιεῖν,  ἔγχει τ' ἐπιθεὶς τὸν ἡθμόν  ταῦτα δ' ἐστὶ κεράμεα ποτήρια καὶ λέγεται ἀπὸ τοῦ κυλίεσθαι τῷ τροχῷ: ἀφ' ὧν καλεῖται τό τε κυλικεῖον, ἐν ᾧ τίθεται τόπῳ τὰ ποτήρια κἂν ἀργυρᾶ τυγχάνῃ ὄντα, καὶ τὸ κυλικηγορεῖν, ὅταν</TextUnit>
    <TextUnit id="2854" loc="480c">ἐπὶ τῇ κύλικί τις ἀγορεύῃ. ̓Αθηναῖοι δὲ καὶ τὴν ἰατρικὴν πυξίδα καλοῦσι κυλιχνίδα διὰ τὸ τῷ τόρνῳ κεκυλίσθαι. ἐγένοντο δ' ἐπίσημοι κύλικες αἵ τε ̓Αργεῖαι καὶ αἱ ̓Αττικαί. καὶ τῶν μὲν ̓Αττικῶν μνημονεύει Πίνδαρος ἐν τοῖσδε:  ὦ Θρασύβουλ', ἐρατᾶν ὄχημ' ἀοιδᾶν τοῦτό τοι πέμπω μεταδόρπιον. ἐν ξυνῷ κεν εἴη   συμπόταισίν τε γλυκερὸν  καὶ Διωνύσοιο καρπῷ καὶ κυλίκεσσιν ̓Αθηναίαισι  κέντρον.  αἱ δ' ̓Αργεῖαι δοκοῦσι καὶ τὸν τύπον ἔχειν διάφορον</TextUnit>
    <TextUnit id="2855" loc="480d">πρὸς τὰς ̓Αττικάς. φοξαὶ γοῦν ἦσαν τὸ χεῖλος, ὡς Σιμωνίδης φησὶν ὁ ̓Αμόργιος:  αὐτὴ δὲ φοξὴ χεῖλος ̓Αργείη κύλιξ,5 ἡ εἰς ὀξὺ ἀνηγμένη, οἷοὶ εἰσιν οἱ ἄμβικες καλούμενοι, τὸ γὰρ φοξὸν ἐπὶ τούτου τάττουσι, καθότι ̔́Ομηρος ἐπὶ τοῦ Θερσίτου:   φοξὸς ἔην κεφαλήν.  καὶ ἔστιν οἷον φαοξός, ὁ πρὸς τὰ φάη ὀξὺς ὁρώμενος.  διάφοροι δὲ κύλικες γίνονται καὶ ἐν τῇ τοῦ συσσίτου ἡμῶν ̓Αθηναίου πατρίδι Ναυκράτει.</TextUnit>
    <TextUnit id="2856" loc="480e">εἰσὶν γὰρ φιαλώδεις μέν, οὐ κατὰ τόρνον, ἀλλ' ὥσπερ δακτύλῳ πεποιημέναι, καὶ ἔχουσιν ὦτα τέσσαρα, πυθμένα εἰς πλάτος ἐκτεταμένον πολλοὶ δ' ἐν τῇ Ναυκράτει κεραμεῖς: ἀφ' ὧν καὶ ἡ πλησίον τῶν κεραμείων πύλη Κεραμικὴ καλεῖται καὶ βάπτονται εἰς τὸ δοκεῖν εἶναι ἀργυραῖ. ἐπαινοῦνται δὲ καὶ αἱ Χῖαι κύλικες, ὧν μνημονεύει ̔́Ερμιππος ἐν Στρατιώταις:   Χία δὲ κύλιξ ὑψοῦ κρέμαται  περὶ πασσαλόφιν.</TextUnit>
    <TextUnit id="2857" loc="480f">Γλαύκων δ' ἐν ταῖς Γλώσσαις Κυπρίους φησὶ τὴν κοτύλην κύλικα καλεῖν. ̔Ερμῶναξ δ' ἐν  Συνὠννμοις οὕτως γράφει: “ ἄλεισον ποτήριον,1 κύπελλον, ἄμφωτις, σκύφος, κύλιξ, κώθων, καρχήσιον, φιάλη” ̓Αχαιὸς δὲ ὁ ̓Ερετριεὺς ἐν ̓Αλκμαίωνι ἀντὶ τοῦ κύλικες παραγώγως κυλιχνίδας εἴρηκε διὰ τούτων:   ἀλλ' ὡς τάχιστα μέλανα δεῦρ' ἀμνὸν φέρειν κοινόν τε χρὴ κρατῆρα καὶ κυλιχνίδας.  καὶ ̓Αλκαῖος κυλίχνας ἐν τῷ,4</TextUnit>
    <TextUnit id="2858" loc="481a">πίνωμεν: τί τὰ λύχν' ὀμμένομεν; δάκτυλος ἁμέρα.  κὰδ δ' ἄειρε κυλίχναις μεγάλαις, ἄιτα, ποικίλαις. οἶνον γὰρ Σεμέλας καὶ Διὸς υἱὸς λαθικαδέα  ἀνθρώποισιν ἔδωκ'. ἔγχεε κέρναις ἕνα καὶ δύο  πλέαις κὰκ κεφαλᾶς. καὶ ἐν τῷ δεκάτῳ:   λάταγες ποτέονται κυλιχνᾶν ἀπὸ Τηιᾶν,17 ὡς διαφόρων γινομένων καὶ ἐν Τέῳ κυλίκων.    Φερεκράτης Κοριαννοῖ: ἐκ τοῦ βαλανείου γὰρ δίεφθος ἔρχομαι,  ξηρὰν ἔχουσα τὴν φάρυγα. Β. δώσω πιεῖν   α. γλίσχρον γὲ μοὐστὶ τὸ σίαλον νὴ τὼ θεώ.</TextUnit>
    <TextUnit id="2859" loc="481b">β. τί λάβω; κεράσω σοι τὴν κυλίσκην; α. μηδαμῶς μικράν γε. κινεῖται γὰρ εὐθύς μοι χολή, ἐξ οὗπερ ἔπιον ἐκ τοιαύτης φάρμακον.  εἰς τὴν ἐμὴν νῦν ἔγχεον τὴν μείζονα.  ὅτι δὲ μεγάλοις ποτηρίοις αἱ γυναῖκες ἐχρῶντο ὁ αὐτὸς εἴρηκε Φερεκράτης ἐν Τυραννίδι διὰ τούτων   εἶτ' ἐκεραμεύσαντο τοῖς μὲν ἀνδράσιν ποτήρια  πλατέα, τοίχους οὐκ ἔχοντ', ἀλλ' αὐτὸ τοὔδαφος μόνον,</TextUnit>
    <TextUnit id="2860" loc="481c">κοὐχὶ χωροῦντ' οὐδὲ κόγχην, ἐμφερῆ γευστηρίοις:  σφίσι δὲ γ' αὐταῖσιν βαθείας κύλικας ὥσπερ ὁλκάδας  οἰναγωγούς, περιφερεῖς, λεπτάς, μέσας γαστροιίδας,9  οὐκ ἀβούλως, ἀλλὰ πόρρωθεν κατεσκευασμέναι  αὔθ' ὅπως ἀνεκλογίστως πλεῖστος οἶνος ἐκποθῇ.</TextUnit>
    <TextUnit id="2861" loc="481d">εἶθ' ὅταν τὸν οἶνον αὐτὰς αἰτιώμεθ' ἐκπιεῖν,  λοιδοροῦνται κὠμνύουσι μὴ πιεῖν ἀλλ' ἢ μίαν. ἡ δὲ κρείττων ἡ μί' ἐστὶ χιλίων ποτηρίων.  κυμβία τὰ ποτήρια καὶ πλοῖα μικρὰ Σιμάριστος. Δωρόθεος δέ: “ γένος ποτηρίων βαθέων τὰ κυμβία  καὶ ὀρθῶν,1 πυθμένα μὴ ἐχόντων μηδὲ ὦτα.” Πτολεμαῖος δὲ ὁ τοῦ ̓Αριστονίκου τὰ κυφά. Νίκανδρος δ' ὁ Θυατειρηνὸς τὸ χωρὶς ὠτίων ποτήριον ὠνομακέναι Θεόπομπον ἐν Μήδῳ. Φιλήμων Φάσματι:  ἔπιεν ἡ ̔Ρόδη</TextUnit>
    <TextUnit id="2862" loc="481e">κυμβίον ἀκράτου: κατασέσειχ' ὑμᾶς ἄφνω. Διονύσιος δ' ὁ Σάμιος ἐν ἕκτῳ περὶ τοῦ Κύκλου τὸ αὐτὸ οἴεται εἶναι κισσύβιον καὶ κυμβίον. φησὶ γὰρ ὡς ̓Οδυσσεὺς πληρώσας κυμβίον ἀκράτου ὤρεξε τῷ Κύκλωπι, οὐκ ἔστι δὲ μικρὸν τὸ διδόμενον αὐτῷ κισσύβιον παρ' ̔Ομήρῳ: οὐ γὰρ ἂν τρὶς πιὼν μέγιστος ὢν τὸ σῶμα ταχέως ἂν ὑπὸ τῆς μέθης κατηνέχθη. τοῦ κυμβίου μνημονεύει καὶ Δημοσθένης ἐν τῷ κατὰ Μειδίου ἀκολουθεῖν αὐτῷ φάσκων ῥυτὰ καὶ κυμβία. καὶ πάλιν ἐν τῷ αὐτῷ: “ἐπ' ἀστράβης δὲ ὀχούμενος ἐξ ̓Αργούρας τῆς Εὐβοίας,6 χλανίδας δ' ἐπ' ὄχου καὶ κυμβία καὶ κάδους ἔχων, ὧν ἐπελαμβάνοντο οἱ πεντηκοστολόγοι.”</TextUnit>
    <TextUnit id="2863" loc="481f">καὶ ἐν τῷ κατὰ Εὐέργου καὶ  Μνησιβούλου. φησὶ δὲ Δίδυμος ὁ γραμματικὸς ἐπίμηκες εἶναι τὸ ποτήριον καὶ στενὸν τῷ σχήματι, παρόμοιον πλοίῳ ὃ καλεῖται κύμβη. καὶ ' ̓Αναξανδρίδης ἐν ̓Αγροίκοις:   μεγάλ' ἴσως ποτήρια  προπινόμενα καὶ μέστ' ἀκράτου κυμβία  ἐκάρωσεν ὑμᾶς. β. ἀνακεχαίτικεν μὲν οὖν.  ̓́Αλεξις ̔Ιππεῖ:  τά τε κυμβία</TextUnit>
    <TextUnit id="2864" loc="482a">ἆρ' ἦν πρόσωπ' ἔχοντα χρυσᾶ παρθένων; β. νὴ τὸν Δί', ἦν γάρ. α. ὦ τάλαιν' ἐγὼ κακῶν.  ̓Ερατοσθένης δ' ἐν τῇ πρὸς ̓Αγήτορα τὸν Λάκωνα ̓Επιστολῇ ὡς κυαθῶδες ἀγγεῖον τὸ κυμβίον παραδίδωσι γράφων οὕτως: “ θαυμάζουσι δὲ οἱ αὐτοὶ καὶ πῶς κύαθον μὴ κεκτημένος, ἀλλὰ κυμβίον μόνον, φιάλην προσεκέκτητο. δοκεῖ δὴ μοι τὸ μὲν τῆς τῶν ἀνθρώπων χρείας ἕνεκα, τὸ δὲ τῆς τῶν θεῶν τιμῆς εἰς τὴν κτῆσιν παρειληφέναι. κυάθῳ μὲν οὖν οὐδὲν ἐχρῶντο τότε οὐδὲ κοτύλῃ.</TextUnit>
    <TextUnit id="2865" loc="482b">κρατῆρα γὰρ ἵστασαν τοῖς θεοῖς, οὐκ ἀργυροῦν οὐδὲ λιθοκόλλητον, ἀλλὰ γῆς Κωλιάδος. τοῦτον δ' ὁσάκις ἐπιπληρώσαιεν,10 ἀποσπείσαντες τοῖς θεοῖς ἐκ τῆς φιάλης ᾠνοχόουν ἐφεξῆς, τὸν νεοκρᾶτα  βάπτοντες τῷ κυμβίῳ, καθὰ καὶ νῦν παρ' ὑμῖν ποιοῦσιν ἐν τοῖς φιδιτίοις. εἰ δέ ποτε πλεῖον πιεῖν βουληθεῖεν, προσπαρετίθεσαν τοὺς καλουμένους κοτύλους, κάλλιστα καὶ εὐποτώτατα ἐκπωμάτων. ἦσαν δὲ καὶ οὗτοι τῆς αὐτῆς κεραμείας.” ὅταν δ' ̓́Εφιππος ἐν ̓Εφήβοις λέγῃ</TextUnit>
    <TextUnit id="2866" loc="482c">οὐ κύλικας ἐπὶ τὰ δεῖπνα Χαιρήμων φέρει, οὐ κυμβίοισι πεπολέμηκ' Εὐριπίδης;  οὐ τὸν τραγικὸν λέγει ποιητήν, ἀλλά τινα ὁμώνυμον αὐτῷ, ἤτοι φίλοινόν τινα ἢ αἰτίαν ἔχοντα οὐ χρηστήν, ὥς φησιν ̓Αντίοχος ὁ ̓Αλεξανδρεὺς ἐν τῷ περὶ τῶν ἐν τῇ μέσῃ κωμῳδίᾳ κωμῳδουμένων Ποιητῶν. τὸ γὰρ ἐπάγεσθαι κατὰ τὰς ἑστιάσεις κυμβία καὶ δοκεῖν τούτοις διαμάχεσθαι εἰς ἑκάτερα τείνει, μνημονεύει δ' αὐτοῦ καὶ ̓Αναξανδρίδης ἐν Νηρηίσιν:</TextUnit>
    <TextUnit id="2867" loc="482d">δὸς δὴ τὸν χόα  αὐτῷ σύ, Κῶμε,2 καὶ τὸ κυμβίον φέρων:  Εὐριπίδης τις σήμερον γενήσεται.  καὶ ̓́Εφιππος ἐν ̔Ομοίοις ἢ ̓Οβελιαφόροις:   Διονυσίου δὲ δράματ' ἐκμαθεῖν δέοι  καὶ Δημοφῶντος ἅττ' ἐποίησεν εἰς Κότυν,4  ῥήσεις τε κατὰ δεῖπνον Θεόδωρός μοι λέγοι, Λάχητὶ τ'6 οἰκήσαιμι τὴν ἑξῆς θύραν,  κυμβία τε παρέχοιμ' ἑστιῶν Εὐριπίδῃ,7  ὅτι δὲ καὶ πλοῖον ἡ κύμβη Σοφοκλῆς ἐν ̓Ανδρομέδᾳ φησίν:</TextUnit>
    <TextUnit id="2868" loc="482e">ἵπποισιν ἢ κύμβαισι ναυστολεῖς χθόνα;  κύββα ποτήριον ̓Απολλόδωρος Παφίους. κύπελλον. τοῦτο πότερόν ἐστιν ταὐτὸν τῷ ἀλείσῳ καὶ τῷ δέπαι καὶ μόνον ὀνόματι διαλλάσσει—   τοὺς μὲν ἄρα χρυσέοισι κυπέλλοις υἷες ̓Αχαιῶν  δειδέχατ' ἄλλοθεν ἄλλος ἀνασταδὸν  ἢ διάφορος ἦν ὁ τύπος καὶ οὐχ ὥσπερ τὸ δέπας καὶ τὸ ἄλεισον ἀμφικύπελλον, οὕτω καὶ τοῦτο, κυφὸν δὲ μόνον; ἀπὸ γὰρ τῆς κυφότητος τὸ</TextUnit>
    <TextUnit id="2869" loc="482f">κύπελλον, ὥσπερ καὶ τὸ ἀμφικύπελλον ἢ ὅτι παραπλήσιον ἦν ταῖς πέλλαις, συνηγμένον μᾶλλον εἰς τὴν κυφότητα: ἢ ἀμφικύπελλα οἷον ἀμφίκυρτα ἀπὸ τῶν ὤτων, διὰ τὸ τοιαῦτα εἶναι τῇ κατασκευῇ, φησὶ γὰρ καὶ ὁ ποιητής:  ἦ τοι ὁ καλὸν ἄλεισον ἀναιρήσεσθαι ἔμελλεν  χρύσεον ἄμφωτον.  ̓Αντίμαχος δ' ἐν ε Θηβαίδος:   πᾶσιν δ' ἡγεμόνεσσιν ἐποιχόμενοι κήρυκες  χρύσεα καλὰ κύπελλα τετυγμένα νωμήσαντο.  Σιληνὸς δέ φησι: “ κύπελλα ἐκπώματα σκύφοις ὅμοια, ὡς καὶ Νίκανδρος ὁ Κολοφώνιος</TextUnit>
    <TextUnit id="2870" loc="483a">κύπελλα δ' ἔνειμε συβώτης.'” Εὔμολπος δὲ ποτηρίου γένος, ἀπὸ τοῦ κυφὸν εἶναι. Σιμάριστος δὲ τὸ δίωτον ποτήριον Κυπρίους, τὸ δὲ δίωτον καὶ τετράωτον Κρῆτας. Φιλίτας δὲ Συρακοσίους κύπελλα καλεῖν τὰ τῆς μάζης καὶ τῶν ἄρτων ἐπὶ τῆς τραπέζης καταλείμματα. κύμβη. Φιλήμων ἐν ταῖς ̓Αττικαῖς Φωναῖς κύλικος εἶδος. ̓Απολλόδωρος δ' ἐν τῷ περὶ ̓Ετυμολογιῶν Παφίους τὸ ποτήριον καλεῖν κύββα.</TextUnit>
    <TextUnit id="2871" loc="483b">κώθων Λακωνικὸν ποτήριον, οὗ μνημονεύει Ξενοφῶν ἐν α Κύρου Παιδείας. Κριτίας δ' ἐν Λακεδαιμονίων Πολιτείᾳ γράφει οὕτως: χωρὶς δὲ τούτων τὰ σμικρότατα ἐς τὴν δίαιταν: ὑποδήματα ἄριστα Λακωνικά: ἱμάτια φορεῖν ἥδιστα καὶ χρησιμώτατα: κώθων Λακωνικός, ἔκπωμα ἐπιτηδειότατον εἰς στρατείαν καὶ εὐφορώτατον ἐν γυλιῷ. οὗ δὲ ἕνεκα στρατιωτικόν, πολλάκις ἀνάγκη ὕδωρ πίνειν οὐ καθαρόν. πρῶτον μὲν οὖν  τὸ μὴ λίαν κατάδηλον εἶναι τὸ πόμα: εἶτα ἄμβωνας ὁ κώθων ἔχων ὑπολείπει τὸ οὐ καθαρὸν ἐν αὑτῷ.</TextUnit>
    <TextUnit id="2872" loc="483c">καὶ Πολέμων δ' ἐν τῇ  τῶν πρὸς ̓Αδαῖον καὶ ̓Αντίγονον, ὅτι κεραμέοις ἀγγείοις ἐχρῶντο οἱ Λακεδαιμόνιοι γράφει οὕτως: : “ ἀλλὰ μὴν ὅτι ἀρχαικὸν ἦν τὸ τοιόνδε τῆς ἀγωγῆς γένος ὃ καὶ νῦν ὁρᾶται παρά τισι τῶν ̔ ̔Ελλήνων: ἐν ̓́Αργει μὲν ἐν ταῖς δημοσίαις θοίναις, ἐν Λακεδαίμονι δὲ κατὰ τὰς ἑορτάς, ἔν τε τοῖς ἐπινικίοις καὶ τοῖς γάμοις τῶν παρθένων, πίνουσιν ἐκ κεραμέων ποτηρίων ἐν δὲ τοῖς ἄλλοις συμποσίοις καὶ φιδιτίοις</TextUnit>
    <TextUnit id="2873" loc="483d">ἐν πιθάκναις” μνημονεύει αὐτοῦ καὶ ̓Αρχίλοχος ἐν ̓Ελεγείοις ὡς ποτηρίου οὕτως:   ἀλλ' ἄγε σὺν κώθωνι θοῆς διὰ σέλματα νηὸς  φοίτα καὶ κοίλων πώματ' ἄφελκε κάδων,  ἄγρει δ' οἶνον ἐρυθρὸν ἀπὸ τρυγός:: οὐδὲ γὰρ ἡμεῖς  νήφειν ἐν φυλακῇ τῇδε δυνησόμεθα,  ὡς τῆς κύλικος λεγομένης κώθωνος. ̓Αριστοφάνης ̔Ιππεῦσιν   εἰς τὰς ἱππαγωγοὺς εἰσεπήδων ἀνδρικῶς  πριάμενοι κώθωνας, οἱ δὲ σκόροδα καὶ κρόμμυα.</TextUnit>
    <TextUnit id="2874" loc="483e">̔ ̔Ηνίοχος Γοργόσι:    πιεῖν πιεῖν τις ἐγχείτω λαβὼν  πυριγενῆ κυκλοτερῆ βραχύωτον παχύστομον  κώθωνα, παῖδα φάρυγος. Θεόπομπος Στρατιώτισιν   ἐγὼ γὰρ ἂν κώθωνος ἐκ στρεψαύχενος  πίοιμι τὸν τράχηλον ἀνακεκλασμένη;  ̓́Αλεξις ̓Ερίθοις:   εἶτα τετρακότυλον ἐπεσόβει κώθωνά μοι,  παλαιὸν οἴκων κτῆμα.  ἀπὸ δὲ τοῦ ποτηρίου τούτου καὶ ἀκρατοκώθωνας καλοῦσι τοὺς πλέονα ἄκρατον σπῶντας, ὡς ̔Υπερείδης ἐν τῷ κατὰ Δημοσθένους. Καλλίξεινος</TextUnit>
    <TextUnit id="2875" loc="483f">δ' ἐν τετάρτῳ περὶ ̓Αλεξανδρείας ἀναγράφων τὴν τοῦ Φιλαδέλφου πομπὴν καὶ καταλέγων πολλὰ ἐκπώματα γράφει καὶ τάδε: “ κώθωνες διμέτρητοι β'.”  περὶ δὲ τοῦ κωθωνίζεσθαι καὶ ὅτι χρήσιμός ἐστι διὰ χρόνου ὁ κωθωνισμὸς Μνησίθεος ὁ ̓Αθηναῖος ἰατρὸς ἐν τῇ περὶ Κωθωνισμοῦ ἐπιστολῇ φησιν οὕτως : “ συμβαίνει τοὺς μὲν πολὺν ἄκρατον ἐν ταῖς συνουσίαις πίνοντας μεγάλα βλάπτεσθαι</TextUnit>
    <TextUnit id="2876" loc="484a">καὶ τὸ σῶμα καὶ τὴν ψυχήν. τὸ μέντοι κωθωνίζεσθαι διά τινων ἡμερῶν δοκεῖ μοι ποιεῖν τινα καὶ τοῦ σώματος κάθαρσιν καὶ τῆς ψυχῆς ἄνεσιν. γίγνονται γάρ τινες ἡμῖν ἐκ τῶν καθ' ἡμέραν  συμποσίων ἐπιπόλαιοι δριμύτητες: ταύταις οὖν ἐστι τῶν μὲν πόρων οἰκειότατος ὁ διὰ τῆς οὐρήσεως, τῶν δὲ καθάρσεων ἡ διὰ τῶν κωθωνισμῶν πρέπει μάλιστα, κατανίζεται γὰρ τὸ σῶμα τοῖς οἴνοις: ὑγρὸν γὰρ καὶ θερμὸν ὁ οἶνος: τὸ δὲ ἀφ' ἡμῶν διηθούμενον οὖρόν ἐστιν δριμύ, τὰ γοῦν ἱμάτια τούτῳ χρώμενοι ῥύμματι πλύνουσιν οἱ</TextUnit>
    <TextUnit id="2877" loc="484b">γναφεῖς. τρία δὲ παραφύλαττε ὅταν κωθωνίζῃ: μὴ πονηρὸν οἶνον πίνειν μηδὲ ἄκρατον μηδὲ τραγηματίζεσθαι ἐν τοῖς κωθωνισμοῖς. ὅταν δ' ἱκανῶς ἔχῃς ἤδη, μὴ κοιμῶ πρὶν ἂν ἐμέσῃς πλέον ἢ ἔλαττον. εἶτα ἐὰν μὲν ἐμέσῃς ἱκανῶς, ἀναπαύου μικρόν: περιχεάμενος: ἐὰν δὲ μὴ δυνηθῇς ἱκανῶς κενῶσαι σαυτόν, πλείονι χρῆσαι τῷ λουτρῷ καὶ : εἰς τὴν πύελον κατακλίθητι σφόδρα εἰς θερμὸν ὕδωρ.” ̔ Πολέμων δ' ἐν πέμπτῳ τῶν πρὸς ̓Αδαῖον</TextUnit>
    <TextUnit id="2878" loc="484c">καὶ ̓Αντίγονόν φησι: “ Διόνυσος τέλειος καθήμενος ἐπὶ πέτρας: ἐξ εὐωνύμων δ' αὐτοῦ Σάτυρος φαλακρός, ἐν τῇ δεξιᾷ κώθωνα μόνωτον ῥαβδωτὸν κρατῶν.”  λαβρωνία ἐκπώματος Περσικοῦ εἶδος ἀπὸ τῆς ἐν τῷ πίνειν λαβρότητος ὠνομασμένον. πλατὺ δ' ἐστὶ τῇ κατασκευῇ καὶ μέγα: ἔχει δὲ καὶ ὦτα  μεγάλα: εἴρηται δὲ καὶ ἀρσενικῶς ὁ λαβρώνιος, Μένανδρος ̔Αλιεῖ:   εὐποροῦμεν,2 οὐδὲ μετρίως;: ἐκ Κυίνδων χρυσίον,</TextUnit>
    <TextUnit id="2879" loc="484d">Περσικαὶ στολαὶ δὲ κεῖνται: πορφυρᾶ , τορεύματα  ἔνδον ἔστ', ἄνδρες, ποτήρἰ: ἄλλα τ' ἀργυρώματα,6 κἀκτυπωμάτων πρόσωπα, τραγέλαφοι, λαβρώνιοι. ἐν δὲ Φιλαδέλφοις:   ἤδη δ' ἐπιχύσεις διάλιθοι, λαβρώνιοι,  Πέρσαι δ' ἔχοντες μυιοσόβας ἑστήκεσαν.  ̔́Ιππαρχος δ' ἐν Θαίδι:  ὁ λαβρώνιος δ' ἔσθ' 10 οὗτος ὄρνις; β. ̔Ηράκλεις,</TextUnit>
    <TextUnit id="2880" loc="484e">ποτήριον χρυσοῦς διακοσίους ἄγον. α. ὢ περιβοήτου, φιλτάτη, λαβρωνίου.  Δίφιλος Τιθραύστῃ καὶ ἄλλα γένη καταλέγων ποτηρίων φησί:   πρίστις, τραγέλαφος,12 βατιάκη, λαβρώνιος. ἀνδραπόδι' ἤδη ταῦθ', ὁρᾷς, ἥκιστά γε,  ἐκπωμάτων δ' ὀνόματα. β. πρὸς τῆς ̔Εστίας. α. ὁ λαβρώνιος χρυσῶν δέ, παῖδες, εἴκοσι.</TextUnit>
    <TextUnit id="2881" loc="484f">Δίδυμος δ' ὅμοιον εἶναί φησιν αὐτὸ βομβυλιῷ ἢ βατιακίῳ. Λάκαιναι κυλίκων εἶδος οὕτως λεγόμενον ἢ ἀπὸ τοῦ κεράμου, ὡς τὰ ̓Αττικὰ σκεύη, ἢ ἀπὸ τοῦ σχήματος ἐπιχωριάσαντος ἐκεῖ, ὥσπερ αἱ Θηρίκλειαι λέγονται. ̓Αριστοφάνης Δαιταλεῦσι:  Συβαρίτιδὰς τ' εὐωχίας, καὶ Χῖον ἐκ Λακαινᾶν  κυλίκων μεθ' ἡδέων σπάσαι φίλων:  λεπαστή. οἱ μὲν ὀξύνουσι τὴν τελευταίαν, ὡς</TextUnit>
    <TextUnit id="2882" loc="485a">καλή, οἱ δὲ παροξύνουσιν, ὡς μεγάλη, τοῦτο δὲ τὸ ποτήριον ὠνομάσθη ἀπὸ τῶν εἰς τὰς μέθας καὶ τὰς ἀσωτίας πολλὰ ἀναλισκόντων, οὓς λαφύκτας καλοῦμεν. κύλικες δ' ἦσαν μεγάλαι. ι ̓Αριστοφάνης Εἰρήνῃ:   τί δῆτ' ἂν εἰ πίοις οἴνου κύλικα λεπαστήν;  ἀφ' ἧς ἔστι λάψαι, τουτέστιν ἁθρόως πιεῖν, κατεναντίον τῷ λεγομένῳ βομβυλιῷ, φησὶν γάρ που ὁ αὐτός    τὸ δ' αἷμα λέλαφας τοὐμόν, ὦναξ δέσποτα,  οἷον ἅθρουν μ' ἐξέπιες. ἐν δὲ Γηρυτάδῃ:  ἦν δὲ</TextUnit>
    <TextUnit id="2883" loc="485b">τὸ πρᾶγμ' ἑορτή, περιέφερε δὲ κύκλῳ λεπαστὴν  ἡμῖν ταχὺ προσφέρων παῖς οἰνοχόος σφόδρα κυανοβενθῆ,  τὸ βάθος παρίστησιν ὁ κωμικὸς τοῦ ποτηρίου. ̓Αντιφάνης δὲ ἐν ̓Ασκληπιῷ:  τὴν δὲ γραῦν τὴν ἀσθενοῦσαν πάνυ πάλαι, τὴν βρυτικήν,  ῥίζιον τρίψας τι μικρὸν δελεάσας τε γεννικῇ  τὸ μέγεθος κοίλῃ λεπαστῇ, τοῦτ' ἐποίησεν ἐκπιεῖν.  Φιλύλλιος Αὔγῃ:   πάντα γὰρ ἦν  μέστ' ἀνδρῶν καὶ μειρακίων  πινόντων ὁμοῦ δ' ἄλλων  γρᾴδι' ἦν μεγάλαισιν οἴνου χαίροντα λεπασταῖς.  Θεόπομπος Παμφίλῃ:</TextUnit>
    <TextUnit id="2884" loc="485c">σπόγγος, λεκάνη, πτερόν, λεπαστὴ πάνυ πυκνή, ἣν ἐκπιοῦς' ἄκρατον ̓Αγαθοῦ Δαίμονος  τέττιξ κελαδεῖ.  καὶ ἐν Μήδῳ:    ὣς ποτ' ἐκήλησεν Καλλίστρατος υἷας ̓Αχαιῶν,  κέρμα φίλον διαδοὺς ὅτε συμμαχίαν ἐρέεινεν  οἶον δ' οὐ κήλησε δέμας λεπτὸν ̔Ραδάμανθυν  Λύσανδρον κώθωνι, πρὶν αὐτῷ δῶκε λεπαστήν.</TextUnit>
    <TextUnit id="2885" loc="485d">̓Αμερίας δέ φησι τὴν οἰνοχόην λεπαστὴν καλεῖσθαι. ̓Αριστοφάνης δὲ καὶ ̓Απολλόδωρος γένος εἶναι κύλικος. Φερεκράτης Κραπατάλλοις:   τῶν θεατῶν δ' ὅστις ἂν  διψῇ, λεπαστὴν ἐγχεάμενον ἔστιν ἐκχαρυβδίσαι.  Νίκανδρος δ' ὁ Κολοφώνιός φησιν Δόλοπας οὕτω καλεῖν τὴν κύλικα. Λυκόφρων δ' ἐν τῷ θ περὶ Κωμῳδίας παραθέμενος τὰ Φερεκράτους καὶ αὐτὸς</TextUnit>
    <TextUnit id="2886" loc="485e">εἶναί φησι γένος κύλικος τὴν λεπαστήν. μόσχος δ' ἐν ἐξηγήσει ̔Ροδιακῶν Λέξεων κεραμεοῦν ἀγγεῖόν φησιν αὐτὸ εἶναι, ἐοικὸς ταῖς λεγομέναις πτωματίσιν,4 ἐκπεταλώτερον δέ. ̓Αρτεμίδωρος δ' ὁ ̓Αριστοφάνειος ποτήριον ποιόν. ̓Απολλοφάνης δὲ Κρησί:   καὶ λεπαστὰ μ' ἁδύοινος εὐφρανεῖ δι' ἁμέρας.  Θεόπομπος Παμφίλῃ:   λεπαστὴ μάλα συχνή,</TextUnit>
    <TextUnit id="2887" loc="485f">ἣν ἐκπιοῦς' ἄκρατον ̓Αγαθοῦ Δαίμονος  περίστατον βοῶσα τὴν κώμην ποεῖ.  Νίκανδρος δ' ὁ Θυατειρηνὸς “ κύλιξ,” φησί, “ μείζων,” παρατιθέμενος Τηλεκλείδου ἐκ Πρυτάνεων   καὶ μελιχρὸν οἶνον ἕλκειν ἐξ ἡδύπνου λεπαστῆς.</TextUnit>
    <TextUnit id="2888" loc="486a">̔́Ερμιππος Μοίραις:  ἂν ἐγὼ πάθω τι τήνδε τὴν λεπαστὴν ἐκπιών, τῷ Διονύσῳ πάντα τἀμαυτοῦ δίδωμι χρήματα.  λοιβάσιον κύλιξ, ὥς φησι Κλείταρχος καὶ Νίκανδρος ὁ Θυατειρηνός..,4 ᾧ τὸ ἔλαιον ἐπισπένδουσι τοῖς ἱεροῖς, σπονδεῖον δὲ ᾧ τὸν οἶνον, καλεῖσθαι λέγων λοιβίδας καὶ τὰ σπονδεῖα ὑπὸ ̓Αντιμάχου τοῦ Κολοφωνίου. Λέσβιόν ὅτι ποτηρίου εἶδος, ̔Ηδύλος παρίστησιν ἐν ̓Επιγράμμασιν οὑτωσὶ λέγων</TextUnit>
    <TextUnit id="2889" loc="486b">ἡ διαπινομένη Καλλίστιον ἀνδράσι, θαῦμα  κου' ψευδές, νῆστις τρεῖς χόας ἐξέπιεν ἧς τόδε σοί, Παφίη, ζωραῖς μύρρῃσι θυωθὲν  κεῖται πορφυρέης Λέσβιον ἐξ ὑέλου.   ἣν σὺ σάου πάντως, ὡς καὶ πάλι τῶν ἀπ' ἐκείνης σοὶ τοῖχοι γλυκερῶν σῦλα φέρωσι πόθων.  λουτήριον. ̓Επιγένης Μνηματίῳ ἐν τῷ τῶν ποτηρίων καταλόγῳ φησί:  κρατῆρες, κάδοι,</TextUnit>
    <TextUnit id="2890" loc="486c">ὁλκεῖα, κρουνεῖ'. β. ἔστι γὰρ κρουνεῖα; α. ναί.  λουτήρι' ἀλλὰ τί καθ' ἕκαστα δεῖ λέγειν;  ὄψει γὰρ αὐτός.  Λυκιουργεῖς. φιάλαι τινὲς οὕτως καλοῦνται ἀπὸ Λύκωνος τοῦ κατασκευασαμένου,6 ὡς καὶ Κονώνειοι αἱ ὑπὸ Κόνωνος ποιηθεῖσαι. μνημονεύει τοῦ Λύκωνος Δημοσθένης ἐν τῷ περὶ τοῦ στεφάνου κἀν τῷ πρὸς Τιμόθεον ὑπὲρ χρέως λέγων οὕτως: “ φιάλας Λυκιουργεῖς δύο.” ἐν δὲ τῷ πρὸς Τιμόθεον</TextUnit>
    <TextUnit id="2891" loc="486d">γράφει: “ δίδωσιν ἀποθεῖναι τῷ Φορμίωνι μετὰ τῶν χρημάτων καὶ ἄλλας φιάλας Λυκιουργεῖς δύο.” ̔Ηρόδοτος δ' ἐν ζ “ προβόλους δύο Λυκιουργίδας ἢ λυκοεργέας,” ὅτι ἀκόντιά ἐστι πρὸς λύκων θήραν ἐπιτήδεια ἢ ἐν Λυκίᾳ  εἰργασμένα. ὅπερ ἐξηγούμενος Δίδυμος ὁ γραμματικὸς τὰς ὑπὸ Λυκίου φησὶ κατεσκευασμένας. ἦν δὲ οὗτος τὸ γένος Βοιώτιος ἐξ ̓Ελευθερῶν,1 υἱὸς Μύρωνος τοῦ ἀνδριαντοποιοῦ, ὡς Πολέμων φησὶν ἐν α περὶ ̓Ακροπόλεως, ἀγνοεῖ δ' ὁ γραμματικὸς ὅτι τὸν τοιοῦτον σχηματισμὸν ἀπὸ κυρίων ὀνομάτων οὐκ ἄν τις εὕροι γινόμενον, ἀλλ' ἀπὸ πόλεων</TextUnit>
    <TextUnit id="2892" loc="486e">ἢ ἐθνῶν. ι ̓Αριστοφάνης τε γὰρ ἐν Εἰρήνῃ φησί:  τὸ δὲ πλοῖον ἔσται Ναξιουργὴς κάνθαρος:  Κριτίας τε ἐν τῇ Λακεδαιμονίων Πολιτείᾳ: “ κλίνη Μιλησιουργὴς καὶ δίφρος Μιλησιουργής,5 κλίνη Χιουργὴς καὶ κρούπεζα ̔Ρηναιουργής.” ̔ ̔Ηρόδοτός τε ἐν τῇ ἑβδόμῃ φησί: “ προβόλους δύο Λυκοεργέας.” μήποτ' οὖν καὶ παρὰ τῷ ̔Ηροδότῳ ὡς καὶ παρὰ τῷ Δημοσθένει γραπτέον Λυκιοεργέας, ἵν' ἀκούηται τὰ ἐν Λυκίᾳ εἰργασμένα. μέλη. οὕτω καλεῖταί τινα ποτήρια ὧν μνημονεύει ̓Ανάξιππος ἐν Φρέατι λέγων οὕτως</TextUnit>
    <TextUnit id="2893" loc="486f">σὺ δὲ τὴν μέλην, Συρίσκε, ταυτηνὶ λαβὼν ἔνεγκον ἐπὶ τὸ μνῆμ' ἐκείνῃ, μανθάνεις ; καὶ κατάχεον.   μετάνιπτρον ἡ μετὰ τὸ δεῖπνον ἐπὴν ἀπονίψωνται διδομένη κύλιξ. ι ̓Αντιφάνης Λαμπάδι:   δαίμονος ἀγαθοῦ μετάνιπτρον, ἐντραγεῖν, σπονδή, κρότος.</TextUnit>
    <TextUnit id="2894" loc="487a">Δίφιλος Σαπφοῖ:  ̓Αρχίλοχε, δέξαι τήνδε τὴν μετανιπτρίδα  μεστὴν Διὸς σωτῆρος, ̓Αγαθοῦ δαίμονος  ἔνιοι δὲ τὴν μετὰ τὸ νίψασθαι πόσιν, ὡς Σέλευκος ἐν Γλώσσαις. Καλλίας δ' ἐν Κύκλωψι:   καὶ δέξαι τηνδὶ μετανιπτρίδα τῆς ̔Υγιείας.  Φιλέταιρος ̓Ασκληπιῷ:   ἐνέσεισε μεστὴν ἴσον ἴσῳ μετανιπτρίδα  μεγάλην, ἐπειπὼν τῆς ̔Υγιείας τοὔνομα.  Φιλόξενος δ' ὁ διθυραμβοποιὸς ἐν τῷ ἐπιγραφομένῳ Δείπνῳ μετὰ τὸ ἀπονίψασθαι τὰς χεῖρας προπίνων τινί φησι:</TextUnit>
    <TextUnit id="2895" loc="487b">σὺ δὲ τάνδε Βακχίαν  εὔδροσον πλήρη μετανιπτρίδα δέξαι. πραΰ τί τοι Βρόμιος γάνος τόδε δοὺς ἐπὶ τέρψιν  πάντας ἄγει.  ̓Αντιφάνης Λαμπάδι:   τράπεζα φυστημινεις, ἅμα δ' ἦν Δαίμονος ἀγαθοῦ μετάνιπτρον.  Νικόστρατος ̓Αντερώσῃ:   μετανιπτρίδ' αὐτῷ τῆς ̔Υγιείας ἔγχεον.  μαστὸς. ̓Απολλόδωρος ὁ Κυρηναῖος, ὡς Πάμφιλός φησι, Παφίους τὸ ποτήριον οὕτως καλεῖν.</TextUnit>
    <TextUnit id="2896" loc="487c">μαθαλίδας Βλαῖσος ἐν Σατούρνῳ φησὶν   ἑπτὰ μαθαλίδας ἐπίχεον ἁμὶν τῶ γλυκυτάτω. Πάμφιλος δέ φησι: “ μήποτε ἐκπώματός ἐστιν εἶδος, ἢ μέτρον οἷον κύαθος.” Διόδωρος δὲ κύλικα ἀποδίδωσι. Μάνης ποτηρίου εἶδος. Νίκων Κιθαρῳδῷ:   καὶ πάνυ τις εὐκαίρως “ προπίνω,” φησί, “σοί,3  πατριῶτα.” μάνην δ' ἔλαβε κεραμεοῦν ἁδρόν,  χωροῦντα κοτύλας πέντ' ἴσως. ἐδεξάμην.  παρέθετο τὰ ἰαμβεῖα καὶ Δίδυμος καὶ Πάμφιλος.</TextUnit>
    <TextUnit id="2897" loc="487d">καλεῖται δὲ μάνης καὶ τὸ ἐπὶ τοῦ κοττάβου ἐφεστηκός, ἐφ' οὗ τὰς λάταγας ἐν παιδιᾷ ἔπεμπον ὅπερ ὁ Σοφοκλῆς ἐν Σαλμωνεῖ ὁ χάλκειον ἔφη κάρα, λέγων οὕτως:   τάδ' ἐστὶ κνισμὸς καὶ φιλημάτων ψόφος: τῷ καλλικοτταβοῦντι νικητήρια  τίθημι καὶ βαλόντι χάλκειον κάρα,  ̓Αντιφάνης ̓Αφροδίτης Γοναῖς:   ἐγὼ ' πιδείξω καθ' ἓν ὃς ἂν τὸν κότταβον  ἀφεὶς ἐπὶ τὴν πλάστιγγα ποιήσῃ πεσεῖν Β.  πλάστιγγα; ποίαν; τοῦτο τοὐπικείμενον</TextUnit>
    <TextUnit id="2898" loc="487e">ἄνω τὸ μικρόν, τὸ πινακίσκιον λέγεις; α. τοῦτ' ἐστὶ πλάστιγξ—οὖτος ὁ κρατῶν γίνεται. β. πῶς δ' εἴσεταί τις τοῦτ'; α. ἐὰν τύχῃ μόνον  αὐτῆς, ἐπὶ τὸν μάνην πεσεῖται καὶ ψόφος  ἔσται πάνυ πολύς. β. πρὸς θεῶν, τῷ κοττάβῳ  πρόσεστι καὶ Μάνης τις ὥσπερ οἰκέτης;  ̔́Ερμιππος Μοίραις:   ῥάβδον δ' ὄψει φησί τὴν κοτταβικὴν ἐν τοῖς ἀχύροισι κυλινδομένην,  μάνης δ' οὐδὲν λατάγων ἀίει:  τὴν δὲ τάλαιναν πλάστιγγ' ἂν ἴδοις</TextUnit>
    <TextUnit id="2899" loc="487f">παρὰ τὸν στροφέα τῆς κηπαίας ἐν τοῖσι κορήμασιν οὖσαν.  Νεστορίς. περὶ τῆς ἰδέας τοῦ Νέστορος ποτηρίου φησὶν ὁ ποιητής:   πὰρ δὲ δέπας περικαλλές, ὃ οἴκοθεν ἦγ' ὁ γεραιός, χρυσείοις ἥλοισι πεπαρμένον οὔατα δ' αὐτοῦ  τέσσαρ' ἔσαν, δοιαὶ δὲ πελειάδες ἀμφὶς ἕκαστον  χρύσειαι νεμέθοντο δύω δ' ὑπὸ πυθμένες ἦσαν.</TextUnit>
    <TextUnit id="2900" loc="488a">ἄλλος μὲν μογέων ἀποκινήσασκε τραπέζης πλεῖον ἐὸν Νέστωρ δ' ὁ γέρων ἀμογητὶ ἄειρεν.  ἐν τούτοις ζητεῖται πρῶτον μὲν τί ποτ' ἐστὶ τὸ χρυσείοις ἥλοισι πεπαρμένον, ἔπειτα τί τὸ οὔατα δ' αὐτοῦ τέσσαρ' ἔσαν. τὰ γὰρ ἄλλα ποτήριά φησιν ὁ Μυρλεανὸς ̓Ασκληπιάδης ἐν τῷ περὶ τῆς Νεστορίδος δύο ὦτα ἔχειν. πελειάδας δὲ πῶς ἄν τις ὑπόθοιτο νεμομένας περὶ ἕκαστον τῶν ὤτων; πῶς δὲ καὶ λέγει δύο πυθμένας εἶναι τοῦ ποτηρίου;</TextUnit>
    <TextUnit id="2901" loc="488b">ἰδίως δὲ καὶ τοῦτο λέγεται ὅτι οἱ μὲν ἄλλοι μογοῦντες ἐβάσταζον τὸ ποτήριον, Νέστωρ δ' ὁ γέρων ἀμογητὶ ἄειρεν. ταῦτα προθέμενος ὁ ̓Ασκληπιάδης ζητεῖ περὶ τῶν ἥλων, πῶς πεπαρμένους αὐτοὺς δεῖ δέχεσθαι. οἱ μὲν οὖν λέγουσιν ἔξωθεν δεῖν ἐμπείρεσθαι τοὺς χρυσοῦς ἥλους τῷ ἀργυρῷ ἐκπώματι κατὰ τὸν τῆς ἐμπαιστικῆς τέχνης λόγον, ὡς καὶ ἐπὶ τοῦ ̓Αχιλλέως σκήπτρου:  ὣς φάτο χωόμενος, ποτὶ δὲ σκῆπτρον βάλε γαίῃ χρυσείοις ἥλοισι πεπαρμένον.  ἐμφαίνεται γὰρ ὡς τῶν ἥλων ἐμπεπερονημένων</TextUnit>
    <TextUnit id="2902" loc="488c">καθάπερ ἐπὶ τῶν ῥοπάλων. καὶ ἐπὶ τοῦ ξίφους τοῦ ̓Αγαμέμνονος:   ἀμφὶ δ' ἄρ' ὤμοισιν βάλετο ξίφος: ἐν δὲ οἱ ἧλοι  χρύσειοι πάμφαινον ἀτὰρ περὶ κουλεὸν ἦεν  ἀργύρεον.  ̓Απελλῆς μὲν οὖν ὁ τορευτὴς ἐπεδείκνυεν, φησίν, ἡμῖν ἔν τισι Κορινθιακοῖς ἔργοις τὴν τῶν ἥλων θέσιν. ἐξοχὴ δ' ἦν ὀλίγη τοῖς κολαπτῆρσιν  ἐπηρμένη καὶ οἱονεὶ κεφαλίδας ἥλων ἀποτελοῦσα. πεπάρθαι δὲ λέγεται τοὺς ἥλους ὑπὸ τοῦ ποιητοῦ οὐχ ὅτι ἔξωθεν πρόσκεινται καὶ πεπαρμένοι εἰσίν,</TextUnit>
    <TextUnit id="2903" loc="488d">ἀλλ' ὅτι ἐμπεπαρμένοις ἐοίκασιν ἔξω τε ὀλίγῳ προὔχουσι, μετέωροι τῆς ἄλλης ἐπιφανείας ὄντες.  καὶ περὶ τῶν ὤτων οὕτως διορίζονται, ὅτι εἶχεν μὲν δύο ὦτα ἄνω καθότι καὶ τἄλλα ποτήρια, ἄλλα δὲ δύο κατὰ τὸ κύρτωμα μέσον ἐξ ἀμφοῖν τοῖν μεροῖν μικρά, παρόμοια ταῖς Κορινθιακαῖς ὑδρίαις. ὁ δὲ ̓Απελλῆς ἐντέχνως ἄγαν ὑπέδειξε τὴν τῶν τεσσάρων ὤτων σχέσιν ἔχουσαν ὧδε. ἐκ μιᾶς οἱονεὶ ῥίζης, ἥτις τῷ πυθμένι προσκυρεῖ ,2 καθ' ἑκάτερον τὸ οὖς διασχιδεῖς εἰσι ῥάβδοι ἐπ' ἀμφοῖν,</TextUnit>
    <TextUnit id="2904" loc="488e">οὐ πολὺ ἀπ' ἀλλήλων διεστῶσαι διάστημα, αὗται μέχρι τοῦ χείλους διήκουσαι τοῦ ποτηρίου καὶ μικρὸν ἔτι μετεωριζόμεναι κατὰ μὲν τὴν ἀπόστασιν τοῦ ἀγγείου φυλάττουσι τὴν διάσχισιν, κατὰ δὲ τὸ ἀπολῆγον πρὸς τὴν τοῦ χείλους ἔρεισιν πάλιν συμφυεῖς εἰσιν. καὶ γίνεται τὸν τρόπον τοῦτον τέτταρα ὦτα. τοῦτο δὲ οὐκ ἐπὶ πάντων, ἀλλ' ἐπ' ἐνίων ποτηρίων τὸ εἶδος τῆς κατασκευῆς θεωρεῖται, μάλιστα δὲ τῶν λεγομένων Σελευκίδων. τὸ δ'</TextUnit>
    <TextUnit id="2905" loc="488f">ἐπὶ τῶν δυεῖν πυθμένων ζητούμενον, πῶς λέγεται τὸ δύο δ' ὑπὸ πυθμένες ἦσαν, διαλύουσιν οὕτως τινές, τῶν ποτηρίων τινὰ μὲν ἕνα πυθμένα ἔχειν  τὸν φυσικὸν καὶ συγκεχαλκευμένον τῷ ὅλῳ ποτηρίῳ, καθότι τὰ λεγόμενα κυμβία καὶ τὰς φιάλας καὶ εἴ τι φιαλῶδές ἐστι τὴν ἰδέαν τινὰ δὲ δύο, ὥσπερ τὰ ᾠοσκύφια καὶ τὰ κανθάρια καὶ τὰς Σελευκίδας καὶ τὰ καρχήσια καὶ τὰ τούτοις ὅμοια: ἕνα μὲν γὰρ εἶναι πυθμένα τὸν κατὰ τὸ κύτος συγκεχαλκευμένον ὅλῳ τῷ ἀγγείῳ, ἕτερον δὲ τὸν πρόσθετον, ἀπὸ ὀξέος ἀρχόμενον, καταλήγοντα δ' εἰς πλατύτερον,</TextUnit>
    <TextUnit id="2906" loc="489a">ἐφ' οὗ ἵσταται τὸ ποτήριον. καὶ τὸ τοῦ Νέστορος οὖν δέπας φασὶν εἶναι τοιοῦτον. δύναται δὲ καὶ δύο πυθμένας ὑποτίθεσθαι, τὸν μὲν οἷον τοῦ ποτηρίου φέροντα τὸν ὅλον ὄγκον καὶ κατὰ μείζονα κυκλοειδῆ περιγραφὴν ἔξαρσιν ἔχοντα τοῦ ὕψους σύμμετρον, τὸν δὲ κατ' ἐλάττω κύκλον συνεχόμενον ἐν τῷ μείζονι,3 καθ' ὅσον συννεύειν συμβέβηκεν εἰς ὀξὺ τὸν φυσικὸν τοῦ ποτηρίου πυθμένα, ὥστε ὑπὸ δυοῖν πυθμένοιν φέρεσθαι τὸ ἔκπωμα. Διονύσιος δὲ ὁ Θρᾲξ ἐν ̔Ρόδῳ λέγεται τὴν Νεστορίδα κατασκευάσαι τῶν μαθητῶν αὐτῷ συνενεγκάντων</TextUnit>
    <TextUnit id="2907" loc="489b">τἀργύριον ὅπερ Προμαθίδας ὁ ̔Ηρακλεώτης ἐξηγούμενος τὴν κατὰ τὸν Διονύσιον διάταξίν φησιν σκύφον εἶναι παρακειμένως ἔχοντα τὰ ὦτα, καθάπερ αἱ δίπρῳροι τῶν νεῶν, περὶ δὲ τὰ ὦτα τὰς περιστεράς: ὡσπερεὶ δέ τινα ῥοπάλια  δύο ὑποκεῖσθαι τῷ ποτηρίῳ πλάγια διὰ μήκους: ταῦτα δ' εἶναι τοὺς δύο πυθμένας, ὁποῖόν τι καὶ νῦν ἔστιν ἰδεῖν ἐν Καπύῃ πόλει τῆς Καμπανίας ἀνακείμενον</TextUnit>
    <TextUnit id="2908" loc="489c">τῇ ̓Αρτέμιδι ποτήριον, ὅπερ λέγουσιν ἐκεῖνοι Νέστορος γεγονέναι ἐστὶ δὲ ἀργύρεον, χρυσοῖς γράμμασιν ἐντετυπωμένα ἔχον τὰ ̔Ομηρικὰ ἔπη.  ἐγὼ δέ, φησὶν ὁ Μυρλεανός,  τάδε λέγω περὶ τοῦ ποτηρίου, οἱ παλαιοὶ καὶ τὰ περὶ τὴν ἥμερον τροφὴν πρῶτοι διαταξάμενοι τοῖς ἀνθρώποις, πειθόμενοι τὸν κόσμον εἶναι σφαιροειδῆ, λαμβάνοντες ἔκ τε τοῦ ἡλίου καὶ τῆς σελήνης σχήματος ἐναργεῖς τὰς φαντασίας,3 καὶ τὰ περὶ τὴν ἰδίαν τροφὴν τῷ περιέχοντι κατὰ τὴν ἰδέαν τοῦ σχήματος ἀφομοιοῦν εἶναι δίκαιον ἐνόμιζον. διὸ τὴν τράπεζαν κυκλοειδῆ κατεσκευάσαντο καὶ τοὺς τρίποδας τοὺς</TextUnit>
    <TextUnit id="2909" loc="489d">τοῖς θεοῖς καθαγιζομένους κυκλοτερεῖς καὶ ἀστέρας ἔχοντας,7 καὶ φθόεις, οὓς καὶ καλοῦσι σελήνας. καὶ τὸν ἄρτον δ' ἐκάλεσαν ὅτι τῶν σχημάτων ὁ κύκλος ἀπήρτισται καὶ ἔστι τέλειος, καὶ τὸ ποτήριον οὖν τὸ δεχόμενον τὴν ὑγρὰν τροφὴν κυκλοτερὲς ἐποίησαν κατὰ μίμημα τοῦ κόσμου, τὸ δὲ τοῦ Νέστορος καὶ ἰδιαίτερόν ἐστιν, ἔχει γὰρ καὶ ἀστέρας, οὓς ἥλοις ὁ ποιητὴς ἀπεικάζει διὰ τὸ τοὺς  ἀστέρας περιφερεῖς εἶναι τοῖς ἥλοις ὁμοίως καὶ ἐμπεπηγέναι τῷ οὐρανῷ, καθὼς καὶ ̓́Αρατός φησιν ἐπ' αὐτῶν</TextUnit>
    <TextUnit id="2910" loc="489e">οὐρανῷ αἰὲν ἄρηρεν ἀγάλματα νυκτὸς ἰούσης.  περιττῶς δὲ καὶ τοῦτ' ἔφρασεν ὁ ποιητής, τοὺς χρυσοῦς ἥλους παρατιθεὶς τῇ τοῦ ἀργυροῦ ἐκπώματος φύσει, τὴν τῶν ἀστέρων καὶ τοῦ οὐρανοῦ ἐκτυπῶν κατὰ τὴν ἰδέαν τῆς χρόας οὐσίαν, ὁ μὲν γὰρ οὐρανὸς ἀργύρῳ προσέοικεν, οἱ δὲ ἀστέρες χρυσῷ διὰ τὸ πυρῶδες. ὑποθέμενος οὖν κατηστερισμένον τὸ τοῦ Νέστορος ποτήριον μεταβαίνει καὶ ἐπὶ τὰ κράτιστα τῶν ἀπλανῶν ἀστέρων, οἷς δὴ τεκμαίρονται τὰ περὶ τὴν ζωὴν οἱ ἄνθρωποι: λέγω δὲ τὰς πελειάδας.</TextUnit>
    <TextUnit id="2911" loc="489f">ὅταν γὰρ εἴπῃ:  δύω δὲ πελειάδες ἀμφὶς ἕκαστον  χρύσειαι νεμέθοντο,  πελειάδας οὐ σημαίνει τὰς ὄρνιθας, ἅς τινες ὑπονοοῦσι περιστερὰς εἶναι, ἁμαρτάνοντες. ἕτερον γὰρ εἶναὶ φησιν ̓Αριστοτέλης πελειάδα καὶ ἕτερον περιστεράν. πελειάδας δ' ὁ ποιητὴς καλεῖ νῦν τὰς Πλειάδας, πρὸς ἃς σπόρος τε καὶ ἀμητός,8 καὶ τῶν καρπῶν ἀρχὴ γενέσεως καὶ συναιρέσεως,9 καθά φησι καὶ ̔Ησίοδος:    πληιάδων ̓Ατλαγενέων ἐπιτελλομενάων</TextUnit>
    <TextUnit id="2912" loc="490a">ἄρχεσθ' ἀμητοῖ',3 ἀρότοιο δὲ δυσομενάων.  καὶ ̓́Αρατος:  αἱ μὲν ὁμῶς ὀλίγαι καὶ ἀφεγγέες, ἀλλ' ὀνομαστοὶ ἦρι καὶ ἑσπέριαι, Ζεὺς δ' αἴτιος, εἱλίσσονται ὅς σφισι καὶ θέρεος καὶ χείματος ἀρχομένοιο  σημαίνειν ἐπένευσεν ἐπερχομένου τ' ἀρότοιο.  τὰς οὖν τῆς τῶν καρπῶν γενέσεως καὶ τελειώσεως προσημαντικὰς Πλειάδας οἰκείως ἐνετόρευσε τῷ τοῦ σοφωτάτου Νέστορος ὁ ποιητὴς ποτηρίῳ: καὶ γὰρ τοῦτο τῆς ἑτέρας τροφῆς δεκτικὸν ἀγγεῖον.</TextUnit>
    <TextUnit id="2913" loc="490b">διὸ καὶ τῷ Διὶ τὴν ἀμβροσίαν τὰς Πελειάδας φέρειν φησί   : τῇ μὲν τ' οὐδὲ ποτητὰ, παρέρχεται οὐδὲ Πέλειαι  τρήρωνες, ταὶ τ' ἀμβροσίην Διὶ πατρὶ φέρουσι.  οὐ γὰρ τὰς πελειάδας τὰς ὄρνεις φέρειν νομιστέον, τῷ Διὶ τὴν ἀμβροσίαν, ὡς οἱ πολλοὶ δοξάζουσιν ἄσεμνον γάρ, ἀλλὰ τὰς Πλειάδας, οἰκεῖον γὰρ τὰς προσημαινούσας τῷ τῶν ἀνθρώπων γένει τὰς ὥρας, ταύτας καὶ τῷ Διὶ φέρειν τὴν ἀμβροσίαν. διόπερ ἀπὸ τῶν πτηνῶν αὐτὰς χωρίζει λέγων</TextUnit>
    <TextUnit id="2914" loc="490c">τῇ μὲν τ' οὐδὲ ποτητὰ παρέρχεται οὐδὲ Πέλειαι.  ὅτι δὲ τὰς Πλειάδας τὸ ἐνδοξότατον τῶν ἀπλανῶν  ἄστρων ὑπείληφε, δῆλον ἐκ τοῦ προτάττειν αὐτὰς κατὰ τὴν τῶν ἄλλων συναρίθμησιν  ἐν δὲ τὰ τείρεα πάντα τὰ τ' οὐρανὸς ἐστεφάνωται,  Πληιάδας θ' ̔Υάδας τε τό τε σθένος ̓Ωρίωνος ἄρκτον θ', ἣν καὶ ̔́Αμαξαν ἐπίκλησιν καλέουσιν.</TextUnit>
    <TextUnit id="2915" loc="490d">ἐπλανήθησαν δ' οἱ πολλοὶ νομίζοντες τὰς πελειάδας ὄρνεις εἶναι πρῶτον μὲν ἐκ τοῦ ποιητικοῦ σχηματισμοῦ τοῦ κατὰ τὴν πρόσθεσιν τοῦ γράμματος: ἔπειτα δ' ὅτι τὸ τρήρωνες μόνων ἐδέξαντο εἶναι ἐπίθετον πελειάδων, ἐπεὶ διὰ τὴν ἀσθένειαν εὐλαβὴς ἡ ὄρνις αὕτη τρεῖν δ' ἐστὶ τὸ εὐλαβεῖσθαι. πιθανὸν δ' ἐστὶ τὸ ἐπίθετον καὶ ἐπὶ τῶν Πλειάδων τιθέμενον μυθεύονται γὰρ καὶ αὗται τὸν ' ̓Ωρίωνα φεύγειν, διωκομένης τῆς μητρὸς αὐτῶν Πληιόνης</TextUnit>
    <TextUnit id="2916" loc="490e">ὑπὸ τοῦ ' ̓Ωρίωνος. ἡ δὲ τοῦ ὀνόματος ἐκτροπή, καθ' ἣν αἱ Πλειάδες λέγονται Πέλειαι καὶ Πελειάδες, παρὰ πολλοῖς ἐστι τῶν ποιητῶν, πρώτη δὲ Μοιρὼ ἡ Βυζαντία καλῶς ἐδέξατο τὸν νοῦν τῶν ̔Ομήρου ποιημάτων ἐν τῇ Μνημοσύνῃ ἐπιγραφομένῃ φάσκουσα τὴν ἀμβροσίαν τῷ Διὶ τὰς Πλειάδας κομίζειν. Κράτης δ' ὁ κριτικὸς σφετερισάμενος αὐτῆς τὴν δόξαν ὡς 'ἴδιον ἐκφέρει τὸν λόγον. καὶ Σιμωνίδης δὲ τὰς Πλειάδας Πελειάδας εἴρηκεν ἐν τούτοις ι</TextUnit>
    <TextUnit id="2917" loc="490f">δίδωτι δ' εὖχος ̔Ερμᾶς ἐναγώνιος,  Μαίας εὐπλοκάμοιο παῖς, ἔτικτε δ' ̓́Ατλας   ἑπτὰ ἰοπλοκάμων φιλᾶν θυγατρῶν τὰν γ' ἔξοχον εἶδος,  ταὶ καλέονται Πελειάδες οὐράνιαι.  σαφῶς γὰρ τὰς Πλειάδας οὔσας ̓́Ατλαντος θυγατέρας Πελειάδας καλεῖ, καθάπερ καὶ Πίνδαρος  ἐστὶ δ' ἐοικὸς  ὀρειᾶν γε Πελειάδων μὴ τηλόθεν ̓Οαρίωνα νεῖσθαι. σύνεγγυς γάρ ἐστιν ὁ ' ̓Ωρίων τῇ ἀστροθεσίᾳ τῶν Πλειάδων: διὸ καὶ ὁ περὶ ταύτας μῦθος, ὅτι φεύγουσι μετὰ τῆς μητρὸς τῆς Πληιόνης τὸν ̓Ωρίωνα, ὀρείας δὲ λέγει τὰς Πλειάδας ἐν ἴσῳ τῷ οὐρείας κατὰ παράλειψιν τοῦ υ, ἐπειδὴ κεῖνται</TextUnit>
    <TextUnit id="2918" loc="491a">ἐπὶ τῆς οὐρᾶς τοῦ ταύρου. καὶ Αἰσχύλος δ' ἐκφανέστερον προσπαίζων τῷ ὀνόματι κατὰ τὴν ὁμοφωνίαν  φησὶ, αἱ δ' ἕπτ' ̓́Ατλαντος παῖδες ὠνομασμέναι  πατρὸς μέγιστον ἆθλον οὐρανοστεγῆ κλαίεσκον, ἔνθα νυκτέρων φαντασμάτων ἔχουσι μορφὰς ἄπτεροι Πελειάδες.  ἀπτέρους γὰρ αὐτὰς εἴρηκε διὰ τὴν πρὸς τὰς ὄρνεις ὁμωνυμίαν. ἡ δὲ Μοιρὼ καὶ αὐτὴ τὸν τρόπον τοῦτόν φησι:</TextUnit>
    <TextUnit id="2919" loc="491b">Ζεὺς δ' ἄρ' ἐνὶ Κρήτῃ τρέφετο μέγας, οὐδ' ἄρα τίς νιν ἠείδει μακάρων ὁ δ' ἀέξετο πᾶσι μέλεσσι,  τὸν μὲν ἄρα τρήρωνες ὑπὸ ζαθέῳ τράφον ἄντρῳ   ἀμβροσίην φορέουσαι ἀπ' ' ̓Ωκεανοῖο ῥοάων  νέκταρ δ' ἐκ πέτρης μέγας αἰετὸς αἰὲν ἀφύσσων γαμφηλῇς φορέεσκε ποτὸν Διὶ μητιόεντι.  τὸν καὶ νικήσας πατέρα Κρόνον εὐρύοπα Ζεὺς  ἀθάνατον ποίησε καὶ οὐρανῷ ἐγκατένασσεν. ὣς δ' αὕτως τρήρωσι πελειάσιν ὤπασε τιμήν,</TextUnit>
    <TextUnit id="2920" loc="491c">αἳ δή τοι θέρεος καὶ χείματος ἄγγελοί εἰσι.  καὶ Σιμμίας δ' ἐν τῇ Γοργοῖ φησιν  αἰθέρος ὠκεῖαι πρόπολοι πίλναντο Πέλειαι.  Ποσείδιππὸς τ' ἐν τῇ Αἰσωπίᾳ:   οὐδέ τοι ἀκρόνυχοι ψυχραὶ δύνουσι Πέλειαι.  Λαμπροκλῆς δ' ὁ διθυραμβοποιὸς καὶ ῥητῶς αὐτὰς εἶπεν ὁμωνυμεῖν ταῖς περιστεραῖς ἐν τούτοις:  αἵ τε ποταναῖς ὁμώνυμοι πελειάσιν αἰθέρι κεῖσθε. καὶ ὁ τὴν εἰς ̔Ησίοδον δὲ ἀναφερομένην ποιήσας ̓Αστρονομίαν αἰεὶ Πελειάδας αὐτὰς λέγει:</TextUnit>
    <TextUnit id="2921" loc="491d">τὰς δὲ βροτοὶ καλέουσι Πελειάδας.  καὶ πάλιν   χειμέριαι δύνουσι Πελειάδες.  καὶ πάλιν  τῆμος ἀποκρύπτουσι Πελειάδες.  οὐδὲν οὖν ἄπιστον καὶ ̔́Ομηρον τὰς Πλειάδας κατὰ ποιητικὸν νόμον Πελειάδας ὠνομακέναι.  ἀποδεδειγμένου οὖν τοῦ ὅτι Πλειάδες ἦσαν ἐντετορευμέναι τῷ ποτηρίῳ, καθ' ἕκαστον τῶν ὤτων δύο ὑποθετέον εἴτε βούλεταί τις ὀρνιθοφυεῖς κόρας εἴτ' αὖ καὶ ἀνθρωποειδεῖς , ἄστροις δὲ πεποικιλμένας. τὸ μέντοι ' ἀμφὶς ἕκαστον χρύσειαι</TextUnit>
    <TextUnit id="2922" loc="491e">νεμέθοντο οὐχ ὡς περὶ ἓν ἕκαστον ἀκουστέον γενήσονται γὰρ οὕτως η τὸν ἀριθμὸν ἀλλ' ἐπείπερ ἔσχισται μὲν ἑκάτερον τῶν ὤτων εἰς δύο σχίσεις, τούτων δ' αὖ συνάφεια κατὰ τὴν τελευταίαν ὑπόληξιν,2 ἕκαστον μὲν ἂν λέγοιτο καθὸ τέτταρες αἱ πᾶσαι σχίσεις τῶν ὤτων, ἑκάτερον δὲ καθὸ συμφυῆ πάλιν ἐπὶ τέλει γίνεται τῆς ἀνατάσεως αὐτῶν. ὅταν οὖν εἴπῃ:   δοιαὶ δὲ πελειάδες ἀμφὶς ἕκαστον  χρύσειαι νεμέθοντο, δύω δ' ὑπὸ πυθμένες ἦσαν,  καθ' ἑκατέραν τὴν σχίσιν τῶν ὤτων ἀκουσόμεθα μίαν πελειάδα: ἃς δοιὰς εἶπεν καθὸ συμφυεῖς εἰσιν ἀλλήλαις καὶ συνεζευγμέναι. τὸ γὰρ δοιοὶ καὶ δοιαὶ σημαίνει καὶ τὸ κατ' ἀριθμὸν εἶδος, τὸ δύο, οἷον   δοιοὺς δὲ τρίποδας, δέκα δὲ χρυσοῖο τάλαντα.  καὶ δοιὼ θεράποντε.7' σημαίνει δὲ καὶ τὸ συμφυὲς καὶ τὸ συνεζευγμένον κατ' ἀριθμόν, ὡς ἐν τούτοις:   δοιοὺς δ' ἄρ' ὑπήλυθε θάμνους ἐξ ὁμόθεν πεφυῶτας, ὁ μὲν φυλίης, ὁ δ' ἐλαίης.</TextUnit>
    <TextUnit id="2923" loc="492a">γενήσονται οὖν ἐπὶ τῶν ὤτων τέσσαρες πελειάδες.    ἔπειθ' ὅταν ἐπενέγκῃ τὸ δοιαὶ δὲ πελειάδες ἀμφὶς ἕκαστον  χρύσειαι νεμέθοντο, δύω δ' ὑπὸ πυθμένες ἦσαν,  ἀκουστέον οὐ πυθμένας δύο, ἀλλ' οὐδὲ κατὰ διαίρεσιν ἀναγνωστέον, ὡς ὁ Θρᾲξ, Διονύσιος, ἀλλὰ κατὰ σύνθετον ὑποπυθμένες, ὅπως ἐπὶ τῶν πελειάδων ἀκούωμεν,1 ὅτι τέσσαρες μὲν ἦσαν ἐπὶ τῶν</TextUnit>
    <TextUnit id="2924" loc="492b">ὤτων, δύο δὲ ὑποπυθμένες, τουτέστιν ὑπὸ τῷ πυθμένι οἷον ὑποπυθμένιοι: ὥστε διακρατεῖσθαι τὸ δέπας ὑπὸ δυεῖν Πελειάδων ὑποκειμένων τῷ πυθμένι, ἓξ δὲ τὰς πάσας γενέσθαι Πλειάδας, ἐπείπερ ὁρῶνται τοσαῦται, λέγονται δὲ ἑπτά, καθότι καὶ ̓́Αρατός φησιν   ἑπτάποροι δὴ ταί γε μετ' ἀνθρώποις καλέονται, ἓξ οἶαί περ ἐοῦσαι ἐπόψιαι ὀφθαλμοῖσιν. οὐ μέν πως ἀπόλωλεν ἀπευθὴς ἐκ Διὸς ἀστήρ, ἐξ οὗ καὶ γενεῆθεν ἀκούομεν ἀλλὰ μάλ' αὕτως εἴρεται,3 ἑπτὰ δ' ἐκεῖναι ἐπιρρήδην καλέονται</TextUnit>
    <TextUnit id="2925" loc="492c">ἓξ οἶαί περ ἐοῦσαι ἐπόψιαι ὀφθαλμοῖσιν. τὸ ὁρώμενον οὖν ἐν τοῖς ἄστροις καὶ ἐν τῇ φαινομένῃ κατασκευῇ προσηκόντως ἐτόρευσεν. τοῦτο μέντοι καὶ ἐπὶ τοῦ Διὸς σημαίνειν πείθονται τὸν ποιητὴν ὅταν λέγῃ:  τῇ μὲν τ' οὐδὲ ποτητὰ παρέρχεται οὐδὲ πέλειαι  τρήρωνες ταὶ τ' ἀμβροσίην Διὶ πατρὶ φέρουσιν.   ἀλλά τε καὶ τῶν αἰεὶ ἀφαιρεῖται λὶς πέτρη.  ἀλλ' ἄλλην ἐνίησι πατήρ ἐναρίθμιον εἶναι</TextUnit>
    <TextUnit id="2926" loc="492d">ὑπὸ τῆς ὀξύτητος τῶν πλαγκτῶν πετρῶν καὶ τῆς λειότητος ἀφαιρεῖσθαι λέγων μίαν τῶν Πλειάδων, ἄλλην δὲ πρὸς τοῦ Διὸς ἐνίεσθαι χάριν τοῦ σῴζειν τὸν ἀριθμὸν αὐτῶν, ποιητικῶς αἰνιττόμενος ὅτι τῶν Πλειάδων ἓξ ὁρωμένων ὅμως ὁ ἀριθμὸς αὐτῶν οὐκ ἀπόλλυται, λέγονται δὲ καὶ τῷ ἀριθμῷ καὶ τοῖς ὀνόμασιν ἑπτά.  πρὸς δὲ τοὺς λέγοντας οὐκ οἰκείως τῷ ποτηρίῳ ἐντετυπῶσθαι τὰς Πλειάδας, ξηρῶν τροφῶν οὔσας σημαντικάς, λεκτέον ὅτι τὸ δέπας ἀμφοτέρων τῶν</TextUnit>
    <TextUnit id="2927" loc="492e">τροφῶν ἐστιν δεκτικόν, κυκεὼν γὰρ ἐν αὐτῷ γίνεται: τοῦτο δ' ἐστὶ πόσις ἐν τῷ κράματι τυρὸν ἔχουσα καὶ ἄλφιτον: ἄμφω δὲ ταῦτα κυκώμενα καὶ οὕτω πινόμενα λέγει ὁ ποιητής:   τοῖσι δὲ τεῦχε κυκεῶ ἐυπλόκαμος ̔Εκαμήδη ἣ σφῶιν πρῶτον μὲν ἐπιπροίηλε τράπεζαν  καλὴν κυανόπεζαν ἐύξοον, αὐτὰρ ἐπ' αὐτῆς  χάλκειον κάνεον ἐπὶ δὲ κρόμυον ποτῷ ὄψον  ἠδὲ μέλι χλωρόν, παρὰ δ' ἀλφίτου ἱεροῦ ἀκτήν,</TextUnit>
    <TextUnit id="2928" loc="492f">πὰρ δὲ δέπας περικαλλές, ὃ οἴκοθεν ἦγ' ὁ γεραιός ἐν τῷ ῥά σφι κύκησε γυνὴ εἰκυῖα θεῇσιν  οἴνῳ Πραμνείῳ, ἐπὶ δ' αἴγειον κνῆ τυρὸν   κνήστι χαλκείῃ, ἐπὶ δ' ἄλφιτα λευκὰ πάλυνεν  πινέμεναι δ' ἐκέλευεν, ἐπεὶ ῥ' ὥπλισσε κυκεῶ.    τὸ δὲ  ἄλλος μὲν μογέων ἀποκινήσασκε τραπέζης</TextUnit>
    <TextUnit id="2929" loc="493a">πλεῖον ἐόν, Νέστωρ δ' ὁ γέρων ἀμογητὶ ἄειρεν  οὐκ ἀκουστέον ἐπὶ μόνων Μαχάονος καὶ Νέστορος, ὡς οἴονταί τινες, τὸ ὃς ἀντὶ τοῦ ὃ λαμβάνοντες ἐπὶ τοῦ Μαχάονος:   ἀλλ' ὃς μὲν μογέων ἀποκινήσασκε τραπέζης,  ἐκ τοῦ μογέων δηλοῦσθαι νομίζοντες, ἐπειδὴ τέτρωται. ὅτι δὲ καθ' ̔́Ομηρον ὁ Μαχάων οὐ τέτρωται ἐν ἄλλοις δειχθήσεται. ἀγνοοῦσιν δ' ὅτι τὸ ἄλλος ̔́Ομηρος οὐκ ἐπὶ μόνων Μαχάονος καὶ Νέστορος</TextUnit>
    <TextUnit id="2930" loc="493b">ἔθηκε, δύο γὰρ οὗτοι πίνουσιν, ἀλλ' εἶπεν ἂν ἕτερος, τοῦτο γὰρ ἐπὶ δύο τάσσεσθαι πέφυκεν, ὡς καὶ ἐπὶ τούτων ι   οἴσετε δ' ἄρν' ἕτερον λευκόν, ἑτέρην δὲ μέλαιναν.  ἔπειτα δὲ τὸ ὃς ἀντὶ προτακτικοῦ τοῦ ὃ ̔́Ομηρος οὐδέποτε τίθησι: τοὔμπαλιν δὲ ἀντὶ τοῦ ὃς ὑποτακτικοῦ παραλαμβάνει τὸ προτακτικὸν ὅ, οἷον    ἔνθα δέ Σίσυφος ἔσκεν, ὃ κέρδιστος γένετ' ἀνδρῶν.  ἐλλείπει οὖν τό τις μόριον τὸ γὰρ πλῆρές ἐστιν</TextUnit>
    <TextUnit id="2931" loc="493c">' ἄλλος μέν τις μογέων ἀποκινήσασκε τραπέζης πλεῖον ἐόν, Νέστωρ δ' ὁ γέρων ἀμογητὶ ἄειρεν,' ὡς παντὸς ἀνθρώπου μόλις ἂν ἀποκινήσαντος ἀπὸ τῆς τραπέζης τὸ ποτήριον, τοῦ δὲ Νέστορος αὐτὸ ῥᾳδίως βαστάζοντος δίχα πόνου καὶ κακοπαθείας. τὸ γὰρ ποτήριον ὑφίσταται μέγα κατὰ τὸ κύτος καὶ βαρὺ τὴν ὁλκήν, ὅπερ φιλοπότης ὢν ὁ Νέστωρ ἐκ τῆς συνεχοῦς συνηθείας ῥᾳδίως βαστάζειν ἔσθενε.  Σωσίβιος δ' ὁ λυτικὸς προθεὶς τὰ ἔπη:   ἄλλος μὲν μογέων ἀποκινήσασκε τραπέζης</TextUnit>
    <TextUnit id="2932" loc="493d">πλεῖον ἐόν, Νέστωρ δὲ ὁ γέρων ἀμογητὶ ἄειρεν,  γράφει κατὰ λέξιν ' νῦν τὸ μὲν ἐπιτιμώμενόν ἐστι τῷ ποιητῇ ὅτι τοὺς μὲν λοιποὺς εἶπε μογέοντας ἀείρειν τὸ δέπας, τὸν δὲ Νέστορα μόνον ἀμογητί. ἄλογον δ' ἐδόκει Διομήδους καὶ Αἴαντος, ἔτι δ' ̓Αχιλλέως παρόντων εἰσάγεσθαι τὸν Νέστορα γενναιότερον, τῇ ἡλικίᾳ προβεβηκότα. τούτων τοίνυν οὕτως κατηγορουμένων τῇ ἀναστροφῇ χρησάμενοι ἀπολύομεν τὸν ποιητήν. ἀπὸ γὰρ τούτου τοῦ</TextUnit>
    <TextUnit id="2933" loc="493e">ἑξαμέτρου “ πλεῖον ἐόν, Νέστωρ δ' ὁ γέρων ἀμογητὶ ἄειρεν” ἀπὸ τοῦ μέσου ἐξελόντες τὸ γέρων τάξομεν τοῦ πρώτου στίχου πρὸς τὴν ἀρχὴν ὑπὸ τὸ ἄλλος μέν, εἶτα τὸ ἐξ ἀρχῆς συνερούμεν “ ἄλλος μὲν γέρων μογέων ἀποκινήσασκε τραπέζης πλεῖον ἐόν, ὁ δὲ  Νέστωρ ἀπονητὶ ἄειρεν.” νῦν οὖν οὕτω τεταγμένων ὁ Νέστωρ φαίνεται τῶν μὲν λοιπῶν πρεσβυτῶν μόνος τὸ δέπας ἀμογητὶ ἀείρων ταῦτα καὶ ὁ θαυμάσιος λυτικὸς Σωσίβιος, ὃν οὐκ ἀχαρίτως διέπαιξε διὰ τὰς πολυθρυλήτους ταύτας καὶ τὰς</TextUnit>
    <TextUnit id="2934" loc="493f">τοιαύτας λύσεις Πτολεμαῖος ὁ Φιλάδελφος βασιλεύς, λαμβάνοντος γὰρ αὐτοῦ σύνταξιν βασιλικήν, μεταπεμψάμενος τοὺς ταμίας ἐκέλευσεν, ἐὰν παραγένηται ὁ Σωσίβιος ἐπὶ τὴν ἀπαίτησιν τῆς συντάξεως, λέγειν αὐτῷ ὅτι ἀπείληφε. καὶ μετ' οὐ πολὺ παραγενομένῳ καὶ αἰτοῦντι εἰπόντες δεδωκέναι αὐτῷ τὰς ἡσυχίας εἶχον,4 ὁ δὲ τῷ βασιλεῖ προσελθὼν κατεμέμφετο τοὺς ταμίας. Πτολεμαῖος δὲ</TextUnit>
    <TextUnit id="2935" loc="494a">μεταπεμψάμενος αὐτοὺς καὶ ἥκειν κελεύσας μετὰ τῶν βιβλίων, ἐν οἷς αἱ ἀναγραφαί εἰσι τῶν τὰς συντάξεις λαμβανόντων,6 λαβὼν ταύτας εἰς χεῖρας ὁ βασιλεὺς καὶ κατιδὼν ἔφη καὶ αὐτὸς εἰληφέναι αὐτὸν οὕτως- ἦν ὀνόματα ἐγγεγραμμένα ταῦτα, Σωτῆρος Σωσιγένους Βίωνος ̓Απολλωνίου: εἰς ἃ ἀποβλέψας ὁ βασιλεὺς εἶπεν ' ὦ θαυμάσιε λυτικέ, ἐὰν ἀφέλῃς τοῦ Σωτῆρος τὸ σω καὶ τοῦ Σωσιγένους τὸ σω καὶ τοῦ Βίωνος τὴν πρώτην συλλαβὴν καὶ τὴν τελευταίαν τοῦ ̓Απολλωνίου,11 εὑρήσεις σαυτὸν</TextUnit>
    <TextUnit id="2936" loc="494b">ἀπειληφότα κατὰ τὰς σὰς ἐπινοίας. καὶ “ταῦτ' οὐχ ὑπ' ἄλλων, ἀλλὰ τοῖς αὑτοῦ πτεροῖς” κατὰ τὸν  θαυμάσιον Αἰσχύλον ἁλίσκῃ, ἀπροσδιονύσους λύσεις πραγματευόμενος.' ὅλμος ποτήριον κερατίου τρόπον εἰργασμένον. Μενεσθένης ἐν δ Πολιτικῶν γράφει οὕτως: “ἀλβατάνης δὲ στρεπτὸν καὶ ὅλμον χρυσοῦν. ὁ δὲ ὅλμος ἐστὶ ποτήριον κερατίου τρόπον εἰργασμένον, ὕψος ὡς πυγονιαῖον.”  ὀξύβαφον. ἡ μὲν κοινὴ συνήθεια οὕτως καλεῖ τὸ ὄξους δεκτικὸν σκεῦος : ἐστὶ δὲ καὶ ὄνομα ποτηρίου, οὗ μνημονεύει Κρατῖνος μὲν ἐν Πυτίνῃ οὕτως:</TextUnit>
    <TextUnit id="2937" loc="494c">πῶς τις αὐτόν, πῶς τις ἂν  ἀπὸ τοῦ πότου παύσειε, τοῦ λίαν πότου; ἐγᾦδα. συντρίψω γὰρ αὐτοῦ τοὺς χόας  καὶ τοὺς καδίσκους συγκεραυνώσω σποδῶν  καὶ τἄλλα πάντ' ἀγγεῖα τὰ περὶ τὸν πότον,  κοὐδ' ὀξύβαφον οἰνηρὸν ἔτι κεκτήσεται.  ὅτι δέ ἐστι τὸ ὀξύβαφον εἶδος κύλικος μικρᾶς κεραμέας σαφῶς παρίστησιν ̓Αντιφάνης ἐν Μύστιδι διὰ τούτων γραῦς ἐστι φίλοινος ἐπαινοῦσα κύλικα</TextUnit>
    <TextUnit id="2938" loc="494d">μεγάλην καὶ ἐξευτελίζουσα τὸ ὀξύβαφον ὡς βραχύ.  εἰπόντος οὖν τινος πρὸς αὐτήν, “σὺ δ' ἀλλὰ πῖθι,” λέγει:   τοῦτο μέν σοι πείσομαι.  καὶ γὰρ ἐπαγωγόν, ὦ θεοί, τὸ σχῆμά πως  τῆς κύλικός ἐστιν ἄξιόν τε τοῦ κλέους  τοῦ τῆς ἑορτῆς, οὗ μὲν ἦμεν ἄρτι γὰρ  ἐξ ὀξυβαφίων κεραμέων ἐπίνομεν τούτῳ δέ, τέκνον, πολλὰ κἀγάθ' οἱ θεοὶ τῷ δημιουργῷ δοῖεν ὃς ἐποίησέ σε,4  τῆς συμμετρίας καὶ τῆς ἀφελείας οὕνεκα.  κἀν τοῖς Βαβυλωνίοις οὖν τοῖς ̓Αριστοφάνους ἀκουσόμεθα ποτήριον τὸ ὀξύβαφον, ὅταν ὁ Διόνυσος</TextUnit>
    <TextUnit id="2939" loc="494e">λέγῃ περὶ τῶν ̓Αθήνησι δημαγωγῶν ὡς αὐτὸν ᾔτουν ἐπὶ τὴν δίκην ἀπελθόντα ὀξυβάφω δύο. οὐ γὰρ ἄλλο τι ἡγητέον εἶναι ἢ ὅτι ἐκπώματα ᾔτουν. καὶ τὸ τοῖς ἀποκοτταβίζουσι δὲ ὀξύβαφον τιθέμενον εἰς ὃ τὰς λάταγας ἐγχέουσιν οὐκ ἄλλο τι ἂν εἴη ἢ ἐκπέταλον ποτήριον. μνημονεύει δὲ τοῦ ὀξυβάφου ὡς ποτηρίου καὶ Εὔβουλος ἐν Μυλωθρίδι:   καὶ πιεῖν χωρὶς μέτρω  ὀξύβαφον εἰς τὸ κοινὸν εἶθ' ὑπώμνυτο   ὁ μὲν οἶνος ὄξος αὑτὸν εἶναι γνήσιον, τὸ δ' ὄξος οἶνον αὑτὸ μᾶλλον θατέρου.</TextUnit>
    <TextUnit id="2940" loc="494f">οἰνιστήρια. οἱ μέλλοντες ἀποκείρεσθαι τὸν σκόλλυν ἔφηβοι, φησὶ Πάμφιλος, εἰσφέρουσι τῷ ̔Ηρακλεῖ μέγα ποτήριον πληρώσαντες οἴνου, ὃ καλοῦσιν οἰνιστηρίαν, καὶ σπείσαντες τοῖς συνελθοῦσι διδόασι πιεῖν. ὄλλιξ. Πάμφιλος ἐν ̓Αττικαῖς Λέξεσι τὸ ξύλινον ποτήριον ἀποδίδωσι. Παναθηναϊκόν,3 Ποσειδώνιος ὁ φιλόσοφος ἐν ἕκτῃ καὶ τριακοστῇ τῶν ̔Ιστοριῶν ὡς οὕτω καλουμένων</TextUnit>
    <TextUnit id="2941" loc="495a">τινῶν ποτηρίων μέμνηται γράφων οὕτως: ` “ ἦσαν δὲ καὶ ὀνύχινοι σκύφοι καὶ συνδέσεις τούτων μέχρι δικοτύλων καὶ Παναθηναικὰ μέγιστα, τὰ μὲν δίχοα, τὰ δὲ καὶ μείζονα.” πρόαρον κρατὴρ ξύλινος, εἰς ὃν τὸν οἶνον κιρνᾶσιν οἱ ̓Αττικοί. “ κοίλοις ἐν προάροις” φησὶ Πάμφιλος. πελίκαι. Καλλίστρατος ἐν ̔Υπομνήμασι Θρᾳττῶν Κρατίνου ἀποδίδωσι κύλικα. Κράτης δ' ἐν δευτέρῳ ̓Αττικῆς Διαλέκτου γράφει οὕτως: “οἱ χόες πελίκαι, καθάπερ εἴπομεν, ὠνομάζοντο. ὁ δὲ</TextUnit>
    <TextUnit id="2942" loc="495b">τύπος ἦν τοῦ ἀγγείου πρότερον μὲν τοῖς Παναθηναικοῖς ἐοικώς, ἡνίκα ἐκαλεῖτο πελίκη, ὕστερον δὲ ἔσχεν οἰνοχόης σχῆμα, οἷοί εἰσιν οἱ ἐν τῇ ἑορτῇ παρατιθέμενοι, ὁποίους δή ποτε ὄλπας ἐκάλουν, χρώμενοι πρὸς τὴν τοῦ οἴνου ἔγχυσιν, καθάπερ ̓́Ιων ὁ Χῖος ἐν Εὐρυτίδαις φησίν  ἐκ ζαθέων πιθακνῶν ἀφύσσοντες ὄλπαις  οἶνον ὑπερφίαλον κελαρύζετε.  νυνὶ δὲ τὸ μὲν τοιοῦτον ἀγγεῖον καθιερωμένον τινὰ τρόπον ἐν τῇ ἑορτῇ παρατίθεται μόνον, τὸ δ' ἐς</TextUnit>
    <TextUnit id="2943" loc="495c">τὴν χρείαν πῖπτον μετεσχημάτισται, ἀρυταίνῃ μάλιστα ἐοικός, ὃ δὴ καλοῦμεν χόα.” τὴν δὲ ὄλπην Κλείταρχος Κορινθίους μέν φησι καὶ Βυζαντίους καὶ Κυπρίους τὴν λήκυθον ἀποδιδόναι, Θεσσαλοὺς δὲ τὴν πρόχοον. Σέλευκος δὲ πελίχναν Βοιωτοὺς μὲν τὴν κύλικα, Εὐφρόνιος δὲ ἐν ̔Υπομνήμασι τοὺς χόας. Πέλλα ἀγγεῖον σκυφοειδές, πυθμένα ἔχον πλατύτερον, εἰς ὃ ἤμελγον τὸ γάλα. ̔́Ομηρος:  ὡς ὅτε μυῖαι  σταθμῷ ἐνιβρομέωσιν ἐυγλαγέας κατὰ πέλλας.  τοῦτο δὲ ̔Ιππῶναξ λέγει πελλίδα:  ἐκ πελλίδος πίνοντες: οὐ γὰρ ἦν αὐτῇ</TextUnit>
    <TextUnit id="2944" loc="495d">κύλιξ, ὁ παῖς γὰρ ἐμπεσὼν κατήραξε,  δῆλον, οἶμαι, ποιῶν ὅτι ποτήριον μὲν οὐκ ἦν, δι'  ἀπορίαν δὲ κύλικος ἐχρῶντο τῇ πελλίδι. καὶ πάλιν  ἐκ δὲ τῆς πέλλης ἔπινον, ἄλλοτ' αὐτός, ἄλλοτ' ̓Αρήτη προὔπινεν.  Φοῖνιξ δ' ὁ Κολοφώνιος ἐν τοῖς ̓Ιάμβοις ἐπὶ φιάλης τίθησι τὴν λέξιν λέγων οὕτως:   Θαλῆς γάρ, ὅστις ἀστέρων ὀνήιστος  καὶ τῶν τότ', ὡς λέγουσι, πολλὸν ἀνθρώπων  ἐὼν ἄριστος, ἔλαβε πελλίδα χρυσῆν.</TextUnit>
    <TextUnit id="2945" loc="495e">καὶ ἐν ἄλλῳ δὲ μέρει φησίν  ἐκ πελλίδος δὲ τάργανον κατηγυίης  χωλοῖσι δακτύλοισι τἠτέρῃ σπένδει,  τρέμων οἷόνπερ ἐν βορηίῳ νωδός. Κλείταρχος δὲ ἐν ταῖς Γλώσσαις πελλητῆρα μὲν καλεῖν Θεσσαλοὺς καὶ Αἰολεῖς τὸν ἀμολγέα, πέλλαν δὲ τὸ ποτήριον. Φιλίτας δ' ἐν ̓Ατάκτοις τὴν κύλικα Βοιωτούς. πενταπλόα. μνημονεύει αὐτῆς Φιλόχορος ἐν</TextUnit>
    <TextUnit id="2946" loc="495f">δευτέρᾳ ̓Ατθίδος. ̓Αριστόδημος δ' ἐν τρίτῳ περὶ  Πινδάρου τοῖς Σκίροις φησὶν ̓Αθήναζε ἀγῶνα ἐπιτελεῖσθαι τῶν ἐφήβων δρόμου: τρέχειν δ' αὐτοὺς ἔχοντας ἀμπέλου κλάδον κατάκαρπον τὸν καλούμενον ὦσχον. τρέχουσι δ' ἐκ τοῦ ἱεροῦ τοῦ Διονύσου μέχρι τοῦ τῆς Σκιράδος ̓Αθηνᾶς,2 καὶ ὁ νικήσας λαμβάνει κύλικα τὴν λεγομένην πενταπλόαν</TextUnit>
    <TextUnit id="2947" loc="496a">καὶ κωμάζει μετὰ χοροῦ. πενταπλόα δ' ἡ κύλιξ καλεῖται καθ' ὅσον οἶνον ἔχει καὶ μέλι καὶ τυρὸν καὶ ἀλφίτων καὶ ἐλαίου βραχύ. πέταχνον] ποτήριον ἐκπέταλον, οὗ μνημονεύει ̓́Αλεξις ἐν Δρωπίδῃ: πρόκειται δὲ τὸ μαρτύριον. μνημονεύει αὐτοῦ καὶ ̓Αριστοφάνης ἐν Δράμασι λέγων:   πάντες δ' ἔνδον πεταχνοῦνται,5  πλημοχόη σκεῦος κεραμεοῦν βεμβικῶδες ἑδραῖον ἡσυχῇ ὃ κοτυλίσκον ἔνιοι προσαγορεύουσιν, ὥς φησι Πάμφιλος. χρῶνται δὲ αὐτῷ ἐν ̓Ελευσῖνι τῇ τελευταίᾳ τῶν μυστηρίων ἡμέρᾳ, ἣν καὶ ἀπ' αὐτοῦ</TextUnit>
    <TextUnit id="2948" loc="496b">προσαγορεύουσι Πλημοχόας: ἐν ᾗ δύο πλημοχόας πληρώσαντες τὴν μὲν πρὸς ἀνατολάς,7 τὴν δὲ πρὸς δύσιν ἀνιστάμενοι ἀνατρέπουσίν,8 ἐπιλέγοντες ῥῆσιν  μυστικήν. μνημονεύει αὐτῶν καὶ ὁ τὸν Πειρίθουν γράψας, εἴτε Κριτίας ἐστὶν ὁ τύραννος ἢ Εὐριπίδης, λέγων οὕτως :  ἵνα πλημοχόας τάσδ' εἰς χθόνιον  χάσμ' εὐφήμως προχέωμεν. πρίστις; ὅτι ποτηρίου εἶδος προείρηται ἐν τῷ περὶ τοῦ βατιακίου λόγῳ.</TextUnit>
    <TextUnit id="2949" loc="496c">προχύτης εἶδος ἐκπώματος, ὡς Σιμάριστος ἐν τετάρτῳ Συνωνύμων. ̓́Ιων δ' ὁ Χῖος ἐν ̓Ελεγείοις:   ἡμῖν δὲ κρητῆρ' οἰνοχόοι θέραπες  κιρνάντων προχύταισιν ἐν ἀργυρέοις.  Φιλίτας δ' ἐν ̓Ατάκτοις ἀγγεῖον ξύλινον, ἀφ' οὗ τοὺς ἀγροίκους πίνειν. μνημονεύει αὐτοῦ καὶ ̓Αλέξανδρος ἐνι ̓Αντιγόνῃ Ξενοφῶν δ' ἐν ὀγδόῳ Παιδείας προχοίδας τινὰς λέγει,6 γράφων ὧδε ὁ δὲ λόγος ἐστὶν αὐτῷ περὶ Περσῶν: “ἦν δὲ αὐτοῖς νόμιμον μὴ προχοίδας εἰσφέρεσθαι εἰς τὰ συμπόσια,</TextUnit>
    <TextUnit id="2950" loc="496d">δῆλον ὅτι νομίζοντες τὸ μὴ ὑπερπίνειν ἧττον ἂν καὶ σώματα καὶ γνώμας σφάλλειν νῦν δὲ τὸ μὲν μὴ εἰσφέρεσθαι ἔτι αὖ καταμένει: τοσοῦτον δὲ πίνουσιν ὥστε ἀντὶ τοῦ εἰσφέρειν αὐτοὶ ἐκφέρονται, ἐπειδὰν μηκέτι δύνωνται ὀρθούμενοι ἐξιέναι.” Προυσίας . ὅτι τὸ ποτήριον τοῦτο ἔξορθόν ἐστι  προείρηται. καὶ ὅτι τὴν προσηγορίαν ἔσχεν ἀπὸ Προυσίου τοῦ Βιθυνίας βασιλεύσαντος καὶ ἐπὶ</TextUnit>
    <TextUnit id="2951" loc="496e">τρυφῇ καὶ μαλακίᾳ διαβοήτου γενομένου ἱστορεῖ Νίκανδρος ὁ Καλχηδόνιος ἐν τετάρτῳ Προυσίου Συμπτωμάτων. ῥέοντα, οὕτως ποτήριά τινα ἐκαλεῖτο. μνημονεύει δ' αὐτῶν ̓Αστυδάμας ἐν ̔Ερμῇ λέγων οὕτως:   κρατῆρε μὲν πρώτιστον ἀργυρὼ δύο,  φιάλας δὲ πεντήκοντα, δέκα δὲ κυμβία, ῥέοντα δώδεχ', ὧν τὰ μὲν δέκ' ἀργυρᾶ ἦν, δύο δὲ χρυσᾶ, γρύψ,1 τὸ δ' ἕτερον Πήγασος.  ῥύσις. φιάλη χρυσῆ, Θεόδωρος. Κρατῖνος ἐν Νόμοις:   ῥυσίδι σπένδων.  ̔Ροδιάς. Δίφιλος Αἱρησιτείχει τὸ δὲ δρᾶμα</TextUnit>
    <TextUnit id="2952" loc="496f">τοῦτο Καλλίμαχος ἐπιγράφει Εὐνοῦχον: λέγει δὲ οὕτως ι   πιεῖν δ' ἔτι  ἁδρότερον ἢ τῶν ̔Ροδιάδων ἢ τῶν ῥυτῶν;  μνημονεύει αὐτῶν καὶ Διώξιππος ἐν Φιλαργύρῳ καὶ ̓Αριστοτέλης ἐν τῷ περὶ Μέθης Λυγκεύς τε ὁ Σάμιος ἐν ταῖς ̓Επιστολαῖς.  ῥυτὸν ἔχει τὸ υ βραχὺ καὶ ὀξύνεται. Δημοσθένης ἐν τῷ κατὰ Μειδίου “ ῥυτὰ καὶ κυμβία,” φησί, “καὶ φιάλας.” Δίφιλος δ' ἐν Εὐνούχῳ ἢ Στρατιώτῃ ἐστὶ δὲ τὸ δρᾶμα διασκευὴ τοῦ Αἱρησιτείχους</TextUnit>
    <TextUnit id="2953" loc="497a">ἔσθ' ὑποχέασθαι πλείονας, πιεῖν δ' ἔτι  ἁδρότερον ἢ τῶν ̔Ροδιάδων ἢ τῶν ῥυτῶν;  ̓Επίνικος δ' ἐν ̔Υποβαλλομέναις::  α. καὶ τῶν ῥυτῶν τὰ μέγιστα τῶν ὄντων τρία  πίνειν δεήσει τήμερον πρὸς κλεψύδραν  κρουνιζόμενον. β. ἀμφότερα δ' οἰωνίζομαι. α. ἕν ἐστιν ἐλέφας—β. ἀλλ' ἐλέφαντας περιάγει;  α. χωροῦν δύο χόας. Β. οὐδ' ἂν ἐλέφας ἐκπίοι.</TextUnit>
    <TextUnit id="2954" loc="497b">α. ἐγὼ δέ τοῦτὸ γ' ἐκπέπωκα πολλάκις. β. οὐδὲν ἐλέφαντος γὰρ διαφέρεις. α. οὐδὲ σύ. ἕτερον τριήρης: τοῦτ' ἴσως χωρεῖ χόα.  περὶ δὲ τοῦ τρίτου λέγων φησίν  ὁ Βελλεροφόντης ἐστὶν ἀπὸ τοῦ Πηγάσου  τὴν πύρπνοον Χίμαιραν εἰσηκοντικώς.  εἶεν, δέχου καὶ τοῦτο.  ἐκαλεῖτο δὲ τὸ ῥυτὸν πρότερον κέρας, δοκεῖ δὲ  σκευοποιηθῆναι ὑπὸ πρώτου τοῦ Φιλαδέλφου Πτολεμαίου βασιλέως φόρημα γενέσθαι τῶν ̓Αρσινόης</TextUnit>
    <TextUnit id="2955" loc="497c">εἰκόνων. τῇ γὰρ εὐωνύμῳ χειρὶ ἐκείνη τοιοῦτον φέρει δημιούργημα πάντων τῶν ὡραίων πλῆρες, ἐμφαινόντων τῶν δημιουργῶν ὡς καὶ τοῦ τῆς ̓Αμαλθείας ἐστὶν ὀλβιώτερον τὸ κέρας τοῦτο. μνημονεύει αὐτοῦ Θεοκλῆς ἐν ̓Ιθυφάλλοις οὕτως:   ἐθύσαμεν γὰρ σήμερον Σωτήρια  πάντες οἱ τεχνῖται:  μεθ' ὧν πιὼν τὸ δίκερας ὡς τὸν φίλτατον  βασιλέα πάρειμι.  Διονύσιος δ' ὁ Σινωπεὺς ἐν Σῳζούσῃ καταλέγων τινὰ ποτήρια καὶ τοῦ ῥυτοῦ ἐμνήσθη, ὡς προεῖπον.</TextUnit>
    <TextUnit id="2956" loc="497d">̔Ηδύλος δ' ἐν ̓Επιγράμμασι περὶ τοῦ κατασκευασθέντος ὑπὸ Κτησιβίου τοῦ μηχανοποιοῦ ῥυτοῦ μνημονεύων φησί:   ζωροπόται, καὶ τοῦτο φιλοζεφύρου κατὰ νηὸν τὸ ῥυτὸν εὐδίης δεῦτ' 'ἴδετ' ̓Αρσινόης,  ὀρχηστὴν Βησᾶν Αἰγύπτιον ὃς λιγὺν ἦχον  σαλπίζει κρουνοῦ πρὸς ῥύσιν οἰγομένου,8  ου' πολέμου σύνθημα, διὰ χρυσέου δὲ γέγωνεν   κώδωνος κώμου σύνθεμα καὶ θαλίης,  Νεῖλος ὁκοῖον ἄναξ μύσταις φίλον ἱεραγωγοῖς  εὗρε μέλος θείων πάτριον ἐξ ὑδάτων.</TextUnit>
    <TextUnit id="2957" loc="497e">ἀλλ' εἰ Κτησιβίου σοφὸν εὕρεμα τίετε τοῦτο,  δεῦτε, νέοι, νηῷ τῷδε παρ' ̓Αρσινόης.  Θεόφραστος δ' ἐν τῷ περὶ Μέθης τὸ ῥυτόν φησιν ὀνομαζόμενον ποτήριον τοῖς ἥρωσι μόνοις ἀποδίδοσθαι. Δωρόθεος δ' ὁ Σιδώνιός φησιν τὰ ῥυτὰ κέρασιν ὅμοια εἶναι, διατετρημένα δ' εἶναι, ἐξ ὧν κρουνιζόντων λεπτῶς κάτωθεν πίνουσιν, ὠνομάσθαι τε ἀπὸ τῆς ῥύσεως. σαννάκρα . Κράτης ἐν πέμπτῳ ̓Αττικῆς Διαλέκτου ἔκπωμά φησιν εἶναι οὕτως καλούμενον.</TextUnit>
    <TextUnit id="2958" loc="497f">ἐστὶ δὲ Περσικόν. Φιλήμων δ' ἐν τῇ Χήρᾳ βατιακῶν μνησθεὶς καὶ τῇ γελοιότητι τοῦ ὀνόματος προσπαίξας φησί:   σαννάκρα, ἱπποτραγέλαφοι, βατιάκια, σαννάκια. σελευκὶς. ὅτι ἀπὸ Σελεύκου τοῦ βασιλέως τὴν προσηγορίαν ἔσχεν τὸ ἔκπωμα προείρηται, ἱστοροῦντος τοῦτο καὶ ̓Απολλοδώρου τοῦ ̓Αθηναίου. πολέμων δ' ἐν πρώτῳ τῶν πρὸς ̓Αδαῖον “ ποτήρια,” φησί, “ παραπλήσια Σελευκίς, ̔Ροδιάς,6 ̓Αντιγονίς.”</TextUnit>
    <TextUnit id="2959" loc="498a">σκάλλιον κυλίκιον μικρὸν ᾧ σπένδουσιν Αἰολεῖς, ὡς Φιλίτας φησιν ἐν ̓Ατάκτοις. _ σκύφος. τούτου τινὲς τὴν γενικὴν σὺν τῷ ς προφέρονται διὰ παντός, οὐκ εὖ: ὅτε γὰρ ἀρσενικόν ἐστιν ὁ σκύφος, ὡς λύχνος, ἄνευ τοῦ ς προοισόμεθα, ὅτε δὲ οὐδέτερον τὸ σκύφος, σὺν τῷ ς κλινοῦμεν σκύφος σκύφος, ὡς τεῖχος τείχους, οἱ δ' ̓Αττικοὶ τὴν εὐθεῖαν καὶ ἀρσενικῶς καὶ οὐδετέρως λέγουσιν. ̔Ησίοδος δ' ἐν τῷ δευτέρῳ Μελαμποδίας σὺν τῷ π σκύπφον λέγει:</TextUnit>
    <TextUnit id="2960" loc="498b">τῷ δὲ Μάρις θοὸς ἄγγελος ἦλθε δι' οἴκου,  πλήσας δ' ἀργύρεον σκύπφον φέρε, δῶκε δ' ἄνακτι.  καὶ πάλιν:  καὶ τότε Μάντις μὲν δεσμὸν βοὸς αἴνυτο χερσίν, ̓́Ιφικλος δ' ἐπὶ νῶτ' ἐπεμαίετο. τῷ δ' ἐπόπισθεν  σκύπφον ἔχων ἑτέρῃ, ἑτέρῃ δὲ σκῆπτρον ἀείρας  ἔστειχεν Φύλακος καὶ ἐνὶ δμώεσσιν ἔειπεν.  ὁμοίως δὲ καὶ ̓Αναξίμανδρος ἐν τῇ ̔Ηρωολογίᾳ</TextUnit>
    <TextUnit id="2961" loc="498c">λέγων ὧδε: “̓Αμφιτρύων δὲ τὴν λείην δασάμενος τοῖς συμμάχοις καὶ τὸν σκύπφον ἔχων ὃν εἵλετο αὑτῷ.” καὶ πάλιν: “τὸν δὲ σκύπφον Τηλεβόῃ δίδωσι Ποσειδῶν παιδὶ τῷ ἑαυτοῦ, Τηλεβόης δὲ  Πτερέλεῳ: τοῦτον ἑλὼν ἀπέπλεεν.” ὁμοίως εἴρηκε καὶ ̓Ανακρέων  μετὰ τοῦ π: ἐγὼ δ' ἔχων σκύπφον ̓Ερξίωνι τῷ λευκολόφῳ μεστὸν ἐξέπινον,  ἀντὶ τοῦ προέπινον. κυρίως γάρ ἐστι τοῦτο προπίνειν, τὸ ἑτέρῳ πρὸ ἑαυτοῦ δοῦναι πιεῖν. καὶ ὁ ̓Οδυσσεὺς δὲ παρὰ τῷ ̔Ομήρῳ τῇ</TextUnit>
    <TextUnit id="2962" loc="498d">̓Αρήτῃ δ' ἐν χερσὶ τίθει δέπας ἀμφικύπελλον.  καὶ ἐν ̓Ιλιάδι  ̓Οδυσσεύς: πλησάμενος δ' οἴνοιο δέπας δείδεκτ' ̓Αχιλῆα.  πληροῦντες γὰρ προέπινον ἀλλήλοις μετὰ προσαγορεύσεως. Πανύασσις τρίτῳ ̔Ηρακλείας φησίν  τοῦ κεράσας κρητῆρα μέγαν χρυσοῖο φαεινὸν  σκύπφους αἰνύμενος θαμέας ποτὸν ἡδὺν ἔπινεν. Εὐριπίδης δ' ἐν Εὐρυσθεῖ ἀρσενικῶς ἔφη:   σκύφος τε μακρός.  καὶ ̓Αχαιὸς δ' ἐν ̓Ομφάλῃ:</TextUnit>
    <TextUnit id="2963" loc="498e">ὁ δὲ σκύφος με τοῦ θεοῦ καλεῖ. Σιμωνίδης δὲ οὐατόεντα σκύφον ἔφη. ̓́Ιων δ' ἐν ̓Ομφάλῃ::  οἶνος οὐκ ἔνι ἐν τῷ σκύφει, τὸ σκύφει ἰδίως ἀπὸ τοῦ σκύφος σχηματίσας  οὐδετέρως ἔφη. ὁμοίως καὶ ̓Επίχαρμος ἐν Κύκλωπι:   φέρ' ἐγχέας εἰς τὸ σκύφος.  καὶ ̓́Αλεξις ἐν Λευκαδίᾳ:   οἴνου γεραιοῖς χείλεσιν μέγα σκύφος.  καὶ ' ̓Επιγένης ἐν Βακχίδι,   τὸ σκύφος ἔχαιρον δεχόμενος.  Φαίδιμός τε ἐν πρώτῳ ̔Ηρακλείας:  δουράτεον σκύφος εὐρὺ μελιζώροιο ποτοῖο.</TextUnit>
    <TextUnit id="2964" loc="498f">καὶ παρ' ̔Ομήρῳ δ' ̓Αριστοφάνης ὁ Βυζάντιος γράφει:  πλησάμενος δ' ἄρα οἱ δῶκε σκύφος ᾧπερ ἔπινεν.  ̓Αρίσταρχος δέ:  πλησάμενος δ' ἄρα οἱ δῶκε σκύφον ᾧπερ ἔπινεν.  ̓Ασκληπιάδης δ' ὁ Μυρλεανὸς ἐν τῷ περὶ τῆς Νεστορίδος φησὶν ὅτι τῷ σκύφει καὶ τῷ κισσυβίῳ τῶν μὲν ἐν ἄστει καὶ μετρίων οὐδεὶς ἐχρῆτο, συβῶται δὲ καὶ νομεῖς καὶ οἱ ἐν ἀγρῷ, ὡς ὁ Εὔμαιος  πλησάμενος δῶκε σκύφος ᾧπερ ἔπινεν,  οἴνου ἐνίπλειον.  καὶ ̓Αλκμὰν δέ φησι:</TextUnit>
    <TextUnit id="2965" loc="499a">πολλάκι δ' ἐν κορυφαῖς ὀρέων, ὅκα  θεοῖσιν ἅδῃ πολύφανος ἑορτά,   χρύσεον ἄγγος ἔχοισα μέγαν σκύφον, οἷά τε ποιμένες ἄνδρες ἔχουσιν,  χερσὶ λεόντεον ἐγγάλα θεῖσα  τυρὸν ἐτύρησας μέγαν ἄτρυφον ἀργιφόνταν. Αἰσχύλος δ' ἐν Περραιβίσι φησί:   ποῦ μοι τὰ πολλὰ δῶρα κἀκροθίνια;  ποῦ χρυσότευκτα κἀργυρᾶ σκυφώματα;  Στησίχορος δὲ τὸ παρὰ Φόλῳ τῷ Κενταύρῳ ποτήριον σκύφιον δέπας καλεῖ ἐν ἴσῳ τῷ σκυφοειδές:: λέγει δ' ἐπὶ τοῦ ̔Ηρακλέους:</TextUnit>
    <TextUnit id="2966" loc="499b">σκύφιον δὲ λαβὼν δέπας ἔμμετρον ὡς τριλάγυνον πί ἐπισχόμενος, τὸ ῥὰ οἱ παρέθηκε Φόλος κεράσας.  καὶ ̓́Αρχιππος δὲ ἐν ̓Αμφιτρύωνι οὐδετέρως εἴρηκε. λάγυνον δὲ μέτρου λέγουσιν εἶναι ὄνομα παρὰ τοῖς ̔́Ελλησιν, ὡς χοὸς καὶ κοτύλης, χωρεῖν δ' αὐτὸ κοτύλας ̓Αττικὰς δώδεκα, καὶ ἐν Πάτραις δέ φασι τοῦτ' εἶναι τὸ μέτρον τὴν λάγυνον. ἀρσενικῶς δὲ εἴρηκε τὸν λάγυνον Νικόστρατος μὲν ἐν ̔Εκάτῃ:</TextUnit>
    <TextUnit id="2967" loc="499c">τῶν κατεσταμνισμένων  ἡμῖν λαγύνων πηλίκοι τινές; Β. τρίχους.  καὶ πάλιν   τὸν μεστὸν ἡμῖν φέρε λάγυνον.  καὶ ἐν τῇ ἐπιγραφομένῃ Κλίνῃ:  καὶ δυσχερὴς λάγυνος οὗτος πλησίον  ὄξους.  καὶ Δίφιλος ἐν ̓Ανασῳζομένοις:   λάγυνον ἔχω κενόν, ὦ γραῦ, θύλακον δὲ μεστόν.  Λυγκεὺς δ' ὁ Σάμιος ἐν τῇ πρὸς Διαγόραν ̓Επιστολῇ γράφει: “ καθ' ὃν χρόνον ἐπεδήμησας ἐν Σάμῳ, Διαγόρα, πολλάκις οἶδά σε παραγινόμενον εἰς τοὺς παρ' ἐμοὶ πότους, ἐν οἷς λάγυνος κατ' ἄνδρα κείμενος οἰνοχοεῖτο, πρὸς ἡδονὴν διδοὺς</TextUnit>
    <TextUnit id="2968" loc="499d">ἑκάστῳ ποτήριον.” ̓Αριστοτέλης δ' ἐν τῇ Θετταλῶν Πολιτείᾳ θηλυκῶς λέγεσθαί φησιν ὑπὸ Θετταλῶν τὴν λάγυνον. καὶ ̔Ριανὸς ὁ ἐποποιὸς ἐν ̓Επιγράμμασιν  ἥμισυ μὲν πίσσης κωνίτιδος,4 ἥμισυ δ' οἴνου, ̓Αρχῖν', ἀτρεκέως ἥδε λάγυνος ἔχει. λεπτοτέρης δ' οὐκ οἶδ' ἐρίφου κρέα, πλὴν ὅ γε πέμψας  αἰνεῖσθαι πάντων ἄξιος ̔Ιπποκράτης.  οὐδετέρως δὲ Δίφιλος ἐν ̓Αδελφοῖς εἴρηκεν</TextUnit>
    <TextUnit id="2969" loc="499e">ὦ τοιχωρύχων  ἐκεῖνο καὶ τῶν δυνομένων λαγύνιον  ἔχον βαδίζειν εἰς τὰ γεύμαθ' ὑπὸ μάλης,  καὶ τοῦτο πωλεῖν, μέχρι ἂν ὥσπερ ἐν ἐράνῳ   εἷς λοιπὸς ᾖ, κάπηλος ἠδικημένος ὑπ' οἰνοπώλου.  τὸ δ' ἐν Γηρυονηίδι Στησιχόρου “ ἔμμετρον ὡς τριλάγυνον” τὴν τῶν τριῶν γενῶν ἀμφιβολίαν ἔχει. ̓Ερατοσθένης δέ φησι λέγεσθαι τὴν πέτασον καὶ τὴν στάμνον ὑπό τινων. τὸ δὲ σκύφος ὠνομάσθη ἀπὸ τῆς σκαφίδος. καὶ τοῦτο δ' ἐστὶν ὁμοίως ἀγγεῖον ξύλινον στρογγύλον</TextUnit>
    <TextUnit id="2970" loc="499f">γάλα καὶ ὀρὸν δεχόμενον, ὡς καὶ παρ' ̔Ομήρῳ λέγεται:   ναῖον δ' ὀρῷ ἄγγεα πάντα γαυλοί τε σκαφίδες τε τετυγμένα τοῖς ἐνάμελγεν.  εἰ μὴ σκύφος οἷον σκύθος τις διὰ τὸ τοὺς Σκύθας περαιτέρω τοῦ δέοντος μεθύσκεσθαι. ̔Ιερώνυμος δ' ὁ ̔Ρόδιος ἐν τῷ περὶ Μέθης καὶ τὸ μεθύσαι</TextUnit>
    <TextUnit id="2971" loc="500a">σκυθίσαι φησί: συγγενὲς γὰρ εἶναι τὸ φ τῷ θ. ὕστερον δὲ κατὰ μίμησιν εἰργάσαντο κεραμέους τε καὶ ἀργυροῦς σκύφους. ὧν πρῶτοι μὲν ἐγένοντο καὶ κλέος ἔλαβον οἱ Βοιώτιοι λεγόμενοι, χρησαμένου κατὰ τὰς στρατείας πρώτου ' ̔Ηρακλέους τῷ γένει: διὸ καὶ ̔Ηρακλεωτικοὶ πρός τινων  καλοῦνται. ἔχουσι μέντοι πρὸς τοὺς ἄλλους διαφορὰν ἔπεστι γὰρ ἐπὶ τῶν ὤτων αὐτοῖς ὁ λεγόμενος ̔Ηράκλειος δεσμός, μνημονεύει δὲ τῶν Βοιωτίων σκύφων Βακχυλίδης ἐν τούτοις ποιούμενος τὸν</TextUnit>
    <TextUnit id="2972" loc="500b">λόγον πρὸς τοὺς Διοσκόρους, καλῶν αὐτοὺς ἐπὶ ξένια:  οὐ βοῶν πάρεστι σώματ' οὔτε χρυσὸς οὔτε πορφύρεοι τάπητες, ἀλλὰ θυμὸς εὐμενὴς Μοῦσά τε γλυκεῖα καὶ Βοιωτίοισιν ἐν σκύφοισιν  οἶνος ἡδύς.  διήνεγκαν δὲ μετὰ τοὺς Βοιωτίους οἱ ̔Ροδιακοὶ λεγόμενοι Δαμοκράτους δημιουργήσαντος. τρίτοι δ' εἰσὶν οἱ Συρακόσιοι. καλεῖται δ' ὁ σκύφος ὑπὸ ̓Ηπειρωτῶν, ὥς φησι Σέλευκος, γυρτός,2 ὑπὸ δὲ Μηθυμναίων, ὡς Παρμένων φησὶν ἐν τῷ περὶ</TextUnit>
    <TextUnit id="2973" loc="500c">διαλέκτου, σκύθος. ἐκαλεῖτο δὲ καὶ Δερκυλίδας ὁ Λακεδαιμόνιος Σκύφος,5 ὥς φησιν ̓́Εφορος ἐν τῇ ὀκτωκαιδεκάτῃ λέγων οὕτως : “ Λακεδαιμόνιοι ἀντὶ Θίμβρωνος Δερκυλίδαν ἔπεμψαν εἰς τὴν ̓Ασίαν, ἀκούοντες ὅτι πάντα πράττειν εἰώθασιν οἱ περὶ τὴν ̓Ασίαν βάρβαροι μετὰ ἀπάτης καὶ δόλου, διόπερ Δερκυλίδαν ἔπεμψαν ἥκιστα νομίζοντες ἐξαπατηθήσεσθαι: ἦν γὰρ οὐδὲν ἐν τῷ τρόπῳ Λακωνικὸν οὐδ' ἁπλοῦν ἔχων, ἀλλὰ πολὺ τὸ  πανοῦργον καὶ τὸ θηριῶδες. διὸ καὶ Σκύφον αὐτὸν οἱ Λακεδαιμόνιοι προσηγόρευον.”</TextUnit>
    <TextUnit id="2974" loc="500d">ταβαίτη. ̓Αμύντας ἐν τῷ πρώτῳ τῶν τῆς ̓Ασίας Σταθμῶν περὶ τοῦ ἀερομέλιτος καλουμένου διαλεγόμενος γράφει οὕτως: “ σὺν τοῖς φύλλοις δρέποντες συντιθέασιν εἰς παλάθης Συριακῆς τρόπον πλάττοντες, οἱ δὲ σφαίρας ποιοῦντες. καὶ ἐπειδὰν μέλλωσι προσφέρεσθαι, ἀποκλάσαντες ἀπ' αὐτῶν ἐν τοῖς ξυλίνοις ποτηρίοις οὓς καλοῦσι ταβαίτας, προβρέχουσι καὶ διηθήσαντες πίνουσι. καὶ ἔστιν ὅμοιον ὡς ἂν εἴ τις μέλι πίνοι διεὶς τούτου δὲ καὶ πολὺ ἥδιον.” τραγάλαφος. οὕτω τινὰ καλεῖται ποτήρια ὧν</TextUnit>
    <TextUnit id="2975" loc="500e">μνημονεύει ̓́Αλεξις μὲν ἐν Κονιατῇ   : κυμβία,  φιάλαι, τραγέλαφοι, κύλικες.  Εὔβουλος δ' ἐν Κατακολλωμένῳ  ὁ : ἀλλ' εἰσὶ φιάλαι πέντε, τραγέλαφοι δύο.  Μένανδρος δ' ἐν ̔Αλιεῖ φησι:  τραγέλαφοι, λαβρώνιοι.  ̓Αντιφάνης Χρυσίδι:  σαπροπλούτῳ δ', ὡς λέγουσι, νυμφίῳ,  κεκτημένῳ τάλαντα, παῖδας, ἐπιτρόπους,  ζεύγη, καμήλους, στρώματ', ἀργυρώματα,  φιάλας, τριήρεις, τραγελάφους, καρχήσια,</TextUnit>
    <TextUnit id="2976" loc="500f">γαυλοὺς ὁλοχρύσους. β. πλοῖα; α. τοὺς κάδους μὲν οὖν  καλοῦσι γαυλοὺς πάντες οἱ προγάστορες.  τριήρης, ὅτι καὶ τριήρης εἶδος ἐκπώματος ̓Επίνικος ἐν ̔Υποβαλλομέναις δεδήλωκε. προείρηται δὲ τὸ μαρτύριον. ὑστιακόν. ποτήριον ποιόν, ̔Ρίνθων ἐν ̔Ηρακλεῖ:  ἐν ὑστιακῷ τε καθαρὸν ἐλατῆρα σὺ  καθαρῶν τ' ἀλήτων κἀλφίτων ἀπερρόφεις.  φιάλη. ̔́Ομηρος μὲν ὅταν λέγῃ :   ἀμφίθετον φιάλην ἀπύρωτον ἔθηκε</TextUnit>
    <TextUnit id="2977" loc="501a">καὶ “ χρυσῆν φιάλην καὶ δίπλακα δημόν,” οὐ τὸ ποτήριον λέγει, ἀλλὰ χαλκίον τι ἐκπέταλον λεβητῶδες, ἴσως δύο ὦτα ἔχον ἐξ ἀμφοτέρων τῶν μερῶν. Παρθένιος δ' ὁ τοῦ Διονυσίου ἀμφίθετον ἀκούει τὴν ἀπύθμενον φιάλην. ̓Απολλόδωρος δ' ὁ ̓Αθηναῖος ἐν τῷ περὶ τοῦ Κρατῆρος ῥησειδίῳ ὁ τὴν κατὰ τὸν πυθμένα μὴ δυναμένην τίθεσθαι καὶ ἐρείδεσθαι, ἀλλὰ κατὰ τὸ στόμα, τινὲς δέ φασιν, ὃν τρόπον ἀμφιφορεὺς λέγεται ὁ ἀμφοτέρωθεν κατὰ τὰ ὦτα δυνάμενος φέρεσθαι, οὕτως καὶ τὴν</TextUnit>
    <TextUnit id="2978" loc="501b">ἀμφίθετον φιάλην. ̓Αρίσταρχος δὲ τὴν δυναμένην ἐξ ἀμφοτέρων τῶν μερῶν τίθεσθαι, κατὰ τὸν πυθμένα καὶ κατὰ τὸ στόμα. Διονύσιος δ' ὁ Θρᾲξ τὴν στρογγύλην, τὴν ἀμφιθέουσαν κυκλοτερεῖ τῷ σχήματι. ̓Ασκληπιάδης δ' ὁ Μυρλεανὸς “ἡ μὲν φιάλη,” φησί, “ κατ' ἀντιστοιχίαν ἐστὶ πιάλη, ἡ τὸ πιεῖν ἅλις παρέχουσα, μείζων γὰρ τοῦ ποτηρίου, ἡ δὲ ἀμφίθετος καὶ ἀπύρωτος: ἡ ψυχρήλατος ἢ</TextUnit>
    <TextUnit id="2979" loc="501c">ἐπὶ πῦρ οὐκ ἐπιτιθεμένη, καθότι καὶ λέβητα καλεῖ ὁ ποιητὴς τὸν μὲν ἐμπυριβήτην, τὸν δὲ ἄπυρον,   κὰδ δὲ λέβητ' ἄπυρον βοὸς ἄξιον ἀνθεμόεντα,  τὸν δεχόμενον ἴσως ὕδωρ ψυχρόν, ὥστε καὶ τὴν φιάλην εἶναι χαλκίῳ προσεοικυῖαν ἐκπετάλῳ, δεχομένην ψυχρὸν ὕδωρ. τὴν δ' ἀμφίθετον πότερα δύο βάσεις ἔχειν δεῖ νομίζειν ἐξ ἑκατέρου μέρους, ἢ τὸ μὲν ἀμφὶ σημαίνει τὸ περί, τοῦτο δ' αὖ τὸ περιττόν; ὥστε λέγεσθαι τὴν περιττῶς πεποιημένην ἀμφίθετον, ἐπεὶ τὸ ποιῆσαι θεῖναι πρὸς τῶν</TextUnit>
    <TextUnit id="2980" loc="501d">ἀρχαίων ἐλέγετο. δύναται δὲ καὶ ἡ ἐπὶ τὸν πυθμένα καὶ τὸ στόμα τιθεμένη : ἡ δὲ τοιαύτη θέσις τῶν φιαλῶν ̓Ιωνική ἐστι καὶ ἀρχαία. ἔτι γοῦν καὶ νῦν οὕτως Μασσαλιῆται τιθέασι τὰς φιάλας ἐπὶ πρόσωπον.”   Κρατίνου δ' εἰπόντος ἐν Δραπέτισιν   δέχεσθε φιάλας τάσδε βαλανειομφάλους,1 ̓Ερατοσθένης ἐν τῷ ἑνδεκάτῳ περὶ Κωμῳδίας τὴν λέξιν ἀγνοεῖν φησι Λυκόφρονα: τῶν γὰρ φιαλῶν οἱ ὀμφαλοὶ καὶ τῶν βαλανείων οἱ θόλοι παρόμοιοι: εἰς δὲ τὸ εἶδος οὐκ ἀρρύθμως παίζονται. ̓Απίων</TextUnit>
    <TextUnit id="2981" loc="501e">δὲ καὶ Διόδωρός φησι: “ φιάλαι ποιαί, ὧν ὁ ὀμφαλὸς παραπλήσιος ἠθμῷ.” ὁ δὲ Μυρλεανὸς ̓Ασκληπιάδης ἐν τοῖς περὶ τῆς Νεστορίδος:: “αἱ φιάλαι ὑπὸ Κρατίνου βαλανειόμφαλοι,” φησίν, “ λέγονται ὅτι οἱ ὀμφαλοὶ αὐτῶν καὶ τῶν βαλανείων οἱ θόλοι ὅμοιοί εἰσιν.” καὶ Δίδυμος δὲ τὰ αὐτὰ εἰπὼν παρατίθεται τὰ Λυκόφρονος οὕτως ἔχοντα: “ ἀπὸ τῶν ὀμφαλῶν τῶν ἐν ταῖς γυναικείαις πυέλοις, ὅθεν τοῖς σκαφίοις ἀρύουσιν.” Τίμαρχος δ' ἐν τετάρτῳ περὶ τοῦ ̓Ερατοσθένους ̔Ερμοῦ</TextUnit>
    <TextUnit id="2982" loc="501f">“πεπαῖχθαί τις ἂν οἰηθείη,” φησί, “τὴν λέξιν, διότι τὰ πλεῖστα τῶν ̓Αθήνησι βαλανείων κυκλοειδῆ ταῖς κατασκευαῖς ὄντα τοὺς ἐξαγωγοὺς ἔχει κατὰ μέσον, ἐφ' οὗ χαλκοῦς ὀμφαλὸς ἔπεστιν.” ̓́Ιων δ' ἐν ̓Ομφάλῃ:    ἴτ' ἐκφορεῖτε, παρθένοι,  κύπελλα καὶ μεσομφάλους.  οὕτω δ' εἴρηκε τὰς βαλανειομφάλους, ὧν Κρατῖνος μνημονεύει::   δέχεσθε φιάλας τάσδε βαλανειομφάλους.  καὶ Θεόπομπος δ' ἐν ̓Αλθαίᾳ ἔφη:</TextUnit>
    <TextUnit id="2983" loc="502a">λαβοῦσα πλήρη χρυσέαν μεσόμφαλον  φιάλην. Τελέστης δ' ἄκατον ὠνόμαζέ νιν,4 ὡς τοῦ Τελέστου ἄκατον τὴν φιάλην εἰρηκότος. Φερεκράτης δὲ ἢ ὁ πεποιηκὼς τοὺς εἰς αὐτὸν ἀναφερομένους Πέρσας φησί:   στεφάνους τε πᾶσι κὠμφαλωτὰς χρυσίδας.  ̓Αθηναῖοι δὲ τὰς μὲν ἀργυρᾶς φιάλας ἀργυρίδας λέγουσι, χρυσίδας δὲ τὰς χρυσᾶς. τῆς δὲ ἀργυρίδος Φερεκράτης μὲν ἐν Πέρσαις οὕτως</TextUnit>
    <TextUnit id="2984" loc="502b">μνημονεύει:   οὗτος σύ, ποῖ τὴν ἀργυρίδα τηνδὶ φέρεις;  χρυσίδος δὲ Κρατῖνος ἐν Νόμοις:   χρυσίδι σπένδων γέγωνε τοῖς ὄφεσι πιεῖν διδούς:  καὶ ̔́Ερμιππος ἐν Κέρκωψι:   χρυσίδ' οἴνου πανσέληνον ἐκπιὼν ὑφείλετο.  καὶ ὅ γε ἐ..,1 ἐκαλεῖτο δέ τις καὶ βαλανωτὴ φιάλη, ἧς τῷ πυθμένι χρυσοῖ ὑπέκειντο ἀστράγαλοι. Σῆμος δ' ἐν Δήλῳ ἀνακεῖσθαί φησι χαλκοῦν φοίνικα, Ναξίων ἀνάθημα, καὶ καρυωτὰς φιάλας χρυσᾶς. ̓Αναξανδρίδης δὲ φιάλας ̓́Αρεος καλεῖ τὰ ποτήρια ταῦτα. Αἰολεῖς δὲ τὴν φιάλην ἀράκην καλοῦσι. Φθίος. πλατεῖαι φιάλαι ὀμφαλωτοί. Εὔπολις: “ σὺν φθοῖσι προσπεπτωκώς.3” ἔδει δὲ ὀξύνεσθαι ὡς Καρσί, παισί, φθειρσί, Φιλοτησία%10. κύλιξ τις ἣν κατὰ φιλίαν προὔπινον, ὥς φησι Πάμφιλος. Δημοσθένης δέ φησι: “ καὶ φιλοτησίας προὔπινεν.” ̓́Αλεξις:   φιλοτησίαν σοι τήνδ' ἐγὼ  ἰδίᾳ τε καὶ κοινῇ κύλικα προπίομαι. ἐκαλεῖτο δὲ καὶ τὸ ἑταιρικὸν συνευωχούμενον φιλοτήσιον. ̓Αριστοφάνης:    ἑπτάπους γοῦν ἡ σκιὰ ' στιν ἡ ' πὶ τὸ δεῖπνον ὡς ἤδη καλεῖ μ'  ὁ χορὸς ὁ φιλοτήσιος.  διὰ δὲ τὴν τοιαύτην πρόποσιν ἐκαλεῖτο καὶ κύλιξ φιλοτησία, ὡς ἐν Λυσιστράτῃ :   δέσποινα Πειθοῖ καὶ κύλιξ φιλοτησία. χόννοι. παρὰ Γορτυνίοις ποτηρίου εἶδος, ὅμοιον θηρικλείῳ, χάλκεον ὃ δίδοσθαι τῷ ἁρπασθέντι ὑπὸ τοῦ ἐραστοῦ φησιν ̔Ερμῶναξ. Χαλκιδικὰ ποτήρια ἴσως ἀπὸ τῆς Χαλκίδος τῆς Θρᾳκικῆς εὐδοκιμοῦντα. χυτρῖδες. ̓́Αλεξις ἐν ̔Υποβολιμαίῳ:  ἐγὼ Πτολεμαίου τοῦ βασιλέως τέτταρα  χυτρίδι' ἀκράτου: τῆς τ' ἀδελφῆς προσλαβὼν  τῆς τοῦ βασιλέως ταὔτ',5 ἀπνευστὶ τ' ἐκπιὼν ὡς ἄν τις ἥδιστ' ἴσον ἴσῳ κεκραμένον,</TextUnit>
    <TextUnit id="2985" loc="502c">καὶ τῆς ̔Ομονοίας, διὰ τί νῦν μὴ κωμάσω  ἄνευ λυχνούχου πρὸς τὸ τηλικοῦτο φῶς;  ̔Ηρόδοτος δ' ἐν τῇ πέμπτῃ τῶν ̔Ιστοριῶν νόμον  φησὶ θέσθαι ̓Αργείους καὶ Αἰγινήτας ̓Αττικὸν μηδὲν προσφέρειν πρὸς τὰς θυσίας μηδὲ κέραμον,1 ἀλλ' ἐκ χυτρίδων ἐπιχωρίων τὸ λοιπὸν αὐτόθι εἶναι πίνειν. καὶ Μελέαγρος δ' ὁ κυνικὸς ἐν τῷ Συμποσίῳ οὑτωσὶ γράφει: “ κἀν τοσούτῳ πρόποσιν αὐτῷ βαρεῖαν διέδωκε, χυτρίδια βαθέα δώδεκα.”</TextUnit>
    <TextUnit id="2986" loc="502d">ψυγεὺς ἢ ψυκτήρ. Πλάτων Συμποσίῳ: “ ἀλλὰ φέρε, παῖ, φάναι, τὸν ψυκτῆρα ἐκεῖνον, ἰδόντα αὐτὸν πλέον ἢ ὀκτὼ κοτύλας χωροῦντα. τοῦτον οὖν ἐμπλησάμενον πρῶτον μὲν αὐτὸν ἐκπιεῖν, ἔπειτα τῷ Σωκράτει κελεύειν ἐγχεῖν.” “ παραμηκύνειν ἐγχειροῦντος τοῦ ̓Αρχεβούλου, εὐκαιρότατα προχέων ὁ παῖς τοῦ οἰναρίου ἀνατρέπει τὸν ψυκτῆρα.” ̓́Αλεξις ἐν Εἰσοικιζομένῳ φησὶ “ τρικότυλον ψυγέα.” Διώξιππος Φιλαργύρῳ:   παρ' ̓Ολυμπίχου δὲ θηρικλείους ἔλαβεν ἕξ, ἔπειτα τοὺς δύο ψυγέας.</TextUnit>
    <TextUnit id="2987" loc="502e">Μένανδρος δ' ἐν τῷ ἐπιγραφομένῳ δράματι Χαλκεῖά φησιν  τοῦτο δὴ τὸ νῦν ἔθος “  ἄκρατον” ἐβόων, “ τὴν μεγάλην.” ψυκτῆρά τις  προὔπινεν ἂν τοὺς ἀθλίους ἀπολλύων.  ̓Επιγένης δ' ἐν ̔Ηρωίνῃ καταλέγων πολλὰ ποτήρια καὶ τοῦ ψυγέως οὕτως μνημονεύει:   τὴν θηρίκλειον δεῦρο καὶ τὰ ̔Ροδιακὰ  κόμισον λαβὼν τοὺς παῖδας. εἶτ' οἴσεις μόνος ψυκτῆρα, κύαθον, κυμβία.  Στράττις Ψυχασταῖς:  ὁ δέ τις ψυκτῆρ', ὁ δέ τις κύαθον χαλκοῦν κλέψας. ἀπορῶν κεῖται,  κοτύλη δ' ἀνὰ χοίνικα μάττει.</TextUnit>
    <TextUnit id="2988" loc="502f">̓́Αλεξις δ' ἐν ̔Ιππίσκῳ ψυκτηρίδιον καλεῖ διὰ τούτων   ἀπήντων τῷ ξένῳ  εἰς τὴν κατάλυσιν οὗ συνῆν ̓Αγωνίδι.  τοῖς παισὶ τ' εἶπα （δύο γὰρ ἦγον οἴκοθεν）  τἀκπώματ' εἰς τὸ φανερὸν ἐκνενιτρωμένα θεῖναι: κύαθος δ' ἦν ἀργυροῦς （οὗτος μὲν οὖν ἦγεν δύο δραχμάς）, κυμβίον δὲ τέτταρας</TextUnit>
    <TextUnit id="2989" loc="503a">ἴσως ἑτέρας,7 ψυκτηρίδιον δὲ δέκ' ὀβολούς, Φιλιππίδου λεπτότερον.    ̔Ηρακλέων δ' ὁ ̓Εφέσιος “ὃν ἡμεῖς,” φησί, “ ψυγέα καλοῦμεν, ψυκτηρίαν τινὲς ὀνομάζουσιν. τοὺς δ' ̓Αττικοὺς καὶ κωμῳδεῖν τὸν ψυγέα ὡς ξενικὸν ὄνομα.” Εὔφρων ἐν ̓Αποδιδούσῃ:   ἐπὰν δὲ καλέσῃ ψυγέα τὸν ψυκτηρίαν,   τὸ τευτλίον δὲ σεῦτλα,1 φακέαν τὴν φακῆν, τί δεῖ ποιεῖν; σὺ γὰρ εἶπον.β Β. ὥσπερ χρυσίου</TextUnit>
    <TextUnit id="2990" loc="503b">φωνῆς ἀπότεισον,3 Πυργόθεμι, καταλλαγήν.  ̓Αντιφάνης ̔Ιππεῦσι:   πῶς οὖν διαιτώμεσθα; β. τὸ μὲν ἐφίππιον στρῶμ' ἐστὶν ἡμῖν, ὁ δὲ καλὸς πῖλος κάδος,5  ψυκτήρ—τί βούλει; πάντ'. ̓Αμαλθείας κέρας.  ἐν δὲ τῇ Καρίνῃ σαφῶς δηλοῦται ὅτι τούτῳ ἐχρῶντο οἰνοχοοῦντες κυάθῳ. εἰπὼν γάρ:   τρίποδα καὶ κάδον παραθέμενος ψυκτῆρὰ τ' οἴνου  μεθύσκεται,  ἐν τοῖς ἑξῆς ποιεῖ αὐτὸν λέγοντα:</TextUnit>
    <TextUnit id="2991" loc="503c">ἔσται πότος  σφοδρότερος. οὐκοῦν μὴ κεράσῃ τις, οὐκ ἔτι  ἔξεστι κυαθίζειν παρ' ἡμῖν. παῖ, τρέχε,11 τὸν δὲ κάδον ἔξω καὶ τὸ ποτήριον λαβὼν  ἀπόφερε τἄλλα πάντα.  Διονύσιος δὲ ὁ τοῦ Τρύφωνος ἐν τῷ περὶ ̓Ονομάτων “ τὸν ψυγέα,” φησίν, “ ἐκάλουν οἱ ἀρχαῖοι δῖνον.” Νίκανδρος δ' ὁ Θυατειρηνὸς καλεῖσθαί φησι ψυκτῆρας καὶ τοὺς ἀλσώδεις καὶ συσκίους  τόπους τοὺς τοῖς θεοῖς ἀνειμένους, ἐν οἷς ἔστιν ἀναψῦξαι. Αἰσχύλος Νεανίσκοις:   σαύρας ὑποσκίοισιν ἐν ψυκτηρίοις.</TextUnit>
    <TextUnit id="2992" loc="503d">Εὐριπίδης Φαέθοντι:   ψυκτήρια  δένδρεα φίλαισιν ὠλέναισι δέξεται. καὶ ὁ τὸν Αἰγίμιον δὲ ποιήσας εἴθ' ̔Ησίοδός ἐστιν ἢ Κέρκωψ ὁ Μιλήσιος:   ἔνθα ποτ' ἔσται ἐμὸν ψυκτήριον, ὄρχαμε λαῶν.  ᾠδός. οὕτως ἐκαλεῖτο τὸ ποτήριον, φησὶ Τρύφων ἐν τοῖς ̓Ονοματικοῖς, τὸ ἐπὶ τῷ σκολίῳ διδόμενον, ὡς ̓Αντιφάνης παρίστησιν ἐν Διπλασίοις:  τί οὖν ἐνέσται τοῖς θεοῖσιν; β. οὐδὲ ἕν,</TextUnit>
    <TextUnit id="2993" loc="503e">ἂν μὴ κεράσῃ τις. α. ἴσχε, τὸν ᾠδὸν λάμβανε,  ἔπειτα μηδὲν τῶν ἀπηρχαιωμένων  τούτων περάνῃς, τὸν Τελαμῶνα μηδὲ τὸν  παιῶνα μηδ' ̔Αρμόδιον.  ᾠοσκυφία. περὶ τῆς ἰδέας τῶν ποτηρίων ̓Ασκληπιάδης ὁ Μυρλεανὸς ἐν τῷ περὶ τῆς Νεστορίδος φησὶν ὅτι δύο πυθμένας ἔχει, ἕνα μὲν τὸν κατὰ τὸ κύτος αὐτῷ συγκεχαλκευμένον, ἕτερον δὲ τὸν πρόσθετον</TextUnit>
    <TextUnit id="2994" loc="503f">ἀπ' ὀξέος ἀρχόμενον, καταλήγοντα δὲ εἰς πλατύτερον, ἐφ' οὗ ἵσταται τὸ ποτήριον.  ̓Ωιόν. Δίνων ἐν γ Περσικῶν φησιν οὕτως : “ἐστὶ δὲ ποτίβαζις ἄρτος κρίθινος καὶ πύρινος ὀπτὸς καὶ κυπαρίσσου στέφανος καὶ οἶνος κεκραμένος ἐν ᾠῷ χρυσῷ, οὗ αὐτὸς βασιλεὺς πίνει.”    τοσαῦτα εἰπὼν ὁ Πλούταρχος καὶ ὑπὸ πάντων κροταλισθεὶς ᾔτησε φιάλην, ἀφ' ἧς σπείσας ταῖς Μούσαις καὶ τῇ τούτων Μνημοσύνῃ μητρὶ προὔπιε πᾶσι φιλοτησίαν. ἐπειπὼν δὲ:</TextUnit>
    <TextUnit id="2995" loc="504a">φιάλαν ὡς εἴ τις ἀφνεᾶς ἀπὸ χειρὸς ἑλὼν  ἔνδον ἀμπέλου καχλάζοισαν δρόσῳ:  δωρήσεται,  οὐ μόνον “ νεανίᾳ γαμβρῷ προπίνων,” ἀλλὰ καὶ πᾶσι τοῖς φιλτάτοις ἔδωκε τῷ παιδὶ περισοβεῖν ἐν κύκλῳ κελεύσας, τὸ κύκλῳ πίνειν τοῦτ' εἶναι λέγων, παρατιθέμενος Μενάνδρου ἐκ Περινθίας:  οὐδεμίαν ἡ γραῦς ὅλως  κύλικα παρῆκεν, ἀλλὰ πίνει τὴν κύκλῳ.  καὶ πάλιν ἐκ Θεοφορουμένης:  καὶ ταχὺ πάλιν τὸ πρῶτον περισόβει ποτήριον αὐτοῖς ἀκράτου.</TextUnit>
    <TextUnit id="2996" loc="504b">καὶ Εὐριπίδης δ' ἐν Κρήσσαις:  τὰ δ' ἄλλα χαῖρε κύλικος ἑρπούσης κύκλῳ.  αἰτοῦντος δὲ τοῦ γραμματικοῦ Λεωνίδου μεῖζον ποτήριον καὶ εἰπόντος  κρατηρίζωμεν, ἄνδρες φίλοι,1 οὕτως δὲ τοὺς πότους Λυσανίας φησὶν ὁ Κυρηναῖος ̔Ηρόδωρον εἰρηκέναι ἐν τούτοις; ̔ ἐπεὶ δὲ θύσαντες πρὸς δεῖπνον καὶ κρατῆρα: καὶ εὐχὰς καὶ παιῶνας ἐτράποντο.' καὶ ὁ τοὺς μίμους δὲ πεποιηκὼς οὓς αἰεὶ διὰ χειρὸς ἔχειν Δοῦρίς φησι τὸν σοφὸν Πλάτωνα, λέγει που ' κἠκρατηρίχημες ἀντὶ τοῦ ' ἐπεπώκειμεν.6  ἀλλὰ μήν, πρὸς</TextUnit>
    <TextUnit id="2997" loc="504c">θεῶν, ὁ Ποντιανὸς ἔφη, οὐ δεόντως ἐκ μεγάλων πίνετε ποτηρίων, τὸν ἥδιστον καὶ χαριέστατον Ξενοφῶντα πρὸ ὀφθαλμῶν ἔχοντες, ὃς ἐν τῷ Συμποσίῳ φησίν ' ὁ δ' αὖ Σωκράτης εἶπεν ἀλλὰ πίνειν μέν, ὦ ἄνδρες, καὶ ἐμοὶ πάνυ δοκεῖ. τῷ γὰρ ὄντι ὁ οἶνος ἄρδων τὰς ψυχὰς τὰς μὲν λύπας, ὥσπερ ὁ μανδραγόρας ἀνθρώπους, κοιμίζει, τὰς δὲ φιλοφροσύνας, ὥσπερ ἔλαιον φλόγας,8 ἐγείρει. δοκεῖ μέντοι μοι καὶ τὰ τῶν ἀνδρῶν σώματα τὰ αὐτὰ πάσχειν ἅπερ καὶ τὰ τῶν ἐν γῇ φυομένων.</TextUnit>
    <TextUnit id="2998" loc="504d">καὶ γὰρ ἐκεῖνα, ὅταν μὲν ὁ θεὸς αὐτὰ ἄγαν ἀθρόως ποτίζῃ, οὐ δύναται ὀρθοῦσθαι οὐδὲ ταῖς ὥραις διαπλοῦσθαι: ὅταν δὲ ὅσῳ ἥδεται τοσοῦτο πίνῃ, καὶ μάλα ὀρθά τε αὔξεται καὶ θάλλοντα ἀφικνεῖται εἰς τὴν καρπογονίαν. οὕτω δὴ καὶ ἡμεῖς, ἢν μὲν ἀθρόον τὸ ποτὸν ἐγχεώμεθα, ταχὺ ἡμῶν καὶ τὰ σώματα καὶ αἱ γνῶμαι σφαλοῦνται, καὶ οὐδ' ἀναπνεῖν μὴ ὅτι λέγειν δυνησόμεθα: ἢν δὲ ἡμῖν οἱ παῖδες μικραῖς κύλιξι μικρά: ἐπιψακάζωσιν, ἵνα</TextUnit>
    <TextUnit id="2999" loc="504e">καὶ ἐγὼ Γοργιείοις ῥήμασιν εἴπω, οὕτως οὐ βιαζόμενοι μεθύειν ὑπὸ τοῦ οἴνου, ἀλλ' ἀναπειθόμενοι πρὸς τὸ παιγνιωδέστερον ἀφιξόμεθα   εἰς ταῦτά τις ἀποβλέπων τὰ τοῦ καλοῦ Ξενοφῶντος ἐπιγινώσκειν δυνήσεται ἣν εἶχε πρὸς αὐτὸν ὁ λαμπρότατος Πλάτων ζηλοτυπίαν, ἢ τάχα φιλονίκως εἶχον ἀρχῆθεν πρὸς ἑαυτοὺς οἱ ἄνδρες οὗτοι, αἰσθόμενοι τῆς ἰδίας ἑκάτερος ἀρετῆς, καὶ ἴσως καὶ περὶ πρωτείων διεφέροντο, οὐ μόνον ἐξ ὧν περὶ Κύρου εἰρήκασι τεκμαιρομένοις ἡμῖν, ἀλλὰ κἀκ τῶν αὐτῶν ὑποθέσεων. συμπόσια μὲν γὰρ  γεγράφασιν ἀμφότεροι, καὶ ἐν αὐτοῖς ὁ μὲν τὰς αὐλητρίδας</TextUnit>
    <TextUnit id="3000" loc="504f">ἐκβάλλει, ὁ δὲ εἰσάγει: καὶ ὁ μέν, ὡς πρόκειται, παραιτεῖται πίνειν μεγάλοις ποτηρίοις, ὁ δὲ τὸν Σωκράτην παράγει τῷ ψυκτῆρι πίνοντα μέχρι τῆς ἕω. κἀν τῷ περὶ Ψυχῆς δὲ ὁ Πλάτων καταλεγόμενος ἕκαστον τῶν παρατυχόντων οὐδὲ κατὰ μικρὸν τοῦ Ξενοφῶντος μέμνηται. καὶ περὶ τοῦ Κύρου οὖν ὁ μὲν λέγει ὡς ἐκ πρώτης ἡλικίας ἐπεπαίδευτο πάντα τὰ πάτρια, ὁ δὲ Πλάτων ὥσπερ</TextUnit>
    <TextUnit id="3001" loc="505a">ἐναντιούμενος ἐν τρίτῳ Νόμων φησί ' μαντεύομαι δὲ περὶ Κύρου τὰ μὲν ἄλλα στρατηγὸν αὐτὸν ἀγαθὸν εἶναι καὶ φιλόπονον,2 παιδείας δ' ὀρθῆς οὐδὲ ἧφθαι τὸ παράπαν, οἰκονομίᾳ δ' οὐδ' ᾑτινιοῦν προσεσχηκέναι. ἔοικε δ' ἐκ νέου στρατεύεσθαι, παραδούς τε τοὺς παῖδας ταῖς γυναιξὶ τρέφειν.' πάλιν ὁ μὲν Ξενοφῶν συναναβὰς Κύρῳ εἰς Πέρσας μετὰ τῶν μυρίων ̔Ελλήνων καὶ ἀκριβῶς εἰδὼς τὴν προδοσίαν τοῦ Θεσσαλοῦ Μένωνος, ὅτι αὐτὸς</TextUnit>
    <TextUnit id="3002" loc="505b">αἴτιος ἐγένετο τοῖς περὶ Κλέαρχον τῆς ἀπωλείας τῆς ὑπὸ Τισσαφέρνου γενομένης, καὶ οἷός τις ἦν τὸν τρόπον, ὡς χαλεπός, ὡς ἀσελγής,  διηγησάμενος φαίνεται. ὁ δὲ καλὸς Πλάτων μονονουχὶ εἰπών ' οὐκ ἔστ' ἔτυμος λόγος οὗτος ' ἐγκώμια αὐτοῦ διεξέρχεται, ὁ τοὺς ἄλλους ἁπαξαπλῶς κακολογήσας, ἐν μὲν τῇ Πολιτείᾳ ̔́Ομηρον ἐκβάλλων καὶ τὴν μιμητικὴν ποίησιν, αὐτὸς δὲ τοὺς διαλόγους μιμητικῶς γράψας, ὧν τῆς ἰδέας οὐδ' αὐτὸς εὑρετής ἐστιν. πρὸ γὰρ αὐτοῦ τοῦθ' εὗρε τὸ εἶδος τῶν λόγων ὁ Τήιος ̓Αλεξαμενός,4 ὡς</TextUnit>
    <TextUnit id="3003" loc="505c">Νικίας ὁ Νικαεὺς ἱστορεῖ καὶ Σωτίων. ̓Αριστοτέλης δ' ἐν τῷ περὶ Ποιητῶν οὕτως γράφει οὐκοῦν οὐδὲ ἐμμέτρους ὄντας τοὺς καλουμένους Σώφρονος μίμους μὴ φῶμεν εἶναι λόγους, ἢ μὴ μιμήσεις τοὺς ̓Αλεξαμενοῦ τοῦ Τηίου τοὺς πρώτους γραφέντας τῶν Σωκρατικῶν λόγους ἄντικρυς φάσκων ὁ πολυμαθέστατος ̓Αριστοτέλης πρὸ Πλάτωνος διαλόγους γεγραφέναι τὸν ̓Αλεξαμενόν. διαβάλλει δὲ ὁ Πλάτων καὶ Θρασύμαχον τὸν  Χαλκηδόνιον σοφιστὴν ὅμοιον εἶναι λέγων τῷ</TextUnit>
    <TextUnit id="3004" loc="505d">ὀνόματι, ἔτι δ' ̔Ιππίαν καὶ Γοργίαν καὶ Παρμενίδην καὶ ἑνὶ διαλόγῳ τῷ Πρωταγόρᾳ πολλούς, ὁ τοιαῦτα ἐν τῇ Πολιτείᾳ εἰπών ' ὅταν, οἶμαι, δημοκρατουμένη πόλις ἐλευθερίας διψήσασα κακῶν οἰνοχόων τύχῃ καὶ ἀκράτου αὐτῆς μεθυσθῇ.'  “ λέγεται δὲ ὡς καὶ ὁ Γοργίας αὐτὸς ἀναγνοὺς τὸν ὁμώνυμον αὑτῷ διάλογον πρὸς τοὺς συνήθεις ἔφη ' ὡς καλῶς οἶδε Πλάτων ἰαμβίζειν.” ̔́Ερμιππος δὲ ἐν τῷ περὶ Γοργίου ' ὡς ἐπεδήμησε,' φησί, : ταῖς ̓Αθήναις Γοργίας μετὰ τὸ ποιήσασθαι τὴν ἀνάθεσιν τῆς ἐν Δελφοῖς ἑαυτοῦ χρυσῆς εἰκόνος,</TextUnit>
    <TextUnit id="3005" loc="505e">εἰπόντος τοῦ Πλάτωνος, ὅτε εἶδεν αὐτόν, “ ἥκει ἡμῖν ὁ καλός τε καὶ χρυσοῦς ὁ Γοργίας” ἔφη ὁ Γοργίας: “ἦ καλόν γε αἱ ̓Αθῆναι καὶ νέον τοῦτον ̓Αρχίλοχον ἐνηνόχασιν.” ἄλλοι δέ φασιν ὡς ἀναγνοὺς ὁ Γοργίας τὸν Πλάτωνος διάλογον πρὸς τοὺς παρόντας εἶπεν ὅτι οὐδὲν τούτων οὔτ' εἶπεν οὔτ' ἤκουσε παρὰ Πλάτωνος,2' ταὐτά φασι καὶ  Φαίδωνα εἰπεῖν ἀναγνόντα τὸν περὶ Ψυχῆς. διὸ καλῶς ὁ Τίμων περὶ αὐτοῦ ἔφη :  ὡς ἀνέπλαττε Πλάτων ὁ πεπλασμένα θαύματα εἰδώς.</TextUnit>
    <TextUnit id="3006" loc="505f">Παρμενίδῃ μὲν γὰρ καὶ ἐλθεῖν εἰς λόγους τὸν τοῦ Πλάτωνος Σωκράτην μόλις ἡ ἡλικία συγχωρεῖ, οὐχ ὡς καὶ τοιούτους εἰπεῖν ἢ ἀκοῦσαι λόγους. τὸ δὲ πάντων σχετλιώτατον καὶ τὸ εἰπεῖν οὐδεμιᾶς κατεπειγούσης χρείας ὅτι παιδικὰ γεγόνοι τοῦ Παρμενίδου Ζήνων ὁ πολίτης αὐτοῦ. ἀδύνατον δὲ καὶ Φαῖδρον οὐ μόνον κατὰ Σωκράτην εἶναι, ἦ πού γε καὶ ἐρώμενον αὐτοῦ γεγονέναι. ἀλλὰ μὴν οὐ δύνανται οὐδὲ Πάραλος καὶ Ξάνθιππος</TextUnit>
    <TextUnit id="3007" loc="506a">οἱ Περικλέους υἱοὶ τελευτήσαντος τῷ λοιμῷ Πρωταγόρᾳ διαλέγεσθαι ὅτε δεύτερον ἐπεδήμησε ταῖς ̓Αθήναις, οἱ ἔτι πρότερον τελευτήσαντες. πολλὰ δ' ἔστι καὶ ἄλλα λέγειν περὶ αὐτοῦ καὶ δεικνύναι ὡς ἔπλαττε τοὺς διαλόγους. ὅτι δὲ καὶ δυσμενὴς ἦν πρὸς ἅπαντας, δῆλον καὶ ἐκ τῶν ἐν τῷ ̓́Ιωνι ἐπιγραφομένῳ,8 ἐν ᾧ πρῶτον μὲν κακολογεῖ πάντας τοὺς ποιητάς, ἔπειτα καὶ τοὺς ὑπὸ τοῦ δήμου προαγομένους, Φανοσθένη τὸν  ̓́Ανδριον κἀπολλόδωρον τὸν Κυζικηνόν, ἔτι δὲ τὸν Κλαζομένιον ̔Ηρακλείδην. ἐν δὲ τῷ Μένωνι καὶ</TextUnit>
    <TextUnit id="3008" loc="506b">τοὺς μεγίστους παρ' ̓Αθηναίοις γενομένους ' ̓Αριστείδην καὶ Θεμιστοκλέα, Μένωνα δὲ ἐπαινεῖ τὸν τοὺς ̔́Ελληνας προδόντα. ἐν δὲ τῷ Εὐθυδήμῳ Εὐθύδημον καὶ τὸν ἀδελφὸν αὐτοῦ Διονυσόδωρον προπηλακίζων καὶ καλῶν ὀψιμαθεῖς ἔτι τε ἐριστὰς ὀνομάζων ὀνειδίζει αὐτοῖς καὶ τὴν ἐκ Χίου τῆς πατρίδος φυγήν, ἀφ' ἧς ἐν Θουρίοις κατῳκίσθησαν. ἐν δὲ τῷ περὶ ̓Ανδρείας Μελησίαν τὸν Θουκυδίδου τοῦ ἀντιπολιτευσαμένου Περικλεῖ καὶ Λυσίμαχον τὸν ̓Αριστείδου τοῦ δικαίου, τῆς τῶν πατέρων</TextUnit>
    <TextUnit id="3009" loc="506c">ἀρετῆς ἀναξίους εἶναι φάσκων. ἃ δὲ περὶ ̓Αλκιβιάδου εἴρηκεν ἐν τῷ Συμποσίῳ οὐδ' εἰς φῶς λέγεσθαί ἐστιν ἄξιον, ἔν τε τῷ προτέρῳ τῶν εἰς αὐτὸν διαλόγων ὁ γὰρ δεύτερος ὑπό τινων Ξενοφῶντος εἶναι λέγεται, ὡς καὶ ἡ ̓Αλκυὼν Λέοντος τοῦ ̓Ακαδημαικοῦ, ὥς φησι Νικίας ὁ Νικαεύς. τὰ μὲν οὖν κατὰ ̓Αλκιβιάδου λεχθέντα σιωπῶ: ὅτι δὲ τὸν ̓Αθηναίων δῆμον εἰκαῖον εἴρηκε κριτὴν ἔτι τε πρόκωπον,5 Λακεδαιμονίους δὲ ἐπαινῶν ἐπαινεῖ</TextUnit>
    <TextUnit id="3010" loc="506d">καὶ τοὺς πάντων ̔Ελλήνων ἐχθροὺς Πέρσας, καὶ τὸν ἀδελφὸν δὲ τοῦ ̓Αλκιβιάδου Κλεινίαν  μαινόμενόν τε ἀποκαλεῖ καὶ τοὺς υἱοὺς αὐτοῦ ἠλιθίους Μειδίαν τε ὀρτυγοκόπον,2 καὶ τὸν τῶν ̓Αθηναίων δῆμον εὐπρόσωπον μὲν εἶναι, δεῖν δ' αὐτὸν ἀποδύσαντας θεωρεῖν ὀφθήσεται γάρ, φησί, περίβλεπτον ἀξίωμα περικείμενος κάλλους οὐκ ἀληθινοῦ. ἐν δὲ τῷ Κίμωνι οὐδὲ τῆς Θεμιστοκλέους φείδεται κατηγορίας οὐδὲ τῆς ̓Αλκιβιάδου καὶ Μυρωνίδου,5 ἀλλ' οὐδ' αὐτοῦ τοῦ Κίμωνος, καὶ ὁ Κρίτων δ' αὐτοῦ Κρίτωνος, ἡ δὲ Πολιτεία καὶ Σοφοκλέους περιέχει καταδρομήν, ὁ δὲ Γοργίας οὐ μόνον ἀφ' οὗ τὸ ἐπίγραμμα, ἀλλὰ καὶ ̓Αρχελάου</TextUnit>
    <TextUnit id="3011" loc="506e">τοῦ Μακεδονίας βασιλέως, ὃν οὐ μόνον ἐπονείδιστον γένος ἔχειν, ἀλλ' ὅτι καὶ ἀπέκτεινε τὸν δεσπότην. οὗτος δ' ἐστὶ Πλάτων, ὃν Σπεύσιππός φησι φίλτατον ὄντα Φιλίππῳ τῆς βασιλείας αἴτιον γενέσθαι. γράφει γοῦν Καρύστιος ὁ Περγαμηνὸς ἐν τοῖς ̔Ιστορικοῖς ̔Υπομνήμασιν οὕτως Σπεύσιππος πυνθανόμενος Φίλιππον βλασφημεῖν περὶ Πλάτωνος εἰς ἐπιστολὴν ἔγραψέ τι τοιοῦτον “ ὥσπερ  ἀγνοοῦντας τοὺς ἀνθρώπους ὅτι καὶ τὴν ἀρχὴν τῆς βασιλείας Φίλιππος διὰ Πλάτωνος ἔσχεν. Εὐφραῖον</TextUnit>
    <TextUnit id="3012" loc="506f">γὰρ ἀπέστειλε τὸν ' ̓Ωρείτην πρὸς Περδίκκαν Πλάτων, ὃς ἔπεισεν ἀπομερίσαι τινὰ χώραν Φιλίππῳ. διατρέφων δ' ἐνταῦθα δύναμιν, ὡς ἀπέθανε Περδίκκας, ἐξ ἑτοίμου δυνάμεως ὑπαρχούσης ἐπέπεσε τοῖς πράγμασι.” ' τοῦτο δ' εἴπερ οὕτως ἀληθείας ἔχει, θεὸς ἂν εἰδείη. ὁ δὲ καλὸς αὐτοῦ Πρωταγόρας πρὸς τῷ καταδρομὴν ἔχειν πολλῶν ποιητῶν καὶ σοφῶν ἀνδρῶν ἐκθεατριζόμενον ἔχει καὶ τὸν Καλλίου βίον μᾶλλον τῶν Εὐπόλιδος Κολάκων, ἐν δὲ τῷ Μενεξένῳ οὐ μόνον ̔Ιππίας ὁ ̔Ηλεῖος χλευάζεται, ἀλλὰ καὶ ὁ ̔Ραμνούσιος ̓Αντιφῶν</TextUnit>
    <TextUnit id="3013" loc="507a">καὶ ὁ μουσικὸς Λάμπρος, ἐπιλίποι δ' ἄν με ἡ ἡμέρα εἰ πάντας ἐθελήσαιμι ἐπελθεῖν τοὺς κακῶς ἀκούσαντας ὑπὸ τοῦ σοφοῦ. ἀλλὰ μὴν οὐδ' ̓Αντισθένη ἐπαινῶ : καὶ γὰρ καὶ οὗτος πολλοὺς εἰπὼν κακῶς οὐδ' αὐτοῦ τοῦ Πλάτωνος ἀπέσχετο, ἀλλὰ καλέσας αὐτὸν φορτικῶς Σάθωνα τὸν ταύτην ἔχοντα τὴν ἐπιγραφὴν διάλογον ἐξέδωκεν. ̔Ηγήσανδρος δὲ ὁ Δελφὸς ἐν τοῖς ̔Υπομνήμασι περὶ τῆς πρὸς πάντας τοῦ Πλάτωνος κακοηθείας λέγων γράφει καὶ ταῦτα μετὰ τὴν Σωκράτους τελευτὴν ἐπὶ πλεῖον τῶν συνήθων ἀθυμούντων ἒν</TextUnit>
    <TextUnit id="3014" loc="507b">τινι συνουσίᾳ Πλάτων συμπαρὼν λαβὼν τὸ ποτήριον παρεκάλει μὴ ἀθυμεῖν αὐτούς, ὡς ἱκανὸς αὐτὸς  εἴη ἡγεῖσθαι τῆς σχολῆς, καὶ προέπιεν ̓Απολλοδώρῳ. καὶ ὃς εἶπεν “ἥδιον ἂν παρὰ Σωκράτους τὴν τοῦ φαρμάκου κύλικα εἰλήφειν ἢ παρὰ σοῦ τὴν τοῦ οἴνου πρόποσιν.” ἐδόκει γὰρ Πλάτων φθονερὸς εἶναι καὶ κατὰ τὸ ἦθος οὐδαμῶς εὐδοκιμεῖν. καὶ γὰρ ̓Αρίστιππον πρὸς Διονύσιον ἀποδημήσαντα ἔσκωπτεν, αὐτὸς τρὶς εἰς Σικελίαν ἐκπλεύσας: ἅπαξ μὲν τῶν ῥυάκων χάριν, ὅτε καὶ τῷ πρεσβυτέρῳ Διονυσίῳ συγγενόμενος ἐκινδύνευσεν,</TextUnit>
    <TextUnit id="3015" loc="507c">δὶς δὲ πρὸς τὸν νεώτερον Διονύσιον: Αἰσχίνου τε πένητος ὄντος καὶ μαθητὴν ἕνα ἔχοντος Ξενοκράτην, τοῦτον περιέσπασεν. καὶ Φαίδωνι δὲ τὴν τῆς δουλείας ἐφιστὰς δίκην ἐφωράθη: καὶ τὸ καθόλου πᾶσι τοῖς Σωκράτους μαθηταῖς ἐπεφύκει μητρυιᾶς ἔχων διάθεσιν. διόπερ Σωκράτης οὐκ ἀηδῶς περὶ αὐτοῦ στοχαζόμενος ἐνύπνιον ἔφησεν ἑωρακέναι πλειόνων παρόντων. δοκεῖν γὰρ ἔφη “ τὸν Πλάτωνα κορώνην γενόμενον ἐπὶ τὴν κεφαλήν μου ἀναπηδήσαντα τὸ φαλακρόν μου κατασκαριφᾶν</TextUnit>
    <TextUnit id="3016" loc="507d">καὶ κρώζειν περιβλέπουσαν. δοκῶ οὖν σε, ὦ Πλάτων, πολλὰ κατὰ τῆς ἐμῆς. ψεύσεσθαι κεφαλῆς.” ἦν δὲ ὁ Πλάτων πρὸς τῇ κακοηθείᾳ καὶ φιλόδοξος, ὅστις ἔφησεν: “ἔσχατον τὸν τῆς  δόξης χιτῶνα ἐν τῷ θανάτῳ αὐτῷ ἀποδυόμεθα, ἐν διαθήκαις, ἐν ἐκκομιδαῖς, ἐν τάφοις,” ὥς φησι Διοσκουρίδης ἐν τοῖς ̓Απομνημονεύμασιν. καὶ τὸ πόλιν δὲ θελῆσαι κτίσαι καὶ τὸ νομοθετῆσαι τίς οὐ φήσει πάθος εἶναι φιλοδοξίας; δῆλον δ' ἐστὶ</TextUnit>
    <TextUnit id="3017" loc="507e">τοῦτο ἐξ ὧν ἐν τῷ Τιμαίῳ λέγει: “πέπονθά τι πάθος πρὸς τὴν πολιτείαν, ὥσπερ ἂν εἰ ζωγράφος ἐβούλετο τὰ ἑαυτοῦ ἔργα κινούμενα καὶ ἐνεργὰ ἰδεῖν οὕτω κἀγὼ τοὺς πολίτας οὓς διαγράφω.”  '  περὶ δὲ τῶν ἐν τοῖς διαλόγοις αὐτοῦ λελεγμένων τί ἂν καὶ λέγοι τις; ἡ μὲν γὰρ ψυχὴ ἡ διαπλαττομένη ἀθάνατος ὑπ' αὐτοῦ καὶ κατὰ τὴν ἀπόλυσιν χωριζομένη τοῦ σώματος παρὰ πρώτῳ εἴρηται ̔Ομήρῳ. οὗτος γὰρ εἶπεν ὡς ἡ τοῦ Πατρόκλου ψυχὴ  ̓́Αιδόσδε κατῆλθεν  ὃν πότμον γοόωσα, λιποῦς' ἀνδροτῆτα καὶ ἥβην. εἰ δ' οὖν καὶ Πλάτωνος φήσειέν τις εἶναι τὸν λόγον,</TextUnit>
    <TextUnit id="3018" loc="507f">οὐχ ὁρῶ τίν' ἐσχήκαμεν ἀπ' αὐτοῦ ὠφέλειαν. ἐὰν γὰρ καὶ συγχωρήσῃ τις μεθίστασθαι τὰς τῶν τετελευτηκότων ψυχὰς εἰς ἄλλας φύσεις καὶ πρὸς τὸν μετεωρότερον καὶ καθαρώτερον ἀνέρχεσθαι τόπον, ἅτε κουφότητος μετεχούσας, τί πλέον ἡμῖν; ὧν γὰρ μήτ' ἀνάμνησίς ἐστιν οὗ ποτε ἦμεν μήτ' αἴσθησις εἰ καὶ τὸ σύνολον ἦμεν, τίς χάρις ταύτης  τῆς ἀθανασίας; οἱ δὲ συντεθέντες ὑπ' αὐτοῦ Νόμοι</TextUnit>
    <TextUnit id="3019" loc="508a">καὶ τούτων ἔτι πρότερον ἡ Πολιτεία τί πεποιήκασιν; καίτοι γε ἔδει καθάπερ τὸν Λυκοῦργον τοὺς Λακεδαιμονίους καὶ τὸν Σόλωνα τοὺς ̓Αθηναίους καὶ τὸν Ζάλευκον τοὺς Θουρίους, καὶ αὐτόν, εἴπερ ἦσαν χρήσιμοι, πεῖσαί τινας τῶν ̔Ελλήνων αὐτοῖς χρήσασθαι. ' νόμος γάρ ἐστιν,' ὥς φησιν ̓Αριστοτέλης, ' λόγος ὡρισμένος καθ' ὁμολογίαν κοινὴν πόλεως, μηνύων πῶς δεῖ πράττειν ἕκαστα ὁ δὲ Πλάτων πῶς οὐκ ἄτοπος,1 τριῶν ̓Αθηναίων γενομένων νομοθετῶν τῶν γε δὴ γνωριζομένων, Δράκοντος καὶ αὐτοῦ τοῦ Πλάτωνος καὶ Σόλωνος,</TextUnit>
    <TextUnit id="3020" loc="508b">τῶν μὲν τοῖς νόμοις ἐμμένειν τοὺς πολίτας, τῶν δὲ τοῦ Πλάτωνος καὶ προσκαταγελᾶν; ὁ δ' αὐτὸς λόγος καὶ περὶ τῆς Πολιτείας: εἰ καὶ πασῶν ἐστιν αὕτη βελτίων, μὴ πείθοι δ' ἡμᾶς, τί πλέον; ἔοικεν οὖν ὁ Πλάτων οὐ τοῖς οὖσιν ἀνθρώποις γράψαι τοὺς νόμους, ἀλλὰ τοῖς ὑπ' αὐτοῦ διαπλαττομένοις, ὥστε καὶ ζητεῖσθαι τοὺς χρησομένους. ἐχρῆν οὖν ἃ πείσει: λέγων ταῦτα καὶ γράφειν καὶ μὴ ταὐτὰ ποιεῖν τοῖς εὐχομένοις, ἀλλὰ τοῖς τῶν ἐνδεχομένων ἀντεχομένοις.  χωρὶς τοίνυν τούτων εἴ τις διεξίοι τοὺς Τιμαίους</TextUnit>
    <TextUnit id="3021" loc="508c">αὐτοῦ καὶ τοὺς Γοργίας καὶ τοὺς ἄλλους δὲ τοὺς  τοιούτους διαλόγους, ἐν οἷς καὶ περὶ τῶν ἐν τοῖς μαθήμασι διεξέρχεται καὶ περὶ τῶν κατὰ φύσιν καὶ περὶ πλειόνων ἄλλων, οὐδὲ διὰ ταῦτα θαυμαστέος ἐστίν. ἔχει γάρ τις καὶ παρ' ἑτέρων ταῦτα λαβεῖν ἢ βέλτιον λεχθέντα ἢ μὴ χεῖρον. καὶ γὰρ Θεόπομπος ὁ Χῖος ἐν τῷ κατὰ τῆς Πλάτωνος διατριβῆς ' τοὺς πολλούς,' φησί, ' τῶν διαλόγων αὐτοῦ ἀχρείους καὶ ψευδεῖς ἄν τις εὕροι: ἀλλοτρίους δὲ τοὺς πλείους, ὄντας ἐκ τῶν ̓Αριστίππου</TextUnit>
    <TextUnit id="3022" loc="508d">διατριβῶν, ἐνίους δὲ κἀκ τῶν ̓Αντισθένους, πολλοὺς δὲ κἀκ τῶν Βρύσωνος τοῦ ̔Ηρακλεώτου ἀλλὰ τὰ κατὰ τὸν ἄνθρωπον ἅπερ ἐπαγγέλλεται καὶ ἡμεῖς ζητοῦμεν ἐκ τῶν ἐκείνου λόγων,8 οὐχ εὑρίσκομεν, ἀλλὰ συμπόσια μὲν καὶ λόγους ὑπὲρ ἔρωτος εἰρημένους καὶ μάλα ἀπρεπεῖς, οὓς καταφρονῶν τῶν ἀναγνωσομένων συνέθηκεν, ὥσπερ καὶ οἱ πολλοὶ τῶν μαθητῶν αὐτοῦ τυραννικοί τινες καὶ διάβολοι γεγόνασιν. Εὐφραῖος μὲν γὰρ παρὰ</TextUnit>
    <TextUnit id="3023" loc="508e">Περδίκκᾳ τῷ βασιλεῖ διατρίβων ἐν Μακεδονίᾳ οὐχ ἧττον αὐτοῦ ἐβασίλευε φαῦλος ὢν καὶ διάβολος: ὃς οὕτω ψυχρῶς συνέταξε τὴν ἑταιρίαν τοῦ βασιλέως ὥστε οὐκ ἐξῆν τοῦ συσσιτίου μετασχεῖν εἰ μή τις ἐπίσταιτο γεωμετρεῖν ἢ φιλοσοφεῖν, ὅθεν, Φιλίππου τὴν ἀρχὴν παραλαβόντος, Παρμενίων αὐτὸν ἐν ' ̓Ωρεῷ λαβὼν ἀπέκτεινεν, ὥς φησι Καρύστιος ἐν ̔Ιστορικοῖς ̔Υπομνήμασι. καὶ Κάλλιππος δ' ὁ  ̓Αθηναῖος, μαθητὴς καὶ αὐτὸς Πλάτωνος, ἑταῖρος</TextUnit>
    <TextUnit id="3024" loc="508f">Δίωνος καὶ συμμαθητὴς γενόμενος καὶ συναποδημήσας αὐτῷ εἰς Συρακούσας, ὁρῶν ἤδη τὸν Δίωνα ἐξιδιοποιούμενον τὴν μοναρχίαν ἀποκτείνας αὐτὸν καὶ αὐτὸς τυραννεῖν ἐπιχειρήσας ἀπεσφάγη,1 Εὐαίων δ' ὁ Λαμψακηνός, ὥς φησιν Εὐρύπυλος καὶ Δικαιοκλῆς ὁ Κνίδιος ἐνενηκοστῷ καὶ πρώτῳ Διατριβῶν, ἔτι δὲ Δημοχάρης ὁ ῥήτωρ ἐν τῷ ὑπὲρ Σοφοκλέους πρὸς Φίλωνα, δανείσας τῇ πατρίδι ἀργύριον ἐπὶ ἐνεχύρῳ τῇ ἀκροπόλει ἀφυστερήσας τυραννεῖν ἐβουλεύετο, ἕως συνδραμόντες ἐπ' αὐτὸν οἱ Λαμψακηνοὶ καὶ τὰ χρήματα ἀποδόντες ἐξέβαλον.</TextUnit>
    <TextUnit id="3025" loc="509a">Τίμαιος δ' ὁ Κυζικηνός, ὡς ὁ αὐτὸς Δημοχάρης φησίν, χρήματα καὶ σῖτον ἐπιδοὺς τοῖς πολίταις καὶ διὰ ταῦτα πιστευθεὶς εἶναι χρηστὸς παρὰ τοῖς Κυζικηνοῖς, μικρὸν ἐπισχὼν χρόνον ἐπέθετο τῇ πολιτείᾳ δι' ̓Αριδαίου. κριθεὶς δὲ καὶ ἁλοὺς καὶ ἀδοξήσας ἐν μὲν τῇ πόλει ἐπέμενε παλαιὸς καὶ γεγηρακώς,6 ἀτίμως δὲ διαζῶν. τοιοῦτοι δ' εἰσὶ καὶ νῦν τῶν ̓Ακαδημαικῶν τινες, ἀνοσίως καὶ ἀδόξως βιοῦντες. χρημάτων γὰρ ἐξ ἀσεβείας καὶ παρὰ φύσιν κυριεύσαντες διὰ γοητείαν  νῦν εἰσιν περίβλεπτοι: ὥσπερ καὶ Χαίρων ὁ</TextUnit>
    <TextUnit id="3026" loc="509b">Πελληνεύς, ὃς οὐ μόνῳ Πλάτωνι ἐσχόλακεν, ἀλλὰ καὶ Ξενοκράτει. καὶ οὗτος οὖν τῆς πατρίδος, πικρῶς τυραννήσας οὐ μόνον τοὺς ἀρίστους τῶν πολιτῶν ἐξήλασεν, ἀλλὰ καὶ τοῖς τούτων δούλοις τὰ χρήματα τῶν δεσποτῶν χαρισάμενος καὶ τὰς ἐκείνων γυναῖκας συνῴκισεν πρὸς γάμου κοινωνίαν, ταῦτ' ὠφεληθεὶς ἐκ τῆς καλῆς Πολιτείας καὶ τῶν παρανόμων Νόμων.  διὸ καὶ ̓́Εφιππος ὁ κωμῳδιοποιὸς ἐν Ναυάγῳ</TextUnit>
    <TextUnit id="3027" loc="509c">Πλάτωνά τε αὐτὸν καὶ τῶν γνωρίμων τινὰς κεκωμῴδηκεν ὡς καὶ ἐπ' ἀργυρίῳ συκοφαντοῦντας, ἐμφαίνων ὅτι καὶ πολυτελῶς ἠσκοῦντο καὶ ὅτι τῆς εὐμορφίας τῶν καθ' ἡμᾶς ἀσελγῶν πλείονα πρόνοιαν ἐποιοῦντο: λέγει δ' οὕτως:   ἔπειτ' ἀναστὰς εὔστοχος νεανίας  τῶν ἐξ ̓Ακαδημίας τις ὑποπλατωνικὸς  Βρυσωνοθρασυμαχειοληψικερμάτων, πληγεὶς ἀνάγκῃ ληψιλογομίσθῳ τέχνῃ</TextUnit>
    <TextUnit id="3028" loc="509d">συνών τις, οὐκ ἄσκεπτα δυνάμενος λέγειν, εὖ μὲν μαχαίρᾳ ξύστ' ἔχων τριχώματα, εὖ δ' ὑποκαθιεὶς ἄτομα πώγωνος βάθη,   εὖ δ' ἐν πεδίλῳ πόδα τιθεὶς ἐπισφύρων κνήμης ἱμάντων ἰσομέτροις ἑλίγμασιν,  ὄγκῳ τε χλανίδος εὖ τεθωρακισμένος,  σχῆμ' ἀξιόχρεων ἐπικαθεὶς βακτηρίᾳ,</TextUnit>
    <TextUnit id="3029" loc="509e">ἀλλότριον, οὐκ οἰκεῖον, ὡς ἐμοὶ δοκεῖ,  ἔλεξεν ἄνδρες τῆς ̓Αθηναίων χθονός.'   μέχρι τούτων ἡμῖν πεπεραιώσθω καὶ ἥδε ἡ συναγωγή, φίλτατε Τιμόκρατες. ἑξῆς δὲ ἐροῦμεν περὶ τῶν ἐπὶ τρυφῇ διαβοήτων γενομένων.</TextUnit>
    <TextUnit id="3030" loc="510a">Ἀνθρωπος εἶναί μοι Κυρηναῖος δοκεῖς, κατὰ τὸν ̓Αλέξιδος Τυνδάρεων, ἑταῖρε Τιμόκρατες:   κἀκεῖ γὰρ ἄν τις ἐπὶ τὸ δεῖπνον ἕνα καλῇ,  πάρεισιν ὀκτωκαίδεκ' ἄλλοι καὶ δέκα ἅρματα συνωρίδες τε πεντεκαίδεκα:  τούτοις δὲ δεῖ σε τἀπιτήδει' ἐμβαλεῖν,  ὥστ' ἦν κράτιστον μηδὲ καλέσαι μηδένα.  κἀμοὶ δ' ἦν κράτιστον σιωπᾶν καὶ μὴ ἐπὶ τοσούτοις</TextUnit>
    <TextUnit id="3031" loc="510b">προειρημένοις ἕτερα προστιθέναι: ἀλλ' ἐπεὶ πάνυ λιπαρῶς ἡμᾶς ἀπαιτεῖς καὶ τὸν περὶ τῶν ἐπὶ τρυφῇ διαβοήτων γενομένων λόγον καὶ τῆς τούτων ἡδυπαθείας.,,3 ἡ γὰρ ἀπόλαυσις δήπου μετ' ἐπιθυμίας πρῶτον, ἔπειτα μεθ' ἡδονῆς. καίτοι Σοφοκλῆς γ' ὁ ποιητής, τῶν ἀπολαυστικῶν εἷς ὤν, ἵνα μὴ κατηγορῇ τοῦ γήρως, εἰς σωφροσύνην ἔθετο τὴν ἀσθένειαν αὐτοῦ τὴν περὶ τὰς τῶν ἀφροδισίων  ἀπολαύσεις, φήσας ἀσμένως ἀπηλλάχθαι αὐτῶν ὥσπερ</TextUnit>
    <TextUnit id="3032" loc="510c">τινὸς ἀγρίου δεσπότου. ἐγὼ δέ φημι καὶ τὴν τοῦ Πάριδος κρίσιν ὑπὸ τῶν παλαιοτέρων πεποιῆσθαι ἡδονῆς πρὸς ἀρετὴν οὖσαν σύγκρισιν προκριθείσης γοῦν τῆς ̓Αφροδίτης, αὕτη δ' ἐστὶν ἡ ἡδονή, πάντα συνεταράχθη. καί μοι δοκεῖ καὶ ὁ καλὸς ἡμῶν Ξενοφῶν τὸν περὶ τὸν ̔Ηρακλέα καὶ τὴν ̓Αρετὴν μῦθον ἐντεῦθεν πεπλακέναι. κατὰ γὰρ τὸν ̓Εμπεδοκλέα:  οὐδέ τις ἦν κείνοισιν ̓́Αρης θεὸς οὐδὲ Κυδοιμὸς</TextUnit>
    <TextUnit id="3033" loc="510d">οὐδὲ Ζεὺς βασιλεὺς οὐδὲ Κρόνος οὐδὲ Ποσειδῶν,  ἀλλὰ Κύπρις βασίλεια.  τὴν οἵ γ' εὐσεβέεσσιν ἀγάλμασιν ἱλάσκοντο  γραπτοῖς τε ζῴοισι μύροισί τε δαιδαλεόδμοις  σμύρνης τ' ἀκρήτου θυσίαις λιβάνου τε θυώδους,  ξανθῶν τε σπονδὰς μελίτων ῥίπτοντες ἐς οὖδας.  καὶ Μένανδρος δ' ἐν Κιθαριστῇ περί τινος μουσικευομένου λέγων φησί</TextUnit>
    <TextUnit id="3034" loc="511a">φιλόμουσον εἶν' αὐτὸν πάνυ  ἀκούσματ' εἰς τρυφήν τε παιδεύεσθ' ἀεί.  καίτοι τινές φασι κατὰ φύσιν εἶναι τὴν ἡδονὴν ἐκ τοῦ πάντα ζῷα δεδουλῶσθαι ταύτῃ, ὥσπερ οὐχὶ καὶ δειλίας καὶ φόβου καὶ τῶν ἄλλων παθημάτων κοινῶς μὲν ἐν ἅπασιν ὄντων, παρὰ δὲ τοῖς λογισμῷ χρωμένοις ἀποδοκιμαζομένων. τὸ οὖν ἡδονὰς διώκειν προπετῶς λύπας ἐστὶ θηρεύειν. διόπερ ̔́Ομηρος ἐπονείδιστον βουλόμενος ποιῆσαι τὴν ἡδονὴν</TextUnit>
    <TextUnit id="3035" loc="511b">καὶ τῶν θεῶν φησι τοὺς μεγίστους οὐδὲν ὑπὸ τῆς σφετέρας ὠφελεῖσθαι δυνάμεως, ἀλλὰ τὰ μέγιστα βλάπτεσθαι παρενεχθέντας ὑπ' αὐτῆς. ὅσα μὲν γὰρ ἀγρυπνῶν ὁ Ζεὺς ἐφρόντιζεν ὑπὲρ τῶν Τρώων, ταῦτ' ἀπώλεσεν μεθ' ἡμέραν ὑφ' ἡδονῆς κρατηθείς. καὶ ὁ ̓́Αρης ἀλκιμώτατος ὢν ὑπὸ τοῦ ἀσθενεστάτου ̔Ηφαίστου συνεποδίσθη καὶ ὦφλεν αἰσχύνην καὶ ζηαίαν ἐκδοὺς ἑαυτὸν ἔρωσιν ἀλογίστοις. φησὶ γοῦν πρὸς τοὺς θεούς, ὅτ' ἦλθον αὐτὸν θεασόμενοι δεδεμένον:   οὐκ ἀρετᾷ κακὰ ἔργα: κιχάνει τοι βραδὺς ὠκύν,</TextUnit>
    <TextUnit id="3036" loc="511c">ὡς καὶ νῦν ̔́Ηφαιστος ἐὼν βραδὺς εἷλεν ̓́Αρηα ὠκύτατόν περ ἐόντα θεῶν οἳ ̓́Ολυμπον ἔχουσι,  χωλὸς ἐών, τέχνῃσι: τὸ καὶ ζωάγρι' ὀφέλλει.  “ οὐδεὶς δὲ λέγει τὸν ̓Αριστείδου βίον ἡδύν, ἀλλὰ τὸν Σαινδυρίδου τοῦ Συβαρίτου καὶ τὸν  Σαρδαναπάλλου. καίτοι κατά γε τὴν δόξαν,” φησὶν ἐν τῷ περὶ ̔Ηδονῆς Θεόφραστος, “ οὐχ ὁμοίως λαμπρός ἐστιν: ἀλλ' οὐκ ἐτρύφησεν ὥσπερ ἐκεῖνοι. οὐδὲ τὸν ̓Αγησιλάου τοῦ Λακεδαιμονίων βασιλέως, ἀλλὰ μᾶλλον, εἰ ἔτυχεν, τὸν ̓Ανάνιος οὕτως ἀοράτου</TextUnit>
    <TextUnit id="3037" loc="511d">κατὰ δόξαν ὄντος, οὐδὲ τὸν τῶν ἡμιθέων τῶν ἐπὶ Τροίας, ἀλλὰ πολλῷ μᾶλλον τῶν νῦν καὶ τοῦτ' εἰκότως, ὁ μὲν γὰρ ἀκατάσκευος καὶ καθάπερ ἀνεύρετος ἦν, οὔτ' ἐπιμιξίας οὔσης οὔτε τῶν τεχνῶν διηκριβωμένων, ὁ δὲ πᾶσιν ἐξηρτυμένος πρὸς ῥᾳστώνην καὶ πρὸς ἀπόλαυσιν καὶ πρὸς τὰς ἄλλας διαγωγάς.”  Πλάτων δ' ἐν τῷ Φιλήβῳ φησίν: “ ἡδονὴ μὲν γὰρ ἁπάντων ἀλαζονίστατον. ὡς δὲ λόγος, καὶ ἐν</TextUnit>
    <TextUnit id="3038" loc="511e">ταῖς ἡδοναῖς ταῖς περὶ τὰ ἀφροδίσια, αἳ δὴ μέγισται δοκοῦσιν εἶναι, καὶ τὸ ἐπιορκεῖν συγγνώμην εἴληφεν παρὰ θεῶν, ὡς καθάπερ παίδων τῶν ἡδονῶν νοῦν οὐδὲ τὸν ὀλίγιστον κεκτημένων.” ἐν δὲ τῷ ὀγδόῳ τῆς Πολιτείας ὁ αὐτὸς Πλάτων πρότερος ὑπέδειξε τὸ ὑπὸ τῶν ̓Επικουρείων  θρυλούμενον, ὅτι “ τῶν ἐπιθυμιῶν αἱ μέν εἰσι φυσικαὶ καὶ ἀναγκαῖαι, αἱ δὲ φυσικαὶ μέν, οὐκ ἀναγκαῖαι δέ, αἱ δὲ οὔτε φυσικαὶ οὔτε ἀναγκαῖαι,” γράφων οὕτως: “ ἆρ' οὖν οὐχὶ ἡ τοῦ φαγεῖν μέχρις ὑγιείας</TextUnit>
    <TextUnit id="3039" loc="511f">καὶ εὐεξίας καὶ αὐτοῦ σίτου καὶ ὄψου ἀναγκαῖος ἂν εἴη; ἡ μὲν γέ που τοῦ σίτου κατ' ἀμφότερα ἀναγκαία, ᾗ τε ὠφέλιμος ᾗ τε2 παῦσαι ζῶντας δυνατή3; — ναί. — ἡ δὲ ὄψου, εἲ πῄ τινα ὠφέλειαν πρὸς εὐεξίαν παρέχεται; — πάνυ μὲν οὖν. — τί δαί; ἡ πέρα τούτων καὶ ἀλλοίων ἐδεσμάτων ἢ τοιούτων</TextUnit>
    <TextUnit id="3040" loc="512a">ἐπιθυμία, συνατὴ σὲ κολαζομένη ἐκ νέων πολλῶν ἀπαλλάττεσθαι, καὶ βλαβερὰ μὲν σώματι, βλαβερὰ δὲ ψυχῇ πρός τε φρόνησιν καὶ πρὸς τὸ σωφρονεῖν, ἆρά γε ὀρθῶς οὐκ: ἀναγκαία ἂν καλοῖτο; — ὀρθότατα μὲν οὖν.”  ̔Ηρακλείδης δ' ὁ Ποντικὸς ἐν τῷ περὶ ̔Ηδονῆς τάδε λέγει: “οἱ τύραννοι καὶ οἱ βασιλεῖς τῶν ἀγαθῶν ὄντες κύριοι καὶ πάντων εἰληφότες πεῖραν τὴν ἡδονὴν προκρίνουσιν, μεγαλοψυχοτέρας ποιούσης τῆς ἡδονῆς τὰς τῶν ἀνθρώπων φύσεις, ἅπαντες γοῦν οἱ τὴν ἡδονὴν τιμῶντες καὶ τρυφᾶν προῃρημένοι μεγαλόψυχοι καὶ μεγαλοπρεπεῖς εἰσιν,</TextUnit>
    <TextUnit id="3041" loc="512b">ὡς Πέρσαι καὶ Μῆδοι. μάλιστα γὰρ τῶν ἄλλων ἀνθρώπων τὴν ἡδονὴν οὗτοι καὶ τὴν τρυφὴν  τιμῶσιν, ἀνδρειότατοι καὶ μεγαλοψυχότατοι τῶν βαρβάρων ὄντες. ἐστὶ γὰρ τὸ μὲν ἥδεσθαι καὶ τὸ τρυφᾶν ἐλευθέρων ἀνίησι γὰρ τὰς ψυχὰς καὶ αὔξει: τὸ δὲ πονεῖν δούλων καὶ ταπεινῶν διὸ καὶ συστέλλονται οὗτοι καὶ τὰς φύσεις, καὶ ἡ ̓Αθηναίων πόλις, ἕως ἐτρύφα, μεγίστη τε ἦν καὶ μεγαλοψυχότατοι ἔτρεφεν ἄνδρας, ἁλουργῆ μὲν γὰρ ἠμπίσχοντο</TextUnit>
    <TextUnit id="3042" loc="512c">ἱμάτια, ποικίλους δ' ὑπέδυνον χιτῶνας, κορύμβους δ' ἀναδούμενοι τῶν τριχῶν χρυσοῦς τέττιγας περὶ τὸ μέτωπον καὶ τὰς κόρρας ἐφόρουν ὀκλαδίας τε αὐτοῖς δίφρους ἔφερον οἱ παῖδες, ἵνα μὴ καθίζοιεν ὡς ἔτυχεν. καὶ τοιοῦτοι ἦσαν οἱ τὴν ἐν Μαραθῶνι νικήσαντες μάχην καὶ μόνοι τὴν τῆς ̓Ασίας ἁπάσης δύναμιν χειρωσάμενοι. καὶ οἱ φρονιμώτατοι δέ, φησίν, καὶ μεγίστην δόξαν ἐπὶ σοφίᾳ ἔχοντες μέγιστον ἀγαθὸν τὴν ἡδονὴν εἶναι νομίζουσιν, Σιμωνίδης μὲν οὑτωσὶ λέγων  τίς γὰρ ἁδονᾶς ἄτερ θνατῶν βίος ποθεινὸς ἢ ποία  τυραννίς;</TextUnit>
    <TextUnit id="3043" loc="512d">τᾶσδ' ἄτερ οὐδὲ θεῶν ζαλωτὸς αἰών.  Πίνδαρος δὲ παραινῶν ̔Ιέρωνι τῷ Συρακοσίων ἄρχοντι:   μηδ' ἀμαύρου, φησί, τέρψιν ἐν βίῳ:: πολύ τοι  φέριστον ἀνδρὶ τερπνὸς αἰών.  καὶ ̔́Ομηρος δὲ τὴν εὐφροσύνην καὶ τὸ εὐφραίνεσθαι τέλος φησὶν εἶναι χαριέστερον,1 ὅταν δαιτυμόνες μὲν ἀοιδοῦ ἀκουάζωνται, παρὰ δὲ πλήθωσι τράπεζαι. τοὺς δὲ θεούς φησιν εἶναι ῥεῖα ζώοντας τὸ δὲ ῥεῖα ἐστὶν ἀπόνως, ὥσπερ ἐνδεικνύμενος ὅτι μέγιστόν ἐστι τῶν κακῶν ἡ περὶ τὸ ζῆν ταλαιπωρία καὶ ὁ πόνος.”</TextUnit>
    <TextUnit id="3044" loc="512e">διόπερ καὶ Μεγακλείδης ἐπιτιμᾷ τοῖς μεθ' ̔́Ομηρον καὶ ̔Ησίοδον ποιηταῖς ὅσοι περὶ ̔Ηρακλέους εἰρήκασιν ὡς στρατοπέδων ἡγεῖτο καὶ πόλεις ᾕρει: “ὃς μεθ' ἡδονῆς πλείστης τὸν μετ' ἀνθρώπων βίον διετέλεσε, πλείστας μὲν γυναῖκας γήμας, ἐκ πλείστων δὲ λάθρᾳ παρθένων παιδοποιησάμενος.” εἴποι γὰρ ἄν τις πρὸς τοὺς οὐ ταῦτα παραδεχομένους: “ πόθεν, ὦ οὗτοι, τὴν περὶ τὰς</TextUnit>
    <TextUnit id="3045" loc="512f">ἐδωδὰς αὐτῷ σπουδὴν ἀνατίθετε, ἢ πόθεν παρῆλθεν εἰς τοὺς ἀνθρώπους τὸ τῆς λοιβαίας κύλικος μηδὲν ὑπολείπεσθαι, εἰ μὴ τὰ περὶ τὰς ἡδονὰς ἐδοκίμαζεν, ἢ διὰ τί τὰ θερμὰ λουτρὰ τὰ φαινόμενα ἐκ τῆς γῆς πάντες ̔ ̔Ηρακλέους φασὶν εἶναι ἱερά, ἢ διὰ τί τὰς μαλακὰς στρωμνὰς ̔ ̔Ηρακλέους κοίτας εἰώθασι καλεῖν, εἰ κατεφρόνει τῶν ἡδέως ζώντων;” τοῦτον οὖν, φησίν, οἱ νεώτεροι ποιηταὶ κατασκευάζουσιν ἐν λῃστοῦ σχήματι μόνον περιπορευόμενον, ξύλον ἔχοντα καὶ λεοντῆν καὶ τόξα: καὶ ταῦτα πλάσαι</TextUnit>
    <TextUnit id="3046" loc="513a">πρῶτον Στησίχορον τὸν ̔Ιμεραῖον. καὶ Ξάνθος δ' ὁ μελοποιός, πρεσβύτερος ὢν Στησιχόρου, ὡς καὶ αὐτὸς ὁ Στησίχορος μαρτυρεῖ, ὥς φησιν ὁ Μεγακλείδης, οὐ ταύτην αὐτῷ περιτίθησι τὴν στολήν, ἀλλὰ τὴν ̔Ομηρικήν. πολλὰ δὲ τῶν Ξάνθου παραπεποίηκεν ὁ Στησίχορος, ὥσπερ καὶ τὴν ̓Ορέστειαν καλουμένην. &amp;γτ; ̓Αντισθένης δὲ τὴν ἡδονὴν ἀγαθὸν εἶναι φάσκων προσέθηκεν τὴν ἀμεταμέλητον. ὁ δὲ παρὰ τῷ ̔Ομήρῳ ̓Οδυσσεὺς ἡγεμὼν δοκεῖ γεγενῆσθαι ̓Επικούρῳ τῆς πολυθρυλήτου ἡδονῆς, ὅσπερ φησίν:</TextUnit>
    <TextUnit id="3047" loc="513b">οὐ γὰρ ἔγωγέ τι φημὶ τέλος χαριέστερον εἶναι ἢ ὅταν εὐφροσύνη μὲν ἔχῃ κατὰ δῆμον ἅπαντα,  δαιτυμόνες δ' ἀνὰ δώματ' ἀκουάζωνται ἀοιδοῦ  ἥμενοι ἑξείης, παρὰ δὲ πλήθωσι τράπεζαι  σίτου καὶ κρειῶν, μέθυ δ' ἐκ κρητῆρος ἀφύσσων  οἰνοχόος παρέχῃσι καὶ ἐγχείῃ δεπάεσσιν. τοῦτό τί μοι κάλλιστον ἐνὶ φρεσὶν εἴδεται εἶναι.  ὁ δὲ Μεγακλείδης φησὶ τὸν ̓Οδυσσέα καθομιλοῦντα τοὺς καιροὺς ὑπὲρ τοῦ δοκεῖν ὁμοήθη τοῖς Φαίαξιν εἶναι τὸ ἁβροδίαιτον αὐτῶν ἀσπάζεσθαι,</TextUnit>
    <TextUnit id="3048" loc="513c">προπυθόμενον τοῦ ̓Αλκίνου:   αἰεὶ δ' ἡμῖν δαίς τε φίλη κίθαρίς τε χοροί τε εἵματά τ' ἐξημοιβὰ λοετρά τε θερμὰ καὶ εὐναί.  μόνως γὰρ οὕτως ᾠήθη ὧν ἤλπιζεν μὴ διαμαρτεῖν.  τοιοῦτός ἐστιν καὶ ὁ παραινῶν ̓Αμφιλόχῳ τῷ παιδί:  ὦ τέκνον,  ποντίου θηρὸς πετραίου χρωτὶ μάλιστα νόον προσφέρων πάσαις πολίεσσιν ὁμίλει: τῷ παρεόντι δ' ἐπαινήσαις ἑκὼν</TextUnit>
    <TextUnit id="3049" loc="513d">ἄλλοτ' ἀλλοῖα φρόνει.  ὁμοίως φησὶν καὶ Σοφοκλῆς ἐν ̓Ιφιγενείᾳ:   νόει πρὸς ἀνδρί, σῶμα πουλύπους ὅπως  πέτρᾳ, τραπέσθαι γνησίου φρονήματος,  καὶ ὁ Θέογνις:   πουλύπου ὀργὴν ἴσχε πολυπλόκου. εἰσὶ δ' οἵ φασι ταύτης εἶναι τῆς γνώμης τὸν ̔́Ομηρον, προτάττοντα τοῦ σπουδαίου βίου πολλάκις τὸν καθ' ἡδονήν, λέγοντα:  οἱ δὲ θεοὶ πὰρ Ζηνὶ καθήμενοι ἠγορόωντο</TextUnit>
    <TextUnit id="3050" loc="513e">χρυσέῳ ἐν δαπέδῳ, μετὰ δέ σφισι πότνια ̔́Ηβη  νέκταρ ἐῳνοχόει, τοὶ δὲ χρυσέοις δεπάεσσι  δειδέχατ' ἀλλήλους.  καὶ ὁ Μενέλαος δὲ παρ' αὐτῷ φησιν  οὐδέ κεν ἡμέας  ἄλλο διέκρινεν φιλέοντέ τε τερπομένω τε.  καί:   ἥμεθα δαινύμενοι κρέα τ' ἄσπετα καὶ μέθυ ἡδύ.  διόπερ καὶ ̓Οδυσσεὺς τρυφὴν καὶ λαγνείαν τέλος τοῦ βίου παρὰ τῷ ̓Αλκινόῳ τίθεται,  διαβόητοι δὲ ἐπὶ τρυφῇ ἐγένοντο πρῶτοι πάντων</TextUnit>
    <TextUnit id="3051" loc="513f">ἀνθρώπων Πέρσαι, ὧν καὶ οἱ βασιλεῖς ἐχείμαζον μὲν ἐν Σούσοις, ἐθέριζον δὲ ἐν ̓Εκβατάνοις. κληθῆναι δὲ τὰ Σοῦσά φησιν ̓Αριστόβουλος καὶ Χάρης διὰ τὴν ὡραιότητα τοῦ τόπου: σοῦσον γὰρ εἶναι τῇ ̔Ελλήνων φωνῇ τὸ κρίνον ἐν Περσεπόλει δὲ διατρίβουσι φθινόπωρον καὶ ἐν Βαβυλῶνι τὸ λεῖπον τοῦ ἐνιαυτοῦ μέρος. καὶ οἱ Πάρθων δὲ βασιλεῖς ἐαρίζουσι μὲν ἐν ̔Ράγαις, χειμάζουσι δὲ</TextUnit>
    <TextUnit id="3052" loc="514a">ἐν Βαβυλῶνι, τὸ λεῖπον τοῦ ἐνιαυτοῦ. καὶ τὸ παράσημον δὲ ὃ ἐπετίθεντο τῇ κεφαλῇ οἱ τῶν Περσῶν βασιλεῖς οὐδ' αὐτὸ ἠρνεῖτο τὴν τῆς ἡδυπαθείας ἀπόλαυσιν. “ κατεσκευάζετο γάρ,” ὥς φησι Δίνων, “ἐκ σμύρνης καὶ τοῦ καλουμένου λαβύζου. εὐώδης δ' ἐστὶν ἡ λάβυζος καὶ πολυτιμοτέρα τῆς σμύρνης. ὁπότε δὲ καὶ ἀπὸ τοῦ ἅρματος κατίοι,” φησί, “ βασιλεύς, οὔτε καθήλλετο ὀλίγου ὄντος ἐπὶ τὴν γῆν τοῦ ὕψους οὔτε διὰ χειρῶν ἐρειδόμενος, ἀλλ' αἰεὶ αὐτῷ χρυσοῦς δίφρος ἐτίθετο</TextUnit>
    <TextUnit id="3053" loc="514b">καὶ τούτῳ ἐπιβαίνων κατῄει: καὶ ὁ βασιλέως διφροφόρος εἰς τοῦτο εἵπετο.” “φυλάσσουσί τε αὐτὸν καὶ τριακόσιαι γυναῖκες, ὡς ἱστορεῖ ὁ  Κυμαῖος ̔Ηρακλείδης ἐν α' Περσικῶν. αὗται δὲ τὰς μὲν ἡμέρας κοιμῶνται ἵνα νυκτὸς ἐγρηγορῶσι, τῆς δὲ νυκτὸς ᾄδουσαι καὶ ψάλλουσαι διατελοῦσι λύχνων καιομένων χρῆται δὲ αὐταῖς καὶ παλλακίσιν ὁ βασιλεύς διὰ τῆς τῶν μηλοφόρων αὐλῆς. ἦσαν δὲ οὗτοι τῶν δορυφόρων, καὶ τῷ γένει πάντες Πέρσαι, ἐπὶ τῶν στυράκων μῆλα χρυσᾶ ἔχοντες, χίλιοι τὸν ἀριθμόν, ἀριστίνδην</TextUnit>
    <TextUnit id="3054" loc="514c">ἐκλεγόμενοι ἐκ τῶν μυρίων Περσῶν τῶν ̓Αθανάτων καλουμένων, καὶ διῄει διὰ τῆς τούτων αὐλῆς πεζὸς ὑποτιθεμένων ψιλοταπίδων Σαρδιανῶν, ἐφ' ὧν οὐδεὶς ἄλλος ἐπέβαινεν ἢ βασιλεύς, ὅτε δὲ εἰς τὴν ἐσχάτην αὐλὴν ἔλθοι, ἀνέβαινεν ἐπὶ τὸ ἅρμα, ἐνίοτε δὲ καὶ ἐφ' ἵππον: πεζὸς δὲ οὐδέποτε ἑωράθη ἔξω τῶν βασιλείων. εἰ δὲ ἐπὶ θήραν ἐξίοι, καὶ αἱ παλλακίδες αὐτῷ συνεξῄεσαν. ὁ δὲ θρόνος ἐφ' ᾧ ἐχρημάτιζεν καθήμενος χρυσοῦς ἦν, ὃν περιειστήκεσαν τέσσαρες κιονίσκοι λιθοκόλλητοι χρυσοῖ, ἐφ' ὧν διετέτατο ἱμάτιον ποικίλον πορφυροῦν.”</TextUnit>
    <TextUnit id="3055" loc="514d">Κλέαρχος δὲ ὁ Σολεὺς ἐν τετάρτῳ Βίων προειπὼν περὶ τῆς Μήδων τρυφῆς καὶ ὅτι διὰ ταύτην πολλοὺς εὐνουχίσαιεν τῶν περικτιόνων, ἐπιφέρει καὶ τὴν παρὰ Μήδων γενέσθαι Πέρσαις μηλοφορίαν μὴ μόνον ὧν ἔπαθον τιμωρίαν, ἀλλὰ καὶ τῆς τῶν  δορυφορούντων τρυφῆς εἰς ὅσον ἦλθον ἀνανδρίας ὑπόμνημα. δύναται γάρ, ὡς ἔοικεν, ἡ παράκαιρος ἅμα καὶ μάταιος αὐτῶν περὶ τὸν βίον τρυφὴ καὶ τοὺς ταῖς λόγχαις καθωπλισμένους ἀγύρτας ἀποφαίνειν.</TextUnit>
    <TextUnit id="3056" loc="514e">καὶ προελθὼν δὲ γράφει: “ τοῖς γοῦν πορίσασί τι αὐτῷ ἡδὺ βρῶμα διδοὺς ἆθλα τοῦ πορισθέντος οὐχ ἑτέραις ἡδύνων ταῦτα τιμαῖς παρετίθει, πολὺ δὲ μᾶλλον αὐτὸς ἀπολαύειν αὐτῶν, νοῦν ἔχων: τοῦτο μὲν γάρ ἐστιν ὁ λεγόμενος, οἶμαι, καὶ Διὸς ἅμα καὶ βασιλέως ἐγκέφαλος,” Χάρης δ' ὁ Μιτυληναῖος ἐν τῇ πέμπτῃ τῶν περὶ ̓Αλέξανδρον ̔Ιστοριῶν “ εἰς τοῦτο,” φησίν, “ἧκον τρυφῆς οἱ τῶν Περσῶν βασιλεῖς ὥστε ἔχεσθαι τῆς βασιλικῆς κλίνης ὑπὲρ κεφαλῆς οἴκημά τι πεντάκλινον, ἐν ᾧ χρυσίου πεντακισχίλια διὰ παντὸς</TextUnit>
    <TextUnit id="3057" loc="514f">ἔκειτο τάλαντα, καὶ τοῦτο ἐκαλεῖτο προσκεφάλαιον βασιλικόν. καὶ πρὸς ποδῶν ἕτερον οἴκημα τρίκλινον, οὗ τάλαντα τρισχίλια ἔκειτο ἀργυρίου, καὶ προσηγορεύετο βασιλικὸν ὑποπόδιον. ἦν δ' ἐν τῷ κοιτῶνι καὶ λιθοκόλλητος ἄμπελος χρυσῆ ὑπὲρ τῆς κλίνης.” τὴν δ' ἄμπελον ταύτην ̓Αμύντας φησὶν ἐν τοῖς Σταθμοῖς καὶ βότρυας ἔχειν ἐκ τῶν πολυτελεστάτων ψήφων συντεθειμένους. οὐ  μακράν τε ταύτης ἀνακεῖσθαι κρατῆρα χρυσοῦν Θεοδώρου</TextUnit>
    <TextUnit id="3058" loc="515a">τοῦ Σαμίου ποίημα. ̓Αγαθοκλῆς δ' ἐν τρίτῳ περὶ Κυζίκου ἐν Πέρσαις φησὶν εἶναι καὶ χρυσοῦν καλούμενον ὕδωρ. εἶναι δὲ τοῦτο λιβάδας ἑβδομήκοντα, καὶ μηδένα πίνειν ἀπ' αὐτοῦ ἢ μόνον βασιλέα καὶ τὸν πρεσβύτατον αὐτοῦ τῶν παίδων τῶν δ' ἄλλων ἐάν τις πίῃ, θάνατος ἡ ζημία.  Ξενοφῶν δὲ ἐν ὀγδόῳ Παιδείας “ ἐχρῶντο,” φησίν, “ ἔτι τότε τῇ ἐκ Περσῶν παιδείᾳ καὶ τῇ Μήδων στολῇ καὶ ἁβρότητι. νῦν δὲ τὴν μὲν ἐκ Περσῶν καρτερίαν περιορῶσιν ἀποσβεννυμένην, τὴν δὲ τῶν Μήδων μαλακίαν διασῴζονται, σαφηνίσαι</TextUnit>
    <TextUnit id="3059" loc="515b">δὲ βούλομαι καὶ τὴν θρύψιν αὐτῶν. ἐκείνοις γὰρ πρῶτον μὲν οὐκέτι τὰς εὐνὰς μόνον ἀρκεῖ μαλακῶς ὑποστόρνυσθαι, ἀλλ' ἤδη καὶ τῶν κλινῶν τοὺς πόδας ἐπὶ ταπίδων τιθέασιν, ὅπως μὴ ἀντερείδῃ τὸ δάπεδον, ἀλλ' ὑπείκωσιν αἱ τάπιδες. καὶ μὴν τὰ πεττόμενα ἐπὶ τράπεζαν ὅσα τε πρότερον εὕρητο οὐδὲν αὐτῶν ἀφῄρηται ἄλλα τε καινὰ αἰεὶ ἐπιμηχανῶνται, καὶ ὄψα γε ὡσαύτως: καὶ γὰρ</TextUnit>
    <TextUnit id="3060" loc="515c">καινοποιητὰς ἀμφοτέρων τούτων κέκτηνται. ἀλλὰ καὶ ἐν τῷ χειμῶνι οὐ μόνον κεφαλὴν καὶ σῶμα καὶ πόδας αὐτοῖς ἀρκεῖ ἐσκεπάσθαι, ἀλλὰ καὶ περὶ ἄκραις ταῖς χερσὶν χειρῖδας δασείας καὶ δακτυλήθρας ἔχουσιν. ἔν γε μὴν τῷ θέρει οὐκ ἀρκοῦσιν αὐτοῖς οὔθ' αἱ τῶν δένδρων οὔθ' αἱ τῶν πετρῶν  σκιαί, ἀλλ' ἐν ταύταις ἑτέρας σκιάδας ἄνθρωποι μηχανώμενοι αὐτοῖς παρεστᾶσι.” κἀν τοῖς ἑξῆς δέ φησι περὶ αὐτῶν οὑτωσί: “ νῦν δὲ στρώματα πλείω ἔχουσιν ἐπὶ τῶν ἵππων ἢ ἐπὶ τῶν εὐνῶν οὐ γὰρ τῆς ἱππείας οὕτως ὡς τοῦ μαλακῶς καθῆσθαι</TextUnit>
    <TextUnit id="3061" loc="515d">ἐπιμέλονται. καὶ τοὺς θυρωροὺς δὲ καὶ τοὺς σιτοποιοὺς καὶ τοὺς ὀψοποιοὺς καὶ οἰνοχόους καὶ παρατιθέντας καὶ ἀναιροῦντας καὶ κατακοιμίζοντας καὶ ἀνιστάντας καὶ τοὺς κοσμητὰς οἳ ὑποχρίουσί τε καὶ ἐντρίβουσιν αὐτοὺς καὶ τἄλλα ῥυθμίζουσιν ”  Λυδοί δὲ εἰς τοσοῦτον ἦλθον τρυφῆς ὡς καὶ πρῶτοι γυναῖκας εὐνουχίσαι, ὡς ἱστορεῖ Ξάνθος ὁ Λυδὸς ἢ ὁ τὰς εἰς αὐτὸν ἀναφερομένας ἱστορίας</TextUnit>
    <TextUnit id="3062" loc="515e">συγγεγραφὼς Διονύσιος δ' ὁ Σκυτοβραχίων, ὡς ̓Αρτέμων φησὶν ὁ Κασανδρεὺς ἐν τῷ περὶ Συναγωγῆς Βιβλίων, ἀγνοῶν ὅτι ̓́Εφορος ὁ συγγραφεὺς μνημονεύει αὐτοῦ ὡς παλαιοτέρου ὄντος καὶ ̔Ηροδότῳ τὰς ἀφορμὰς δεδωκότος ὁ δ' οὖν Ξάνθος ἐν τῇ δευτέρᾳ τῶν Λυδιακῶν ̓Αδραμύτην φησὶ τὸν: Λυδῶν βασιλέα πρῶτον γυναῖκας εὐνουχίσαντα χρῆσθαι αὐταῖς ἀντὶ ἀνδρῶν εὐνούχων. Κλέαρχος δ' ἐν τῇ τετάρτῃ περὶ Βίων “ Λυδοί,” φησί, “ διὰ τρυφὴν παραδείσους κατασκευασάμενοι καὶ κηπαίους αὐτοὺς ποιήσαντες ἐσκιατροφοῦντο, τρυφερώτερον. ἡγησάμενοι τὸ μηδ' ὅλως αὐτοῖς ἐπιπίπτειν τὰς</TextUnit>
    <TextUnit id="3063" loc="515f">τοῦ ἡλίου αὐγάς. καὶ πόρρω προάγοντες ὕβρεως τὰς τῶν ἄλλων γυναῖκας καὶ παρθένους εἰς τὸν τόπον τὸν διὰ τὴν πρᾶξιν ̔Αγνεῶνα κληθέντα συνάγοντες ὕβριζον. καὶ τέλος τὰς ψυχὰς ἀποθηλυνθέντες ἠλλάξαντο τὸν τῶν γυναικῶν βίον, διόπερ καὶ γυναῖκα τύραννον ὁ βίος εὕρετο αὐτοῖς μίαν τῶν ὑβρισθεισῶν ̓Ομφάλην, ἥτις πρώτη κατῆρξε τῆς εἰς Λυδοὺς πρεπούσης τιμωρίας, τὸ γὰρ ὑπὸ γυναικὸς ἄρχεσθαι ὑβριζομένους σημεῖὸν</TextUnit>
    <TextUnit id="3064" loc="516a">ἐστι βίας: οὖσα οὖν καὶ αὐτὴ ἀκόλαστος καὶ ἀμυνομένη τὰς γενομένας αὐτῇ πρότερον ὕβρεις τοῖς ἐν. τῇ πόλει δούλοις τὰς τῶν δεσποτῶν παρθένους ἐξέδωκεν ἐν ᾧ τόπῳ πρὸς ἐκείνων ὑβρίσθη: εἰς τοῦτον οὖν συναθροίσασα μετ' ἀνάγκης συγκατέκλινε τοῖς δούλοις τὰς δεσποίνας, ὅθεν οἱ Λυδοὶ τὸ πικρὸν τῆς πράξεως ὑποκοριζόμενοι τὸν τόπον καλοῦσιν Γλυκὺν ̓Αγκῶνα, οὐ μόνον δὲ Λυδῶν γυναῖκες ἄφετοι οὖσαι τοῖς ἐντυχοῦσιν, ἀλλὰ καὶ Λοκρῶν τῶν ̓Επιζεφυρίων, ἔτι δὲ τῶν περὶ Κύπρον καὶ πάντων ἁπλῶς τῶν ἑταιρισμῷ τὰς</TextUnit>
    <TextUnit id="3065" loc="516b">ἑαυτῶν κόρας ἀφοσιούντων, παλαιᾶς τινος ὕβρεως ἐοίκασιν εἶναι πρὸς ἀλήθειαν ὑπόμνημα καὶ τιμωρίας. πρὸς ἣν εἷς τῶν Λυδῶν εὐγενὴς ἀνὴρ  ὁρμήσας καὶ τῇ παρ' αὐτοῖς Μίδου βασιλείᾳ βαρυνθείς, τοῦ μὲν Μίδου ὑπ' ἀνανδρίας καὶ τρυφῆς ἐν πορφύρᾳ κειμένου καὶ ταῖς γυναιξὶν ἐν τοῖς ἱστοῖς συνταλασιουργοῦντος, ̓Ομφάλης δὲ πάντας τοὺς συγκατακλιθέντας αὑτῇ ξενοκτονούσης, ἀμφοτέρους ἐκόλασε, τὸν μὲν ὑπὸ ἀπαιδευσίας κεκωφημένον τῶν ὤτων ἐξελκύσας, ὃς διὰ τὴν τοῦ</TextUnit>
    <TextUnit id="3066" loc="516c">φρονεῖν ἔνδειαν τοῦ πάντων ἀναισθητοτάτου ζῴου τὴν ἐπωνυμίαν ἔσχε: τὴν δὲ4 ”  πρῶτοι δὲ Λυδοὶ καὶ τὴν καρύκην ἐξεῦρον, περὶ ἧς τῆς σκευασίας οἱ τὰ ̓Οψαρτυτικὰ συνθέντες εἰρήκασιν, Γλαῦκός τε ὁ Λοκρὸς καὶ Μίθαικος καὶ Διονύσιος ̔Ηρακλεῖδαί τε δύο γένος Συρακόσιοι καὶ ̓͂Αγις καὶ ̓Επαίνετος καὶ Διονύσιος ἔτι τε ̔Ηγήσιππος καὶ ̓Ερασίστρατος καὶ Εὐθύδημος καὶ Κρίτων, πρὸς τούτοις δὲ Στέφανος, ι ̓Αρχύτας, ̓Ακέστιος, ̓Ακεσίας, Διοκλῆς, Φιλιστίων. τοσούτους γὰρ οἶδα γράψοντας ̓Οψαρτυτικά. καὶ κάνδαυλον</TextUnit>
    <TextUnit id="3067" loc="516d">δέ τινα ἔλεγον οἱ Λυδοί, οὐχ ἕνα ἀλλὰ  τρεῖς: οὕτως ἐξήσκηντο πρὸς τὰς ἡδυπαθείας. γίνεσθαι δ': αὐτόν φησιν ὁ Ταραντῖνος ̔Ηγήσιππος ἐξ ἑφθοῦ κρέως καὶ κνηστοῦ ἄρτου καὶ Φρυγίου τυροῦ ἀνήθου τε καὶ ζωμοῦ πίονος. μνημονεύει δ' αὐτοῦ ̓́Αλεξις ἐν Παννυχίδι ἢ ̓Ερίθοις: μάγειρος δ' ἐστὶν ὁ προσδιαλεγόμενος  ὅτι δέ σοι παρὰ τοῦτο κάνδαυλόν τινα  παραθήσομεν. β. κάνδαυλον; οὐκ ἐδήδοκα κάνδαυλον οὐδ' ἀκήκο' οὐδεπώποτε.  α. θαυμαστὸν ἐμὸν εὕρημα: πάνυ πολὺν δ' ἐγὼ</TextUnit>
    <TextUnit id="3068" loc="516e">ἐὰν παραθῶ σοι, προσκατέδει τοὺς δακτύλους  αὐτῷ γε χαίρων, χόρια μὲν ποιήσομεν β. ἄνθρωπε, ποίει λευκὰ καὶ βλέπ' εἰς α. εἶτ' ἀντακαῖον ἰχθύων τάριχος ἢ κρεῶν, βατανίων εὐθέως  δίπυρον παραθήσω κᾠὸν ἐπιτετμημένον, πῦον, μέλιτος ὀξύβαφον ἐπὶ ταγηνιῶν, τυροῦ τροφάλια χλωρὰ Κυθνίου παρατεμὼν, βοτρύδιόν τι, χόριον, ἐν ποτηρίῳ   γλυκὺν τὸ τοιοῦτον γὰρ ἀεί πως μέρος</TextUnit>
    <TextUnit id="3069" loc="516f">ἐπιπαίζεται, κεφαλὴ δὲ δείπνου γίνεται. β. ἄνθρωπ' ἐπίπαιζε: μόνον ἀπαλλάγηθί μου, τοὺς σοὺς δὲ κανδαύλους λέγων καὶ χόρια καὶ  βατάνια. πᾶσαν ἀφανιεῖς τὴν ἡδονήν.  μνημονεύει τοῦ κανδαύλου καὶ Φιλήμων ἐν Παρεισιόντι οὕτως:   τοὺς ἐν τῇ πόλει  μάρτυρας ἔχω γὰρ ὅτι μόνος φύσκην ποιῶ, κάνδαυλον, ᾠόθριον ἐν στενῷ. τί γὰρ τούτων διάπτωμ' ἐγένετ' ἢ ἁμάρτημα τί;</TextUnit>
    <TextUnit id="3070" loc="517a">καὶ Νικόστρατος ἐν Μαγείρῳ:  ὃς μέλανα ποιεῖν ζωμὸν οὐκ ἠπίστατο,  θρῖον δὲ καὶ κάνδαυλον.  καὶ Μένανδρος Τροφωνίῳ:  ̓Ιωνικὸς πλούταξ, ὑποστάσεις ποιῶν κάνδαυλον, ὑποβινητιῶντα βρώματα.  καὶ εἰς τοὺς πολέμους δὲ ἐξιόντες οἱ Λυδοὶ παρατάττονται μετὰ συρίγγων καὶ αὐλῶν, ὥς φησιν ̔Ηρόδοτος. καὶ Λακεδαιμόνιοι δὲ μετ' αὐλῶν ἐξορμῶσιν ἐπὶ τοὺς πολέμους,8 καθάπερ Κρῆτες μετὰ λύρας.</TextUnit>
    <TextUnit id="3071" loc="517b">̔Ηρακλείδης δ' ὁ Κυμαῖος ὁ τὰ Περσικὰ συγγράψας ἐν τοῖς ἐπιγραφομένοις Παρασκευαστικοῖς εἰπὼν ὡς ὁ ἐν τῇ λιβανοφόρῳ χώρᾳ βασιλεὺς αὐτόνομός τέ ἐστι καὶ οὐδενὸς ὑπήκοος, γράφει καὶ ταῦτα “οὗτος δ' ὑπερβάλλει τῇ τρυφῇ καὶ  ῥᾳθυμίᾳ, διατρίβει τε γὰρ αἰεὶ ἐν τοῖς βασιλείοις ἐν τρυφῇ καὶ δαπάνῃ τὸν βίον διάγων καὶ πράττει οὐδὲ ἓν πρᾶγμα αὐτὸς οὐδὲ πολλοῖς πλησιάζει,</TextUnit>
    <TextUnit id="3072" loc="517c">ἀλλὰ δικαστὰς ἀποδεικνύει: καὶ ἐάν τις αὐτοὺς ἡγῆται μὴ δικαίως δεδικακέναι,3 ἔστι θυρὶς ἐν τῷ ὑψηλοτάτῳ τῶν βασιλείων καὶ αὕτη ἁλύσει δέδεται. ὁ οὖν ἡγούμενος ἀδίκως δεδικάσθαι ἐπιλαμβάνεται τῆς ἁλύσεως καὶ ἕλκει τὴν θυρίδα, καὶ ὁ βασιλεὺς ἐπειδὰν αἴσθηται εἰσκαλεῖ καὶ αὐτὸς δικάζει, καὶ ἐὰν φαίνωνται οἱ δικασταὶ ἀδίκως δικάσαντες, ἀποθνῄσκουσιν ἐὰν δὲ δικαίως, ὁ κινήσας τὴν θυρίδα ἀπόλλυται. τὰ δ' ἀναλώματα λέγεται τῆς ἡμέρας εἰς τὸν βασιλέα καὶ τὰς περὶ αὐτὸν γυναῖκας καὶ φίλους γίνεσθαι τάλαντα πεντεκαίδεκα Βαβυλώνια.”</TextUnit>
    <TextUnit id="3073" loc="517d">παρὰ δὲ Τυρρηνοῖς ἐκτόπως τρυφήσασιν ἱστορεῖ Τίμαιος ἐν τῇ α' ὅτι αἱ θεράπαιναι γυμναὶ τοῖς ἀνδράσι διακονοῦνται. Θεόπομπος δὲ ἐν τῇ τεσσαρακοστῇ τρίτῃ τῶν ̔Ιστοριῶν καὶ νόμον εἶναί φησιν παρὰ τοῖς Τυρρηνοῖς κοινὰς ὑπάρχειν τὰς γυναῖκας: ταύτας δὲ ἐπιμελεῖσθαι σφόδρα τῶν σωμάτων καὶ γυμνάζεσθαι πολλάκις καὶ μετ' ἀνδρῶν, ἐνίοτε δὲ καὶ πρὸς ἑαυτάς: οὐ γὰρ αἰσχρὸν εἶναι αὐταῖς φαίνεσθαι γυμναῖς, δειπνεῖν δὲ αὐτὰς οὐ παρὰ τοῖς ἀνδράσι τοῖς ἑαυτῶν, ἀλλὰ παρ' οἷς ἂν τύχωσι τῶν παρόντων, καὶ προπίνουσιν οἷς ἂν</TextUnit>
    <TextUnit id="3074" loc="517e">βουληθῶσιν. εἶναι δὲ καὶ πιεῖν δεινὰς καὶ τὰς  ὄψεις πάνυ καλάς. τρέφειν δὲ τοὺς Τυρρηνοὺς πάντα τὰ γινόμενα παιδία, οὐκ εἰδότας ὅτου πατρός ἐστιν ἕκαστον. ζῶσι δὲ καὶ οὗτοι τὸν αὐτὸν τρόπον τοῖς θρεψαμένοις,1 πότους τὰ πολλὰ ποιούμενοι καὶ πλησιάζοντες ταῖς γυναιξὶν ἁπάσαις. οὐδὲν δ' αἰσχρόν ἐστι Τυρρηνοῖς οὐ μόνον αὐτοὺς ἐν τῷ μέσῳ τι ποιοῦντας, ἀλλ' οὐδὲ πάσχοντας φαίνεσθαι, ἐπιχώριον γὰρ καὶ τοῦτο παρ' αὐτοῖς ἐστι. καὶ τοσούτου δέουσιν αἰσχρὸν ὑπολαμβάνειν ὥστε καὶ λέγουσιν, ὅταν ὁ μὲν δεσπότης τῆς οἰκίας</TextUnit>
    <TextUnit id="3075" loc="517f">ἀφροδισιάζηται, ζητῇ δέ τις αὐτόν, ὅτι πάσχει τὸ καὶ τό, προσαγορεύσαντες αἰσχρῶς τὸ πρᾶγμα. ἐπειδὰν δὲ συνουσιάζωσι καθ' ἑταιρίας ἢ κατὰ συγγενείας, ποιοῦσιν οὕτως : πρῶτον μὲν ὅταν παύσωνται πίνοντες καὶ μέλλωσι καθεύδειν, εἰσάγουσι παρ' αὐτοὺς οἱ διάκονοι τῶν λύχνων ἔτι καιομένων ὁτὲ μὲν ἑταίρας, ὁτὲ δὲ παῖδας πάνυ καλούς, ὁτὲ δὲ καὶ γυναῖκας: ὅταν δὲ τούτων ἀπολαύσωσιν, αὖθις νεανίσκους ἀκμάζοντας, οἳ πλησιάζουσιν αὐτοὶ ἐκείνοις. ἀφροδισιάζουσιν δὲ καὶ ποιοῦνται τὰς συνουσίας ὁτὲ μὲν ὁρῶντες ἀλλήλους, ὡς δὲ τὰ πολλὰ καλύβας περιβάλλοντες περὶ τὰς κλίνας, αἳ πεπλεγμέναι εἰσιν ἐκ ῥάβδων,</TextUnit>
    <TextUnit id="3076" loc="518a">ἐπιβέβληται δ' ἄνωθεν ἱμάτια, καὶ πλησιάζουσι μὲν σφόδρα καὶ ταῖς γυναιξί, πολὺ μέντοι γε μᾶλλον χαίρουσι συνόντες τοῖς παισὶ καὶ τοῖς μειρακίοις. καὶ γὰρ γίνονται παρ' αὐτοῖς πάνυ καλοὶ τὰς ὄψεις, ἅτε τρυφερῶς διαιτώμενοι καὶ λεαινόμενοι τὰ σώματα, πάντες δὲ οἱ πρὸς ἑσπέραν  οἰκοῦντες βάρβαροι πιττοῦνται καὶ ξυροῦνται τὰ σώματα: καὶ παρά γε τοῖς Τυρρηνοῖς ἐργαστήρια κατεσκεύασται πολλὰ καὶ τεχνῖται τούτου τοῦ πράγματός εἰσιν, ὥσπερ παρ' ἡμῖν οἱ κουρεῖς.</TextUnit>
    <TextUnit id="3077" loc="518b">παρ' οὓς ὅταν εἰσέλθωσιν, παρέχουσιν ἑαυτοὺς πάντα τρόπον, οὐθὲν αἰσχυνόμενοι τοὺς ὁρῶντας οὐδὲ τοὺς παριόντας. χρῶνται δὲ τούτῳ τῷ νόμῳ πολλοὶ καὶ τῶν ̔Ελλήνων τῶν τὴν ̓Ιταλίαν οἰκούντων, μαθόντες παρὰ Σαυνιτῶν καὶ Μεσσαπίων. ὑπὸ δὲ τῆς τρυφῆς οἱ Τυρρηνοί, ὡς ̓́Αλκιμος ἱστορεῖ, πρὸς αὐλὸν καὶ μάττουσιν καὶ πυκτεύουσι καὶ μαστιγοῦσιν.</TextUnit>
    <TextUnit id="3078" loc="518c">διαβόητοι δ' εἰσὶν ἐπὶ τρυφῇ καὶ αἱ τῶν Σικελῶν τράπεζαι, οἵτινες καὶ τὴν παρ' αὐτοῖς θάλατταν λέγουσιν εἶναι γλυκεῖαν, χαίροντες τοῖς ἐξ αὐτῆς γινομένοις ἐδέσμασιν, ὥς φησι Κλέαρχος ἐν πέμπτῳ Βίων. περὶ δὲ Συβαριτῶν τί δεῖ καὶ λέγειν; παρ' οἷς πρώτοις εἰσήχθησαν εἰς τὰ βαλανεῖα λουτροχόοι καὶ παραχύται πεπεδημένοι, τοῦ μὴ θᾶττον ἰέναι καὶ ὅπως μὴ σπεύδοντες κατακαίωσι τοὺς λουομένους, πρῶτοι δὲ Συβαρῖται καὶ τὰς ποιούσας ψόφον τέχνας οὐκ ἐῶσιν ἐπιδημεῖν τῇ πόλει,4 οἷον</TextUnit>
    <TextUnit id="3079" loc="518d">χαλκέων καὶ τεκτόνων καὶ τῶν ὁμοίων, ὅπως αὐτοῖς πανταχόθεν ἀθόρυβοι ὦσιν οἱ ὕπνοι: οὐκ ἐξῆν δ' οὐδ' ἀλεκτρυόνα ἐν τῇ πόλει τρέφεσθαι.  ἱστορεῖ δὲ περὶ αὐτῶν Τίμαιος ὅτι ἀνὴρ Συβαρίτης εἰς ἀγρόν ποτε πορευόμενος ἔφη ἰδὼν τοὺς ἐργάτας σκάπτοντας αὐτὸς ῥῆγμα λαβεῖν πρὸς ὃν ἀποκρίνασθαί τινα τῶν ἀκουσάντων “ αὐτὸς δὲ σοῦ διηγουμένου ἀκούων πεπονεκέναι τὴν πλευράν.” ἐν Κρότωνι δὲ σκάπτοντί τινι τὴν τῶν ἀθλούντων κόνιν ἐπιστάντες τινὲς Συβαριτῶν ἐθαύμαζον λέγοντες, εἰ τηλικαύτην ἔχοντες πόλιν οἰκέτας μὴ κέκτηνται τοὺς σκάψοντας ἑαυτοῖς τὴν παλαίστραν.</TextUnit>
    <TextUnit id="3080" loc="518e">ἄλλος δὲ Συβαρίτης παραγενόμενος εἰς Λακεδαίμονα καὶ κληθεὶς εἰς φιδίτιον,2 ἐπὶ τῶν ξύλων κατακείμενος καὶ δειπνῶν μετ' αὐτῶν, πρότερον μὲν ἔφη καταπεπλῆχθαι τὴν τῶν Λακεδαιμονίων πυνθανόμενος ἀνδρείαν, νῦν δὲ θεασάμενος νομίζειν μηδὲν τῶν ἄλλων αὐτοὺς διαφέρειν. καὶ γὰρ τὸν ἀνανδρότατον μᾶλλον ἐν ἑλέσθαι ἀποθανεῖν ἢ τοιοῦτον βίον ζῶντα καρτερεῖν. ἔθος δὲ παρ' αὐτοῖς καὶ τοὺς παῖδας μέχρι τῆς τῶν ἐφήβων ἡλικίας ἁλουργίδας τε φορεῖν καὶ πλοκαμῖδας ἀναδεδεμένους χρυσοφορεῖν. ἐπιχωριάζειν δὲ παρ' αὐτοῖς διὰ τὴν τρυφὴν ἀνθρωπάρια</TextUnit>
    <TextUnit id="3081" loc="518f">μικρὰ καὶ τοὺς σκωπαίους,4 ὥς φησιν ὁ Τίμαιος,5  τοὺς καλουμένους παρά τισι στίλπωνας καὶ κυνάρια Μελιταῖα, ἅπερ αὐτοῖς καὶ ἕπεσθαι εἰς τὰ γυμνάσια. πρὸς οὓς καὶ τοὺς ὁμοίους τούτοις Μασσανάσσης ὁ τῶν Μαυρουσίων βασιλεὺς ἀπεκρίνατο, ὥς φησι Πτολεμαῖος ἐν ὀγδόῳ ̔Υπομνημάτων, ζητοῦσιν συνωνεῖσθαι πιθήκους: “ παρ' ὑμῖν, ὦ οὗτοι, αἱ γυναῖκες οὐ τίκτουσιν παιδία;” παιδίοις γὰρ ἔχαιρεν ὁ Μασσανάσσης καὶ εἶχεν</TextUnit>
    <TextUnit id="3082" loc="519a">παρ' αὑτῷ τρεφόμενα τῶν υἱῶν （πολλοὶ δὲ ἦσαν） τὰ τέκνα καὶ τῶν θυγατέρων ὁμοίως, καὶ πάντα ταῦτα αὐτὸς ἔτρεφεν μέχρι τριῶν ἐτῶν μεθ' ἃ ἀπέπεμπε πρὸς τοὺς γεγεννηκότας, παραγινομένων ἄλλων. τὰ δὲ αὐτὰ ἔφη καὶ Εὔβουλος ὁ κωμικὸς ἐν Χάρισιν οὕτως:  καὶ γὰρ πόσῳ κάλλιον, ἱκετεύω, τρέφειν  ἄνθρωπον ἔστ' ἄνθρωπον, ἂν ἔχῃ βίον, ἢ χῆνα πλατυγίζοντα καὶ κεχηνότα ἢ στρουθὸν ἢ πίθηκον, ἐπίβουλον κακόν.</TextUnit>
    <TextUnit id="3083" loc="519b">καὶ ̓Αθηνόδωρος δὲ ἐν τῷ περὶ Σπουδῆς καὶ Παιδιᾶς ̓Αρχύταν φησὶ τὸν Ταραντῖνον πολιτικὸν ἅμα καὶ φιλόσοφον γενόμενον πλείστους οἰκέτας ἔχοντα αἰεὶ τούτοις παρὰ τὴν δίαιταν ἀφιεμένοις εἰς τὸ συμπόσιον ἥδεσθαι. ἀλλ' οἱ Συβαρῖται ἔχαιρον τοῖς Μελιταίοις κυνιδίοις καὶ ἀνθρώποις οὐκ ἀνθρώποις.  ἐφόρουν δ' οἱ Συβαρῖται καὶ ἱμάτια Μιλησίων ἐρίων πεποιημένα ἀφ' ὧν δὴ καὶ αἱ φιλίαι ταῖς πόλεσιν ἐγένοντο, ὡς ὁ Τίμαιος ἱστορεῖ, ἠγάπων</TextUnit>
    <TextUnit id="3084" loc="519c">γὰρ τῶν μὲν ἐξ ̓Ιταλίας Τυρρηνούς, τῶν δ' ἕωθεν τοὺς ̓́Ιωνας ὅτι τρυφῇ προσεῖχον. οἱ δ' ἱππεῖς τῶν Συβαριτῶν ὑπὲρ τοὺς πεντακισχιλίους ὄντες ἐπόμπευον ἔχοντες κροκωτοὺς ἐπὶ τοῖς θώραξιν, καὶ τοῦ θέρους οἱ νεώτεροι αὐτῶν εἰς τὰ τῶν Νυμφῶν ἄντρα τῶν Λουσιάδων ἀποδημοῦντες διετέλουν μετὰ πάσης τρυφῆς. οἱ δ' εὔποροι αὐτῶν ὁπότε εἰς ἀγρὸν παραβάλλοιεν,3 καίπερ ἐπὶ ζευγῶν πορευόμενοι τὴν ἡμερησίαν πορείαν ἐν τρισὶν ἡμέραις διήνυον. ἦσαν δέ τινες αὐτοῖς καὶ τῶν εἰς</TextUnit>
    <TextUnit id="3085" loc="519d">τοὺς ἀγροὺς φερουσῶν ὁδῶν κατάστεγοι. τοῖς δὲ πλείστοις αὐτῶν ὑπάρχουσιν οἰνῶνες ἐγγὺς τῆς θαλάσσης, εἰς οὓς δι' ὀχετῶν τῶν οἴνων ἐκ τῶν ἀγρῶν ἀφειμένων τὸν μὲν ἔξω τῆς χώρας πιπράσκεσθαι, τὸν δὲ εἰς τὴν πόλιν τοῖς πλοίοις διακομίζεσθαι. ποιοῦνται δὲ καὶ δημοσίᾳ πολλὰς καὶ πυκνὰς ἑστιάσεις καὶ τοὺς λαμπρῶς φιλοτιμηθέντας χρυσοῖς στεφάνοις τιμῶσι καὶ τούτους ἀνακηρύττουσιν ἐν ταῖς δημοσίαις θυσίαις καὶ τοῖς ἀγῶσιν,  προσκηρύττοντες οὐκ εὔνοιαν,1 ἀλλὰ τὴν εἰς τὰ</TextUnit>
    <TextUnit id="3086" loc="519e">δεῖπνα χορηγίαν ἐν οἷς στεφανοῦσθαι καὶ τῶν μαγείρων τοὺς ἄριστα τὰ παρατεθέντα - διασκευάσαντας. παρὰ Συβαρίταις δ' εὑρέθησαν καὶ πύελοι ἐν αἷς κατακείμενοι ἐπυριῶντο. πρῶτοι δὲ καὶ ἀμίδας ἐξεῦρον, ἃς εἰσέφερον εἰς τὰ συμπόσια, καταγελῶντες δὲ τῶν ἀποδημούντων ἐκ τῶν πατρίδων αὐτοὶ ἐσεμνύνοντο ἐπὶ τῷ γεγηρακέναι ἐπὶ ταῖς τῶν ποταμῶν γεφύραις. δοκεῖ δὲ μέγα τῆς εὐδαιμονίας αἴτιον: εἶναι ὅτι ἐκ τῆς χώρας, ἀλιμένου τῆς θαλάσσης παρηκούσης</TextUnit>
    <TextUnit id="3087" loc="519f">καὶ τῶν καρπῶν σχεδὸν ἁπάντων ὑπὸ τῶν πολιτῶν καταναλισκομένων, ὅ τε τῆς πόλεως τόπος καὶ ὁ παρὰ τοῦ θεοῦ χρησμὸς συμπαροξῦναι πάντας ἐκτρυφῆσαι καὶ ποιῆσαι ζῆσαι ὑπὲρ τὸ μέτρον ἐκλελυμένως. ἡ δὲ πόλις αὐτῶν ἐν κοίλῳ κειμένη τοῦ μὲν θέρους ἕωθέν τε καὶ πρὸς ἑσπέραν ψῦχος ὑπερβάλλον ἔχει, τὸ δὲ μέσον τῆς ἡμέρας καῦμα ἀνύποιστον ὥστε τοὺς πλείστους αὐτῶν ὑπειληφέναι</TextUnit>
    <TextUnit id="3088" loc="520a">πρὸς ὑγίειαν διαφέρειν τοὺς πότους: ὅθεν καὶ ῥηθῆναι ὅτι τὸν βουλόμενον ἐν Συβάρει μὴ πρὸ μοίρας ἀποθανεῖν οὔτε δυόμενον οὔτε ἀνίσχοντα τὸν ἥλιον ὁρᾶν δεῖ. ἔπεμψαν δέ ποτε καὶ εἰς θεοῦ τοὺς  χρησομένους, ὧν ἦν εἷς ̓́Αμυρις,1 πυνθανόμενοι μέχρι τίνος εὐδαιμονήσουσι. καὶ ἡ Πυθία ἔφη:   εὐδαίμων, Συβαρῖτα, πανευδαίμων σὺ μὲν αἰεὶ ἐν θαλίῃσιν ἔσῃ, τιμῶν γένος αἰὲν ἐόντων.  εὖτ' ἂν δὲ πρότερον θνητὸν θεοῦ ἄνδρα σεβίσσῃς,4</TextUnit>
    <TextUnit id="3089" loc="520b">τηνίκα σοι πόλεμός τε καὶ ἔμφυλος στάσις ἥξει.  τούτων ἀκούσαντες ἔδοξαν λέγειν αὐτοῖς τὸν θεὸν ὡς οὐδέποτε παύσοιντο τρυφῶντες: οὐδέποτε γὰρ τιμήσειν ἄνθρωπον μᾶλλον θεοῦ. ἐγένετ' οὖν αὐτοῖς τῆς τύχης ἡ μεταβολὴ ἐπεί τις τῶν οἰκετῶν τινα μαστιγῶν τοῦτον καταφυγόντα εἰς τὰ ἱερὰ πάλιν ἐμαστίγου: ὡς δὲ τὸ τελευταῖον κατέδραμεν ἐπὶ τὰ τοῦ πατρὸς αὐτοῦ μνήματα, ἀφῆκεν αἰδεσθείς.</TextUnit>
    <TextUnit id="3090" loc="520c">ἐξαναλώθησαν δὲ φιλοτιμούμενοι πρὸς ἑαυτοὺς τρυφαῖς, καὶ ἡ πόλις δὲ πρὸς ἁπάσας τὰς ἄλλας ἡμιλλᾶτο περὶ τρυφῆς. εἶτα μετ' οὐ πολὺ γινομένων αὐτοῖς σημείων πολλῶν τῆς ἀπωλείας, περὶ ἧς οὐ κατεπείγει λέγειν, διεφθάρησαν. εἰς τηλικοῦτον δ' ἦσαν τρυφῆς ἐληλακότες ὡς καὶ παρὰ τὰς εὐωχίας τοὺς ἵππους ἐθίσαι πρὸς αὐλὸν ὀρχεῖσθαι. τοῦτ' οὖν εἰδότες οἱ Κροτωνιᾶται ὅτε αὐτοῖς ἐπολέμουν, ὡς καὶ ̓Αριστοτέλης ἱστορεῖ</TextUnit>
    <TextUnit id="3091" loc="520d">διὰ τῆς Πολιτείας αὐτῶν, ἐνέδοσαν τοῖς ἵπποις τὸ ὀρχηστικὸν μέλος: συμπαρῆσαν γὰρ αὐτοῖς καὶ αὐληταὶ ἐν στρατιωτικῇ σκευῇ: καὶ ἅμα αὐλούντων ἀκούοντες οἱ ἵπποι οὐ μόνον ἐξωρχήσαντο, ἀλλὰ καὶ τοὺς ἀναβάτας ἔχοντες ηὐτομόλησαν πρὸς τοὺς Κροτωνιάτας. τὰ ὅμοια ἱστόρησε καὶ περὶ Καρδιανῶν ὁ Λαμψακηνὸς Χάρων ἐν δευτέρῳ ̔̀ ̔́Ωρων γράφων οὕτως: “Βισάλται εἰς Καρδίην ἐστρατεύσαντο καὶ ἐνίκησαν. ἡγεμὼν δὲ τῶν Βισαλτέων ἦν ὁ Νάρις. οὗτος δὲ παῖς ὢν ἐν τῇ Καρδίῃ</TextUnit>
    <TextUnit id="3092" loc="520e">ἐπράθη καί τινι Καρδιηνῷ δουλεύσας κορσωτεὺς ἐγένετο. Καρδιηνοῖς δὲ λόγιον ἦν ὡς Βισάλται ἀπίξονται ἐπ' αὐτούς, καὶ πυκνὰ περὶ τούτου διελέγοντο ἐν τῷ κορσωτηρίῳ ἱζάνοντες. καὶ ἀποδρὰς ἐκ τῆς Καρδίης εἰς τὴν πατρίδα τοὺς Βισάλτας ἔστειλεν ἐπὶ τοὺς Καρδιηνοὺς ἀποδειχθεὶς ἡγεμὼν ὑπὸ τῶν Βισαλτέων. οἱ δὲ Καρδιηνοὶ πάντες τοὺς ἵππους ἐδίδαξαν ἐν τοῖς συμποσίοις ὀρχεῖσθαι ὑπὸ τῶν αὐλῶν, καὶ ἐπὶ τῶν ὀπισθίων ποδῶν ἱστάμενοι τοῖς προσθίοις ὥσπερ χειρονομέοντες ὠρχοῦντο ἐξεπιστάμενοι τὰ αὐλήματα. ταῦτ' οὖν ἐπιστάμενος ὁ Νάρις ἐκτήσατο ἐκ τῆς Καρδίης  αὐλητρίδα</TextUnit>
    <TextUnit id="3093" loc="520f">, καὶ ἀφικομένη ἡ αὐλητρὶς εἰς τοὺς Βισάλτας ἐδίδαξε πολλοὺς αὐλητάς: μεθ' ὧν δὴ καὶ στρατεύεται ἐπὶ τὴν Καρδίην. καὶ ἐπειδὴ ἡ μάχη συνειστήκει, ἐκέλευσεν αὐλεῖν τὰ αὐλήματα ὅσα οἱ ἵπποι τῶν Καρδιηνῶν ἐξεπισταίατο. καὶ ἐπεὶ ἤκουσαν οἱ ἵπποι τοῦ αὐλοῦ, ἔστησαν ἐπὶ τῶν ὀπισθίων ποδῶν καὶ πρὸς ὀρχησμὸν ἐτράποντο: τῶν δὲ Καρδιηνῶν ἡ ἰσχὺς ἐν τῇ ἵππῳ ἦν, καὶ οὕτως ἐνικήθησαν.”</TextUnit>
    <TextUnit id="3094" loc="521a">Συβαριτῶν δέ τις εἰς Κρότωνά ποτε διαπλεῦσαι βουληθεὶς ἐκ τῆς Συβάρεως ἰδιόστολον ἐναυλώσατο πλοῖον, ἐφ' ᾧ οὔτε ῥαντισθήσεται οὔτ' ἐμβήσεται ἕτερος καὶ ἐφ' ᾧ τὸν ἵππον ἀναλήψεται. τοῦ δ' οὕτως συμφωνήσαντος ἐνεβίβασέν τε τὸν ἵππον καὶ ὑποστορέσαι τῷ ζῴῳ ἐκέλευσεν. ἔπειτα τινὸς τῶν προπεμπόντων ἐδεῖτο συμπλεῦσαι αὐτῷ, λέγων ὅτι προδιεστειλάμην τῷ πορθμεῖ ἵνα παρὰ τὴν γῆν πλέῃ, ὁ δὲ ἀπεκρίνατο ὅτι μόλις ἄν σου ὑπήκουσα εἰ παρὰ τὴν θάλασσαν ἔμελλες πεζεύειν καὶ μὴ παρὰ τὴν γῆν πλεῖν.</TextUnit>
    <TextUnit id="3095" loc="521b">Φύλαρχος δ' ἐν τῇ πέμπτῃ καὶ εἰκοστῇ τῶν ̔Ιστοριῶν εἰπὼν ὅτι παρὰ Συρακοσίοις νόμος ἦν τὰς γυναῖκας μὴ κοσμεῖσθαι χρυσῷ μηδ' ἀνθινὰ φορεῖν μηδ' ἐσθῆτας ἔχειν πορφυρᾶς ἐχούσας  παρυφάς ἐὰν μή τις αὐτῶν συγχωρῇ ἑταίρα εἶναι κοινή, καὶ ὅτι ἄλλος ἦν νόμος τὸν ἄνδρα μὴ καλλωπίζεσθαι μηδ' ἐσθῆτι περιέργῳ χρῆσθαι καὶ διαλλαττούσῃ, ἐὰν μὴ ὁμολογῇ μοιχεύειν ἢ κίναιδος εἶναι, καὶ τὴν ἐλευθέραν μὴ ἐκπορεύεσθαι ἡλίου δεδυκότος, ἐὰν μὴ μοιχευθησομένην ἐκωλύετο δὲ καὶ ἡμέρας</TextUnit>
    <TextUnit id="3096" loc="521c">ἐξιέναι ἄνευ τῶν γυναικονόμων ἀκολουθούσης αὐτῇ μιᾶς θεραπαινίδος. “ Συβαρῖται,” φησίν, “ ἐξοκείλαντες εἰς τρυφὴν ἔγραψαν νόμον τὰς γυναῖκας εἰς τὰς ἑορτὰς καλεῖν καὶ τοὺς εἰς τὰς θυσίας καλοῦντας πρὸ ἐνιαυτοῦ τὴν κλῆσιν ποιεῖσθαι, ἵνα ἀξίως ποιούμεναι τοῦ χρόνου τὴν παρασκευὴν τῶν τε ἱματίων καὶ τοῦ λοιποῦ κόσμου προάγωσιν οὕτως εἰς τὰς κλήσεις. εἰ δέ τις τῶν ὀψοποιῶν ἢ μαγείρων 'ἴδιον εὕροι βρῶμα καὶ περιττόν, ἐξουσίαν μὴ εἶναι χρήσασθαι τούτῳ ἕτερον πρὸ ἐνιαυτοῦ ἀλλ' αὐτῷ τῷ εὑρόντι, τὸν χρόνον τοῦτον ὅπως</TextUnit>
    <TextUnit id="3097" loc="521d">ὁ πρῶτος εὑρὼν καὶ τὴν ἐργασίαν ἔχῃ, πρὸς τὸ τοὺς ἄλλους φιλοπονοῦντας αὑτοὺς ὑπερβάλλεσθαι τοῖς τοιούτοις. ὡσαύτως δὲ μηδὲ τοὺς τὰς ἐγχέλεις πωλοῦντας τέλος ἀποτίνειν μηδὲ τοὺς θηρεύοντας, τὸν αὐτὸν τρόπον καὶ τοὺς τὴν πορφύραν τὴν θαλαττίαν βάπτοντας καὶ τοὺς εἰσάγοντας ἀτελεῖς ἐποίησαν.  “πάνυ οὖν ἐξοκείλαντες εἰς ὕβριν τὸ τελευταῖον παρὰ Κροτωνιατῶν πρεσβευτῶν ἡκόντων ἅπαντας αὐτοὺς ἀπέκτειναν καὶ πρὸ τοῦ τείχους τὰ σώματα ἐξέρριψαν καὶ ὑπὸ θηρίων εἴασαν διαφθαρῆναι. αὕτη δ' αὐτοῖς καὶ τῶν κακῶν ἐγένετο</TextUnit>
    <TextUnit id="3098" loc="521e">ἀρχὴ μηνίσαντος τοῦ δαιμονίου. ἔδοξαν γοῦν μετ' ὀλίγας ἡμέρας πάντες αὐτῶν οἱ ἄρχοντες τὴν αὐτὴν ἰδεῖν ὄψιν ἐν τῇ αὐτῇ νυκτί: τὴν γὰρ ̔́Ηραν ἰδόντες ἐλθοῦσαν εἰς μέσην τὴν ἀγορὰν καὶ ἐμοῦσαν χολὴν ἀνέβλυσεν δὲ καὶ αἵματος πηγὴ ἐν τῷ ἱερῷ αὐτῆς, καὶ οὐδὲ οὕτως ἔληξαν τῆς ὑπερηφανίας ἕως πάντες ὑπὸ Κροτωνιατῶν ἀπώλοντο.” ̔ ̔Ηρακλείδης δ' ὁ Ποντικὸς ἐν τῷ περὶ Δικαιοσύνης φησίν “ Συβαρῖται τὴν Τήλυος τυραννίδα καταλύσαντες τοὺς</TextUnit>
    <TextUnit id="3099" loc="521f">μετασχόντας τῶν πραγμάτων ἀναιροῦντες καὶ φονεύοντες ἐπὶ τῶν βωμῶν ἅπαντες καὶ ἐπὶ τοῖς φόνοις τούτοις ἀπεστράφη μὲν τὸ τῆς ̔́Ηρας ἄγαλμα, τὸ δὲ ἔδαφος ἀνῆκε πηγὴν αἵματος, ὥστε τὸν σύνεγγυς ἅπαντα τόπον κατεχάλκωσαν θυρίσι, βουλόμενοι στῆσαι τὴν τοῦ αἵματος ἀναφοράν. διόπερ ἀνάστατοι ἐγένοντο καὶ διεφθάρησαν ἅπαντες,</TextUnit>
    <TextUnit id="3100" loc="522a">οἱ καὶ τὸν τῶν ̓Ολυμπίων τῶν πάνυ ἀγῶνα ἀμαυρῶσαι ἐθελήσαντες. καθ' ὃν γὰρ ἄγεται καιρὸν ἐπιτηρήσαντες ἄθλων ὑπερβολῇ ὡς αὑτοὺς καλεῖν ἐπεχείρουν τοὺς ἀθλητάς.” καὶ Κροτωνιᾶται δ', ὥς φησι Τίμαιος, μετὰ τὸ  ἐξελεῖν Συβαρίτας ἐξώκειλαν εἰς τρυφὴν ὥστε καὶ τὸν ἄρχοντα αὐτῶν περιιέναι κατὰ τὴν πόλιν ἁλουργίδα ἠμφιεσμένον καὶ ἐστεφανωμένον χρυσῷ στεφάνῳ, ὑποδεδεμένον λευκὰς κρηπῖδας. οἱ δὲ οὐ</TextUnit>
    <TextUnit id="3101" loc="522b">διὰ τρυφήν φασι τοῦτο γεγονέναι, ἀλλὰ διὰ Δημοκήδη τὸν ἰατρὸν ὃς τὸ μὲν γένος ἦν Κροτωνιάτης, Πολυκράτει δὲ τῷ Σαμίων τυράννῳ συνὼν καὶ μετὰ τὸν ἐκείνου θάνατον αἰχμαλωτισθεὶς ὑπὸ Περσῶν ἀνήχθη ὡς βασιλέα, ̓Οροίτου τὸν Πολυκράτη ἀποκτείναντος. θεραπεύσας δ' ὁ Δημοκήδης ̓́Ατοσσαν τὴν Δαρείου μὲν γυναῖκα, Κύρου δὲ θυγατέρα, τὸν μαστὸν ἀλγήσασαν, ᾔτησε ταύτην δωρεὰν καταπεμφθῆναι εἰς τὴν ̔Ελλάδα ὡς ἐπανελευσόμενος: καὶ τυχὼν ἧκεν εἰς Κρότωνα, βουλομένου τε αὐτόθι καταμένειν, ἐπιλαβομένου τινὸς</TextUnit>
    <TextUnit id="3102" loc="522c">τῶν Περσῶν καὶ λέγοντος ὅτι βασιλέως εἴη δοῦλος, ἐκεῖνον μὲν ἀφείλαντο οἱ Κροτωνιᾶται, ἐκδύσαντες δὲ τὴν στολὴν τοῦ Πέρσου ἐνέδυσαν τὸν ὑπηρέτην τοῦ πρυτανεύοντος, ἐξ οὗ δὴ Περσικὴν ἔχων στολὴν περιέρχεται ταῖς ἑβδόμαις τοὺς βωμοὺς μετὰ τοῦ πρυτάνεως: οὐ τρυφῆς χάριν οὐδὲ ὕβρεως, ἀλλ' ἐπηρείας τῆς εἰς τοὺς Πέρσας τοῦτο πράττοντες. ὕστερον δὲ καὶ οἱ Κροτωνιᾶται, φησὶν ὁ Τίμαιος, ἐπεχείρησαν τὴν ̓Ολυμπικὴν πανήγυριν καταλῦσαι, τῷ αὐτῷ χρόνῳ προθέντες</TextUnit>
    <TextUnit id="3103" loc="522d">ἀργυρικὸν σφόδρα πλούσιον ἀγῶνα. οἱ δὲ Συβαρίτας τοῦτο ποιῆσαι λέγουσιν. Ταραντίνους δέ φησι Κλέαρχος ἐν τετάρτῳ Βίων ἀλκὴν καὶ δύναμιν κτησαμένους εἰς τοσοῦτο τρυφῆς προελθεῖν ὥστε τὸν ὅλον χρῶτα παραλεαίνεσθαι καὶ τῆς ψιλώσεως ταύτης τοῖς λοιποῖς κατάρξαι. ἐφόρουν δέ, φησίν, καὶ παρυφὴν διαφανῆ πάντες, οἷς νῦν ὁ τῶν γυναικῶν ἁβρύνεται βίος. ὕστερον δ' ὑπὸ τῆς τρυφῆς εἰς ὕβριν ποδηγηθέντες ἀνάστατον μίαν πόλιν ̓Ιαπύγων ἐποίησαν Κάρβιναν,2</TextUnit>
    <TextUnit id="3104" loc="522e">ἐξ ἧς παῖδας καὶ παρθένους καὶ τὰς ἐν ἀκμῇ γυναῖκας ἀθροίσαντες εἰς τὰ τῶν Καρβινατῶν ἱερὰ καὶ σκηνοποιησάμενοι γυμνὰ πᾶσι τῆς ἡμέρας τὰ σώματα παρεῖχον θεωρεῖν καὶ ὁ βουλόμενος καθάπερ εἰς ἀτυχῆ παραπηδῶν ἀγέλην ἐθοινᾶτο ταῖς ἐπιθυμίαις τὴν τῶν ἀθροισθέντων ὥραν, πάντων μὲν ὁρώντων, μάλιστα δὲ ὧν ἥκιστα ἐκεῖνοι προσεδόκων θεῶν. οὕτω δὲ τὸ δαιμόνιον ἠγανάκτησεν ὥστε Ταραντίνων τοὺς ἐν Καρβίνῃ παρανομήσαντας</TextUnit>
    <TextUnit id="3105" loc="522f">ἐκεραύνωσεν πάντας. καὶ μέχρι καὶ νῦν ἐν Τάραντι ἑκάστη τῶν οἰκιῶν ὅσους ὑπεδέξατο τῶν εἰς ̓Ιαπυγίαν ἐκπεμφθέντων τοσαύτας ἔχει στήλας. πρὸ τῶν θυρῶν ἐφ' αἷς καθ' ὃν ἀπώλοντο χρόνον οὔτ' οἰκτίζονται τοὺς  ἀποιχομένους οὔτε τὰς νομίμους χέονται χοάς,1 ἀλλὰ θύουσι Διὶ Καταιβάτῃ. ̓Ιαπύγων τε αὖ τὸ γένος ἐκ Κρήτης ὄντων κατὰ Γλαύκου ζήτησιν ἀφικομένων καὶ κατοικησάντων,</TextUnit>
    <TextUnit id="3106" loc="523a">οἱ μετὰ τούτους λήθην λαβόντες τῆς Κρητῶν περὶ τὸν βίον εὐκοσμίας εἰς τοῦτο: τρυφῆς, εἶθ' ὕστερον ὕβρεως ἦλθον ὥστε πρῶτοι τὸ πρόσωπον ἐντριψάμενοι καὶ προκόμια περιθετά λαβόντες στολὰς μὲν ἀνθινὰς φορῆσαι, τὸ δὲ ἐργάσασθαι καὶ πονεῖν αἴσχιον νομίσαι. καὶ τοὺς μὲν πολλοὺς αὐτῶν καλλίονας τὰς οἰκίας ποιῆσαι τῶν ἱερῶν, τοὺς δ' ἡγεμόνας τῶν ̓Ιαπύγων ἐφυβρίζοντας τὸ θεῖον</TextUnit>
    <TextUnit id="3107" loc="523b">πορθεῖν ἐκ τῶν ἱερῶν τὰ τῶν θεῶν ἀγάλματα, προειπόντας μεθίστασθαι τοῖς κρείττοσιν. διόπερ ἐξ οὐρανοῦ βαλλόμενοι πυρὶ καὶ χαλκῷ ταύτην διέδοσαν τὴν φήμην. ἐμφανῆ γὰρ ἦν μέχρι πόρρω κεχαλκευμένα τῶν ἐξ οὐρανοῦ βελῶν καὶ πάντες οἱ ἀπ' ἐκείνων μέχρι τήμερον ἐν χρῷ κεκαρμένοι καὶ πένθιμον στολὴν ἀμπεχόμενοι ζῶσιν, πάντων τῶν πρὶν ὑπαρξάντων ἀγαθῶν σπανίζοντες.  ̓́Ιβηρες δὲ καίτοι ἐν τραγικαῖς στολαῖς καὶ ποικίλαις προιόντες καὶ χιτῶσι ποδήρεσι χρώμενοι οὐδὲν ἐμποδίζονται τῆς πρὸς τοὺς πολέμους ῥώμης.</TextUnit>
    <TextUnit id="3108" loc="523c">Μασσαλιῶται δ' ἐθηλύνθησαν οἱ τὸν αὐτὸν ̓́Ιβηρσι τῆς ἐσθῆτος φοροῦντες κόσμον. ἀσχημονοῦσι γοῦν διὰ τὴν ἐν ταῖς ψυχαῖς μαλακίαν, διὰ τρυφὴν γυναικοπαθοῦντες: ὅθεν καὶ παροιμία παρῆλθε “ πλεύσειας εἰς Μασσαλίαν.” καὶ οἱ τὴν Σῖριν δὲ κατοικοῦντες, ἣν πρῶτοι κατέσχον οἱ ἀπὸ Τροίας ἐλθόντες, ὕστερον δὲ Κολοφώνιοι,3 ὥς φησι Τίμαιος καὶ ̓Αριστοτέλης, εἰς</TextUnit>
    <TextUnit id="3109" loc="523d">τρυφὴν ἐξώκειλαν οὐχ ἧσσον Συβαριτῶν. καὶ γὰρ ἰδίως παρ' αὐτοῖς ἐπεχωρίασεν φορεῖν ἀνθινοὺς χιτῶνας, οὓς ἐζώννυντο μίτραις πολυτελέσιν, καὶ ἐκαλοῦντο διὰ τοῦτο ὑπὸ τῶν περιοίκων μιτροχίτωνες, ἐπεὶ ̔́Ομηρος τοὺς ἀζώστους ἀμιτροχίτωνας καλεῖ. καὶ ̓Αρχίλοχος δ' ὁ ποιητὴς ὑπερτεθαύμακε τὴν χώραν τῶν Σιριτῶν διὰ τὴν εὐδαιμονίαν. περὶ γοῦν τῆς Θάσου λέγων ὡς ἥσσονός φησιν  οὐ γάρ τι καλὸς χῶρος οὐδ' ἐφίμερος οὐδ' ἐρατός, οἷος ἀμφὶ Σίριος ῥοάς.  ὠνομάσθη δ' ἡ Σῖρις, ὡς μὲν Τίμαιός φησιν καὶ Εὐριπίδης ἐν Δεσμώτιδι Μελανίππῃ,4 ἀπὸ γυναικὸς</TextUnit>
    <TextUnit id="3110" loc="523e">τινος Σίριδος:: ὡς δ' ̓Αρχίλοχος, ἀπὸ ποταμοῦ, οὐκ ὀλίγον δὲ πρὸς τὴν τρυφὴν καὶ τὴν εὐδαιμονίαν τοῦ σύμπαντος τούτου κλίματος καὶ τὸ πλῆθος ἐγένετο τῶν ἀνθρώπων, διὸ καὶ Μεγάλη ̔Ελλὰς ἐκλήθη πᾶσα σχεδὸν ἡ κατὰ τὴν ̓Ιταλίαν κατοίκησις. Μιλήσιοι δ' ἕως μὲν οὐκ ἐτρύφων, ἐνίκων Σκύθας, ὥς φησιν ̓́Εφορος, καὶ τάς τε ἐφ' ̔Ελλησπόντῳ πόλεις ἔκτισαν καὶ τὸν Εὔξεινον Πόντον κατῴκισαν πόλεσι λαμπραῖς, καὶ πάντες ὑπὸ τὴν</TextUnit>
    <TextUnit id="3111" loc="523f">Μίλητον ἔθεον. ὡς δὲ ὑπήχθησαν ἡδονῇ καὶ τρυφῇ, κατερρύη τὸ τῆς πόλεως ἀνδρεῖον, φησὶν ὁ ̓Αριστοτέλης, καὶ παροιμία τις ἐγεννήθη ἐπ' αὐτῶν “ πάλαι ποτ' ἦσαν ἄλκιμοι Μιλήσιοι.” ̔Ηρακλείδης δ' ὁ Ποντικὸς ἐν δευτέρῳ περὶ Δικαιοσύνης φησίν “ἡ Μιλησίων πόλις περιπέπτωκεν ἀτυχίαις διὰ τρυφὴν βίου καὶ πολιτικὰς ἔχθρας: οἳ τὸ ἐπιεικὲς οὐκ ἀγαπῶντες ἐκ ῥιζῶν ἀνεῖλον τοὺς ἐχθρούς.</TextUnit>
    <TextUnit id="3112" loc="524a">στασιαζόντων γὰρ τῶν τὰς οὐσίας ἐχόντων καὶ τῶν δημοτῶν, οὓς ἐκεῖνοι Γέργιθας ἐκάλουν, πρῶτον μὲν κρατήσας ὁ δῆμος καὶ τοὺς πλουσίους ἐκβαλὼν καὶ τὰ τέκνα τῶν φυγόντων εἰς ἁλωνίας συναγαγὼν, βουσὶ συνηλοίησαν καὶ παρανομωτάτῳ θανάτῳ διέφθειραν. τοιγάρτοι πάλιν οἱ πλούσιοι κρατήσαντες ἅπαντας ὧν κύριοι κατέστησαν μετὰ τῶν  τέκνων κατεπίττωσαν. ὧν καιομένων φασὶν ἄλλα τε πολλὰ γενέσθαι τέρατα καὶ ἐλαίαν ἱερὰν αὐτομάτην</TextUnit>
    <TextUnit id="3113" loc="524b">ἀναφθῆναι. διόπερ ὁ θεὸς ἐπὶ πολὺν χρόνον ἀπήλαυνεν αὐτοὺς τοῦ μαντείου καὶ ἐπερωτώντων διὰ τίνα αἰτίαν ἀπελαύνονται εἶπεν  καί μοι Γεργίθων τε φόνος μέλει ἀπτολεμίστων  πισσήρων τε μόρος καὶ δένδρεον αἰεὶ ἀθαλλές. ” Κλέαρχος δὲ ἐν τετάρτῳ Βίων ζηλώσαντάς φησι τοὺς Μιλησίους τὴν Κολοφωνίων τρυφὴν διαδοῦναι καὶ τοῖς πλησιοχώροις, ἔπειτ' ὀνειδιζομένους λέγειν ἑαυτοῖς: “οἴκοι τὰ Μιλήσια κἀπιχώρια καὶ μὴ ἐν</TextUnit>
    <TextUnit id="3114" loc="524c">τῷ μέσῳ.”  καὶ περὶ Σκυθῶν δ' ἑξῆς ὁ Κλέαρχος τάδε ἱστορεῖ: “ μόνον δὲ νόμοις κοινοῖς πρῶτον ἔθνος ἐχρήσατο τὸ Σκυθῶν εἶτα πάλιν ἐγένοντο πάντων ἀθλιώτατοι βροτῶν διὰ τὴν ὕβριν. ἐτρύφησαν μὲν  γὰρ ὡς οὐδένες ἕτεροι, τῶν πάντων εὐροίας καὶ πλούτου καὶ τῆς λοιπῆς αὐτοὺς χορηγίας κατασχούσης. τοῦτο δὲ δῆλον ἐκ τῆς ἔτι καὶ νῦν ὑπολειπούσης περὶ τοὺς ἡγεμόνας αὐτῶν ἐσθῆτός τε</TextUnit>
    <TextUnit id="3115" loc="524d">καὶ διαίτης, τρυφήσαντες δὲ καὶ μάλιστα δὴ καὶ πρῶτοι πάντων τῶν ἀνθρώπων ἐπὶ τὸ τρυφᾶν ὁρμήσαντες εἰς τοῦτο προῆλθον ὕβρεως ὥστε πάντων τῶν ἀνθρώπων εἰς οὓς ἀφίκοιντο ἠκρωτηρίαζον τὰς ῥῖνας: ὧν οἱ ἀπόγονοι μεταστάντες ἔτι καὶ νῦν ἀπὸ τοῦ πάθους ἔχουσι τὴν ἐπωνυμίαν. αἱ δὲ γυναῖκες αὐτῶν τὰς Θρᾳκῶν τῶν πρὸς ἑσπέραν καὶ ἄρκτον περιοίκων γυναῖκας ἐποίκιλλον τὰ σώματα, περόναις γραφὴν ἐνεῖσαι. ὅθεν πολλοῖς ἔτεσιν ὕστερον αἱ ὑβρισθεῖσαι τῶν Θρᾳκῶν γυναῖκες</TextUnit>
    <TextUnit id="3116" loc="524e">ἰδίως ἐξηλείψαντο τὴν συμφορὰν προσαναγραψάμεναι τὰ λοιπὰ τοῦ χρωτός, ἵν' ὁ τῆς ὕβρεως καὶ τῆς αἰσχύνης ἐπ' αὐταῖς χαρακτὴρ εἰς ποικιλίαν καταριθμηθεὶς κόσμου προσηγορίᾳ τοὔνειδος ἐξαλείψῃ: πάντων δὲ οὕτως ὑπερηφάνως προέστησαν ὥστε οὐδένων ἄδακρυς ἡ τῆς δουλείας ὑπουργία γιγνομένη διήγγειλεν εἰς τοὺς ἐπιγινομένους τὴν  ἀπὸ Σκυθῶν ῥῆσιν οἵα τις ἦν. διὰ τὸ πλῆθος οὖν τῶν κατασχουσῶν αὐτοὺς συμφορῶν, ἐπεὶ διὰ τὸ</TextUnit>
    <TextUnit id="3117" loc="524f">πένθος ἅμα τόν τε τῶν βίων ὄλβον καὶ τὰς κόμας περιεσπάσθησαν, παντὸς ἔθνους οἱ ἔξω τὴν ἐφ' ὕβρει κουρὰν ἀπεσκυθίσθαι προσηγόρευσαν.”  τοὺς δὲ σύμπαντας ̓́Ιωνας ἐπισκώπτων Καλλίας ἢ Διοκλῆς ἐν Κύκλωψί φησιν  τί γὰρ ἡ τρυφερὰ καὶ καλλιτράπεζος ̓Ιωνία εἴφ' ὅ τι  πράσσει.  καὶ ̓Αβυδηνοὶ Μιλησίων δ' εἰσὶν ἄποικοι ἀνειμένοι τὴν δίαιτὰν εἰσιν καὶ κατεαγότες, ὡς παρίστησιν ̔́Ερμιππος ἐν Στρατιώταις:   χαῖρ', ὦ διαπόντιον  στράτευμα, τί πράττομεν;  τὰ μὲν πρὸς ὄψιν μαλακῶς  ἔχειν ἀπὸ σώματος,3</TextUnit>
    <TextUnit id="3118" loc="525a">κόμῃ τε νεανικῇ σφρίγει τε βραχιόνων. β. ᾔσθου τὸν ̓Αβυδόθ' ὡς  ἀνὴρ γεγένηται;  καὶ ̓Αριστοφάνης Τριφάλητι παρακωμῳδῶν πολλοὺς τῶν ' ̓Ιώνων:   ἔπειθ' ὅσοι παρῆσαν ἐπίσημοι ξένοι  ἐπηκολούθουν κἠντιβόλουν προσκείμενοι,   ὅκως ἔχων τὸν παῖδα πωλήσει 'ς Χίον,  ἕτερος δ' ὅκως ἐς Κλαζομενάς, ἕτερος δ' ὅκως</TextUnit>
    <TextUnit id="3119" loc="525b">ἐς ̓́Εφεσον, ὁ δ' ἐς ̓́Αβυδον. ἦν δὲ ' πάνθ' “ὅκως.”  περὶ δὲ τῶν ̓Αβυδηνῶνι ̓Αντιφῶν ἐν τῷ κατὰ ̓Αλκιβιάδου λοιδορίας γράφει οὕτως ι “ ἐπειδὴ ἐδοκιμάσθης ὑπὸ τῶν ἐπιτρόπων, παραλαβὼν παρ' αὐτῶν τὰ σαυτοῦ χρήματα ᾤχου ἀποπλέων εἰς ̓́Αβυδον, οὔτε χρέος 'ἴδιον σαυτοῦ πραξόμενος οὐδὲν οὔτε προξενίας οὐδεμιᾶς ἕνεκεν, ἀλλὰ τῇ σαυτοῦ παρανομίᾳ καὶ ἀκολασίᾳ τῆς γνώμης ὁμοίους ἔργων τρόπους μαθησόμενος παρὰ τῶν ἐν ̓Αβύδῳ γυναικῶν, ὅπως ἐν τῷ ἐπιλοίπῳ βίῳ ἔχοις χρῆσθαι αὐτοῖς,”</TextUnit>
    <TextUnit id="3120" loc="525c">ἀπώλοντο δὲ καὶ Μάγνητες οἱ πρὸς τῷ Μαιάνδρῳ διὰ τὸ πλέον ἀνεθῆναι, ὥς φησι Καλλῖνος ἐν τοῖς ̓Ελεγείοις καὶ ̓Αρχίλοχος: ἑάλωσαν γὰρ ὑπὸ ̓Εφεσίων. καὶ περὶ αὐτῶν δὲ τῶν ̓Εφεσίων Δημόκριτος ὁ ̓Εφέσιος ἐν τῷ προτέρῳ περὶ τοῦ ἐν ̓Εφέσῳ Ναοῦ διηγούμενος περὶ τῆς χλιδῆς αὐτῶν καὶ ὧν ἐφόρουν βαπτῶν ἱματίων γράφει καὶ τάδε: “τὰ δὲ τῶν ̓Ιώνων ἰοβαφῆ καὶ πορφυρᾶ καὶ κρόκινα ῥόμβοις ὑφαντά: αἱ δὲ κεφαλαὶ κατ'</TextUnit>
    <TextUnit id="3121" loc="525d">ἴσα διειλημμέναι ζῴοις. καὶ σαράπεις μήλινοι καὶ  πορφυροῖ καὶ λευκοί, οἱ δὲ ἁλουργεῖς. καὶ καλασίρεις Κορινθιουργεῖς : εἰσὶ δ' αἱ μὲν πορφυραῖ τούτων, αἱ δὲ ἰοβαφεῖς, αἱ δὲ ὑακίνθιναι: λάβοι δ' ἄν τις καὶ φλογίνας καὶ θαλασσοειδεῖς. ὑπάρχουσιν δὲ καὶ Περσικαὶ καλασίρεις, αἵπερ εἰσὶ κάλλισται πασῶν. ἴδοι δ' ἄν τις,” φησίν, “ καὶ τὰς καλουμένας ἀκταίας, ὅπερ ἐστὶ καὶ πολυτελέστατον ἐν τοῖς Περσικοῖς περιβλήμασιν. ἐστὶν δὲ τοῦτο σπαθητὸν ἰσχύος καὶ κουφότητος χάριν</TextUnit>
    <TextUnit id="3122" loc="525e">καταπέπασται δὲ χρυσοῖς κέγχροις: οἱ δὲ κέγχροι νήματι πορφυρῷ πάντες εἰς τὴν εἴσω μοῖραν ἅμματ' ἔχουσιν ἀνὰ μέσον.” τούτοις πᾶσι χρῆσθαί φησι τοὺς ̓Εφεσίους ἐπιδόντας εἰς τρυφήν. περὶ δὲ τῆς Σαμίων τρυφῆς Δοῦρις ἱστορῶν παρατίθεται ̓Ασίου ποιήματα, ὅτι ἐφόρουν χλιδῶνας περὶ τοῖς βραχίοσιν καὶ τὴν ἑορτὴν ἄγοντες τῶν ̔ ̔Ηραίων ἐβάδιζον κατεκτενισμένοι τὰς κόμας ἐπὶ τὸ μετάφρενον καὶ τοὺς ὤμους, τὸ δὲ νόμιμον τοῦτο μαρτυρεῖσθαι καὶ ὑπὸ παροιμίας τῆσδε “ βαδίζειν εἰς ̔Ηραῖον ἐμπεπλεγμένον.” ἐστὶ δὲ τὰ τοῦ ̓Ασίου ἔπη οὕτως ἔχοντα:</TextUnit>
    <TextUnit id="3123" loc="525f">οἱ δ' αὔτως φοίτεσκον ὅπως πλοκάμους κτενίσαιντο  εἰς ̔́Ηρας τέμενος, πεπυκασμένοι εἵμασι καλοῖς,  χιονέοισι χιτῶσι πέδον χθονὸς εὐρέος εἶχον   χρύσειαι δὲ κορύμβαι ἐπ' αὐτῶν τέττιγες ὥς:  χαῖται δ' ᾐωρεῦντ' ἀνέμῳ χρυσέοις ἐνὶ δεσμοῖς,  δαιδάλεοι δὲ χλιδῶνες ἄρ' ἀμφὶ βραχίοσιν ἦσαν,:.:.-&amp;γτ;..  τες ὑπασπίδιον πολεμιστήν.` ̔Ηρακλείδης δ' ὁ Ποντικὸς ἐν τῷ περὶ ̔Ηδονῆς</TextUnit>
    <TextUnit id="3124" loc="526a">Σαμίους φησὶ καθ' ὑπερβολὴν τρυφήσαντας διὰ τὴν πρὸς ἀλλήλους μικρολογίαν ὥσπερ Συβαρίτας τὴν πόλιν ἀπολέσαι. Κολοφώνιοι δ', ὥς φησι Φύλαρχος, τὴν ἀρχὴν ὄντες σκληροὶ ἐν ταῖς ἀγωγαῖς, ἐπεὶ εἰς τρυφὴν ἐξώκειλαν πρὸς Λυδοὺς φιλίαν καὶ συμμαχίαν ποιησάμενοι, προῄεσαν διησκημένοι τὰς κόμας χρυσῷ κόσμῳ, ὡς καὶ Ξενοφάνης φησὶν  ἁβροσύνας δὲ μαθόντες ἀνωφελέας παρὰ Λυδῶν  ὄφρα τυραννίης ἦσαν ἄνευ στυγερῆς,</TextUnit>
    <TextUnit id="3125" loc="526b">ᾔεσαν εἰς ἀγορὴν παναλουργέα φάρε' ἔχοντες, οὐ μείους ὥσπερ χίλιοι εἰς ἐπίπαν,  αὐχαλέοι, χαίτῃσιν ἀγαλλομεν εὐπρεπέεσσιν  ἀσκητοῖς ὀδμὴν χρίμασι δευόμενοι.  οὕτω δ' ἐξελύθησαν διὰ τὴν ἄκαιρον μέθην ὥστε τινὲς αὐτῶν οὔτε ἀνατέλλοντα τὸν ἥλιον οὔτε δυόμενον ἑωράκασιν. νόμον τε ἔθεντο, ὃς ἔτι καὶ ἐφ' ἡμῶν ἦν, τὰς αὐλητρίδας καὶ τὰς ψαλτρίας καὶ πάντα τὰ τοιαῦτα τῶν ἀκροαμάτων τὰ μισθώματα  λαμβάνειν ἀπὸ πρωὶ μέχρι μέσου ἡμέρας καὶ μέχρι λύχνων ἁφῶν: ἀπὸ δὲ τούτου τὴν λοιπὴν νύκτα ἦσαν πρὸς τῷ μεθύειν. Θεόπομπος δ' ἐν πεντεκαιδεκάτῃ ̔Ιστοριῶν χιλίους φησὶν ἄνδρας αὐτῶν ἁλουργεῖς φοροῦντας στολὰς ἀστυπολεῖν ὃ δὴ καὶ βασιλεῦσιν σπάνιον τότ' ἦν καὶ περισπούδαστον. ἰσοστάσιος γὰρ ἦν ἡ πορφύρα πρὸς ἄργυρον ἐξεταζομένη, τοιγαροῦν διὰ τὴν τοιαύτην ἀγωγὴν ἐν τυραννίδι καὶ στάσεσι γενόμενοι αὐτῇ πατρίδι</TextUnit>
    <TextUnit id="3126" loc="526d">διεφθάρησαν. ταὐτὰ εἴρηκεν περὶ αὐτῶν καὶ Διογένης ὁ Βαβυλώνιος ἐν τῷ πρώτῳ τῶν Νόμων, κοινῶς δὲ περὶ πάντων '̓Ιώνων τρυφῆς ̓Αντιφάνης ἐν Δωδώνῃ τάδε λέγει:   πόθεν οἰκήτωρ, ἤ τις ̓Ιώνων  τρυφεραμπεχόνων ἁβρὸς ἡδυπαθὴς  ὄχλος ὥρμηται;  ἐν: ' Θεόφαστοσι δ' ἐν τῷ περὶ ̔Ηδονῆς καὶ δὴ καὶ τοὺς ̓́Ιωνάς φησι διὰ τὴν ὑπερβολὴν τῆς τρυφῆς ἔτι καὶ νῦν ἡ χρυσῆ παροιμία διαμεμένηκε καὶ τῶν παρωκεανιτῶν δὲ τινάς φησι Θεόπομπος  ἐν ὀγδόῃ Φιλιππικῶν ἁβροδιαίτους γενέσθαι, περὶ δὲ Βυζαντίων καὶ Καλχηδονίων ὁ αὐτός φησι</TextUnit>
    <TextUnit id="3127" loc="526e">Θεόπομπος τάδε: “ ἦσαν δὲ οἱ Βυζάντιοι καὶ διὰ τὸ δημοκρατεῖσθαι πολὺν ἤδη χρόνον καὶ τὴν πόλιν ἐπ' ἐμπορίου κειμένην ἔχειν καὶ τὸν δῆμον ἅπαντα περὶ τὴν ἀγορὰν καὶ τὸν λιμένα διατρίβειν ἀκόλαστοι καὶ συνουσιάζειν καὶ πίνειν εἰθισμένοι ἐπὶ τῶν καπηλείων. Καλχηδόνιοι δὲ πρὶν μὲν μετασχεῖν αὐτοῖς τῆς πολιτείας ἅπαντες ἐν ἐπιτηδεύμασι καὶ βίῳ βελτίονι διετέλουν ὄντες, ἐπεὶ δὲ τῆς δημοκρατίας</TextUnit>
    <TextUnit id="3128" loc="526f">τῶν Βυζαντίων ἐγεύσαντο, διεφθάρησαν εἰς τρυφήν, καὶ τὸν καθ' ἡμέραν βίον ἐκ σωφρονεστάτων καὶ μετριωτάτων φιλοπόται καὶ πολυτελεῖς γενόμενοι.” κἀν τῇ πρώτῃ δὲ πρὸς ταῖς εἴκοσι τῶν Φιλιππικῶν τὸ τῶν ' ̓Ομβρικῶν φησὶν ἔθνος ἐστὶν δὲ περὶ τὸν ̓Αδρίαν ἐπιεικῶς εἶναι ἁβροδίαιτον παραπλησίως τε βιοτεύειν τοῖς Λυδοῖς χώραν</TextUnit>
    <TextUnit id="3129" loc="527a">τε ἔχειν ἀγαθήν, ὅθεν προελθεῖν εἰς εὐδαιμονίαν: περὶ δὲ Θετταλῶν λέγων ἐν τῇ τετάρτῃ φησὶν ὅτι “ ζῶσιν οἱ μὲν σὺν ταῖς ὀρχηστρίσιν καὶ ταῖς αὐλητρίσιν διατρίβοντες, οἱ δ' ἐν κύβοις καὶ πότοις καὶ ταῖς τοιαύταις ἀκολασίαις διημερεύοντες, καὶ μᾶλλον σπουδάζουσιν ὅπως ὄψων παντοδαπῶν τὰς τραπέζας παραθήσονται πλήρεις ἢ τὸν αὑτῶν βίον ὅπως παρασχήσονται κεκοσμημένον. Φαρσάλιοι  δὲ πάντων,” φησίν, “ ἀνθρώπων εἰσὶν ἀργότατοι καὶ πολυτελέστατοι.” ὡμολόγηνται δ' οἱ Θετταλοί, ὡς</TextUnit>
    <TextUnit id="3130" loc="527b">καὶ Κριτίας φησί, πάντων ̔Ελλήνων πολυτελέστατοι γεγενῆσθαι περί τε τὴν δίαιταν καὶ τὴν ἐσθῆτα: ὅπερ αὐτοῖς αἴτιον ἐγένετο κατὰ τῆς ̔Ελλάδος ἐπαγαγεῖν τοὺς Πέρσας, ζηλώσαντας τὴν τούτων τρυφὴν καὶ πολυτέλειαν. περὶ δὲ Αἰτωλῶν Πολύβιος μὲν ἐν τρισκαιδεκάτῃ ̔Ιστοριῶν φησιν ὡς διὰ τὴν τῶν πολέμων συνέχειαν καὶ τὴν τῶν βίων πολυτέλειαν κατάχρεοι ἐγένοντο. ̓Αγαθαρχίδης δ' ἐν δωδεκάτῃ ̔Ιστοριῶν “ Αἰτωλοί,” φησί, “ τοσούτῳ</TextUnit>
    <TextUnit id="3131" loc="527c">τῶν λοιπῶν ἑτοιμότερον ἔχουσι πρὸς θάνατον ὅσῳπερ καὶ ζῆν πολυτελῶς ἐκτενέστερον ζητοῦσι τῶν ἄλλων.”  διαβόητοι δ' εἰσὶ περὶ τρυφὴν Σικελιῶται τε καὶ Συρακόσιοι, ὡς καὶ ̓Αριστοφάνης φησὶν ἐν Δαιταλεῦσιν   ἀλλ' οὐ γὰρ ἔμαθε ταῦτ' ἐμοῦ πέμποντος, ἀλλὰ  μᾶλλον  πίνειν, ἔπειτ' ᾄδειν κακῶς, Συρακοσίαν τράπεζαν Συβαρίτιδὰς τ' εὐωχίας καὶ Χῖον ἐκ Λακαινᾶν  Πλάτων δ' ἐν ταῖς ̓Επιστολαῖς φησιν “ ταύτην δὴ τὴν διάνοιαν ἔχων εἰς ̓Ιταλίαν τε καὶ Σικελίαν</TextUnit>
    <TextUnit id="3132" loc="527d">ἦλθον ὅτε πρῶτον ἀφικόμην. ἐλθόντα δέ με ὁ ταύτῃ βίος οὐδαμῇ οὐδαμῶς ἤρεσεν, δίς τε τῆς  ἡμέρας ἐμπιπλάμενον ζῆν καὶ μηδέποτε κοιμώμενον μόνον νύκτωρ καὶ ὅσα τούτῳ ἐπιτηδεύματα συνέπεται τῷ βίῳ. ἐκ γὰρ τούτων τῶν ἐθῶν οὔτ' ἂν φρόνιμος οὐδείς ποτε γενέσθαι τῶν ὑπὸ τὸν οὐρανὸν ἀνθρώπων ἐκ νέου ἐπιτηδεύων δύναιτο, σώφρων δ' οὐδ' ἂν μελλήσαι ποτὲ γενέσθαι.” κἀν τρίτῳ δὲ Πολιτείας γράφει οὕτως “ Συρακοσίαν δέ, ὦ φίλε, τράπεζαν καὶ Σικελικὴν ποικιλίαν ὄψου,</TextUnit>
    <TextUnit id="3133" loc="527e">ὡς ἔοικας, οὐκ αἰνεῖς: ψέγεις δὲ καὶ Κορινθίαν κόρην φίλην εἶναι ἀνδράσιν μέλλουσιν εὖ σώματος ἕξειν καὶ ̓Αττικῶν πεμμάτων τὰς δοκούσας εἶναι εὐπαθείας.”  Ποσειδώνιος δ' ἑκκαιδεκάτῃ ̔Ιστοριῶν περὶ τῶν κατὰ τὴν Συρίαν πόλεων λέγων ὡς ἐτρύφων γράφει καὶ ταῦτα: “τῶν γοῦν ἐν ταῖς πόλεσιν ἀνθρώπων διὰ τὴν εὐβοσίαν τῆς χώρας ἀπὸ τῆς περὶ τὰ ἀναγκαῖα κακοπαθείας συνόδους νεμόντων πλείονας, ἐν αἷς εὐωχοῦντο συνεχῶς, τοῖς μὲν γυμνασίοις ὡς</TextUnit>
    <TextUnit id="3134" loc="527f">βαλανείοις χρώμενοι, ἀλειφόμενοι ἐλαίῳ πολυτελεῖ καὶ μύροις, τοῖς δὲ γραμματείοις οὕτως γὰρ ἐκάλουν τὰ κοινὰ τῶν συνδείπνων ὡς οἰκητηρίοις ἐνδιαιτώμενοι,6 καὶ τὸ πλεῖον τῆς ἡμέρας γαστριζόμενοι ἐν αὐτοῖς οἴνοις καὶ βρώμασιν, ὥστε καὶ προσαποφέρειν πολλὰ καὶ καταυλουμένους πρὸς χελωνίδος πολυκρότου ψόφον, ὥστε τὰς πόλεις  ὅλας τοιούτοις κελάδοις συνηχεῖσθαι.” ̓Αγαθαρχίδης δ' ἐν τῇ τριακοστῇ πέμπτῃ τῶν Εὐρωπιακῶν</TextUnit>
    <TextUnit id="3135" loc="528a">“̓Αρυκανδεῖς,” φησί, “ Λυκίας ὅμοροι ὄντες Λιμυρεῦσι διὰ τὴν περὶ τὸν βίον ἀσωτίαν καὶ πολυτέλειαν κατάχρεοι γενόμενοι καὶ διὰ τὴν ἀργίαν καὶ φιληδονίαν ἀδυνατοῦντες ἀποδοῦναι τὰ δάνεια προσέκλιναν ταῖς Μιθριδάτου ἐλπίσιν, ἆθλον ἕξειν νομίσαντες χρεῶν ἀποκοπάς.” ἐν δὲ τῇ λα' Ζακυνθίους φησὶν ἀπείρους εἶναι πολέμου διὰ τὸ ἐν εὐπορίᾳ καὶ πλούτῳ τρυφῶντας ἐθίζεσθαι.  Πολύβιος δ' ἐν τῇ ἑβδόμῃ Καπυησίους τοὺς ἐν</TextUnit>
    <TextUnit id="3136" loc="528b">Καμπανίᾳ διὰ τὴν ἀρετὴν τῆς γῆς πλοῦτον περιβαλομένους ἐξοκεῖλαι εἰς τρυφὴν καὶ πολυτέλειαν, ὑπερβαλλομένους τὴν περὶ Κρότωνα καὶ Σύβαριν παραδεδομένην φήμην. “οὐ δυνάμενοι οὖν,” φησίν, “ φέρειν τὴν παροῦσαν εὐδαιμονίαν ἐκάλουν τὸν ̓Αννίβαν διόπερ ὑπὸ ̔Ρωμαίων ἀνήκεστα ἔπαθον. Πετηλῖνοι δὲ τηρήσαντες τὴν πρὸς ̔Ρωμαίους πίστιν εἰς τοσοῦτον καρτερίας ἦλθον πολιορκούμενοι</TextUnit>
    <TextUnit id="3137" loc="528c">ὑπ' ̓Αννίβα ὥστε μετὰ τὸ πάντα μὲν τὰ κατὰ τὴν πόλιν δέρματα καταφαγεῖν, ἁπάντων δὲ τῶν κατὰ τὴν πόλιν δένδρων τοὺς φλοιοὺς καὶ τοὺς  ἁπαλοὺς, πτόρθους ἀναλῶσαι ἕνδεκα μῆνας ὑπομείναντες τὴν πολιορκίαν οὐδενὸς βοηθοῦντος οὐδὲ συνευδοκοῦντος ̔Ρωμαίων παρέδοσαν ἑαυτούς.”  τοὺς δὲ Κούρητας Φύλαρχος διὰ τῆς ια' τῶν ̔Ιστοριῶν Αἰσχύλον ἱστορεῖν διὰ τὴν τρυφὴν τυχεῖν τῆς προσηγορίας: χλιδῶν  τε πλόκαμος ὥστε παρθένοις ἁβραῖς:  ὅθεν καλεῖν Κουρῆτα λαὸν ᾔνεσαν.</TextUnit>
    <TextUnit id="3138" loc="528d">̓Αγάθων δ' ἐν τῷ Θυέστῃ τοὺς τὴν Πρώνακτος θυγατέρα μνηστεύοντας τοῖς τε λοιποῖς πᾶσιν ἐξησκημένους ἐλθεῖν καὶ κομῶντας τὰς κεφαλάς, ἐπεὶ δ' ἀπέτυχον τοῦ γάμου,   κόμας ἐκειράμεσθα φησίν μάρτυρας τρυφῆς, ἦ που ποθεινὸν χρῆμα παιζούσῃ φρενί.  ἐπώνυμον γοῦν εὐθὺς ἔσχομεν κλέος  Κουρῆτες εἶναι, κουρίμου χάριν τριχός:  καὶ Κυμαῖοι δὲ οἱ ἐν ̓Ιταλίᾳ, ὥς φησιν ̔Υπέροχος ἢ ὁ ποιήσας τὰ εἰς αὐτὸν ἀναφερόμενα Κυμαικά,</TextUnit>
    <TextUnit id="3139" loc="528e">διετέλεσαν χρυσοφοροῦντες καὶ ἀνθιναῖς ἐσθῆσι. χρώμενοι καὶ μετὰ γυναικῶν εἰς τοὺς ἀγροὺς ἐξιόντες ἐπὶ ζευγῶν ὀχούμενοι. περὶ μὲν οὖν ἐθνῶν καὶ πόλεων τρυφῆς τοσαῦτα μνημονεύω,  περὶ δὲ τῶν κατ' ἄνδρα τάτάδ' ἤκουσα.  Κτησίας ἐν τρίτῃ Περσικῶν καὶ πάντας μέν φησι τοὺς βασιλεύσαντας τῆς ̓Ασίας περὶ τρυφὴν σπουδάσαι, μάλιστα δὲ Νίνυαν τὸν Νίνου καὶ Σεμιράμιδος</TextUnit>
    <TextUnit id="3140" loc="528f">υἱόν. καὶ οὗτος οὖν ἔνδον μένων καὶ τρυφῶν ὑπ' οὐδενὸς ἑωρᾶτο εἰ μὴ ὑπὸ τῶν εὐνούχων καὶ τῶν ἰδίων γυναικῶν, τοιοῦτος δ' ἦν καὶ Σαρδανάπαλλος,2 ὃν οἳ μὲν ̓Ανακυνδαράξεω λέγουσιν υἱόν, οἱ δὲ ̓Αναβαραξάρου. ὅτε δὴ οὖν ̓Αρβάκης,3 εἷς τῶν ὑπ' αὐτὸν στρατηγῶν Μῆδος γένος, διεπράξατο διά τινος τῶν εὐνούχων Σπαραμείζου θεάσασθαι Σαρδανάπαλλον καὶ μόλις αὐτῷ ἐπετράπη ἐκείνου ἐθελήσαντος, ὡς εἰσελθὼν εἶδεν αὐτὸν ὁ Μῆδος ἐψιμυθιωμένον καὶ κεκοσμημένον γυναικιστὶ καὶ μετὰ τῶν παλλακίδων ξαίνοντα</TextUnit>
    <TextUnit id="3141" loc="529a">πορφύραν ἀναβάδην τε μετ' αὐτῶν καθήμενον,,τὰς ὀφρῦς μεμελασμένον,4 γυναικείαν δὲ στολὴν ἔχοντα καὶ κατεξυρημένον τὸν πώγωνα καὶ κατακεκισηρισμένον ἦν δὲ καὶ γάλακτος λευκότερος καὶ ὑπεγέγραπτο τοὺς ὀφθαλμούς ἐπεὶ δὲ καὶ προσεῖδεν τὸν ̓Αρβάκην τὰ λευκὰ ἐπαναβαλὼν τοῖν ὀφθαλμοῖν οἱ μὲν πολλοί, ὧν ἐστι καὶ Δοῦρις,10 ἱστοροῦσιν ὑπὸ τούτου ἀγανακτήσαντος εἰ  τοιοῦτος αὐτῶν βασιλεύει συγκεντηθέντα ἀποθανεῖν.</TextUnit>
    <TextUnit id="3142" loc="529b">Κτησίας δὲ λέγει εἰς πόλεμον αὐτὸν καταστῆναι καὶ ἀθροίσαντα πολλὴν στρατιὰν καὶ καταλυθέντα ὑπὸ τοῦ ̓Αρβάκου τελευτῆσαι ἑαυτὸν ἐμπρήσαντα ἐν τοῖς βασιλείοις, πυρὰν νήσαντα ὕψος τεσσάρων πλέθρων, ἐφ' ἧς ἐπέθηκεν χρυσᾶς κλίνας ἑκατὸν καὶ πεντήκοντα καὶ ἴσας τραπέζας καὶ ταύτας χρυσᾶς. ἐποίησε δὲ ἐν τῇ πυρᾷ καὶ οἴκημα ἑκατόμπεδον ἐκ ξύλων κἀνταῦθα κλίνας ὑπεστόρεσε καὶ κατεκλίθη αὐτός τε μετὰ καὶ τῆς γυναικὸς καὶ αἱ παλλακίδες ἐν ταῖς ἄλλαις κλίναις. τοὺς γὰρ τρεῖς υἱοὺς καὶ δύο θυγατέρας ὁρῶν τὰ πράγματα κακούμενα προπεπόμφει εἰς Νίνον πρὸς τὸν ἐκεῖ βασιλέα,</TextUnit>
    <TextUnit id="3143" loc="529c">δοὺς αὐτοῖς τρισχίλια χρυσίου τάλαντα: ἐπεστέγασεν δὲ τὸ οἴκημα δοκοῖς μεγάλαις τε καὶ παχείαις, ἔπειτα ἐν κύκλῳ περιέθηκε πολλὰ ξύλα καὶ παχέα, ὥστε μὴ εἶναι ἔξοδον. ἐνταῦθα ἐπέθηκεν μὲν χρυσίου μυριάδας χιλίας, ἀργυρίου δὲ μυρίας μυριάδας ταλάντων καὶ ἱμάτια καὶ πορφύρας καὶ στολὰς παντοδαπάς. ἔπειτα ὑφάψαι ἐκέλευσε τὴν πυράν, καὶ ἐκαίετο πεντεκαίδεκα ἡμέρας. οἱ δὲ ἐθαύμαζον ὁρῶντες τὸν καπνὸν καὶ ἐδόκουν αὐτὸν</TextUnit>
    <TextUnit id="3144" loc="529d">θυσίας ἐπιτελεῖν: ταῦτα δὲ μόνοι ᾔδεσαν οἱ εὐνοῦχοι. ὁ μὲν οὖν Σαρδανάπαλλος ἐκτόπως ἡδυπαθήσας ὡς ἐνῆν γενναίως ἐτελεύτησεν.  Κλέαρχος δὲ περὶ τοῦ Περσῶν βασιλέως διηγούμενος ὅτι “ τοῖς αὐτῷ πορίσασιν ἡδύ τι βρῶμα  ἆθλα ἐτίθει νοῦν ἔχων: τοῦτο γάρ ἐστιν ὁ λεγόμενος, οἶμαι, Διὸς ἅμα καὶ βασιλέως ἐγκέφαλος: ὅθεν ὁ πάντων εὐδαιμονέστατος Σαρδανάπαλλος, ὁ παρ' ὅλον τὸν βίον τιμήσας τὰς ἀπολαύσεις, καὶ τελευτήσας δείκνυσιν ἐν τῷ τοῦ μνήματος τύπῳ τοῖς δακτύλοις ἀποκροτοῦντι οἵου καταγέλωτός ἐστιν ἄξια τὰ τῶν ἀνθρώπων πράγματα,</TextUnit>
    <TextUnit id="3145" loc="529e">οὐκ ἄξια ὄντα ψόφου δακτύλων ὃν πεποίηται ποιούμενος δὶς ἐν χορῷ ἡ περὶ τὰ λοιπὰ σπουδή, φαίνεται γοῦν οὐκ ἄπρακτος γενόμενος Σαρδανάπαλλος: καὶ γὰρ ἐπιγέγραπται αὐτοῦ τῷ μνήματι. Σαρδανάπαλλος ̓Ανακυνδαράξεω ̓Αγχιάλην ἔδειμε καὶ Ταρσὸν μιῇ ἡμέρῃ, ἀλλὰ νῦν τέθνηκεν.'” ̓Αμύντας δὲ ἐν τρίτῳ Σταθμῶν ἐν τῇ Νίνῳ φησὶν εἶναι χῶμα ὑψηλόν, ὅπερ κατασπάσαι Κῦρον ἐν τῇ πολιορκίᾳ ἀντιχωννύντα τῇ πόλει:</TextUnit>
    <TextUnit id="3146" loc="529f">λέγεσθαι δὲ τὸ χῶμα τοῦτ' εἶναι Σαρδαναπάλλου τοῦ βασιλεύσαντος Νίνου, ἐφ' οὗ καὶ ἐπιγεγράφθαι ἐν στήλῃ λιθίνῃ Χαλδαικοῖς γράμμασιν ὃ μετενεγκεῖν Χοιρίλον ἔμμετρον ποιήσαντα. εἶναι δὲ τοῦτο : “ ἐγὼ δὲ ἐβασίλευσα καὶ ἄχρι ἑώρων τοῦ ἡλίου φῶς, ἔπιον, ἔφαγον, ἠφροδισίασα, εἰδὼς</TextUnit>
    <TextUnit id="3147" loc="530a">τόν τε χρόνον ὄντα βραχὺν ὃν ζῶσιν οἱ ἄνθρωποι  καὶ τοῦτον πολλὰς ἔχοντα μεταβολὰς καὶ κακοπαθείας, καὶ ὧν ἂν καταλίπω ἀγαθῶν ἄλλοι ἕξουσι τὰς ἀπολαύσεις, διὸ κἀγὼ ἡμέραν οὐδεμίαν παρέλιπον τοῦτο ποιῶν” Κλείταρχος δ' ἐν τῇ τετάρτῃ τῶν περὶ ̓Αλέξανδρον γήρᾳ τελευτῆσαί φησιν Σαρδανάπαλλον μετὰ τὴν ἀπόπτωσιν τῆς Σύρων ἀρχῆς.</TextUnit>
    <TextUnit id="3148" loc="530b">̓Αριστόβουλος δ' “ἐν ̓Αγχιάλῃ, ἣν ἐδείματο,” φησί, “ Σαρδανάπαλλος, ̓Αλέξανδρος ἀναβαίνων εἰς Πέρσας κατεστρατοπεδεύσατο. καὶ ἦν οὐ πόρρω τὸ τοῦ Σαρδαναπάλλου μνημεῖον, ἐφ' οὗ ἑστάναι τύπον λίθινον συμβεβληκότα τῆς δεξιᾶς χειρὸς τοὺς δακτύλους, ὡς ἂν ἀποκροτοῦντα. ἐπιγεγράφθαι δ' αὐτῷ ̓Ασσυρίοις γράμμασι: ' Σαρδανάπαλλος ̓Ανακυνδαράξεω παῖς ̓Αγχιάλην καὶ Ταρσὸν</TextUnit>
    <TextUnit id="3149" loc="530c">ἔδειμεν ἡμέρῃ μιῇ. ἔσθιε, πῖνε, παῖζε: ὡς τἄλλα τούτου οὐκ ἄξια τοῦ ἀποκροτήματος ἔοικε λέγειν.”  ου' μόνος δὲ ὁ Σαρδανάπαλλος διετέθρυπτο, ἀλλὰ καὶ ̓Ανδρόκοττος ὁ Φρύξ. καὶ γὰρ οὗτος ἐνεδέδυτο ἀνθινὴν ἐσθῆτα καὶ γυναικὸς εὐπρεπέστερον ἐκοσμεῖτο, ὡς Μνασέας φησὶν ἐν τρίτῳ Εὐρώπης. Κλέαρχος δ' ἐν πέμπτῳ Βίων σάγαριν φησι τὸν Μαριανδυνὸν ὑπὸ τρυφῆς σιτεῖσθαι μὲν μέχρι γήρως ἐκ τοῦ τῆς τιτθῆς στόματος, ἵνα μὴ μασώμενος πονέσειεν,6 οὐ πώποτε δὲ τὴν χεῖρα κατωτέρω</TextUnit>
    <TextUnit id="3150" loc="530d">τοῦ ὀμφαλοῦ προενέγκασθαι. διὸ καὶ  'ι ̓Αριστοτέλης Ξενοκράτην τὸν Χαλκηδόνιον σκώπτων ὅτι οὐρῶν οὐ προσῆγε τὴν χεῖρα τῷ αἰδοίῳ ἔλεγεν  χεῖρες μὲν ἁγναί, φρὴν δ' ἔχει μίασμά τι. Κτησίας δ' ἱστορεῖ ἄνναρον τὸν βασιλέως ὕπαρχον καὶ τῆς Βαβυλωνίας δυναστεύσαντα στολῇ χρῆσθαι γυναικείᾳ καὶ κόσμῳ, καὶ ὅτι βασιλέως δούλῳ ὄντι αὐτῷ εἰς τὸ δεῖπνον εἰσῄεσαν πεντήκοντα καὶ ἑκατὸν ψάλλουσαι καὶ ᾄδουσαι γυναῖκες: ἔψαλλον δὲ αὗται καὶ ᾖδον ἐκείνου δειπνοῦντος.</TextUnit>
    <TextUnit id="3151" loc="530e">Φοῖνιξ δ' ὁ Κολοφώνιος ποιητὴς περὶ νίνου λέγων ἐν τῷ πρώτῳ τῶν ̓Ιάμβων φησίν  ἀνὴρ Νίνος τις ἐγένετ', ὡς ἐγὼ κλύω, ̓Ασσύριος: ὅστις εἶχε χρυσίου πόντον,  τάλαντα πολλῷ πλέονα Κασπίης ψάμμου : ὃς οὐκἴδ' ἀστέρ' οὐδ' ἰδὼν ἐδίζητο οὐ παρ' μάγοισι πῦρ ἱερὸν ἀνέστησεν, ὥσπερ νόμος, ῥάβδοισι τοῦ θεοῦ ψαύων οὐ μυθιήτης,9 οὐ δικασπόλος κεῖνος, οὐ λεωλογεῖν ἐμάνθαν', οὐκ ἀμιθρῆσαι,</TextUnit>
    <TextUnit id="3152" loc="530f">ἀλλ' ἦν ἄριστος ἐσθίειν τε καὶ πίνειν κἠρᾶν,10 τὰ δ' ἄλλα πάντα κατὰ πετρῶν ὤθει.   ὡς δ' ἀπέθαν' ὡνήρ, πᾶσι κατέλιπε ῥῆσιν  ὅκου Νίνος νῦν ἐστι καὶ τὸ σῆμ' ᾄδει:  ἄκουσον, εἴτ' ̓Ασσύριος εἴτε καὶ Μῆδος  εἶς ἢ Κόραξος ἢ ἀπὸ τῶν ἄνω λιμνῶν Σινδὸς κομήτης: οὐ γὰρ ἀλλὰ κηρύσσω:  ἐγὼ Νίνος πάλαι ποτ' ἐγενόμην πνεῦμα, νῦν δ' οὐκ ἔτ' οὐδέν, ἀλλὰ γῆ πεποίημαι. ἔχω δ' ὁκόσον ἔδαισα χὠκός' ἤεισα χὠκόσς' ἐράσθην  τὰ δ' ὄλβι' ἡμέων δήιοι συνελθόντες</TextUnit>
    <TextUnit id="3153" loc="531a">φέρουσιν, ὥσπερ ὠμὸν ἔριφον αἱ Βάκχαι, ἐγὼ δ' ἐς ̔́Αιδην οὔτε χρυσὸν οὔθ' ἵππον  οὔτ' ἀργυρῆν ἅμαξαν ᾠχόμην ἕλκων  σποδὸς δὲ πολλὴ χὠ μιτρηφόρος κεῖμαι.   Θεόπομπος δ' ἐν πεντεκαιδεκάτῃ Φιλιππικῶν ̔Ιστοριῶν Στράτωνα φησι τὸν Σιδώνιον βασιλέα ὑπερβαλεῖν ἡδυπαθείᾳ καὶ τρυφῇ πάντας ἀνθρώπους, οἷα γὰρ τοὺς Φαίακας ̔́Ομηρος ποιεῖν μεμυθολόγηκεν ἑορτάζοντας καὶ πίνοντας καὶ κιθαρῳδῶν</TextUnit>
    <TextUnit id="3154" loc="531b">καὶ ῥαψῳδῶν ἀκροωμένους, τοιαῦτα καὶ ὁ Στράτων διετέλει ποιῶν πολὺν χρόνον. καὶ τοσούτῳ μᾶλλον ἐκείνων παρεκεκινήκει πρὸς τὰς ἡδονὰς ὅσον οἱ μὲν Φαίακες, ὥς φησιν ̔́Ομηρος, μετὰ τῶν οἰκείων γυναικῶν καὶ θυγατέρων ἐποιοῦντο τοὺς πότους,  ὁ δὲ Στράτων μετ' αὐλητρίδων καὶ ψαλτριῶν καὶ κιθαριστριῶν κατεσκευάζετο τὰς συνουσίας καὶ μετεπέμπετο πολλὰς μὲν ἑταίρας ἐκ Πελοποννήσου, πολλὰς δὲ μουσουργοὺς ἐξ ̓Ιωνίας, ἑτέρας δὲ παιδίσκας ἐξ ἁπάσης τῆς ̔Ελλάδος, τὰς μὲν ᾠδικάς,</TextUnit>
    <TextUnit id="3155" loc="531c">τὰς δὲ ὀρχηστρικάς, ὧν εἴθιστο μετὰ τῶν φίλων ἀγῶνας τιθέναι καὶ μεθ' ὧν συνουσιάζων διέτριβεν, χαίρων μὲν καὶ αὐτὸς τῷ βίῳ τῷ τοιούτῳ, δοῦλος ὢν φύσει τῶν ἡδονῶν, ἔτι δὲ μᾶλλον πρὸς τὸν Νικοκλέα φιλοτιμούμενος. ἐτύγχανον γὰρ ὑπερφιλοτίμως ἔχοντες πρὸς ἀλλήλους καὶ σπουδάζων ἑκάτερος αὐτὸς ἥδιον καὶ ῥᾳθυμότερον ποιεῖσθαι τὸν βίον: οἵ γε προῆλθον εἰς τοσαύτην ἅμιλλαν, ὡς ἡμεῖς ἀκούομεν, ὥστε πυνθανόμενοι παρὰ τῶν</TextUnit>
    <TextUnit id="3156" loc="531d">ἀφικνουμένων τάς τε παρασκευὰς τῶν οἰκιῶν καὶ τὰς πολυτελείας τῶν θυσιῶν τὰς παρ' ἑκατέρῳ γινομένας ἐφιλονίκουν ὑπερβάλλεσθαι τοῖς τοιούτοις ἀλλήλους. ἐσπούδαζον δὲ δοκεῖν εὐδαίμονες εἶναι καὶ μακαριστοί. οὐ μὴν περί γε τὴν τοῦ βίου τελευτὴν διηυτύχησαν, ἀλλ' ἀμφότεροι βιαίῳ θανάτῳ διεφθάρησαν. ̓Αναξιμένης δ' ἐν τῷ ἐπιγραφομένῳ Βασιλέων Μεταλλαγαὶ περὶ τοῦ Στράτωνος τὰ αὐτὰ ἱστορήσας διημιλλῆσθαί φησιν αὐτὸν Νικοκλεῖ τῷ τῆς ἐν Κύπρῳ Σαλαμῖνος βασιλεύσαντι</TextUnit>
    <TextUnit id="3157" loc="531e">ἐσπουδακότι περὶ τρυφὴν καὶ ἀσέλγειαν, ἀποθανεῖν τ' ἀμφοτέρους βιαίως. ἐν δὲ τῇ α' τῶν Φιλιππικῶν Θεόπομπος περὶ  Φιλίππου λέγων φησὶν “ καὶ τριταῖος εἰς ̓Ονόκαρσιν ἀφικνεῖται, χωρίον τι τῆς Θρᾴκης ἄλσος ἔχον πολὺ κατεσκευασμένον καλῶς καὶ πρὸς τὸ διαιτηθῆναι κεχαρισμένον ἄλλως τε καὶ τὴν θερινὴν ὥραν. ἦν γὰρ καὶ τῶν ὑπὸ Κότυος προκριθέντων, ὃς ἁπάντων τῶν βασιλέων τῶν ἐν τῇ Θρᾴκῃ γεγενημένων μάλιστα πρὸς ἡδυπαθείας καὶ τρυφὰς</TextUnit>
    <TextUnit id="3158" loc="531f">ὥρμησε, καὶ περιιὼν τὴν χώραν ὅπου κατίδοι τόπους δένδρεσι συσκίους καὶ καταρρύτους ὕδασι, τούτους κατεσκεύασεν ἑστιατόρια: καὶ φοιτῶν εἰς ἑκάστους ὁπότε τύχοι θυσίας τε τοῖς θεοῖς ἐποιεῖτο καὶ συνῆν μετὰ τῶν ὑπάρχων, εὐδαίμων καὶ μακαριστὸς ὢν ἕως εἰς τὴν ̓Αθηνᾶν βλασφημεῖν καὶ πλημμελεῖν ἐπεχείρησεν.” διηγεῖταί τε ἑξῆς ὁ συγγραφεὺς ὅτι δεῖπνον κατεσκεύασεν ὁ Κότυς ὡς γαμουμένης αὐτῷ τῆς ̓Αθηνᾶς καὶ θάλαμον κατασκευάσας ἀνέμενεν μεθύων τὴν θεόν. ἤδη δ'</TextUnit>
    <TextUnit id="3159" loc="532a">ἔκφρων γενόμενος ἔπεμπέ τινα τῶν δορυφόρων ὀψόμενον εἰ παραγέγονεν ἡ θεὸς εἰς τὸν θάλαμον. ἀφικομένου δ' ἐκείνου καὶ εἰπόντος μηδένα εἶναι ἐν τῷ θαλάμῳ, τοξεύσας τοῦτον ἀπέκτεινεν καὶ ἄλλον δεύτερον ἐπὶ τοῖς αὐτοῖς, ἕως ὁ τρίτος συνεὶς παραγενομένην ἔφη πάλαι τὴν θεὸν αὐτὸν ἀναμένειν. ὁ δὲ βασιλεὺς οὗτός ποτε καὶ ζηλοτυπήσας τὴν αὑτοῦ γυναῖκα ταῖς αὑτοῦ χερσὶν ἀνέτεμε τὴν ἄνθρωπον ἀπὸ τῶν αἰδοίων ἀρξάμενος. ἐν δὲ τῇ τρισκαιδεκάτῃ τῶν Φιλιππικῶν περὶ</TextUnit>
    <TextUnit id="3160" loc="532b">Χαβρίου τοῦ ̓Αθηναίου ἱστορῶν φησιν “οὐ  δυνάμενος δὲ ζῆν ἐν τῇ πόλει τὰ μὲν διὰ τὴν ἀσέλγειαν καὶ διὰ τὴν πολυτέλειαν τὴν αὑτοῦ τὴν περὶ τὸν βίον, τὰ δὲ διὰ τοὺς ̓Αθηναίους: ἅπασι γάρ εἰσι χαλεποί: διὸ καὶ εἵλοντο αὐτῶν οἱ ἔνδοξοι ἔξω τῆς πόλεως καταβιοῦν, ̓Ιφικράτης μὲν ἐν Θρᾴκῃ, Κόνων δ' ἐν Κύπρῳ, Τιμόθεος δ' ἐν Λέσβῳ, Χάρης δ' ἐν Σιγείῳ,2 καὶ αὐτὸς ὁ Χαβρίας ἐν Αἰγύπτῳ.” καὶ περὶ τοῦ Χάρητος ἐν τῇ πέμπτῃ</TextUnit>
    <TextUnit id="3161" loc="532c">καὶ τεσσαρακοστῇ φησιν Χάρητός τε νωθροῦ τε ὄντος καὶ βραδέος, καίτοι γε καὶ πρὸς τρυφὴν ἤδη ζῶντος: ὅς γε περιήγετο στρατευόμενος αὐλητρίδας καὶ ψαλτρίας καὶ πεζὰς ἑταίρας, καὶ τῶν χρημάτων τῶν εἰσφερομένων εἰς τὸν πόλεμον τὰ μὲν εἰς ταύτην τὴν ὕβριν ἀνήλισκε, τὰ δ' αὐτοῦ κατέλειπεν ̓Αθήνησιν τοῖς τε λέγουσιν καὶ τὰ ψηφίσματα γράφουσιν καὶ τῶν ἰδιωτῶν τοῖς δικαζομένοις: ἐφ' οἷς ὁ δῆμος ὁ τῶν ̓Αθηναίων οὐδεπώποτε ἠγανάκτησεν, ἀλλὰ διὰ ταῦτα καὶ μᾶλλον αὐτὸν ἠγάπων οἱ πολῖται,4 καὶ δικαίως: καὶ γὰρ αὐτοὶ τοῦτον τὸν</TextUnit>
    <TextUnit id="3162" loc="532d">τρόπον ἔζων, ὥστε τοὺς μὲν νέους ἐν τοῖς αὐλητριδίοις καὶ παρὰ ταῖς ἑταίραις διατρίβειν, τοὺς δὲ μικρὸν ἐκείνων πρεσβυτέρους ἐν πότοις καὶ κύβοις καὶ ταῖς τοιαύταις ἀσωτίαις, τὸν δὲ δῆμον ἅπαντα πλείω καταναλίσκειν εἰς τὰς κοινὰς ἑστιάσεις καὶ  κρεανομίας ἤπερ εἰς τὴν τῆς πόλεως διοίκησιν.” ἐν δὲ τῷ ἐπιγραφομένῳ τοῦ Θεοπόμπου συγγράμματι περὶ τῶν ἐκ Δελφῶν συληθέντων Χρημάτων “ Χάρητι,” φησί, “τῷ ̓Αθηναίῳ διὰ Λυσάνδρου τάλαντα ἑξήκοντα. ἀφ' ὧν ἐδείπνισενι ̓Αθηναίους</TextUnit>
    <TextUnit id="3163" loc="532e">ἐν τῇ ἀγορᾷ θύσας τὰ ἐπινίκια τῆς γενομένης μάχης πρὸς τοὺς Φιλίππου ξένους.” ὧν ἡγεῖτο μὲν ̓Αδαῖος ὁ ' ̓Αλεκτρυὼν ἐπικαλούμενος: περὶ οὗ καὶ ̔ ̔Ηρακλείδης ὁ τῶν κωμῳδιῶν ποιητὴς μέμνηται οὕτως  ἀλεκτρυόνα τὸν τοῦ Φιλίππου παραλαβὼν:  ἀωρὶ κοκκύζοντα καὶ πλανώμενον  κατέκοψεν οὐ γὰρ εἶχεν οὐδέπω λόφον. ἕνα κατακόψας μάλα συχνοὺς ἐδείπνισεν  Χάρης ̓Αθηναίων τόθ' ὡς γενναῖος ἦν.</TextUnit>
    <TextUnit id="3164" loc="532f">τὰ αὐτὰ ἱστορεῖ καὶ Δοῦρις. ̓Ιδομενεὺς δέ φησι καὶ τοὺς Πεισιστρατίδας ̔Ιππίαν καὶ ̔́Ιππαρχον εὑρεῖν θαλίας καὶ κώμους: διὸ καὶ ἵππων καὶ ἑτέρων πολλῶν ἐπιπολάσαι τὸ πλῆθος παρ' αὐτοῖς:: ὅθεν βαρεῖαν αὐτῶν γενέσθαι τὴν ἀρχήν. καίτοι ὁ πατὴρ αὐτῶν Πεισίστρατος μετρίως ἐχρῆτο ταῖς ἡδοναῖς: ὥστε οὐδ' ἐν τοῖς χωρίοις οὐδ' ἐν τοῖς κήποις φύλακας</TextUnit>
    <TextUnit id="3165" loc="533a">ἐφίστα,1 ὡς Θεόπομπος ἱστορεῖ ἐν τῇ πρώτῃ καὶ εἰκοστῇ, ἀλλ' εἴα τὸν βουλόμενον εἰσιόντα ἀπολαύειν καὶ λαμβάνειν ὧν δεηθείη: ὅπερ ὕστερον ἐποίησε καὶ κίμων μιμησάμενος ἐκεῖνον. περὶ οὗ καὶ αὐτοῦ ἱστορῶν ἐν τῇ δεκάτῃ τῶν Φιλιππικῶν ὁ Θεόπομπός φησι: “ Κίμων ὁ ̓Αθηναῖος ἐν τοῖς ἀγροῖς καὶ τοῖς κήποις οὐδένα τοῦ καρποῦ καθίστα φύλακα, ὅπως οἱ βουλόμενοι τῶν πολιτῶν εἰσιόντες ὀπωρίζωνται καὶ λαμβάνωσιν εἴ τινος δέοιντο τῶν ἐν τοῖς χωρίοις. ἔπειτα τὴν οἰκίαν παρεῖχε κοινὴν</TextUnit>
    <TextUnit id="3166" loc="533b">ἅπασι: καὶ δεῖπνον αἰεὶ εὐτελὲς παρασκευάζεσθαι πολλοῖς ἀνθρώποις καὶ τοὺς ἀπόρους προσιόντας τῶν ̓Αθηναίων εἰσιόντας δειπνεῖν. ἐθεράπευεν δὲ καὶ τοὺς καθ' ἑκάστην ἡμέραν αὐτοῦ τι δεομένους, καὶ λέγουσιν ὡς περιήγετο μὲν ἀεὶ νεανίσκους δύ' ἢ τρεῖς ἔχοντας κέρματα τούτοις τε διδόναι προσέταττεν, ὁπότε τις προσέλθοι αὐτῷ δεόμενος. καί φασι μὲν αὐτὸν καὶ εἰς ταφὴν εἰσφέρειν. ποιεῖν δὲ καὶ τοῦτο πολλάκις, ὁπότε τῶν πολιτῶν</TextUnit>
    <TextUnit id="3167" loc="533c">τινα ἴδοι κακῶς ἠμφιεσμένον, κελεύειν αὐτῷ μεταμφιέννυσθαι τῶν νεανίσκων τινὰ τῶν συνακολουθούντων αὐτῷ. ἐκ δὴ τούτων ἁπάντων ηὐδοκίμει καὶ πρῶτος ἦν τῶν πολιτῶν.” ὁ δὲ Πεισίστρατος καὶ ἐν πολλοῖς βαρὺς ἐγένετο, ὅπου καὶ τὸ  ̓Αθήνησι τοῦ Διονύσου πρόσωπον ἐκείνου τινές φασιν εἰκόνα. Περικλέα δὲ τὸν ̓Ολύμπιόν φησιν ̔Ηρακλείδης ὁ Ποντικὸς ἐν τῷ περὶ ̔Ηδονῆς ὡς ἀπήλλαξεν ἐκ τῆς οἰκίας τὴν γυναῖκα καὶ τὸν μεθ' ἡδονῆς βίον</TextUnit>
    <TextUnit id="3168" loc="533d">προείλετο ᾤκει τε μετ' ̓Ασπασίας τῆς ἐκ Μεγάρων ἑταίρας καὶ τὸ πολὺ μέρος τῆς οὐσίας εἰς ταύτην κατανάλωσε. Θεμιστοκλῆς δὲ οὔπω ̓Αθηναίων μεθυσκομένων οὐδ' ἑταίραις χρωμένων ἐκφανῶς τέθριππον ζεύξας ἑταιρίδων διὰ τοῦ Κεραμεικοῦ πληθύοντος ἑωθινὸς ἤλασεν. ἀμφιβόλως δ' αὐτὸ εἴρηκεν ὁ ̓Ιδομενεύς, εἴτε ἑταίρας τέτταρας συνυπέζευξεν ὡς ἵππους εἴτ' ἀνεβίβασεν αὐτὰς ἐπὶ τό τέθριππον. Πόσσις δ' ἐν τρίτῳ Μαγνητικῶν τὸν</TextUnit>
    <TextUnit id="3169" loc="533e">Θεμιστοκλέα φησὶν ἐν Μαγνησίᾳ τὴν στεφανηφόρον ἀρχὴν ἀναλαβόντα θῦσαι ̓Αθηνᾷ καὶ τὴν ἑορτὴν Παναθήναια ὀνομάσαι καὶ Διονύσῳ Χοοπότῃ θυσιάσαντα καὶ τὴν Χοῶν ἑορτὴν αὐτόθι καταδεῖξαι. Κλέαρχος δ' ἐν πρώτῳ περὶ Φιλίας τὸν Θεμιστοκλέα φησὶ τρίκλινον οἰκοδομησάμενον  περικαλλέστατον ἀγαπᾶν ἂν ἔφησεν, εἰ τοῦτον φίλων πληρώσειεν.  χαμαιλέων δ' ὁ Ποντικὸς ἐν τῷ περὶ ̓Ανακρέοντος προθεὶς τὸ   ξανθῇ δ' Εὐρυπύλῃ μέλει ὁ περιφόρητος ̓Αρτέμων,</TextUnit>
    <TextUnit id="3170" loc="533f">τὴν προσηγορίαν ταύτην λαβεῖν τὸν ̓Αρτέμωνα διὰ τὸ τρυφερῶς βιοῦντα περιφέρεσθαι ἐπὶ κλίνης. καὶ γὰρ ̓Ανακρέων αὐτὸν ἐκ πενίας εἰς τρυφὴν ὁρμῆσαί φησιν ἐν τούτοις:   πρὶν μὲν ἔχων βερβέριον, καλύμματ' ἐσφηκωμένα,  καὶ ξυλίνους ἀστραγάλους ἐν ὠσὶ καὶ ψιλὸν περὶ  πλευρῇσι δέρριον βοός, νήπλυτον εἴλυμα κακῆς ἀσπίδος, ἀρτοπώλισιν</TextUnit>
    <TextUnit id="3171" loc="534a">κἀθελοπόρνοισιν ὁμιλέων ὁ πονηρὸς ̓Αρτέμων,6  κίβδηλον εὑρίσκων βίον,  πολλὰ μὲν ἐν δουρὶ τιθεὶς αὐχένα, πολλὰ δ' ἐν τροχῷ,  πολλὰ δὲ νῶτα σκυτίνῃ μάστιγι θωμιχθείς, κόμην πώγωνὰ τ' ἐκτετιλμένος:  νῦν δ' ἐπιβαίνει σατινέων, χρύσεα φορέων καθέρματα,    πάις Κύκης, καὶ σκιαδίσκην ἐλεφαντίνην φορεῖ</TextUnit>
    <TextUnit id="3172" loc="534b">γυναιξὶν αὕτως  περὶ δὲ τοῦ καλοῦ ̓Αλκιβιάδου Σάτυρος ἱστορῶν λέγεται, φησίν, ὅτι ἐν ̓Ιωνίᾳ μὲν ὢν ̓Ιώνων ἐφαίνετο τρυφερώτερος, ἐν Θήβαις δὲ σωμασκῶν καὶ γυμναζόμενος τῶν Θηβαίων αὐτῶν μᾶλλον Βοιώτιος, ἐν Θετταλίᾳ δὲ ἱπποτροφῶν καὶ ἡνιοχῶν τῶν ̓Αλευαδῶν ἱππικώτερος, ἐν Σπάρτῃ δὲ καρτερίαν καὶ ἀφέλειαν ἐπιτηδεύων ἐνίκα τοὺς Λάκωνας, ὑπερῆρεν δὲ καὶ τὴν τῶν Θρᾳκῶν ἀκρατοποσίαν.</TextUnit>
    <TextUnit id="3173" loc="534c">τὴν δὲ αὑτοῦ γυναῖκα πειρῶν ὡς ἕτερος ἔπεμψεν αὐτῇ χιλίους Δαρεικούς. κάλλιστος δὲ ὢν τὴν μορφὴν κόμην τε ἔτρεφεν ἐπὶ πολὺ τῆς ἡλικίας καὶ ὑποδήματα παρηλλαγμένα ἐφόρει, ἃ ἀπ' αὐτοῦ ̓Αλκιβιάδες καλεῖται. ὅτε δὲ χορηγοίη πομπεύων ἐν πορφυρίδι εἰσιὼν εἰς τὸ θέατρον, ἐθαυμάζετο οὐ μόνον ὑπὸ τῶν ἀνδρῶν ἀλλὰ καὶ ὑπὸ τῶν γυναικῶν. διὸ καὶ ̓Αντισθένης ὁ Σωκρατικὸς ὡς δὴ αὐτὸς αὐτόπτης γεγονὼς τοῦ ̓Αλκιβιάδου ἰσχυρὸν αὐτὸν καὶ ἀνδρώδη καὶ εὐπαίδευτον καὶ τολμηρὸν καὶ  ὡραῖον ἐφ' ἡλικίας πάσης γενέσθαι φησίν εἰς δὲ</TextUnit>
    <TextUnit id="3174" loc="534d">τὰς ἀποδημίας ὁπότε στέλλοιτο, τέσσαρσι τῶν συμμαχίδων πόλεων ὥσπερ θεραπαίναις ἐχρῆτο. σκηνὴν μὲν γὰρ αὐτῷ Περσικὴν ἔπησσον ̓Εφέσιοι, τροφὴν δὲ τοῖς ἵπποις αὐτοῦ Χῖοι παρεῖχον, ἱερεῖα δὲ παρίστασαν εἰς τὰς θυσίας καὶ κρεανομίας Κυζικηνοί, Λέσβιοι δὲ οἶνον παρεῖχον καὶ τὰ ἄλλα τὰ πρὸς τὴν καθ' ἡμέραν δίαιταν. ἀφικόμενος δ' ̓Αθήνησιν ἐξ ̓Ολυμπίας δύο πίνακας ἀνέθηκεν, ̓Αγλαοφῶντος γραφὴν ὧν ὁ μὲν εἶχεν ' ̓Ολυμπιάδα καὶ Πυθιάδα στεφανούσας αὐτόν, ἐν δὲ θατέρῳ Νεμέα ἦν καθημένη καὶ ἐπὶ τῶν γονάτων αὐτῆς</TextUnit>
    <TextUnit id="3175" loc="534e">̓Αλκιβιάδης, καλλίων φαινόμενος τῶν γυναικείων προσώπων. καὶ στρατηγῶν δὲ ἔτι καλὸς εἶναι ἤθελεν ἀσπίδα γοῦν εἶχεν ἐκ χρυσοῦ καὶ ἐλέφαντος πεποιημένην, ἐφ' ἧς ἦν ἐπίσημον ̓́Ερως κεραυνὸν ἠγκυλημένος. ἐπικωμάσας δέ ποτε ὡς “̓́Ανυτον ἐραστὴν ὄντα καὶ πλούσιον, συνεπικωμάζοντος αὐτῷ τῶν ἑταίρων ἑνὸς Θρασύλλου τῶν πενήτων δ' οὗτος ἦν, προπιὼν τῷ Θρασύλλῳ τὰ ἡμίση τῶν ποτηρίων τῶν ἐπὶ τῷ κυλικείῳ προκειμένων</TextUnit>
    <TextUnit id="3176" loc="534f">ἐκέλευσε τοὺς ἀκολούθους ἀποφέρειν πρὸς τὸν Θράσυλλον εἶθ' οὕτω φιλοφρονησάμενος τὸν ̓́Ανυτον ἀπηλλάσσετο. ὁ δὲ ̓́Ανυτος πάνυ ἐλευθερίως καὶ ἐρωτικῶς, λεγόντων τινῶν ὡς ἀγνώμονα εἴη πεποιηκὼς ̓Αλκιβιάδης, “οὐ μὰ Δί',” ἔφη, “ ἀλλ'  εὐγνωμονέστατα:: ἔχων γὰρ ἐξουσίαν ἅπαντα λαβεῖν τὰ ἡμίση κατέλιπεν.”  Λυσίας δὲ ὁ ῥήτωρ περὶ τῆς τρυφῆς αὐτοῦ λέγων φησὶν “ ἐκπλεύσαντες γὰρ κοινῇ ̓Αξίοχος καὶ ̓Αλκιβιάδης εἰς ̔Ελλήσποντον ἔγημαν ἐν ̓Αβύδῳ δύο ὄντε Μεδοντίδα τὴν</TextUnit>
    <TextUnit id="3177" loc="535a">̓Αβυδηνὴν καὶ ξυνῳκείτην. ἔπειτα αὐτοῖν γίνεται θυγάτηρ, ἣν οὐκ ἔφαντο δύνασθαι γνῶναι ὁποτέρου εἴη. ἐπεὶ δὲ ἦν ἀνδρὸς ὡραία, ξυνεκοιμῶντο καὶ ταύτῃ, καὶ εἰ μὲν χρῷτο καὶ ἔχοι ̓Αλκιβιάδης, ̓Αξιόχου ἔφασκεν εἶναι θυγατέρα: εἰ δὲ ̓Αξίοχος, ̓Αλκιβιάδου.” κεκωμῴδηται δὲ καὶ ὑπὸ Εὐπόλιδος ὡς ἀκόλαστος πρὸς γυναῖκας ἐν Κόλαξιν οὕτως  ̓Αλκιβιάδης ἐκ τῶν γυναικῶν ἐξίτω. αλκ. τί ληρεῖς;</TextUnit>
    <TextUnit id="3178" loc="535b">οὐκ οἴκαδ' ἐλθὼν τὴν σεαυτοῦ γυμνάσεις δάμαρτα;  καὶ Φερεκράτης δέ φησιν:   οὐκ ὢν ἀνὴρ γὰρ ̓Αλκιβιάδης, ὡς δοκεῖν,4  ἀνὴρ ἁπασῶν τῶν γυναικῶν ἐστι νῦν.  ἐν Σπάρτῃ δὲ ὢν ἔφθειρε τὴν ̓́Αγιδος τοῦ βασιλέως γυναῖκα Τίμαιαν: ἐπιπηττόντων δ' αὐτῷ τινων οὐκ ἀκρασίας ἕνεκεν συνελθεῖν ἔφη, ἀλλ' ἵνα ὁ γενόμενος ἐξ αὐτοῦ βασιλεύσῃ τε τῆς Σπάρτης καὶ</TextUnit>
    <TextUnit id="3179" loc="535c">μηκέτι λέγωνται οἱ βασιλεῖς ἀφ' ̔Ηρακλέους ἀλλ' ἀπ' ̓Αλκιβιάδου. στρατηγῶν δὲ συμπεριήγετο αὑτῷ τήν τε Λαίδος τῆς Κορινθίας μητέρα Τιμάνδραν καὶ Θεοδότην τὴν ̓Αττικὴν ἑταίραν.  μετὰ δὲ τὴν φυγὴν κυρίους ̓Αθηναίους ποιήσας τοῦ ̔Ελλησπόντου καὶ πλείους τῶν πεντακισχιλίων Πελοποννησίους λαβὼν ἀνέπεμψεν εἰς τὰς ̓Αθήνας, κατιών τε μετὰ ταῦτα εἰς τὴν πατρίδα ἐστεφάνωσε τὰς ̓Αττικὰς τριήρεις θαλλῷ καὶ μίτραις καὶ ταινίαις, καὶ ἀναψάμενος τὰς αἰχμαλώτους ναῦς ἠκρωτηριασμένας</TextUnit>
    <TextUnit id="3180" loc="535d">εἰς διακοσίας ἱππαγωγούς τε ἄγων σκύλων καὶ ὅπλων Λακωνικῶν καὶ Πελοποννησιακῶν μεστὰς εἰσέπλει. ἡ δὲ τριήρης ἐφ' ἧς αὐτὸς κατέπλει μέχρι μὲν τῶν κλείθρων τοῦ Πειραιέως προέτρεχεν ἁλουργοῖς ἱστίοις: ὡς δ' ἐντὸς ἦν καὶ τὰς κώπας ἔλαβον οἱ ἐρέται, Χρυσόγονος μὲν ηὔλει τὸ τριηρικὸν ἐνδεδυκὼς τὴν Πυθικὴν στολήν, Καλλιππίδης δ' ὁ τραγῳδὸς ἐκέλευε τὴν ἐπὶ τῆς σκηνῆς στολὴν ἠμφιεσμένος. διὸ καὶ χαριέντως εἶπέν τις: “ οὔτ' ἂν δύο Λυσάνδρους ὑπήνεγκεν ἡ</TextUnit>
    <TextUnit id="3181" loc="535e">Σπάρτη οὔτ' ἂν δύ' ̓Αλκιβιάδας ̓Αθῆναι.” ἐμιμεῖτο δὲ ̓Αλκιβιάδης τὸν Παυσανίου μηδισμὸν καὶ καθομιλῶν Φαρνάβαζον τὴν Περσικὴν ἐνεδύετο στολὴν καὶ τὴν Περσικὴν ἔμαθε φωνήν, καθάπερ καὶ Θεμιστοκλῆς.  Δοῦρις δ' ἐν τῇ δευτέρᾳ καὶ εἰκοστῇ τῶν ̔Ιστοριῶν “ Παυσανίας μὲν,” φησίν, “ὁ τῶν Σπαρτιατῶν βασιλεὺς καταθέμενος τὸν πάτριον τρίβωνα τὴν Περσικὴν ἐνεδύετο στολήν. ὁ δὲ Σικελίας τύραννος Διονύσιος ξυστίδα καὶ χρυσοῦν στέφανον, ἔτι δ'</TextUnit>
    <TextUnit id="3182" loc="535f">ἐπιπόρπημα μετελάμβανε τραγικόν. ̓Αλέξανδρος δ' ὡς τῆς ̓Ασίας ἐκυρίευσεν Περσικαῖς ἐχρῆτο στολαῖς. Δημήτριος δὲ πάντας ὑπερέβαλεν: τὴν μὲν γὰρ ὑπόδεσιν ἣν εἶχεν κατεσκεύαζεν ἐκ πολλοῦ δαπανήματος: ἦν γὰρ κατὰ μὲν τὸ σχῆμα τῆς ἐργασίας σχεδὸν ἐμβάτης πίλημα λαμβάνων τῆς πολυτελεστάτης πορφύρας : τούτῳ δὲ χρυσοῦ πολλὴν ἐνύφαινον ποικιλίαν ὀπίσω καὶ ἔμπροσθεν ἐνιέντες οἱ τεχνῖται. αἱ δὲ χλαμύδες αὐτοῦ ἦσαν ὄρφνινον ἔχουσαι τὸ φέγγος τῆς χρόας, τὸ δὲ πᾶν ἐνύφαντο χρυσοῦς ἀστέρας ἔχον καὶ τὰ δώδεκα</TextUnit>
    <TextUnit id="3183" loc="536a">ζῴδια. μίτρα δὲ χρυσόπαστος ἦν, ἣ καυσίαν ἁλουργῆ οὖσαν ἔσφιγγεν, ἐπὶ τὸ νῶτον φέρουσα τὰ τελευταῖα καταβλήματα τῶν ὑφασμάτων.  γινομένων δὲ τῶν Δημητρίων ̓Αθήνησιν ἐγράφετο ἐπὶ τοῦ προσκηνίου ἐπὶ τῆς Οἰκουμένης ὀχούμενος.” Νύμφις δ' ὁ ̔Ηρακλεώτης ἐν ἕκτῳ τῶν περὶ τῆς πατρίδος Παυσανίας,” φησίν, “ὁ περὶ Πλαταιὰς νικήσας Μαρδόνιον, τὰ τῆς Σπάρτης ἐξελθὼν νόμιμα καὶ εἰς ὑπερηφανίαν ἐπιδοὺς περὶ Βυζάντιον</TextUnit>
    <TextUnit id="3184" loc="536b">διατρίβων τὸν χαλκοῦν κρατῆρα τὸν ἀνακείμενον τοῖς θεοῖς τοῖς ἐπὶ τοῦ στόματος ἱδρυμένοις, ὃν ἔτι καὶ νῦν εἶναι συμβαίνει, ἐτόλμησεν ἐπιγράψαι, ὡς αὐτὸς ἀναθείς,2 τόδε τὸ ἐπίγραμμα, διὰ τὴν τρυφὴν καὶ ὑπερηφανίαν ἐπιλαθόμενος αὑτοῦ:   μνᾶμ' ἀρετᾶς ἀνέθηκε Ποσειδάωνι ἄνακτι  Παυσανίας, ἄρχων ̔Ελλάδος εὐρυχόρου,  πόντου ἐπ' Εὐξείνου, Λακεδαιμόνιος γένος, υἱὸς  Κλεομβρότου, ἀρχαίας ̔Ηρακλέος γενεᾶς. ”  ἐτρύφησεν δὲ καὶ φάραξ ὁ Λακεδαιμόνιος, ὡς</TextUnit>
    <TextUnit id="3185" loc="536c">Θεόπομπος ἐν τῇ τεσσαρακοστῇ ἱστορεῖ: καὶ ταῖς ἡδοναῖς οὕτως ἀσελγῶς ἐχρήσατο καὶ χύδην ὥστε πολὺ μᾶλλον διὰ τὴν αἰτίαν ταύτην αὐτὸν ὑπολαμβάνεσθαι Σικελιώτην ἢ διὰ τὴν πατρίδα Σπαρτιάτην. ἐν δὲ τῇ νβ' φησὶν ὡς ̓Αρχίδαμος ὁ Λάκων ἀποστὰς τῆς πατρίου διαίτης συνηθίσθη ξενικῶς καὶ μαλακῶς: διόπερ οὐκ ἠδύνατο τὸν οἴκοι βίον ὑπομένειν, ἀλλ' ἐσπούδαζεν αἰεὶ δι'  ἀκρασίαν ἔξω διατρίβειν. καὶ Ταραντίνων πρεσβευσαμένων περὶ συμμαχίας ἔσπευσε συνεξελθεῖν</TextUnit>
    <TextUnit id="3186" loc="536d">αὐτοῖς βοηθός: κἀκεῖ γενόμενος καὶ ἐν τῷ πολέμῳ ἀποθανὼν οὐδὲ ταφῆς κατηξιώθη, καίτοι Ταραντίνων πολλὰ χρήματα ὑποσχομένων τοῖς πολεμίοις ὑπὲρ τοῦ ἀνελέσθαι αὐτοῦ τὸ σῶμα. Φύλαρχος δὲ ἐν τῇ ι τῶν ̔Ιστοριῶν Θρᾳκῶν φησι τῶν καλουμένων Κροβύζων βασιλέα γενέσθαι ̓Ισάνθην, τρυφῇ πάντας τοὺς καθ' ἑαυτὸν ὑπερβαλλόμενον. ἦν δὲ καὶ πλούσιος καὶ καλός, ἐν</TextUnit>
    <TextUnit id="3187" loc="536e">δὲ τῇ δευτέρᾳ καὶ εἰκοστῇ ὁ αὐτὸς Πτολεμαῖον φησι τὸν δεύτερον Αἰγύπτου βασιλεύσαντα, πάντων σεμνότατον γενόμενον τῶν δυναστῶν καὶ παιδείας εἴ τινα καὶ ἄλλον καὶ αὐτὸν ἐπιμεληθέντα οὕτως ἐξαπατηθῆναι τὴν διάνοιαν καὶ διαφθαρῆναι ὑπὸ τῆς ἀκαίρου τρυφῆς ὥστε τὸν πάντα χρόνον ὑπολαβεῖν βιώσεσθαι καὶ λέγειν ὅτι μόνος εὕροι τὴν ἀθανασίαν. κατατεινόμενον οὖν ὑπὸ ποδάγρας πλείους ἡμέρας, ὣς ποτ' οὖν ἐρράισεν καὶ κατεῖδεν διά τινων ὑπολαμπάδων τοὺς Αἰγυπτίους παρὰ τὸν ποταμὸν ἀριστοποιουμένους καὶ τὰ τυχόντα προσφερομένους ἐπί τε τῆς ἄμμου χύδην ἐρριμμένους, εἶπεν: “ὦ τάλας ἐγώ, τὸ μηδὲ τούτων ἕνα γενέσθαι.”</TextUnit>
    <TextUnit id="3188" loc="536f">περὶ δὲ Καλλίου καὶ τῶν τούτου κολάκων φθάνομεν καὶ πρότερον εἰπόντες: ἀλλ' ἐπεὶ καινῶς  ̔Ηρακλείδης ὁ Ποντικὸς ἐν τῷ περὶ ̔Ηδονῆς ἱστορεῖ περὶ αὐτοῦ, ἄνωθεν ἀναλαβὼν διηγήσομαι. “ ὅτε τὸ πρῶτον εἰς Εὔβοιαν ἐστράτευσαν οἱ Πέρσαι, τότε, ὥς φασιν, ̓Ερετριεὺς ἀνὴρ Διόμνηστος κύριος ἐγένετο τῶν τοῦ στρατηγοῦ χρημάτων, ἔτυχεν γὰρ ἐν τῷ ἀγρῷ τῷ ἐκείνου σκηνῶν καὶ τὰ χρήματα εἰς οἴκημά τι θέμενος τῆς οἰκίας.</TextUnit>
    <TextUnit id="3189" loc="537a">τελευτησάντων δὲ πάντων διέλαθεν ἔχων ὁ Διόμνηστος τὸ χρυσίον. ἐπεὶ δὲ πάλιν ὁ τῶν Περσῶν βασιλεὺς ἀπέστειλεν εἰς τὴν ̓Ερέτριαν στράτευμα, προστάξας ἀνάστατον ποιῆσαι τὴν πόλιν, εἰκότως ὑπεξετίθεντο ὅσοι χρημάτων ηὐπόρουν. οἱ οὖν καταλελειμμένοι τῆς τοῦ Διομνήστου οἰκίας παρ' ̔Ιππόνικον τὸν Καλλίου τὸν ̓́Αμμωνα ἐπικαλούμενον ὑπεξέθεντο τὰ χρήματα εἰς τὰς ̓Αθήνας, καὶ ἀνασκευασθέντων ὑπὸ τῶν Περσῶν ἁπάντων τῶν ̓Ερετριέων κατέσχον οὗτοι τὰ χρήματα πολλὰ</TextUnit>
    <TextUnit id="3190" loc="537b">ὄντα. ὥστε ̔Ιππόνικος ὁ ἀπ' ἐκείνου γεγονὼς τοῦ τὴν παρακαταθήκην λαβόντος ᾔτησεν ̓Αθηναίους ποτὲ ἐν ἀκροπόλει τόπον ἵν' οἰκοδομήσηται τοῖς χρήμασιν ὅπου κείσεται, λέγων ὡς οὐκ ἀσφαλὲς ἐν ἰδιωτικῇ οἰκίᾳ πολλὰ χρήματα εἶναι. καὶ ἔδοσαν ̓Αθηναῖοι νουθετηθεὶς δ' ὑπὸ τῶν  φίλων μετενόησεν. τούτων οὖν τῶν χρημάτων Καλλίας κύριος γενόμενος καὶ πρὸς ἡδονὴν βιώσας ποῖοι γὰρ οὐ κόλακες ἢ τί πλῆθος οὐχ ἑταίρων</TextUnit>
    <TextUnit id="3191" loc="537c">περὶ αὐτὸν ἦσαν, ποίας δὲ δαπάνας οὐχ ὑπερεώρα κεῖνος;̓ ἀλλ' ὅμως εἰς τοσοῦτον αὐτὸν περιέστησεν ὁ περὶ ἡδονὴν βίος ὥστε μετὰ γρᾳδίου βαρβάρου διατελεῖν ἠναγκάσθη καὶ τῶν ἀναγκαίων τῶν καθ' ἡμέραν ἐνδεὴς γενόμενος τὸν βίον ἐτελεύτησεν. τὸν δὲ Νικίου,” φησί, “ τοῦ Περγασῆθεν πλοῦτον ἢ τὸν ̓Ισχομάχου τίνες ἀπώλεσαν; οὐκ Αὐτοκλέης καὶ ̓Επικλέης, οἳ μετ' ἀλλήλων ζῆν προελόμενοι καὶ πάντ' ἐν ἐλάττονι ποιούμενοι τῆς ἡδονῆς, ἐπειδὴ πάντα κατανάλωσαν, κώνειον πιόντες ἅμα τὸν βίον ἐτελεύτησαν;”</TextUnit>
    <TextUnit id="3192" loc="537d">περὶ δὲ τῆς ̓Αλεξάνδρου τοῦ πάνυ τρυφῆς ̓́Εφιππος μὲν ὁ ̓Ολύνθιος ἐν τῷ περὶ τῆς ̔Ηφαιστίωνος καὶ ̓Αλεξάνδρου Τελευτῆς φησιν ὅτι ἐν τῷ παραδείσω ἔκειτο αὐτῷ χρυσοῦς θρόνος καὶ κλῖναι ἀργυρόποδες, ἐφ': ὧν καθεζόμενος ἐχρημάτιζε μετὰ τῶν ἑταίρων. Νικοβούλη δέ φησιν ὅτι παρὰ τὸ δεῖπνον πάντες οἱ ἀγωνισταὶ ἐσπούδαζον τέρπειν τὸν βασιλέα καὶ ὅτι ἐν τῷ τελευταίῳ δείπνῳ αὐτὸς ὁ ̓Αλέξανδρος ἐπεισόδιόν τι μνημονεύσας ἐκ τῆς Εὐριπίδου ̓Ανδρομέδας ἠγωνίσατο καὶ τὸν ἄκρατον</TextUnit>
    <TextUnit id="3193" loc="537e">προθύμως προπίνων καὶ τοὺς ἄλλους ἠνάγκαζεν. ἔφιππος δέ φησιν ὡς ̓Αλέξανδρος καὶ τὰς ἱερὰς  ἐσθῆτας ἐφόρει ἐν τοῖς δείπνοις, ὁτὲ μὲν τὴν τοῦ ̓́Αμμωνος πορφυρίδα καὶ περισχιδεῖς καὶ κέρατα καθάπερ ὁ θεός, ὁτὲ δὲ τὴν τῆς ̓Αρτέμιδος, ἣν καὶ ἐπὶ τοῦ ἅρματος ἐφόρει πολλάκις, ἔχων τὴν Περσικὴν στολήν, ὑποφαίνων ἄνωθεν τῶν ὤμων τό τε τόξον καὶ τὴν σιβύνην, ἐνίοτε δὲ καὶ τὴν τοῦ ̔Ερμοῦ: τὰ μὲν ἄλλα σχεδὸν καὶ καθ' ἑκάστην ἡμέραν χλαμύδα τε πορφυρᾶν καὶ χιτῶνα μεσόλευκον καὶ τὴν καυσίαν ἔχουσαν τὸ διάδημα τὸ</TextUnit>
    <TextUnit id="3194" loc="537f">βασιλικόν, ἐν δὲ τῇ συνουσίᾳ τά τε πέδιλα καὶ τὸν πέτασον ἐπὶ τῇ κεφαλῇ καὶ τὸ κηρύκειον ἐν τῇ χειρί, πολλάκις δὲ καὶ λεοντῆν καὶ ῥόπαλον ὥσπερ ὁ ̔Ηρακλῆς. τί οὖν θαυμαστὸν εἰ καὶ καθ' ἡμᾶς Κόμμοδος ὁ αὐτοκράτωρ ἐπὶ τῶν ὀχημάτων παρακείμενον εἶχεν τὸ ̔Ηράκλειον ῥόπαλον ὑπεστρωμένης αὐτῷ λεοντῆς καὶ ̔Ηρακλῆς καλεῖσθαι ἤθελεν, ̓Αλεξάνδρου τοῦ ̓Αριστοτελικοῦ τοσούτοις αὑτὸν ἀφομοιοῦντος θεοῖς, ἀτὰρ καὶ τῇ ̓Αρτέμιδι; ἔρρανε δὲ ὁ ̓Αλέξανδρος καὶ μύρῳ σπουδαίῳ καὶ</TextUnit>
    <TextUnit id="3195" loc="538a">οἴνῳ εὐώδει τὸ δάπεδον. ἐθυμιᾶτο δὲ αὐτῷ σμύρνα καὶ τὰ ἄλλα θυμιάματα: εὐφημία τε καὶ σιγὴ κατεῖχε πάντας ὑπὸ δέους τοὺς παρόντας. ἀφόρητος γὰρ ἦν καὶ φονικός. ἐδόκει γὰρ εἶναι μελαγχολικός. ἐν ̓Εκβατάνοις δὲ ποιήσας τῷ Διονύσῳ θυσίαν καὶ πάντων δαψιλῶς ἐν τῇ θοίνῃ  παρασκευασθέντων, καὶ Σατραβάτης ὁ σατράπης τοὺς στρατιώτας εἱστίασε πάντας. ἀθροισθέντων δὲ πολλῶν ἐπὶ τὴν θέαν, φησὶν ὁ ̓́Εφιππος, κηρύγματα ἐγίνετο ' ὑπερήφανα καὶ τῆς Περσικῆς ὑπεροψίας</TextUnit>
    <TextUnit id="3196" loc="538b">αὐθαδέστερα. ἄλλων γὰρ ἄλλο τι ἀνακηρυττόντων καὶ στεφανούντων τὸν ̓Αλέξανδρον, εἷς τις τῶν ὁπλοφυλάκων ὑπερπεπαικὼς πᾶσαν κολακείαν κοινωσάμενος τῷ ' ̓Αλεξάνδρῳ ἐκέλευσε τὸν κήρυκα ἀνειπεῖν ὅτι “ Γόργος ὁ ὁπλοφύλαξ ̓Αλέξανδρον ̓́Αμμωνος υἱὸν στεφανοῖ χρυσοῖς τρισχιλίοις, καὶ ὅταν ̓Αθήνας πολιορκῇ, μυρίαις πανοπλίαις καὶ τοῖς ἴσοις καταπέλταις καὶ πᾶσι τοῖς ἄλλοις βέλεσιν εἰς τὸν πόλεμον ἱκανοῖς.”  Χάρης δ' ἐν τῇ δεκάτῃ τῶν περὶ ̓Αλέξανδρον ̔Ιστοριῶν “ὅτε,” φησίν, “ εἷλε Δαρεῖον, γάμους συνετέλεσεν ἑαυτοῦ τε καὶ τῶν ἄλλων φίλων,</TextUnit>
    <TextUnit id="3197" loc="538c">ἐνενήκοντα καὶ δύο θαλάμους κατασκευασάμενος ἐν τῷ αὐτῷ τόπῳ. ἦν δὲ ὁ οἶκος ἑκατοντάκλινος, ἐν ᾧ ἑκάστη ἦν κλίνη κεκοσμημένη στολῇ γαμικῇ εἴκοσι μνῶν ἀργυρᾶ: ἡ δὲ αὐτοῦ χρυσόπους ἦν. συμπαρέλαβεν δὲ εἰς τὸ συμπόσιον καὶ τοὺς ἰδιοξένους ἅπαντας καὶ κατέκλινεν ἀντιπροσώπους ἑαυτῷ τε καὶ τοῖς ἄλλοις νυμφίοις, τὴν δὲ λοιπὴν δύναμιν  πεζήν τε καὶ ναυτικὴν καὶ τὰς πρεσβείας καὶ τοὺς</TextUnit>
    <TextUnit id="3198" loc="538d">παρεπιδημοῦντας ἐν τῇ αὐλῇ. κατεσκεύαστο δὲ ὁ οἶκος πολυτελῶς καὶ μεγαλοπρεπῶς ἱματίοις τε καὶ ὀθονίοις πολυτελέσιν, ὑπὸ δὲ ταῦτα πορφυροῖς καὶ φοινικοῖς χρυσουφέσιν, τοῦ δὲ μένειν τὴν σκηνὴν ὑπέκειντο κίονες εἰκοσαπήχεις περίχρυσοι καὶ διάλιθοι καὶ περιάργυροι. περιεβέβληντο δὲ ἐν τῷ περιβόλῳ πολυτελεῖς αὐλαῖαι ζῳωτοὶ καὶ διάχρυσοι, κανόνας ἔχουσαι περιχρύσους καὶ περιαργύρους. τῆς δ' αὐλῆς ἦν τὸ περίμετρον στάδιοι τέσσαρες, ἐγίνετο δὲ τὰ δεῖπνα πρὸς σάλπιγγα τότε μὲν ἐν τοῖς γάμοις, καὶ ἄλλως δ' αἰεὶ ὅτε τύχοι σπονδοποιούμενος,2</TextUnit>
    <TextUnit id="3199" loc="538e">ὥστε πᾶν εἰδέναι τὸ στρατόπεδον. ἐπὶ πέντε δὲ ἡμέρας ἐπετελέσθησαν οἱ γάμοι, καὶ ἐλειτούργησαν πάνυ πολλοὶ καὶ βαρβάρων καὶ ̔Ελλήνων, καὶ οἱ ἀπὸ τῆς ̓Ινδικῆς θαυματοποιοὶ ἦσαν διαπρέποντες, ἔτι δὲ Σκύμνος Ταραντῖνος καὶ Φιλιστίδης Συρακόσιος ̔ ̔Ηράκλειτός τε ὁ Μιτυληναῖος: μεθ' οὓς ἐπεδείξατο ῥαψῳδὸς ̓́Αλεξις Ταραντῖνος. παρῆλθον δὲ καὶ ψιλοκιθαρισταὶ Κρατῖνος Μηθυμναῖος, ̓Αριστώνυμος ̓Αθηναῖος,</TextUnit>
    <TextUnit id="3200" loc="538f">̓Αθηνόδωρος Τήιος: ἐκιθαρῴδησαν δὲ ̔ ̔Ηράκλειτός τε ὁ Ταραντῖνος καὶ ̓Αριστοκράτης ὁ Θηβαῖος. αὐλῳδοὶ δὲ παρῆλθον Διονύσιος ὁ ̔Ηρακλεώτης, ̔Υπέρβολος Κυζικηνός: παρῆλθον δὲ καὶ αὐληταί, οἳ  πρῶτον τὸ Πυθικὸν ηὔλησαν, εἶθ' ἑξῆς μετὰ τῶν χορῶν, Τιμόθεος, Φρύνιχος, Καφισίας,1 Διόφαντος, ἔτι δὲ:Εὔιος ὁ Χαλκιδεύς. καὶ ἔκτοτε οἱ πρότερον καλούμενοι Διονυσοκόλακες ̓Αλεξανδροκόλακες ἐκλήθησαν διὰ τὰς τῶν δώρων ὑπερβολάς, ἐφ' οἷς καὶ ἥσθη ὁ ̓Αλέξανδρος. ὑπεκρίθησαν δὲ τραγῳδοὶ μὲν Θεσσαλὸς καὶ ̓Αθηνόδωρος καὶ ̓Αριστόκριτος,</TextUnit>
    <TextUnit id="3201" loc="539a">κωμῳδοὶ δὲ Λύκων καὶ Φορμίων καὶ ̓Αρίστων, παρῆν δὲ καὶ Φασίμηλος ὁ ψάλτης. οἱ δὲ πεμφθέντες,” φησί, “ στέφανοι ὑπὸ τῶν πρεσβευτῶν καὶ τῶν λοιπῶν ταλάντων ἦσαν μυρίων πεντακισχιλίων.”  Πολύκλειτος δ' ὁ Λαρισαῖος ἐν τῇ ὀγδόῃ τῶν ̔Ιστοριῶν καὶ ἐπὶ χρυσῆς κλίνης κοιμᾶσθαί φησι τὸν ̓Αλέξανδρον καὶ αὐλητρίδας αὐτῷ καὶ αὐλητὰς αἰεὶ ἕπεσθαι ἐπὶ τὸ στρατόπεδον καὶ πίνειν</TextUnit>
    <TextUnit id="3202" loc="539b">ἄχρι τῆς ἕω. Κλέαρχος δ' ἐν τοῖς περὶ Βίων περὶ Δαρείου λέγων τοῦ καθαιρεθέντος ὑπὸ τοῦ ̓Αλεξάνδρου φησὶν “ὁ Περσῶν βασιλεὺς ἀθλοθετῶν τοῖς τὰς ἡδονὰς αὐτῷ πορίζουσιν ὑπὸ πάντων τῶν ἡδέων ἡττωμένην ἀπέδειξε τὴν βασιλείαν καὶ καταγωνιζόμενος ἑαυτὸν οὐκ ᾔσθετο πρότερον ἢ τὸ  σκῆπτρον ἕτεροι λαβόντες ἀνεκηρύχθησαν.” Φύλαρχος δ' ἐν τῇ τρίτῃ καὶ εἰκοστῇ τῶν ̔Ιστοριῶν καὶ ̓Αγαθαρχίδης ὁ Κνίδιος ἐν τῷ δεκάτῳ περὶ</TextUnit>
    <TextUnit id="3203" loc="539c">' ̓Ασίας καὶ τοὺς ἑταίρους φησὶ τοὺς ̓Αλεξάνδρου ὑπερβαλλούσῃ τρυφῇ χρήσασθαι. ὧν εἷς ὢν καὶ ̓́Αγνων χρυσοῦς ἥλους ἐν ταῖς κρηπῖσι ἐφόρει. Κλεῖτος δ' ὁ Λευκὸς καλούμενος ὅτε χρηματίζειν μέλλοι, ἐπὶ πορφυρῶν ἱματίων διαπεριπατῶν τοῖς ἐντυγχάνουσιν διελέγετο. Περδίκκᾳ δὲ καὶ Κρατερῷ φιλογυμναστοῦσιν ἠκολούθουν διφθέραι σταδιαῖαι τοῖς μεγέθεσιν, ὑφ' αἷς περιλαμβάνοντες τόπον ἐν ταῖς καταστρατοπεδείαις ἐγυμνάζοντο: ἠκολούθει δὲ αὐτοῖς καὶ ὑποζύγια πολλὰ τὰ τὴν κόνιν κομίζοντα πρὸς τὴν ἐν τῇ παλαίστρᾳ χρείαν.</TextUnit>
    <TextUnit id="3204" loc="539d">Λεοννάτῳ δὲ καὶ Μενελάῳ φιλοκυνήγοις οὖσιν αὐλαῖαι σταδίων ἑκατὸν ἠκολούθουν, αἷς περιιστάντες τὰς θήρας ι ἐκυνήγουν, τὰς δὲ χρυσᾶς πλατάνους καὶ τὴν χρυσῆν ἄμπελον ὑφ' ἣν οἱ Περσῶν βασιλεῖς ἐχρημάτιζον πολλάκις καθήμενοι, σμαραγδίνους βότρυς ἔχουσαν καὶ τῶν ' ̓Ινδικῶν ἀνθράκων ἄλλων τε παντοδαπῶν λίθων ὑπερβαλλόντων ταῖς πολυτελείαις, ἐλάττω φησὶν ὁ Φύλαρχος φαίνεσθαι τῆς καθ' ἡμέραν ἑκάστοτε γινομένης παρ' ̓Αλεξάνδρῳ δαπάνης, ἦν γὰρ αὐτοῦ  ἡ σκηνὴ κλινῶν ρ', χρυσοῖ δὲ κίονες ν' κατεῖχον</TextUnit>
    <TextUnit id="3205" loc="539e">αὐτήν. οἱ δὲ ὑπερτείνοντες οὐρανίσκοι διάχρυσοι ποικίλμασιν ἐκπεπονημένοι πολυτελέσιν ἐσκέπαζον τὸν ἄνω τόπον, καὶ πρῶτοι μὲν Πέρσαι φ' μηλοφόροι περὶ αὐτὴν ἐντὸς εἱστήκεσαν πορφυραῖς καὶ μηλίναις ἐσθῆσιν ἐξησκημένοι μετὰ δὲ τούτους τοξόται τὸν ἀριθμὸν χίλιοι, οἱ μὲν φλόγινα ἐνδεδυκότες, οἱ δὲ ὑσγινοβαφῆ,2 πολλοὶ δὲ καὶ κυάνεα εἶχον περιβόλαια. προειστήκεσαν δὲ τούτων ἀργυράσπιδες Μακεδόνες πεντακόσιοι, κατὰ δὲ μέσην τὴν σκηνὴν χρυσοῦς ἐτίθετο δίφρος, ἐφ' οὗ καθήμενος ἐχρημάτιζεν ὁ ̓Αλέξανδρος τῶν σωματοφυλάκων</TextUnit>
    <TextUnit id="3206" loc="539f">πανταχόθεν ἐφεστηκότων. ἔξωθεν δὲ κύκλῳ τῆς σκηνῆς τὸ τῶν ἐλεφάντων ἄγημα διεσκευασμένον ἐφειστήκει καὶ Μακεδόνες χίλιοι Μακεδονικὰς στολὰς ἔχοντες, εἶτα μύριοι Πέρσαι, τό τε τὴν πορφύραν ἔχον πλῆθος εἰς πεντακοσίους ἦν, οἷς ̓Αλέξανδρος ἔδωκε φορεῖν τὴν στολὴν ταύτην. τοσούτων δὲ ὄντων καὶ τῶν φίλων καὶ τῶν θεραπευόντων οὐδεὶς ἐτόλμα προσπορεύεσθαι ̓Αλεξάνδρῳ τοιοῦτον ἐγεγόνει τὸ περὶ αὐτὸν ἀξίωμα, ἔγραψεν δὲ καὶ ποτε ̓Αλέξανδρος ταῖς ἐν ̓Ιωνίᾳ πόλεσιν καὶ πρώτοις Χίοις, ὅπως αὐτῷ πορφύραν</TextUnit>
    <TextUnit id="3207" loc="540a">ἀποστείλωσιν. ἤθελεν γὰρ τοὺς ἑταίρους ἅπαντας ἁλουργὰς ἐνδῦσαι στολάς. ἀναγνωσθείσης δὲ τῆς ἐπιστολῆς Χίοις παρὼν Θεόκριτος ὁ σοφιστὴς νῦν ἐγνωκέναι ἔφη τὸ παρ' ̔Ομήρῳ εἰρημένον    ἔλλαβε πορφύρεος θάνατος καὶ μοῖρα κραταιή.  ̓Αντίοχον δὲ τὸν Γρυπὸν ἐπικαλούμενον βασιλέα φησὶ Ποσειδώνιος ἐν τῇ ὀγδόῃ καὶ εἰκοστῇ τῶν ̔Ιστοριῶν τὰς ἐπὶ Δάφνῃ πανηγύρεις ἐπιτελοῦντα</TextUnit>
    <TextUnit id="3208" loc="540b">ὑποδοχὰς λαμπρὰς ἐπιτελεῖν. ἐν αἷς τὸ μὲν πρῶτον ἀναδόσεις ἐγίγνοντο ὁλομελῶν βρωμάτων, εἶτ' ἤδη καὶ ζώντων χηνῶν καὶ λαγωῶν καὶ δορκάδων. ἀνεδίδοντο δέ, φησίν, καὶ χρυσοῖ στέφανοι; τοῖς δειπνοῦσιν καὶ ἀργυρωμάτων πλῆθος καὶ θεραπόντων καὶ ἵππων καὶ καμήλων. ἔδει τε ἀναβάντα ἐπὶ τὴν κάμηλον ἕκαστον πιεῖν καὶ λαβεῖν τὴν κάμηλον καὶ τὰ ἐπὶ τὴν κάμηλον καὶ τὸν παρεστῶτα παῖδα. ἐν δὲ τῇ τεσσαρεσκαιδεκάτῃ περὶ τοῦ ὁμωνύμου αὐτοῦ ̓Αντιόχου λέγων τοῦ ἐπ'</TextUnit>
    <TextUnit id="3209" loc="540c">̓Αρσάκην εἰς Μηδίαν στρατεύσαντός φησιν ὅτι ὑποδοχὰς ἐποιεῖτο καθ' ἡμέραν ὀχλικάς: ἐν αἷς χωρὶς τῶν ἀναλισκομένων καὶ ἐκφατνιζομένων σωρευμάτων ἕκαστος ἀπέφερε τῶν ἑστιατόρων ὁλομελῆ κρέα χερσαίων τε καὶ πτηνῶν καὶ θαλαττίων ζῴων ἀδιαίρετα ἐσκευασμένα, ἅμαξαν πληρῶσαι δυνάμενα: καὶ μετὰ ταῦτα μελιπήκτων καὶ στεφάνων ἐκ σμύρνης καὶ λιβανωτοῦ σὺν: ἀνδρομήκεσι λημνίσκων χρυσῶν πιλήμασιν πλήθη.  Κλύτος δ' ὁ ̓Αριστοτελικὸς ἐν τοῖς περὶ Μιλήτου Πολυκράτην φησὶ τὸν Σαμίων τύραννον ὑπὸ τρυφῆς τὰ πανταχόθεν συνάγειν, κύνας μὲν ἐξ</TextUnit>
    <TextUnit id="3210" loc="540d">ἠπείρου, αἶγας δὲ ἐκ Σκύρου, ἐκ δὲ Μιλήτου πρόβατα, ὗς δ' ἐκ Σικελίας. ̓́Αλεξις δ' ἐν τρίτῳ Σαμίων ̔̀ ̔́Ωρων ἐκ πολλῶν πόλεών φησιν κοσμηθῆναι τὴν Σάμον ὑπὸ τοῦ Πολυκράτους, κύνας μὲν Μολοττικὰς καὶ Λακαίνας εἰσαγαγόντος, αἶγας δ' ἐκ Σκύρου καὶ Νάξου, πρόβατα δ' ἐκ Μιλήτου καὶ τῆς ̓Αττικῆς, μετεστέλλετο δέ, φησί, καὶ τεχνίτας ἐπὶ μισθοῖς μεγίστοις. πρὸ δὲ τοῦ τυραννῆσαι</TextUnit>
    <TextUnit id="3211" loc="540e">κατασκευασάμενος στρωμνὰς πολυτελεῖς καὶ ποτήρια ἐπέτρεπε χρῆσθαι τοῖς ἢ γάμον ἢ μείζονας ὑποδοχὰς ποιουμένοις. ἐκ πάντων οὖν τούτων ἄξιον θαυμάζειν τὸν τύραννον ὅτι οὐδαμόθεν ἀναγέγραπται γυναῖκας ἢ παῖδας μεταπεμψάμενος, καίτοι περὶ τὰς τῶν ἀρρένων ὁμιλίας ἐπτοημένος, ὡς καὶ ἀντερᾶν ̓Ανακρέοντι τῷ ποιητῇ ὅτε καὶ δι' ὀργὴν ἀπέκειρε τὸν ἐρώμενον. πρῶτος δ' ὁ Πολυκράτης καὶ ναῦς τινας πήξας ἀπὸ τῆς πατρίδος Σαμαίνας ἐκάλεσεν.</TextUnit>
    <TextUnit id="3212" loc="540f">Κλέαρχος δέ φησιν ὡς Πολυκράτης ὁ τῆς ἁβρᾶς Σάμου τύραννος διὰ τὴν περὶ τὸν βίον ἀκολασίαν  ἀπώλετο, ζηλώσας τὰ Λυδῶν μαλακά, ὅθεν τῷ τ' ἐν Σάρδεσιν ̓Αγκῶνι Γλυκεῖ προσαγορευομένῳ τὴν παρὰ τοῖς Σαμίοις λαύραν ἀντικατεσκεύασεν ἐν τῇ πόλει καὶ τοῖς Λυδῶν ἄνθεσιν ἀντέπλεξε τὰ διαγγελθέντα Σαμίων ἄνθεα. τούτων δὲ ἡ μὲν Σαμίων λαύρα στενωπή τις ἦν γυναικῶν δημιουργῶν πλήθουσα καὶ τῶν πρὸς ἀπόλαυσιν καὶ ἀκρασίαν πάντων βρωμάτων ὄντως ἐνέπλησε τὴν</TextUnit>
    <TextUnit id="3213" loc="541a">̔Ελλάδα: τὰ δὲ Σαμίων ἄνθη γυναικῶν καὶ ἀνδρῶν κάλλη διάφορα. ἔτι δὲ τῆς συμπάσης πόλεως ἐν ἑορταῖς τε καὶ μέθαις καὶ ταῦτα μὲν ὁ Κλέαρχος, οἶδα δὲ κἀγὼ παρὰ τοῖς ἐμοῖς ' ̓Αλεξανδρεῦσιν λαύραν τινὰ καλουμένην μέχρι καὶ νῦν Εὐδαιμόνων, ἐν ᾗ πάντα τὰ πρὸς τρυφὴν ἐπωλεῖτο, ̓Αλκισθένην δὲ τὸν Συβαρίτην φησὶν ̓Αριστοτέλης ἐν τοῖς Θαυμασίοις ὑπὸ τρυφῆς ἱμάτιον τοιοῦτον κατασκευάσασθαι τῇ πολυτελείᾳ ὡς  προτίθεσθαι αὐτὸ ἐπὶ Λακινίου ἐν τῇ πανηγύρει τῆς ̔́Ηρας, εἰς ἣν συμπορεύονται πάντες ̓Ιταλιῶται,</TextUnit>
    <TextUnit id="3214" loc="541b">καὶ τῶν δεικνυμένων μάλιστα πάντων ἐκεῖνο θαυμάζεσθαι. οὗ φασι κυριεύσαντα Διονύσιον τὸν πρεσβύτερον ἀποδόσθαι Καρχηδονίοις ρ' καὶ κ' ταλάντων, ἱστορεῖ δὲ καὶ Πολέμων περὶ αὐτοῦ ἐν τῷ ἐπιγραφομένῳ περὶ τῶν ἐν Καρχηδόνι Πέπλων. περὶ δὲ Σμινδυρίδου τοῦ Συβαρίτου καὶ τῆς τούτου. τρυφῆς ἱστόρησεν ̔Ηρόδοτος ἐν τῇ ἕκτῃ ὡς ἀποπλέων ἐπὶ τὴν μνηστείαν τῆς Κλεισθένους τοῦ Σικυωνίων τυράννου θυγατρὸς ̓Αγαρίστης, φησίν, “ ἀπὸ μὲν ̓Ιταλίης ἦλθε Σμινδυρίδης ὁ ̔Ιπποκράτεος Συβαρίτης, ὃς ἐπὶ πλεῖστον δὴ χλιδῆς εἷς</TextUnit>
    <TextUnit id="3215" loc="541c">ἀνὴρ ἀφίκετο.” ' εἵποντο γοῦν αὐτῷ χίλιοι μάγειροι καὶ ὀρνιθευταί. ἱστορεῖ περὶ αὐτοῦ καὶ Τίμαιος διὰ τῆς ἑβδόμης. περὶ δὲ τῆς Διονυσίου τοῦ νεωτέρου Σικελίας τυράννου τρυφῆς Σάτυρος ὁ περιπατητικὸς ἱστορῶν ἐν τοῖς Βίοις πληροῦσθαί φησιν παρ' αὐτῷ τριακοντακλίνους οἴκους ὑπὸ τῶν εὐωχουμένων. καὶ Κλέαρχος δὲ ἐν τῷ τετάρτῳ τῶν Βίων γράφει οὕτως: “ Διονύσιος δ' ὁ Διονυσίου ἁπάσης γενόμενος Σικελίας ἀλάστωρ εἰς τὴν Λοκρῶν πόλιν</TextUnit>
    <TextUnit id="3216" loc="541d">παρελθὼν οὖσαν αὐτῷ μητρόπολιν Δωρὶς γὰρ ἡ μήτηρ αὐτοῦ τὸ γένος ἦν Λοκρίς στρώσας οἶκον τῶν ἐν τῇ πόλει τὸν μέγιστον ἑρπύλλοις καὶ ῥόδοις  μετεπέμπετο μὲν ἐν μέρει τὰς Λοκρῶν παρθένους : καὶ γυμνὸς μετὰ γυμνῶν οὐδὲν αἰσχύνης παρέλιπεν ἐπὶ τοῦ στρώματος κυλινδούμενος. τοιγαροῦν μετ' οὐ πολὺν χρόνον οἱ ὑβρισθέντες γυναῖκα καὶ τέκνα ἐκείνου λαβόντες ὑποχείρια ἐπὶ τῆς ὁδοῦ στήσαντες μεθ' ὕβρεως ἐνηκολάσταινον αὐτοῖς: : καὶ ἐπεὶ τῆς ὕβρεως πλήρεις ἐγένοντο, κεντοῦντες ὑπὸ τοὺς</TextUnit>
    <TextUnit id="3217" loc="541e">τῶν χειρῶν ὄνυχας βελόναις ἀνεῖλον αὐτούς, καὶ τελευτησάντων τὰ μὲν ὀστᾶ κατέκοψαν ἐν ὅλμοις, τὰ δὲ λοιπὰ κρεανομησάμενοι ἐπηράσαντο τοῖς μὴ γευσαμένοις αὐτῶν: ὅθεν πρὸς τὴν ἀνόσιον ἀρὰν κατήλεσαν αὐτῶν τὰς σάρκας, ἵν' ἡ τροφὴ σιτοποιουμένων κατεδεσθῇ: τὰ δὲ λείψανα κατεπόντωσαν. αὐτὸς δὲ Διονύσιος τέλος μητραγυρτῶν καὶ τυμπανοφορούμενος: οἰκτρῶς τὸν βίον κατέστρεψεν. εὐλαβητέον οὖν τὴν καλουμένην τρυφὴν οὖσαν τῶν βίων ἀνατροπὴν ἁπάντων τε ὀλέθριον ἡγεῖσθαι τὴν ὕβριν.”  Διόδωρος δ' ὁ Σικελιώτης ἐν τοῖς περὶ  Βιβλιοθήκης</TextUnit>
    <TextUnit id="3218" loc="541f">̓Ακραγαντίνους φησὶ κατασκευάσαι Γέλωνι κολυμβήθραν πολυτελῆ τὸ περίμετρον ἔχουσαν σταδίων ζ', βάθος δὲ πηχῶν κ', εἰς ἣν ἐπαγομένων ποταμίων καὶ κρηναίων ὑδάτων ἰχθυοτροφεῖον εἶναι καὶ πολλοὺς παρέχεσθαι ἰχθῦς εἰς τὴν τρυφὴν καὶ ἀπόλαυσιν τῷ Γέλωνι: καθίπτασθαι δὲ καὶ κύκνων πλῆθος εἰς αὐτήν, ὡς γίνεσθαι ἐπιτερπεστάτην τὴν θέαν. ὕστερον δὲ αὕτη διεφθάρη</TextUnit>
    <TextUnit id="3219" loc="542a">καταχωσθεῖσα. Δοῦρις δὲ ἐν τῇ δ' τῶν περὶ ̓Αγαθοκλέα καὶ πλησίον ̔Ιππωνίου πόλεως ἄλσος τι δείκνυσθαι κάλλει διάφορον καὶ κατάρρυτον ὕδασιν, ἐν ᾧ καὶ τόπον τινὰ εἶναι καλούμενον ̓Αμαλθείας Κέρας, ὃ τὸν Γέλωνα κατασκευάσαι. Σιληνὸς δ' ὁ Καλακτῖνος ἐν τρίτῳ Σικελικῶν περὶ Συρακούσας φησὶν κῆπον εἶναι πολυτελῶς κατεσκευασμένον ὃν καλεῖσθαι Μῦθον, ἐν ᾧ χρηματίζειν ̔ ̔Ιέρωνα τὸν βασιλέα, ἡ δὲ Πανορμῖτις τῆς Σικελίας πᾶσα κῆπος προσαγορεύεται διὰ τὸ πᾶσα εἶναι πλήρης δένδρων ἡμέρων, ὥς φησιν Καλλίας ἐν ὀγδόῃ τῶν</TextUnit>
    <TextUnit id="3220" loc="542b">περὶ ̓Αγαθοκλέα ̔Ιστοριῶν. Ποσειδώνιος δ' ἐν τῇ ὀγδόῃ τῶν ̔Ιστοριῶν περὶ Δαμοφίλου λέγων τοῦ Σικελιώτου, δι' ὃν ὁ δουλικὸς ἐκινήθη πόλεμος, ὅτι τρυφῆς ἦν οἰκεῖος, γράφει καὶ ταῦτα: “ τρυφῆς οὖν  δοῦλος ἦν καὶ κακουργίας, διὰ μὲν τῆς χώρας τετρακύκλους ἀπήνας περιαγόμενος καὶ ἵππους καὶ θεράποντας ὡραίους καὶ παραδρομὴν ἀνάγωγον κολάκων τε καὶ παίδων στρατιωτικῶν. ὕστερον δὲ πανοικίᾳ ἐφυβρίστως κατέστρεψε τὸν βίον ὑπὸ τῶν οἰκετῶν περιυβρισθείς.”  Δημήτριος δ' ὁ Φαληρεύς, ὥς φησι Δοῦρις ἐν τῇ</TextUnit>
    <TextUnit id="3221" loc="542c">ἑκκαιδεκάτῃ τῶν ̔Ιστοριῶν, χιλίων καὶ διακοσίων ταλάντων κατ' ἐνιαυτὸν κύριος γενόμενος καὶ ἀπὸ τούτων βραχέα δαπανῶν εἰς τοὺς στρατιώτας καὶ τὴν τῆς πόλεως διοίκησιν τὰ λοιπὰ πάντα διὰ. τὴν ἔμφυτον ἀκρασίαν ἠφάνιζεν, θοίνας καθ' ἑκάστην ἡμέραν λαμπρὰς ἐπιτελῶν καὶ πλῆθός τι συνδείπνων ἔχων. καὶ ταῖς μὲν δαπάναις ταῖς εἰς τὰ δεῖπνα τοὺς Μακεδόνας ὑπερέβαλλε,1 τῇ δὲ καθαρειότητι Κυπρίους καὶ Φοίνικας: ῥάσματά τε μύρων ἔπιπτεν</TextUnit>
    <TextUnit id="3222" loc="542d">ἐπὶ τὴν γῆν, ἀνθινά τε πολλὰ τῶν ἐδαφῶν ἐν τοῖς ἀνδρῶσιν κατεσκευάζετο διαπεποικιλμένα ὑπὸ δημιουργῶν, ἦσαν δὲ καὶ πρὸς γυναῖκας ὁμιλίαι σιωπώμεναι καὶ νεανίσκων ἔρωτες νυκτερινοί, καὶ ὁ τοῖς ἄλλοις τιθέμενος θεσμοὺς Δημήτριος καὶ τοὺς βίους τάττων ἀνομοθέτητον ἑαυτῷ τὸν βίον κατεσκεύαζεν. ἐπεμελεῖτο δὲ καὶ τῆς ὄψεως, τήν τε τρίχα τὴν ἐπὶ τῆς κεφαλῆς ξανθιζόμενος καὶ παιδέρωτι τὸ πρόσωπον ὑπαλειφόμενος καὶ τοῖς ἄλλοις ἀλείμμασιν ἐγχρίων ἑαυτόν ἠβούλετο γὰρ τὴν ὄψιν ἱλαρὸς καὶ τοῖς ἀπαντῶσιν ἡδὺς φαίνεσθαι.</TextUnit>
    <TextUnit id="3223" loc="542e">ἐν δὲ τῇ πομπῇ τῶν Διονυσίων ἣν ἔπεμψεν ἄρχων γενόμενος, ᾖδεν ὁ χορὸς εἰς αὐτὸν ποιήματα Καστορίωνος τοῦ Σολέως, ἐν οἷς ἡλιόμορφος προσηγορεύετο   ἐξόχως δ' εὐγενέτας ἡλιόμορφος ζαθέοις ἄρχων σε  τιμαῖσι γεραίρει.  Καρύστιος δὲ ὁ Περγαμηνὸς ἐν τρίτῳ ̔Υπομνημάτων “ Δημήτριος,” φησίν, “ὁ Φαληρεὺς ̔Ιμεραίου τοῦ ἀδελφοῦ ἀναιρεθέντος ὑπ' ̓Αντιπάτρου αὐτὸς μετὰ Νικάνορος διέτριβεν, αἰτίαν ἔχων ὡς τὰ</TextUnit>
    <TextUnit id="3224" loc="542f">ἐπιφάνεια τοῦ ἀδελφοῦ θύων. Κασάνδρῳ δὲ γενόμενος φίλος μέγα 'ἴσχυσεν. καὶ κατ' ἀρχὰς μὲν ἦν αὐτοῦ τὸ ἄριστον ὀξύβαφα παντοδαπὰς ἐλάας ἔχοντα καὶ τυρὸν νησιωτικόν. ὡς δ' ἐπλούτησε, Μοσχίωνα τὸν ἄριστον τῶν τότε μαγείρων καὶ δειπνοποιῶν ἐωνήσατο, καὶ τοσαῦτα ἦν αὐτῷ τὰ ἐν δείπνοις παρασκευαζόμενα καθ' ἡμέραν ὥστε χαρισαμένου τῷ Μοσχίωνι τὰ λείψανα Μοσχίων ἐν  ἔτεσι δύο τρεῖς συνοικίας ἐωνήσατο παῖδάς τε ἐλευθέρους ὕβριζεν καὶ γυναῖκας τὰς τῶν ἐπιφανεστάτων. ἐζηλοτύπουν δὲ πάντες οἱ παῖδες τὸν ἐρώμενον αὐτοῦ Δίογνιν, καὶ τοσοῦτον ἦν τῷ Δημητρίῳ προσελθεῖν ὥστε μετ' ἄριστον αὐτοῦ.”</TextUnit>
    <TextUnit id="3225" loc="543a">περιπατήσαντος παρὰ τοὺς Τρίποδας συνῆλθον εἰς τὸν τόπον παῖδες οἱ κάλλιστοι ταῖς ἑξῆς ἡμέραις, ἵν' ὀφθεῖεν αὐτῷ,  Νικόλαος δ' ὁ περιπατητικὸς ἐν τῇ δεκάτῃ καὶ ἑκατοστῇ τῶν ̔Ιστοριῶν Λεύκολλον φησιν ἀφικόμενον εἰς ̔Ρώμην καὶ θριαμβεύσαντα λόγον τε ἀποδόντα τοῦ πρὸς Μιθριδάτην πολέμου ἐξοκεῖλαι εἰς πολυτελῆ δίαιταν ἐκ τῆς παλαιᾶς σωφροσύνης τρυφῆς τε πρῶτον εἰς ἅπαν ̔Ρωμαίοις ἡγεμόνα γενέσθαι, καρπωσάμενον δυεῖν βασιλέων πλοῦτον Μιθριδάτου καὶ Τιγράνου, διαβόητος δ' ἦν παρὰ</TextUnit>
    <TextUnit id="3226" loc="543b">̔Ρωμαίοις καὶ Σίττιος ἐπὶ τρυφῇ καὶ μαλακίᾳ, ὥς φησι ̔Ρουτίλιος. περὶ γὰρ ̓Απικίου προειρήκαμεν. Παυσανίαν δὲ καὶ Λύσανδρον ἐπὶ τρυφῇ διαβοήτους γενέσθαι σχεδὸν πάντες ἱστοροῦσι. διόπερ καὶ ̓͂Αγις ἐπὶ Λύσανδρον ἔφη ὅτι “ δεύτερον τοῦτον ἡ Σπάρτη φέρει Παυσανίαν.” Θεόπομπος δὲ ἐν τῇ δεκάτῃ τῶν ̔Ελληνικῶν τἀναντία φησὶ περὶ τοῦ Λυσάνδρου, ὅτι “ φιλόπονος: ἦν καὶ θεραπεύειν δυνάμενος καὶ ἰδιώτας καὶ βασιλεῖς, σώφρων ὢν καὶ τῶν ἡδονῶν ἁπασῶν κρείττων. γενόμενος γοῦν τῆς ̔Ελλάδος σχεδὸν ἁπάσης</TextUnit>
    <TextUnit id="3227" loc="543c">κύριος ἐν οὐδεμιᾷ φανήσεται τῶν πόλεων οὔτε πρὸς τὰς ἀφροδισίους ἡδονὰς ὁρμήσας οὔτε μέθαις καὶ πότοις ἀκαίροις χρησάμενος.”  οὕτω δὲ παρὰ τοῖς ἀρχαίοις τὰ τῆς τρυφῆς καὶ τῆς πολυτελείας ἠσκεῖτο ὡς καὶ Παρράσιόν τὸν ̓Εφέσιον ζωγράφον πορφύραν ἀμπέχεσθαι, χρυσοῦν στέφανον ἐπὶ τῆς κεφαλῆς ἔχοντα, ὡς ἱστορεῖ Κλέαρχος ἐν τοῖς Βίοις. οὗτος γὰρ παρὰ μέλος ὑπὲρ τὴν γραφικὴν τρυφήσας λόγῳ τῆς ἀρετῆς ἀντελαμβάνετο καὶ ἐπέγραφεν τοῖς ὑπ' αὐτοῦ ἐπιτελουμένοις ἔργοις:</TextUnit>
    <TextUnit id="3228" loc="543d">ἁβροδίαιτος ἀνὴρ ἀρετήν τε σέβων τάδ' ἔγραψεν.  καί τις ὑπεραλγήσας ἐπὶ τούτῳ παρέγραψεν “ ῥαβδοδίαιτος ἀνήρ.” ἐπέγραψεν δ' ἐπὶ πολλῶν ἔργων αὐτοῦ καὶ τάδε:   ἁβροδίαιτος ἀνὴρ ἀρετήν τε σέβων τάδ' ἔγραψεν  Παρράσιος κλεινῆς πατρίδος ἐξ ̓Εφέσου.  οὐδὲ πατρὸς λαθόμην Εὐήνορος, ὃς ῥὰ μ' ἔφυσε  γνήσιον, ̔Ελλήνων πρῶτα φέροντα τέχνης.  ηὔχησε δ' ἀνεμεσήτως ἐν τούτοις :</TextUnit>
    <TextUnit id="3229" loc="543e">εἰ καὶ ἄπιστα κλύουσι, λέγω τάδε: φημὶ γὰρ ἤδη  τέχνης εὑρῆσθαι τέρματα τῆσδε σαφῆ   χειρὸς ὑφ' ἡμετέρης: ἀνυπέρβλητος δὲ πέπηγεν  οὖρος. ἀμώμητον δ' οὐδὲν ἔγεντο βροτοῖς.  ἀγωνιζόμενος δέ ποτε πρὸς καταδεέστερον ἐν Σάμῳ τὸν Αἴαντα καὶ ἡττηθείς, συναχθομένων αὐτῷ τῶν φίλων, ἔφη ὡς αὐτὸς μὲν ὀλίγον φροντίζοι, Αἴαντι δὲ συνάχθοιτο δεύτερον ἡττηθέντι.</TextUnit>
    <TextUnit id="3230" loc="543f">ἐφόρει δὲ ὑπὸ τρυφῆς πορφυρίδα καὶ στρόφιον λευκὸν ἐπὶ τῆς κεφαλῆς: εἶχεν σκίπωνί τε ἐπεστηρίζετο χρυσᾶς ἕλικας ἐμπεπαισμένῳ χρυσοῖς τε ἀνασπαστοῖς ἐπέσφιγγε τῶν βλαυτῶν τοὺς ἀναγωγέας. ἀλλ' οὐδὲ τὰ κατὰ τήν τέχνην ἀηδῶς ἐποιεῖτο ἀλλὰ ῥᾳδίως, ὡς καὶ ᾄδειν γράφοντα, ὡς ἱστορεῖ Θεόφραστος ἐν τῷ περὶ Εὐδαιμονίας τερατευόμενος δὲ ἔλεγεν, ὅτε τὸν ἐν Λίνδῳ ̔Ηρακλέα ἔγραφεν, ὡς ὄναρ αὐτῷ ἐπιφαινόμενος ὁ θεὸς σχηματίζοι αὑτὸν πρὸς τὴν τῆς γραφῆς ἐπιτηδειότητα. ὅθεν καὶ ἐπέγραψεν τῷ πίνακι:</TextUnit>
    <TextUnit id="3231" loc="544a">οἷος δ' ἐννύχιος φαντάζετο πολλάκι φοιτῶν  Παρρασίῳ δι' ὕπνου, τοῖος ὅδ' ἐστὶν ὁρᾶν.  καὶ φιλοσόφων δὲ αἱρέσεις ὅλαι τῆς περὶ τὴν τρυφὴν αἱρέσεως ἀντεποιήσαντο: καὶ ἥ γε Κυρηναικὴ καλουμένη ἀπ' ̓Αριστίππου τοῦ Σωκρατικοῦ τὴν ἀρχὴν λαβοῦσα, ὃς ἀποδεξάμενος τὴν  ἡδυπάθειαν ταύτην τέλος εἶναι ἔφη καὶ ἐν αὐτῇ τὴν εὐδαιμονίαν βεβλῆσθαι: καὶ μονόχρονον αὐτὴν εἶναι, παραπλησίως τοῖς ἀσώτοις οὔτε τὴν μνήμην τῶν γεγονυιῶν ἀπολαύσεων πρὸς αὑτὸν ἡγούμενος</TextUnit>
    <TextUnit id="3232" loc="544b">οὔτε τὴν ἐλπίδα τῶν ἐσομένων, ἀλλ' ἑνὶ μόνῳ τὸ ἀγαθὸν κρίνων τῷ παρόντι, τὸ δὲ ἀπολελαυκέναι καὶ ἀπολαύσειν οὐδὲν νομίζων πρὸς αὑτόν, τὸ μὲν ὡς οὐκέτ' ὄν, τὸ δὲ οὔπω καὶ ἄδηλον ὁποῖον καὶ οἱ τρυφῶντες πάσχουσι τὸ παρὸν εὖ ποιεῖν ἀξιοῦντες. ὡμολόγησεν δὲ αὐτοῦ τῷ δόγματι καὶ ὁ βίος, ὃν ἐβίωσεν ἐν πάσῃ τρυφῇ καὶ πολυτελείᾳ μύρων καὶ ἐσθήτων καὶ γυναικῶν. Λαίδα γοῦν ἀναφανδὸν εἶχε τὴν ἑταίραν καὶ ταῖς Διονυσίου πολυτελείαις</TextUnit>
    <TextUnit id="3233" loc="544c">ἔχαιρεν καίτοι πολλάκις ἐνυβριζόμενος. ̔Ηγήσανδρος γοῦν φησιν ὡς καὶ ἀδόξου ποτὲ κλισίας παρ' αὐτῷ τυχὼν ἤνεγκεν ἐρωτήσαντός τε τοῦ Διονυσίου τί φαίνεται ἡ κατάκλισις πρὸς τὴν χθὲς ἔφησεν παραπλησίαν εἶναι. “ ἐκείνη τε γάρ,” ἔφησεν, “ ἀδοξεῖ τήμερον χωρισθεῖσα ἐμοῦ, χθὲς δὲ πασῶν ἦν ἐνδοξοτάτη δι' ἡμᾶς, αὕτη τε τήμερον καὶ ἔνδοξος γέγονεν διὰ τὴν ἡμετέραν παρουσίαν, χθὲς δὲ ἠδόξει μὴ παρόντος ἐμοῦ.” καὶ ἐν ἄλλοις δὲ</TextUnit>
    <TextUnit id="3234" loc="544d">φησιν ὁ ̔Ηγήσανδρος: “̓Αρίστιππος ῥαινόμενος μὲν ὑπὸ τῶν τοῦ Διονυσίου θεραπόντων, σκωπτόμενος δ' ἐπὶ τῷ ἀνέχεσθαι ὑπ' ̓Αντιφῶντος, ' εἰ δ'  ἁλιευόμενος ἐτύγχανον ἔφη,' καταλιπὼν τὴν ἐργασίαν ἂν ἀπῆλθον;'” διέτριβεν δ' ὁ ̓Αρίστιππος τὰ πολλὰ ἐν Αἰγίνῃ τρυφῶν διὸ καὶ ὁ Ξενοφῶν ἐν τοῖς ̓Απομνημονεύμασί φησιν ὅτι πολλάκις ἐνουθέτει αὐτὸν ὁ Σωκράτης καὶ τὴν ἠθοποιίαν πλάσας τῆς ̓Αρετῆς καὶ τῆς ̔Ηδονῆς εἰσῆγεν. ὁ δ' ̓Αρίστιππος ἐπὶ τῆς Λαίδος ἔλεγεν “ ἔχω καὶ οὐκ ἔχομαι.” καὶ παρὰ Διονυσίῳ διηνέχθη τισὶ περὶ τῆς ἐκλογῆς</TextUnit>
    <TextUnit id="3235" loc="544e">τῶν τριῶν γυναικῶν. καὶ μύροις ἐλούετο καὶ ἔφασκεν ὅτι:   κἀν βακχεύμασιν  οὖς' ἥ γε σώφρων οὐ διαφθαρήσεται.  κωμῳδῶν δὲ αὐτὸν ̓́Αλεξις ἐν Γαλατείᾳ ποιεῖ τινα θεράποντα διηγούμενον περί τινος τῶν μαθητῶν τάδε:  ὁ δεσπότης οὑμὸς περὶ λόγους γάρ ποτε  διέτριψε μειρακίσκος ὢν καὶ φιλοσοφεῖν  ἐπέθετο. Κυρηναῖος ἦν ἐνταῦθά τις,2  ὣς φας', ̓Αρίστιππος, σοφιστὴς εὐφυής,</TextUnit>
    <TextUnit id="3236" loc="544f">μᾶλλον δὲ πρωτεύων ἁπάντων τῶν τότε ἀκολασίᾳ τε τῶν γεγονότων διαφέρων, τούτῳ τάλαντον δοὺς μαθητὴς γίνεται   ὁ δεσπότης, καὶ τὴν τέχνην μὲν οὐ πάνυ  ἐξέμαθε, τὴν δ' ἀρτηρίαν συνήρπασεν. ̓Αντιφάνης δ' ἐν ̓Ανταίῳ περὶ τῆς τῶν φιλοσόφων τρυφερότητος διαλεγόμενός φησιν:  α. ὦ τάν, κατανοεῖς τίς ποτ' ἐστὶν οὑτοσὶ ὁ γέρων; β. ἀπὸ τῆς μὲν ὄψεως ̔Ελληνικὸς</TextUnit>
    <TextUnit id="3237" loc="545a">λευκὴ χλανίς, φαιὸς χιτωνίσκος καλός,  πιλίδιον ἁπαλόν, εὔρυθμος βακτηρία, βαυκὶς τρυφῶσα τί μακρὰ δεῖ λέγειν; ὅλως  αὐτὴν ὁρᾶν γὰρ τὴν ̓Ακαδημίαν δοκῶ.  ̓Αριστόξενος δ' ὁ μουσικὸς ἐν τῷ ̓Αρχύτα: βίῳ ἀφικέσθαι φησὶ παρὰ Διονυσίου τοῦ νεωτέρου πρεσβευτὰς πρὸς τὴν Ταραντίνων πόλιν, ἐν οἷς εἶναι καὶ πολύαρχον τὸν ἡδυπαθῆ ἐπικαλούμενον, ἄνδρα περὶ τὰς σωματικὰς ἡδονὰς ἐσπουδακότα</TextUnit>
    <TextUnit id="3238" loc="545b">καὶ οὐ μόνον τῷ ἔργῳ ἀλλὰ καὶ τῷ λόγῳ. ὄντα δὲ γνώριμον τῷι ̓Αρχύτᾳ καὶ φιλοσοφίας οὐ παντελῶς ἀλλότριον ἀπαντᾶν εἰς τὰ τεμένη καὶ συμπεριπατεῖν τοῖς περὶ τὸν ̓Αρχύταν ἀκροώμενον τῶν λόγων, ἐμπεσούσης δέ ποτε ἀπορίας καὶ σκέψεως περί τε τῶν ἐπιθυμιῶν καὶ τὸ σύνολον περὶ τῶν σωματικῶν ἡδονῶν ἔφη ὁ Πολύαρχος: “ ἐμοὶ μέν, ὦ ἄνδρες, πολλάκις ἤδη πέφηνεν ἐπισκοποῦντι κομιδῇ ἄτοπον τὸ τῶν ἀρετῶν τούτων  κατασκεύασμα καὶ πολὺ τῆς φύσεως ἀφεστηκὸς εἶναι. ἡ γὰρ φύσις ὅταν φθέγγηται τὴν ἑαυτῆς φωνήν, ἀκολουθεῖν κελεύει ταῖς ἡδοναῖς καὶ τοῦτό φησιν</TextUnit>
    <TextUnit id="3239" loc="545c">εἶναι νοῦν ἔχοντος ι τὸ δὲ ἀντιτείνειν καὶ καταδουλοῦσθαι τὰς ἐπιθυμίας οὔτ' ἔμφρονος οὔτε εὐτυχοῦς οὔτε ξυνιέντος εἶναι τίς ποτε ἐστὶν ἡ τῆς ἀνθρωπίνης φύσεως σύστασις. τεκμήριον δ' ἰσχυρὸν εἶναι τὸ πάντας ἀνθρώπους, ὅταν ἐξουσίας ἐπιλάβωνται μέγεθος ἀξιόχρεων ἐχούσης, ἐπὶ τὰς σωματικὰς ἡδονὰς καταφέρεσθαι καὶ τοῦτο νομίζειν τέλος εἶναι τῆς ἐξουσίας, τὰ δὲ ἄλλα πάντα σχεδὸν ἁπλῶς εἰπεῖν ἐν παρέργου τίθεσθαι χώρᾳ. προφέρειν δ' ἔξεστι νῦν μὲν τοὺς Περσῶν βασιλεῖς</TextUnit>
    <TextUnit id="3240" loc="545d">καὶ εἲ τίς που τυραννίδος ἀξιολόγου κύριος ὢν τυγχάνει: πρότερον δὲ τούς τε Λυδῶν καὶ τοὺς Μήδων καὶ ἔτι ἀνώτερον καὶ τοὺς Σύρων οἷς οὐδὲν γένος ἡδονῆς ἀζήτητον γενέσθαι, ἀλλὰ καὶ δῶρα παρὰ τοῖς Πέρσαις προκεῖσθαι λέγεται τοῖς δυναμένοις ἐξευρίσκειν καινὴν ἡδονὴν καὶ μάλα ὀρθῶς, ταχὺ γὰρ ἡ ἀνθρωπίνη φύσις ἐμπίπλαται τῶν χρονιζουσῶν ἡδονῶν, κἂν ὦσιν σφόδρα διηκριβωμέναι: ὥστε ἐπεὶ μεγάλην ἔχει δύναμιν ἡ καινότης πρὸς τὸ μείζω φανῆναι τὴν ἡδονήν, οὐκ</TextUnit>
    <TextUnit id="3241" loc="545e">ὀλιγωρητέον,6 ἀλλὰ πολλὴν ἐπιμέλειαν αὐτῆς ποιητέον. διὰ ταύτην δὲ τὴν αἰτίαν πολλὰ μὲν ἐξευρεθῆναι βρωμάτων εἴδη, πολλὰ δὲ πεμμάτων, πολλὰ δὲ θυμιαμάτων καὶ μύρων, πολλὰ δὲ ἱματίων  καὶ στρωμάτων καὶ ποτηρίων καὶ τῶν ἄλλων σκευῶν πάντα γὰρ δὴ ταῦτα συμβάλλεσθαί τινας ἡδονάς, ὅταν ᾖ ἡ ὑποκειμένη ὕλη τῶν θαυμαζομένων ὑπὸ τῆς ἀνθρωπίνης φύσεως ι ὃ δὴ πεπονθέναι δοκεῖ ὅ τε χρυσὸς καὶ ἄργυρος καὶ τὰ πολλὰ τῶν εὐοφθάλμων τε καὶ σπανίων, ὅσα καὶ</TextUnit>
    <TextUnit id="3242" loc="545f">κατὰ τὰς ἀπεργαζομένας τέχνας διηκριβωμένα φαίνεται.”   εἰπὼν δὲ τούτοις ἑξῆς τὰ περὶ τῆς θεραπείας τῆς τοῦ Περσῶν βασιλέως, οἵους καὶ ὅσους ἔχει θεραπευτῆρας, καὶ περὶ τῆς τῶν ἀφροδισίων αὐτοῦ χρήσεως καὶ τῆς περὶ τὸν χρῶτα αὐτοῦ ὀδμῆς καὶ τῆς εὐμορφίας καὶ τῆς ὁμιλίας καὶ περὶ τῶν θεωρημάτων καὶ τῶν ἀκροαμάτων, εὐδαιμονέστατον ἔφη κρῖναι τῶν νῦν τὸν τῶν Περσῶν βασιλέα. “ πλεῖσται γάρ εἰσιν αὐτῷ καὶ τελειόταται παρεσκευασμέναι ἡδοναί. δεύτερον δέ,” φησί, “τὸν ἡμέτερον τύραννον θείη τις ἂν καίπερ πολὺ λειπόμενον.</TextUnit>
    <TextUnit id="3243" loc="546a">ἐκείνῳ μὲν γὰρ ἥ τε ̓Ασία ὅλη χορηγεῖ. τὸ δὲ Διονυσίου χορηγεῖον παντελῶς ἂν εὐτελές τι φανείη πρὸς ἐκεῖνο συγκρινόμενον. ὅτι μὲν οὖν περιμάχητός ἐστιν ὁ τοιοῦτος βίος φανερὸν ἐκ τῶν συμβεβηκότων. Σύρους μὲν γὰρ Μῆδοι μετὰ τῶν μεγίστων κινδύνων ἀφείλαντο τὴν βασιλείαν οὐκ ἄλλου τινὸς ἕνεκα ἢ τοῦ κυριεῦσαι τῆς Σύρων ἐξουσίας, Μήδους δὲ Πέρσαι διὰ τὴν αὐτὴν αἰτίαν αὕτη δ' ἐστὶν ἡ τῶν σωματικῶν ἡδονῶν ἀπόλαυσις.  οἱ δὲ νομοθέται ὁμαλίζειν βουληθέντες τὸ τῶν</TextUnit>
    <TextUnit id="3244" loc="546b">ἀνθρώπων γένος καὶ μηδένα τῶν πολιτῶν τρυφᾶν, ἀνακῦψαι πεποιήκασι τὸ τῶν ἀρετῶν εἶδος: καὶ ἔγραψαν νόμους περὶ συναλλαγμάτων καὶ τῶν ἄλλων ὅσα ἐδόκει πρὸς τὴν πολιτικὴν κοινωνίαν ἀναγκαῖα εἶναι καὶ δὴ καὶ περὶ ἐσθῆτος καὶ τῆς λοιπῆς διαίτης, ὅπως ᾖ ὁμαλής, πολεμούντων οὖν τῶν νομοθετῶν τῷ τῆς πλεονεξίας γένει πρῶτον μὲν ὁ περὶ τὴν δικαιοσύνην ἔπαινος ηὐξήθη, καὶ πού τις καὶ ποιητὴς ἐφθέγξατο:  δικαιοσύνας τὸ χρύσεον πρόσωπον.  καὶ πάλιν :  τὸ χρύσεον ὄμμα τὸ τᾶς Δίκας.  ἀπεθεώθη δὲ καὶ αὐτὸ τὸ τῆς Δίκης ὄνομα, ὥστε</TextUnit>
    <TextUnit id="3245" loc="546c">παρ' ἐνίοις καὶ βωμοὺς καὶ θυσίας γίνεσθαι Δίκῃ. μετὰ ταύτην δὲ καὶ Σωφροσύνην καὶ ̓Εγκράτειαν ἐπεισεκόμισαν καὶ πλεονεξίαν ἐκάλεσαν τὴν ἐν ἀπολαύσεσιν ὑπεροχὴν ὥστε τὸν πειθαρχοῦντα τοῖς νόμοις καὶ τῇ τῶν πολλῶν φήμῃ μετριάζειν περὶ τὰς σωματικὰς ἡδονάς.”  καὶ Δοῦρις δέ φησιν ἐν τῇ κγ' τῶν ̔Ιστοριῶν ὡς ἦν τὸ παλαιὸν τοῖς δυνάσταις ἐπιθυμία τῆς  μέθης, διὸ ποιεῖν τὸν ̔́Ομηρον τῷ ̓Αγαμέμνονι λοιδορούμενον τὸν ̓Αχιλλέα καὶ λέγοντα:   οἰνοβαρές, κυνὸς ὄμματ' ἔχων.</TextUnit>
    <TextUnit id="3246" loc="546d">καὶ τὸν θάνατον δ' ἀποσημαίνων τοῦ βασιλέως φησίν  ὡς ἀμφὶ κρητῆρα τραπέζας τε πληθούσας  κείμεθα,  δεικνύων καὶ τὸν θάνατον αὐτοῦ παρ' αὐταῖς ταῖς ἐπιθυμίαις τῆς μέθης γενόμενον. φιλήδονος ἦν καὶ Σπεύσιππος ὁ Πλάτωνος συγγενὴς καὶ διάδοχος τῆς σχολῆς, Διονύσιος γοῦν ὁ τῆς Σικελίας τύραννος ἐν τῇ πρὸς αὐταῦ ̓Επιστολῇ κατὰ τῆς φιληδονίας αὐτοῦ εἰπὼν καὶ φιλαργυρίαν αὐτῷ ὀνειδίζει καὶ τὸν Λασθενείας τῆς ̓Αρκαδικῆς ἔρωτα, ἥτις καὶ Πλάτωνος ἠκηκόει.</TextUnit>
    <TextUnit id="3247" loc="546e">οὐ μόνος δ' ̓Αρίστιππος καὶ οἱ ἀπ' αὐτοῦ τὴν κατὰ κίνησιν ἡδονὴν ἠσπάζοντο, ἀλλὰ καὶ ̓Επίκουρος καὶ οἱ ἀπὸ τούτου, καὶ ἵνα μὴ τοὺς καταιγισμοὺς λέγω καὶ τὰ ἐπεντρώματα,1 ἅπερ πολλάκις προφέρεται ὁ ̓Επίκουρος, καὶ τοὺς γαργαλισμοὺς καὶ τὰ νύγματα ἃ ἐν τῷ περὶ Τέλους εἴρηκεν, τούτων μνησθήσομαι. φησὶν γάρ “οὐ γὰρ ἔγωγε δύναμαι νοῆσαι τἀγαθὸν ἀφαιρῶν μὲν τὰς διὰ χυλῶν ἡδονάς, ἀφαιρῶν δὲ τὰς δι' ἀφροδισίων,  ἀφαιρῶν δὲ τὰς δι' ἀκροαμάτων, ἀφαιρῶν δὲ καὶ τὰς διὰ μορφῆς κατ' ὄψιν ἡδείας κινήσεις.” καὶ</TextUnit>
    <TextUnit id="3248" loc="546f">Μητρόδωρος ἐν ταῖς ̓Επιστολαῖς φησιν “ περὶ γαστέρα, ὦ φυσιολόγε Τιμόκρατες, περὶ γαστέρα ὁ κατὰ φύσιν βαδίζων λόγος τὴν ἅπασαν ἔχει σπουδήν. καὶ ὁ ̓Επίκουρος δέ φησιν ἀρχὴ καὶ ῥίζα παντὸς ἀγαθοῦ ἡ τῆς γαστρὸς ἡδονή: καὶ τὰ σοφὰ καὶ κτὰ περισσὰ ἐπὶ ταύτην ἔχει τὴν ἀναφοράν.” κἀν τῷ περὶ Τέλους δὲ πάλιν φησὶν “ τιμητέον τὸ καλὸν καὶ τὰς ἀρετὰς καὶ τὰ τοιουτότροπα, ἐὰν ἡδονὴν παρασκευάζῃ: ἐὰν δὲ μὴ παρασκευάζῃ, χαίρειν ἐατέον,” σαφῶς ὑπουργὸν ἐν τούτοις ποιῶν τὴν ἀρετὴν</TextUnit>
    <TextUnit id="3249" loc="547a">τῆς ἡδονῆς καὶ θεραπαίνης τάξιν ἐπέχουσαν. κἀν ἄλλοις δέ φησιν “ προσπτύω τῷ καλῷ καὶ τοῖς κενῶς αὐτὸ θαυμάζουσιν, ὅταν μηδεμίαν ἡδονὴν ποιῇ.”  καλῶς ἄρα ποιοῦντες ̔Ρωμαῖοι οἱ πάντα ἄριστοι ̓Αλκαῖον καὶ Φιλίσκον τοὺς ̓Επικουρείους ἐξέβαλον τῆς πόλεως, Λευκίου τοῦ Ποστουμίου ὑπατεύοντος, δι' ἃς εἰσηγοῦντο ἡδονάς. ὁμοίως δὲ καὶ Μεσσήνιοι κατὰ ψήφισμα ἐξέωσαν τοὺς ̓Επικουρείους, ̓Αντίοχος δὲ ὁ βασιλεὺς καὶ πάντας τοὺς φιλοσόφους τῆς αὑτοῦ βασιλείας, γράψας τάδε</TextUnit>
    <TextUnit id="3250" loc="547b">“ βασιλεὺς ̓Αντίοχος Φανίᾳ. ἐγράψαμεν ὑμῖν καὶ πρότερον ὅπως μηδεὶς ᾖ φιλόσοφος ἐν τῇ πόλει μηδ'  ἐν τῇ χώρᾳ. πυνθανόμεθα δὲ οὐκ ὀλίγους εἶναι καὶ τοὺς νέους λυμαίνεσθαι διὰ τὸ μηθὲν πεποιηκέναι ὑμᾶς ὧν ἐγράψαμεν περὶ τούτων, ὡς ἂν οὖν λάβῃς τὴν ἐπιστολήν, σύνταξον κήρυγμα ποιήσασθαι ὅπως οἱ μὲν φιλόσοφοι πάντες ἀπαλλάσσωνται ἐκ τῶν τόπων ἤδη, τῶν δὲ νεανίσκων ὅσοι ἐὰν ἁλίσκωνται πρὸς τούτοις γινόμενοι διότι κρεμήσονται, καὶ οἱ πατέρες αὐτῶν ἐν αἰτίαις ἔσονται ταῖς μεγίσταις: καὶ μὴ ἄλλως γίνηται.3”</TextUnit>
    <TextUnit id="3251" loc="547c">τῆς δ' ἡδονῆς πρὸ ̓Επικούρου εἰσηγητὴς ἐγένετο Σοφοκλῆς ὁ ποιητὴς ἐν ̓Αντιγόνῃ τοιαῦτα εἰπών  τὰς γὰρ ἡδονὰς  ὅταν προδῶσιν ἄνδρες, οὐ τίθημ' ἐγὼ '  ζῆν τοῦτον, ἀλλ' ἔμψυχον ἡγοῦμαι νεκρόν.  πλούτει τε γὰρ κατ' οἶκον, εἰ βούλει, μέγα  καὶ ζῆ τύραννον σχῆμ' ἔχων ἐὰν δ' ἀπῇ  τούτων τὸ χαίρειν, τἄλλ' ἐγὼ καπνοῦ σκιᾶς  οὐκ ἂν πριαίμην ἀνδρὶ πρὸς τὴν ἡδονήν.</TextUnit>
    <TextUnit id="3252" loc="547d">καὶ λύκων δὲ ὁ περιπατητικός, ὥς φησιν ̓Αντίγονος ὁ Καρύστιος, κατ' ἀρχὰς ἐπιδημήσας παιδείας ἕνεκα ταῖς ̓Αθήναις περὶ συμβολικοῦ κώθωνος καὶ πόσον ἑκάστη τῶν ἑταιρουσῶν ἐπράττετο μίσθωμα ἀκριβῶς ἠπίστατο. ὕστερον δὲ καὶ τοῦ περιπάτου προστὰς ἐδείπνιζε τοὺς φίλους ἀλαζονείᾳ καὶ πολυτελείᾳ πολλῇ χρώμενος. χωρὶς  γὰρ τῶν παραλαμβανομένων εἰς αὐτὰ ἀκροαμάτων καὶ ἀργυρωμάτων καὶ στρωμνῆς ἡ λοιπὴ παρασκευὴ καὶ ἡ τῶν δείπνων περιεργία καὶ ὁ τῶν τραπεζοποιῶν καὶ μαγείρων ὄχλος τοσοῦτος ἦν</TextUnit>
    <TextUnit id="3253" loc="547e">ὥστε πολλοὺς ὀρρωδεῖν καὶ βουλομένους προσιέναι πρὸς τὴν διατριβὴν ἀνακόπτεσθαι, καθάπερ εἰς πολίτευμα πονηρὸν καὶ χορηγιῶν καὶ λειτουργιῶν πλῆρες εὐλαβουμένους προσάγειν. ἔδει γὰρ ἄρξαι τε τὴν νομιζομένην ἐν τῷ περιπάτῳ ἀρχὴν αὕτη δ' ἦν ἐπὶ τῆς εὐκοσμίας τῶν ἐπιχειρούντων τριάκονθ' ἡμέρας, εἶτα τῇ ἕνῃ καὶ νέᾳ λαβόντα ἀφ' ἑκάστου τῶν ἐπιχειρούντων ἐννέα ὀβολοὺς ὑποδέξασθαι μὴ μόνον αὐτοὺς τοὺς τὴν συμβολὴν εἰσενεγκόντας, ἀλλὰ καὶ οὓς παρακαλέσειεν ὁ Λύκων, ἔτι δὲ καὶ τοὺς ἐπιμελῶς συναντῶντας τῶν πρεσβυτέρων</TextUnit>
    <TextUnit id="3254" loc="547f">εἰς τὴν σχολήν, ὥστε γίνεσθαι μηδὲ εἰς τὸν μυρισμὸν καὶ τοὺς στεφάνους ἱκανὸν τὸ ἐκλεγόμενον ἀργύριον ἱεροποιῆσαί τε καὶ τῶν Μουσείων ἐπιμελητὴν γενέσθαι, ἃ δὴ πάντα ἐφαίνετο λόγου μὲν ἀλλότρια καὶ φιλοσοφίας εἶναι, τρυφῆς δὲ καὶ περιστάσεως οἰκειότερα. καὶ γὰρ εἰ παρίεντό τινες τῶν μὴ δυναμένων εἰς ταῦτα ἀναλίσκειν ἀπὸ βραχείας καὶ τῆς τυχούσης ὁρμώμενοι χορηγίας, ὅ γ' ἐθισμὸς ἱκανῶς ἦν ἄτοπος, οὐ γὰρ ἵνα συρρυέντες  ἐπὶ τὸ αὐτὸ τῆς ἕως τοῦ ὀρθρίου γενομένης τραπέζης ἀπολαύσωσιν ἢ χάριν ἐξοινίας ἐποιήσαντο τὰς συνόδους ταύτας οἱ περὶ Πλάτωνα καὶ</TextUnit>
    <TextUnit id="3255" loc="548a">Σπεύσιππον, ἀλλ' ἵνα φαίνωνται καὶ τὸ θεῖον τιμῶντες καὶ μουσικῶς ἀλλήλοις συμπεριφερόμενοι, καὶ τὸ πλεῖστον, ἕνεκεν ἀνέσεως καὶ φιλολογίας, ἃ δὴ πάντα γέγονεν δεύτερα παρὰ τοῖς ὕστερον τῶν τε χλανίδων καὶ τῆς πολυτελείας τῆς εἰρημένης οὐ γὰρ ἔγωγε τοὺς λοιποὺς ὑπεξαιροῦμαι, ὁ δὲ Λύκων ὑπ' ἀλαζονείας καὶ ἐν τῷ ἐπιφανεστάτῳ τῆς πόλεως</TextUnit>
    <TextUnit id="3256" loc="548b">τόπῳ ἐν τῇ Κόνωνος οἰκίᾳ εἶχεν εἰκοσίκλινον οἶκον, ὃς ἦν ἐπιτήδειος αὐτῷ πρὸς τὰς ὑποδοχάς. ἦν δὲ ὁ Λύκων καὶ σφαιριστὴς ἀγαθὸς καὶ ἐπιδέξιος. περὶ δὲ ̓Αναξάρχου Κλέαρχος ὁ Σολεὺς ἐν πέμπτῳ Βίων οὕτω γράφει: “τῷ εὐδαιμονικῷ καλου μένῳ ̓Αναξάρχῳ διὰ τὴν τῶν χορηγησάντων ἄγνοιαν περιπεσούσης ἐξουσίας γυμνὴ μὲν ᾠνοχόει παιδίσκη πρόσηβος ἡ προκριθεῖσα διαφέρειν ὥρᾳ τῶν ἄλλων, ἀνασύρουσα πρὸς ἀλήθειαν τὴν τῶν οὕτως αὐτῇ χρωμένων ἀκρασίαν. ὁ δὲ σιτοποιὸς χειρῖδας</TextUnit>
    <TextUnit id="3257" loc="548c">ἔχων καὶ περὶ τῷ στόματι κημὸν ἔτριβε τὸ σταῖς, ἵνα μήτε ἱδρὼς ἐπιρρέοι μήτε τοῖς φυράμασιν ὁ τρίβων ἐμπνέοι.” διὸ πρεπόντως ἄν τις εἴποι τῷ σοφῷ τούτῳ φιλοσόφῳ τὰ ἐκ τοῦ ̓Αναξίλα Λυροποιοῦ:    ξανθοῖς τε μύροις χρῶτα λιπαίνων,  χλανίδας θ' ἕλκων, βλαύτας σύρων,  βολβοὺς τρώγων, τυροὺς κάπτων, ᾠὰ κολάπτων,1 κήρυκας ἔδων,2  Χῖον πίνων, καὶ πρὸς τούτοις ἐν σκυταρίοις ῥαπτοῖσι φορῶν ̓Εφεσήια γράμματα καλά.  πόσῳ γὰρ τούτων βελτίων Γοργίας ὁ Λεοντῖνος,</TextUnit>
    <TextUnit id="3258" loc="548d">περὶ οὗ φησιν ὁ αὐτὸς Κλέαρχος ἐν τῷ ὀγδόῳ τῶν Βίων ὅτι διὰ τὸ σωφρόνως ζῆν σχεδὸν ρι' ἔτη τῷ φρονεῖν συνεβίωσεν. καὶ ἐπεί τις αὐτὸν ἤρετο τίνι διαίτῃ χρώμενος οὕτως ἐμμελῶς καὶ μετὰ αἰσθήσεως τοσοῦτον χρόνον ζήσειεν, “ οὐδὲν πώποτε, εἶπεν, ἡδονῆς ἕνεκεν πράξας.” Δημήτριος δὲ ὁ Βυζάντιος ἐν τετάρτῳ περὶ Ποιημάτων “ Γοργίας,” φησίν, “ὁ Λεοντῖνος ἐρωτηθεὶς τί αὐτῷ γέγονεν αἴτιον τοῦ βιῶσαι πλείω τῶν ρ' ἐτῶν, ἔφη ' τὸ μηθὲν πώποτε ἑτέρου ἕνεκεν πεποιηκέναι.'”</TextUnit>
    <TextUnit id="3259" loc="548e">̓͂Ωχος δὲ πολλῷ χρόνῳ τὴν βασιλείαν καὶ τὴν λοιπὴν περὶ τὸν βίον χορηγίαν διαρκῆ κτησάμενος,  ὡς τελευτῶντος ἠρώτησεν ὁ πρεσβύτατος τῶν υἱῶν τί πράσσων τοσαῦτ' ἔτη διαφυλάξειεν τὴν βασιλείαν, ἵνα καὶ αὐτὸς τοῦτο μιμοῖτο, “τὰ δίκαια πράττων,” εἶπε, “ πρὸς ἅπαντας ἀνθρώπους καὶ θεούς.” Καρύστιος δ' ὁ Περγαμηνὸς ἐν ̔Ιστορικοῖς ̔Υπομνήμασιν “ Κηφισόδωρος,” φησίν, “ὁ Θηβαῖος Πολύδωρον τὸν Τήιον ἰατρὸν ̓Αντιπάτρῳ συσσιτεῖν ψιλοτάπιδα ἔχοντι κρικωτὴν</TextUnit>
    <TextUnit id="3260" loc="548f">καθάπερ τοὺς στρωματεῖς εὐτελῆ, ἐφ' ἧς κατακεῖσθαι, κάδους δὲ χαλκοῦς καὶ ποτήρια ὀλίγα: γεγονέναι γὰρ ὀλιγοδίαιτον καὶ τρυφῆς ἀλλότριον.”  Τιθωνὸν δ' ἀπὸ τῆς ἕω μέχρι δυσμῶν κοιμώμενον μόλις αἱ ἐπιθυμίαι πρὸς ἑσπέραν ἐπήγειρον ὅθεν ̓Ηοῖ συγκοιμᾶσθαι λεχθείς, διὰ τὸ ταῖς ἐπιθυμίαις ἐμπεπλέχθαι ἐπὶ γήρως ἐν ταλάρῳ καθεῖρκται,</TextUnit>
    <TextUnit id="3261" loc="549a">κρεμαστὸς ὢν πρὸς ἀλήθειαν ἐκ τούτων, καὶ Μελάνθιος δὲ τὸν αὑτοῦ τράχηλον κατατείνων ἀπήγχετο ἐκ τῶν ἀπολαύσεων, κνισότερος ὢν τοῦ ̓Οδυσσέως Μελανθίου. πολλοὶ δὲ καὶ ἄλλοι πᾶν τὸ σῶμα διεστράφησαν διὰ τὰς ἀκαίρους ἡδονάς, οἱ δὲ καὶ εἰς πάχος σώματος ἐπέδωκαν, ἄλλοι δὲ καὶ εἰς ἀναισθησίαν διὰ πολλὴν τρυφήν. Νύμφις γοῦν ὁ ̔Ηρακλεώτης ἐν τῷ ιβ' περὶ ̔ ̔Ηρακλείας  “Διονύσιος,” φησίν, “ὁ Κλεάρχου τοῦ πρώτου τυραννήσαντος ἐν ̔Ηρακλείᾳ υἱὸς καὶ αὐτὸς τῆς πατρίδος τυραννήσας ὑπὸ τρυφῆς καὶ τῆς καθ' ἡμέραν</TextUnit>
    <TextUnit id="3262" loc="549b">ἀδηφαγίας ἔλαθεν ὑπερσαρκήσας, ὥστε διὰ τὸ πάχος ἐν δυσπνοίᾳ αὐτὸν συσχεθῆναι καὶ πνιγμῷ. διὸ συνέταξαν οἱ ἰατροὶ κατασκευάσαι βελόνας λεπτὰς τῷ μήκει διαφερούσας, ἃς διὰ τῶν πλευρῶν καὶ τῆς κοιλίας διωθεῖν ὅταν εἰς ὕπνον τύχῃ βαθύτερον ἐμπεσών. μέχρι μὲν οὖν τινος ὑπὸ τῆς πεπωρωμένης ἐκ τοῦ στέατος σαρκὸς οὐκ ἐνεποίει τὴν αἴσθησιν εἰ δὲ πρὸς τὸν καθαρὸν τόπον ἡ</TextUnit>
    <TextUnit id="3263" loc="549c">βελόνη διελθοῦσα ἔθιγεν, τότε διηγείρετο. τοὺς δὲ χρηματισμοὺς ἐποιεῖτο τοῖς βουλομένοις προτιθέμενος κιβωτὸν τοῦ σώματος ἵνα τὰ μὲν λοιπὰ μέρη κρύπτοι,2 τὸ δὲ πρόσωπον μόνον ὑπερέχων διαλέγοιτο τοῖς ἀπαντῶσιν. μνημονεύει δ' αὐτοῦ Μένανδρος ἥκιστὰ γ' ὢν λοίδορος ἐν τοῖς ̔Αλιεῦσιν, τὸν μῦθον ὑποστησάμενος ὑπέρ τινων φυγάδων ἐξ ̔Ηρακλείας:   παχὺς γὰρ ὗς ἔκειτ' ἐπὶ στόμα.  καὶ πάλιν   ἐτρύφησεν, ὥστε μὴ πολὺν τρυφᾶν χρόνον.  καὶ ἔτι  ἴδιον ἐπιθυμῶν, μόνος μοι θάνατος οὗτος φαίνεται  εὐθάνατος, ἔχοντα πολλὰς χολλάδας κεῖσθαι παχὺν</TextUnit>
    <TextUnit id="3264" loc="549d">ὕπτιον, μόλις λαλοῦντα καὶ τὸ πνεῦμ' ἔχοντ' ἄνω,  ἐσθίοντα καὶ λέγοντα ' σήπομ' ὑπὸ τῆς ἡδονῆς  ἀπέθανεν δὲ βιώσας ἔτη πέντε πρὸς τοῖς πεντήκοντα, ὧν ἐτυράννησεν τρία καὶ τριάκοντα, ἁπάντων τῶν πρὸ αὐτοῦ τυράννων πρᾳότητι καὶ ἐπιεικείᾳ διενηνοχώς.”  τοιοῦτος ἐγεγόνει καὶ Πτολεμαῖος ὁ ἕβδομος Αἰγύπτου βασιλεύσας, ὁ αὑτὸν μὲν Εὐεργέτην ἀνακηρύττων, ὑπὸ δὲ ̓Αλεξανδρέων Κακεργέτης ὀνομαζόμενος. Ποσειδώνιος γοῦν ὁ στωικός, συναποδημήσας</TextUnit>
    <TextUnit id="3265" loc="549e">Σκιπίωνι τῷ ̓Αφρικανῷ κληθέντι εἰς ̓Αλεξάνδρειαν καὶ θεασάμενος αὐτόν, γράφει ἐν ἑβδόμῃ τῶν ̔Ιστοριῶν οὕτως: “ διὰ δὲ τρυφὴν διέφθαρτο τὸ σῶμα ὑπὸ παχύτητος καὶ γαστρὸς μεγέθους, ἣν συσπερίληπτον εἶναι συνέβαινεν ἐφ' ἧς χιτωνίσκον ἐνδεδυκὼς ποδήρη μέχρι τῶν καρπῶν χειρῖδας ἔχοντα, προῄει δὲ οὐδέποτε πεζὸς εἰ μὴ διὰ Σκιπίωνα.” ὅτι δὲ τρυφῆς οὐκ ἦν ἀλλότριος ὁ βασιλεὺς οὗτος, αὐτὸς περὶ ἑαυτοῦ μαρτυρεῖ ἐν τῷ ὀγδόῳ τῶν ̔Υπομνημάτων διηγούμενος ὅπως τε ἱερεὺς ἐγένετο τοῦ ἐν Κυρήνῃ</TextUnit>
    <TextUnit id="3266" loc="549f">̓Απόλλωνος καὶ ὅπως δεῖπνον παρεσκεύασε τοῖς πρὸ αὐτοῦ γενομένοις ἱερεῦσι, γράφων οὕτως :  “̓Αρτεμίτια μεγίστη ἑορτὴ ἐν Κυρήνῃ,1 ἐν ᾗ ὁ ἱερεὺς τοῦ ̓Απόλλωνος （ἐνιαύσιος δ' ἐστί） δειπνίζει τοὺς πρὸ αὐτοῦ ἱερευσαμένους καὶ παρατίθησιν ἑκάστῳ τρυβλίον: τοῦτο δ' ἐστὶ κεραμεοῦν ἄγγος ἐπιδεχόμενον ὡς εἴκοσι ἀρτάβας, ἐν ᾧ πολλὰ μὲν τῶν ἀγριμαίων ἔγκειται πεπονημένα, πολλὰ δ' ἐσθ' ὅτε καὶ τῶν ἡμέρων ὀρνίθων, ἔτι δὲ θαλαττίων</TextUnit>
    <TextUnit id="3267" loc="550a">ἰχθύων ταρίχου τε ξενικοῦ πλείονα γένη πολλάκις δέ τινες καὶ καθάριον ἀκολουθίσκον προσδιδόασιν. ἡμεῖς δὲ περιειλόμεθα τὰ τοιαῦτα: φιάλας δ' ὁλαργύρους κατασκευάσαντες, τὸ τίμημα ἔχουσαν ἑκάστην ἧς προειρήκαμεν δαπάνης, ἵππον τε κατεσκευασμένον σὺν ἱπποκόμῳ καὶ φαλάροις διαχρύσοις ἐδώκαμεν καὶ παρεκαλέσαμεν ἕκαστον ἐπὶ αὐτοῦ καθεσθέντα οἴκαδ' ἀπιέναι.” εἰς πάχος δ' ἐπεδεδώκει καὶ ὁ υἱὸς αὐτοῦ ̓Αλέξανδρος, ὁ τὴν ἑαυτοῦ μητέρα ἀποκτείνας συμβασιλεύουσαν αὐτῷ.</TextUnit>
    <TextUnit id="3268" loc="550b">φησὶ γοῦν περὶ αὐτοῦ Ποσειδώνιος ἐν τῇ ἑβδόμῃ καὶ τεσσαρακοστῇ τῶν ̔Ιστοριῶν οὕτως ι “ὁ δὲ τῆς Αἰγύπτου δυνάστης μισούμενος μὲν ὑπὸ τῶν ὄχλων, κολακευόμενος δ' ὑπὸ τῶν περὶ αὐτόν, ἐν πολλῇ δὲ τρυφῇ ζῶν, οὐδὲ ἀποπατεῖν οἷός τε ἦν, εἰ μὴ δυσὶν ἐπαπερειδόμενος ἐπορεύετο. εἰς δὲ  τὰς ἐν τοῖς συμποσίοις ὀρχήσεις ἀπὸ μετεώρων κλινῶν καθαλλόμενος ἀνυπόδητος συντονωτέρας αὐτὰς τῶν ἠσκηκότων ἐποιεῖτο.”  ̓Αγαθαρχίδης δ' ἐν τῇ ἑκκαιδεκάτῃ Εὐρωπιακῶν Μάγαν φησὶ τὸν Κυρήνης βασιλεύσαντα ἔτη πεντήκοντα</TextUnit>
    <TextUnit id="3269" loc="550c">ἀπολέμητον γενόμενον καὶ τρυφῶντα κατάσαρκον γενέσθαι ἐκτόπως τοῖς ὄγκοις κατὰ τὸν ἔσχατον καιρὸν καὶ ὑπὸ τοῦ πάχους ἀποπνιγῆναι δι' ἀργίαν σώματος καὶ τῷ προσφέρεσθαι πλῆθος τροφῆς, παρὰ δὲ Λακεδαιμονίοις ὁ αὐτὸς ἱστορεῖ διὰ τῆς ἑβδόμης καὶ εἰκοστῆς οὐ τῆς τυχούσης ἀδοξίας νομίζεσθαι, εἴ τις ἢ τὸ σχῆμα ἀνανδρότερον ἔχων ἢ τὸν ὄγκον τοῦ σώματος προπετῆ ἐφαίνετο, γυμνῶν κατὰ δέκα ἡμέρας παρισταμένων τοῖς ἐφόροις τῶν νέων. καθεώρων δ' οἱ ἔφοροι καὶ</TextUnit>
    <TextUnit id="3270" loc="550d">καθ' ἑκάστην ἡμέραν καὶ τὰ περὶ τὴν ἔνδυσιν καὶ τὴν στρωμνὴν τῶν νέων εἰκότως. καὶ γὰρ ὀψοποιοὶ ἦσαν παρὰ Λακεδαιμονίοις κρέως σκευασίας, ἄλλου δ' οὐδενός. κἀν τῇ δὲ ἑβδόμῃ καὶ εἰκοστῇ ὁ ̓Αγαθαρχίδης ἔφη ὡς Λακεδαιμόνιοι Ναυκλείδην τὸν Πολυβιάδου παντελῶς ὑπερσαρκοῦντα τῷ σώματι καὶ παχὺν διὰ τρυφὴν γενόμενον καταβιβάσαντες εἰς μέσην τὴν ἐκκλησίαν καὶ Λυσάνδρου  πολλὰ ὀνειδίσαντος ἐν τῷ κοινῷ ὡς τρυφῶντι παρ' ὀλίγον ἐξέβαλον ἐκ τῆς πόλεως, ἀπειλήσαντες τοῦτο</TextUnit>
    <TextUnit id="3271" loc="550e">ποιήσειν εἰ μὴ τὸν βίον ἐπανορθώσοιτο,1 εἰπόντος τοῦ Λυσάνδρου ὅτι καὶ ̓Αγησίλαος, ὅτε διέτριβεν περὶ τὸν ̔Ελλήσποντον πολεμῶν τοῖς βαρβάροις, ὁρῶν τοὺς ̓Ασιαγενεῖς ταῖς μὲν στολαῖς πολυτελῶς ἠσκημένους, τοῖς σώμασιν δ' οὕτως ἀχρείους ὄντας, γυμνοὺς πάντας ἐκέλευσε τοὺς ἁλισκομένους ἐπὶ τὸν κήρυκα ἄγειν καὶ χωρὶς πωλεῖν τὸν τούτων ἱματισμόν, ὅπως οἱ σύμμαχοι γιγνώσκοντες διότι πρὸς μὲν ἆθλα μεγάλα, πρὸς δ' ἄνδρας εὐτελεῖς ὁ ἀγὼν συνέστηκε, προθυμότερον ταῖς ψυχαῖς ὁρμῶσιν</TextUnit>
    <TextUnit id="3272" loc="550f">ἐπὶ τοὺς ἐναντίους, καὶ Πύθων δ' ὁ Βυζάντιος ῥήτωρ, ὡς Λέων ἱστορεῖ ὁ πολίτης αὐτοῦ, πάνυ ἦν παχὺς τὸ σῶμα: καί τοῖς πολίταις ποτὲ στασιάζουσι πρὸς ἀλλήλους παρακαλῶν εἰς φιλίαν ἔλεγεν “ὁρᾶτέ με, ἄνδρες πολῖται, οἷός εἰμι τὸ σῶμα: ἀλλὰ καὶ γυναῖκα ἔχω πολλῷ ἐμοῦ παχυτέραν. ὅταν οὖν ὁμονοῶμεν, καὶ τὸ τυχὸν ἡμᾶς σκιμπόδιον δέχεται: ἐὰν δὲ στασιάσωμεν, οὐδὲ ἡ σύμπασα οἰκία” πόσῳ οὖν κάλλιόν ἐστιν, ἀγαθὲ Τιμόκρατες,</TextUnit>
    <TextUnit id="3273" loc="551a">πενόμενον εἶναι λεπτότερον: ὧν καταλέγει  ̔́Ερμιππος ἐν Κέρκωψιν ἢ ὑπερπλουτοῦντας τῷ Ταναγραίῳ κήτει ἐοικέναι, καθάπερ οἱ προειρημένοι ἄνδρες. φησὶ δ' 'οὕτως ὁ ̔́Ερμιππος πρὸς τὸν Διόνυσον τὸν λόγον ποιούμενος:  οἱ γὰρ πενόμενοι ἀνάπηρά σοι θύουσιν ἤδη βούδια,3  Λεωτροφίδου λεπτότερα καὶ Θουμάντιδος.  καὶ ̓Αριστοφάνης δ' ἐν Γηρυτάδῃ λεπτοὺς τούσδε καταλέγει, οὓς καὶ πρέσβεις ὑπὸ τῶν ποιητῶν</TextUnit>
    <TextUnit id="3274" loc="551b">φησιν εἰς ̔́Αιδου πέμπεσθαι πρὸς τοὺς ἐκεῖ ποιητὰς λέγων οὑτωσί  καὶ τίς νεκρῶν κευθμῶνα καὶ σκότου πύλας  ἔτλη κατελθεῖν; β. ἕνα γὰρ ἀφ' ἑκάστης τέχνης  εἱλόμεθα κοινῇ γενομένης ἐκκλησίας, οὓς ᾖσμεν ὄντας ᾄδοφοίτας καὶ θαμὰ  ἐκεῖσε φιλοχωροῦντας. α. εἰσὶ γάρ τινες  ἄνδρες παρ' ὑμῖν ᾄδοφοῖται; β. νὴ Δία μάλιστά γ', ὥσπερ Θρᾳκοφοῖται. πάντ' ἔχεις. α. καὶ τίνες ἂν εἶεν; β. πρῶτα μὲν Σαννυρίων</TextUnit>
    <TextUnit id="3275" loc="551c">ἀπὸ τῶν τρυγῳδῶν,1 δὲ τῶν τραγικῶν χορῶν  Μέλητος, ἀπὸ δὲ τῶν κυκλίων Κινησίας.  εἶθ' ἑξῆς φησιν  ὡς σφόδρ' ἐπὶ λεπτῶν ἐλπίδων ὠχεῖσθ' ἄρα:  τούτους γάρ, ἢν πολλῷ ξυνέλθῃ,4 ξυλλαβὼν ὁ τῆς διαρροίας ποταμὸς ἐξοιχήσεται,  περὶ δὲ τοῦ Σαννυρίωνος καὶ Στράττις ἐν Ψυχασταῖς φησιν   Σαννυρίωνος σκυτίνην ἐπικουρίαν.  περὶ δὲ Μελήτου αὐτὸς ὁ Σαννυρίων ἐν Γέλωτι λέγει οὕτως: Μελήτου   τὸν ἀπὸ Ληναίου νεκρόν.</TextUnit>
    <TextUnit id="3276" loc="551d">ἦν δ' ὄντως λεπτότατος καὶ μακρότατος ὁ Κινησίας, εἰς ὃν καὶ ὅλον δρᾶμα γέγραφεν Στράττις, Φθιώτην ̓Αχιλλέα αὐτὸν καλῶν διὰ τὸ ἐν τῇ αὑτοῦ ποιήσει συνεχῶς τὸ Φθιῶτα λέγειν παίζων οὖν εἰς τὴν ἰδέαν αὐτοῦ ἔφη “ Φθιῶτ' ̓Αχιλλεῦ.” ἄλλοι δ' αὐτόν, ὡς καὶ ̓Αριστοφάνης, πολλάκις εἰρήκασι φιλύρινον Κινησίαν διὰ τὸ φιλύρας λαμβάνοντα  σανίδα συμπεριζώννυσθαι ἵνα μὴ κάμπτηται διά τε τὸ μῆκος καὶ τὴν ἰσχνότητα. ὅτι δὲ ἦν ὁ Κινησίας νοσώδης καὶ δεινὸς τἄλλα Λυσίας ὁ ῥήτωρ ἐν</TextUnit>
    <TextUnit id="3277" loc="551e">τῷ ὑπὲρ Φανίου παρανόμων ἐπιγραφομένῳ λόγῳ εἴρηκεν, φάσκων αὐτὸν ἀφέμενον τῆς τέχνης συκοφαντεῖν καὶ ἀπὸ τούτου πλουτεῖν. ὅτι δὲ ὁ ποιητής ἐστι καὶ οὐχ ἕτερος, σαφῶς αὑτὸς ὢν σημαίνεται ι ἐκ τοῦ καὶ ἐπὶ ἀθεότητι κωμῳδούμενον ἐμφανίζεσθαι καὶ διὰ τοῦ λόγου τοιοῦτον δείκνυσθαι. λέγει δ' οὕτως ὁ ῥήτωρ:: “ θαυμάζω δὲ εἰ μὴ βαρέως φέρετε ὅτι Κινησίας ἐστὶν ὁ τοῖς νόμοις βοηθός, ὃν ὑμεῖς πάντες ἐπίστασθε ἀσεβέστατον ἁπάντων καὶ παρανομώτατον ἀνθρώπων γεγονέναι.</TextUnit>
    <TextUnit id="3278" loc="551f">οὐχ οὗτός ἐστιν ὁ τοιαῦτα περὶ θεοὺς ἐξαμαρτάνων ἃ τοῖς μὲν ἄλλοις αἰσχρόν ἐστι καὶ λέγειν, τῶν κωμῳδοδιδασκάλων δ' ἀκούετε καθ' ἕκαστον ἐνιαυτόν; οὐ μετὰ τούτου ποτὲ ̓Απολλοφάνης καὶ Μυσταλίδης καὶ Λυσίθεος συνειστιῶντο,3 μίαν ἡμέραν ταξάμενοι τῶν ἀποφράδων, ἀντὶ δὲ νουμηνιαστῶν κακοδαιμονιστὰς σφίσιν αὐτοῖς τοὔνομα θέμενοι, πρέπον μὲν ταῖς αὑτῶν τύχαις: οὐ μὴν ὡς τοῦτο διαπραττόμενοι τὴν διάνοιαν ἔσχον, ἀλλ' ὡς καταγελῶντες τῶν θεῶν καὶ τῶν νόμων τῶν</TextUnit>
    <TextUnit id="3279" loc="552a">ὑμετέρων. ἐκείνων μὲν οὖν ἕκαστος ἀπώλετο  ὥσπερ εἰκὸς τοὺς τοιούτους, τοῦτον δὲ τὸν ὑπὸ πλείστων γιγνωσκόμενον οἱ θεοὶ οὕτως διέθεσαν ὥστε τοὺς ἐχθροὺς βούλεσθαι αὐτὸν ζῆν μᾶλλον ἢ τεθνάναι παράδειγμα τοῖς ἄλλοις, ἵν' εἰδῶσιν ὅτι τοῖς λίαν ὑβριστικῶς πρὸς τὰ θεῖα διακειμένοις οὐκ ἀεὶ εἰς τοὺς παῖδας ἀποτίθενται τὰς τιμωρίας, ἀλλ' αὐτοὺς κακῶς ἀπολλύουσι, μείζους καὶ</TextUnit>
    <TextUnit id="3280" loc="552b">χαλεπωτέρας καὶ τὰς συμφορὰς καὶ τὰς νόσους ἢ τοῖς ἄλλοις ἀνθρώποις προσβάλλοντες, τὸ μὲν γὰρ ἀποθανεῖν ἢ καμεῖν νομίμως κοινὸν ἡμῖν ἅπασίν ἐστι, τὸ δ' οὕτως ἔχοντα τοσοῦτον χρόνον διατελεῖν καὶ καθ' ἑκάστην ἡμέραν ἀποθνῄσκοντα μὴ δύνασθαι τελευτῆσαι τὸν βίον τούτοις μόνοις προσήκει τοῖς τὰ τοιαῦτα ἅπερ οὗτος ἐξημαρτηκόσιν.” περὶ μὲν οὖν Κινησίου ταῦτα ὁ ῥήτωρ εἴρηκεν. λεπτότερος δ' ἦν καὶ Φιλίτας ὁ Κῷος ποιητής, ὃς καὶ διὰ τὴν τοῦ σώματος ἰσχνότητα σφαίρας ἐκ μολύβου πεποιημένας εἶχε περὶ τὼ πόδε ὡς μὴ ὑπὸ ἀνέμου ἀνατραπείη. πολέμων δ' ὁ περιηγητὴς</TextUnit>
    <TextUnit id="3281" loc="552c">ἐν τῷ περὶ Θαυμασίων ̓Αρχέστρατον φησι τὸν μάντιν ἁλόντα ὑπὸ πολεμίων καὶ ἐπὶ ζυγὸν ἀναβληθέντα ὀβολοῦ ὁλκὴν εὑρεθῆναι ἔχοντα: οὕτως ἦν ἰσχνός, ὁ δ' αὐτὸς ἱστορεῖ ὡς καὶ Πανάρετος ἰατρῷ μὲν οὐδενὶ ὡμίλησεν, ̓Αρκεσιλάου δὲ ἠκροᾶτο τοῦ φιλοσόφου, καὶ ὅτι συνεγένετο Πτολεμαίῳ τῷ Εὐεργέτῃ τάλαντα δώδεκα τὸν ἐνιαυτὸν λαμβάνων ἦν δὲ ἰσχνότατος, ἄνοσος διατελέσας:  Μητρόδωρος δ' ὁ Σκήψιος ἐν δευτέρῳ περὶ ̓Αλειπτικῆς</TextUnit>
    <TextUnit id="3282" loc="552d">̔Ιππώνακτα τὸν ποιητὴν οὐ μόνον μικρὸν γενέσθαι τὸ σῶμα ἀλλὰ καὶ λεπτόν, ἀκρότονον δ' οὕτως ὡς πρὸς τοῖς ἄλλοις καὶ κενὴν λήκυθον βάλλειν μέγιστόν τι διάστημα, τῶν ἐλαφρῶν σωμάτων διὰ τὸ μὴ δύνασθαι τὸν ἀέρα τέμνειν οὐκ ἐχόντων βιαίαν τὴν φοράν. λεπτὸς δ' ἦν καὶ Φιλιππίδης, καθ' οὗ λόγος ἐστὶν ̔Υπερείδῃ τῷ ῥήτορι, λέγων αὐτὸν ἕνα τῶν πολιτευομένων εἶναι, ἦν δ' εὐτελὴς τὸ σῶμα διὰ λεπτότητα, ὡς ὁ ̔Υπερείδης ἔφη. ̓́Αλεξίς τ' ἐν Θεσπρωτοῖς φησιν   ̔Ερμῆ νεκρῶν προπομπὲ καὶ Φιλιππίδου</TextUnit>
    <TextUnit id="3283" loc="552e">κληροῦχε, Νυκτὸς τ' ὄμμα τῆς μελαμπέπλου.  καὶ ̓Αριστοφῶν Πλάτωνι:  ἐν ἡμέραις τρισὶν  ἰσχνότερον αὐτὸν ἀποφανῶ Φιλιππίδου. β. οὕτως ἐν ἡμέραις ὀλίγαις νεκροὺς ποιεῖς;  Μένανδρος δὲ ̓Οργῇ  ὁ λιμὸς ὑμῶν τὸν καλὸν τοῦτον δακὼν  Φιλιππίδου λεπτότερον ἀποδείξει νεκρόν. ὅτι δὲ καὶ πεφιλιππιδῶσθαι ἔλεγον τὸ λελεπτύνθαι ̓́Αλεξις ἐν Μανδραγοριζομένῃ φησὶν   κακῶς ἔχεις,6 στρουθὶς ἀκαρὴς νὴ Δί' ἐγένου</TextUnit>
    <TextUnit id="3284" loc="552f">πεφιλιππίδωσαι. Β. μὴ σὺ καινῶς μοι λάλει:  ὅσον οὐ τέθνηκα. α. τοῦ ταλαιπώρου πάθους:  πολλῷ οὖν κάλλιὸν ἐστι τοιοῦτόν τινα εἶναι τὴν ἰδέαν ἢ ὥς φησιν ̓Αντιφάνης ἐν Αἰόλῳ:  τοῦτον οὖν δι' οἰνοφλυγίαν καὶ πάχος τοῦ σώματος  ἀσκὸν καλοῦσι πάντες οὑπιχώριοι. ̔Ηρακλείδης δὲ ὁ Ποντικὸς ἐν τῷ περὶ ̔Ηδονῆς Δεινίαν φησὶ τὸν μυροπώλην διὰ τρυφὴν εἰς ἔρωτα ἐμπεσόντα καὶ πολλὰ χρήματα ἀναλώσαντα, ὡς ἔξω τῶν ἐπιθυμιῶν ἐγένετο, ὑπὸ λύπης ἐκταραχθέντα</TextUnit>
    <TextUnit id="3285" loc="553a">ἐκτεμεῖν αὑτοῦ τὰ αἰδοῖα: ταῦτα πάντα ποιούσης τῆς ἀκολάστου τρυφῆς. ἔθος δ' ἦν ̓Αθήνησι καὶ τοὺς πόδας τῶν τρυφώντων ἐναλείφειν μύροις, ὡς Κηφισόδωρος μὲν ἐν Τροφωνίῳ φησίν   ἔπειτ' ἀλείφεσθαι τὸ σῶμά μοι: πρίω  μύρον ἴρινον καὶ ῥόδινον, ἄγε μοι,7 Ξανθία:  καὶ τοῖς ποσὶν χωρὶς πρίω μοι βάκκαριν.  Εὔβουλος δ' ἐν Σφιγγοκαρίωνι:  ἐν θαλάμῳ μαλακῶς κατακείμενον ἐν δὲ κύκλῳ νιν   παρθενικαὶ τρυφεραί,1 χλιδαναὶ μάλα καὶ κατάθρυπτοι, τὸνπόδ' ἀμαρακίνοισι μύροις τρίψουσι τὸν ἐμόν.</TextUnit>
    <TextUnit id="3286" loc="553b">ἐν δὲ Προκρίδι λέγει τις πῶς δεῖ ἐπιμελεῖσθαι τοῦ τῆς Προκρίδος κυνὸς ὡς περὶ ἀνθρώπου τοῦ κυνὸς τὸν λόγον ποιούμενος: οὐκοῦν  ὑποστορεῖτε μαλακῶς τῷ κυνί  κάτω μὲν ὑποβαλεῖτε τῶν Μιλησίων  ἐρίων, ἄνωθεν δ' ἐπιβαλεῖτε ξυστίδα. β. ̓́Απολλον. α. εἶτα χόνδρον αὐτῷ δεύσετε  γάλακτι χηνός. β. ̔Ηράκλεις. α. καὶ τοὺς πόδας  ἀλείψετ' αὐτοῦ τῷ Μεγαλλείῳ ὁ μύρῳ.  ̓Αντιφάνης δὲ ἐν μὲν ̓Αλκήστιδι ἐλαίῳ τινὰ ποιεῖ</TextUnit>
    <TextUnit id="3287" loc="553c">χριόμενον τοὺς πόδας, ἐν δὲ Μητραγύρτῃ φησί:  τήν τεπαῖδ' ἀλείμματα  παρὰ τῆς θεοῦ λαβοῦσαν εἶτα τοὺς πόδας  ἐκέλευ' ἀλείφειν πρῶτον, εἶτα τὰ γόνατα, ὡς θᾶττον ἡ παῖς δ' ἥψατ' αὐτοῦ τῶν ποδῶν ἔτριψὲ τ', ἀνεπήδησεν.  καὶ ἐν Ζακυνθίῳ:   εἶτ' οὐ δικαίως εἰμὶ φιλογύνης ἐγὼ  καὶ τὰς ἑταίρας ἡδέως πάσας ἔχω;  τουτὶ γὰρ αὐτὸ πρῶτον ὃ σὺ ποεῖς παθεῖν,  μαλακαῖς καλαῖς τε χερσὶ τριφθῆναι πόδας,</TextUnit>
    <TextUnit id="3288" loc="553d">πῶς οὐχὶ σεμνόν ἐστιν;  καὶ ἐν Θορικίοις:   λοῦται δ' ἀληθῶς; ἀλλὰ τί; β. ἐκ χρυσοκολλήτου γε κάλπιδος μύρῳ;: Αἰγυπτίῳ μὲν τοὺς πόδας καὶ τὰ σκέλη  φοινικίνῳ δὲ τὰς γνάθους καὶ τιτθία,  σισυμβρίνῳ δὲ τὸν ἕτερον βραχίονα:  ἀμαρακίνῳ δὲ τὰς ὀφρῦς καὶ τὴν κόμην,  ἑρπυλλίνῳ δὲ τὸ γόνυ καὶ; τὸν αὐχένα  ̓Αναξανδρίδης δὲ ἐν Πρωτεσιλάῳ:  μύρον τε παρὰ Πέρωνος, οὗπερ ἀπέδοτο</TextUnit>
    <TextUnit id="3289" loc="553e">ἐχθὲς Μελανώπῳ, πολυτελοῦς Αἰγυπτίου, ᾧ νῦν ἀλείφει τοὺς πόδας Καλλιστράτου.  καὶ τὸν ἐπὶ Θεμιστοκλέους δὲ βίον Τηλεκλείδης ἐν Πρυτάνεσιν ἁβρὸν ὄντα παραδίδωσι. Κρατῖνὸς τ' ἐν Χείρωσι τὴν τρυφὴν ἐμφανίζων τὴν τῶν παλαιτέρων φησὶν  ἁπαλὸν δὲ σισύμβριον ἢ ῥόδον ἢ κρίνον παρ' οὖς  ἐθάκει,  μετὰ χερσὶ δὲ μῆλον ἕκαστος ἔχων σκίπωνὰ τ' ἠγόραζον.   Κλέαρχος δ' ὁ Σολεὺς ἐν τοῖς ̓Ερωτικοῖς “ διὰ τί,” φησί, “ μετὰ χεῖρας ἄνθη καὶ μῆλα καὶ τὰ τοιαῦτα φέρομεν; πότερον ὅτι καὶ διὰ τῆς τούτων ἀγαπήσεως</TextUnit>
    <TextUnit id="3290" loc="553f">ἡ φύσις μηνύει τοὺς τῆς ὥρας ἔχοντας  τὴν ἐπιθυμίαν; διὰ τοῦτ' οὖν οἱονεὶ δεῖγμα τῆς φύσεως τὰ ὡραῖα μετὰ χεῖρας ἔχουσιν καὶ χαίρουσιν αὐτοῖς; ἢ δυοῖν χάριν ταῦτα περιφέρουσιν ἀρχή τε γὰρ ἐντυχίας καὶ παράδειγμα τῆς βουλήσεως αὐτοῖς γίνεται διὰ τούτων, αἰτηθεῖσι μὲν τὸ προσαγορευθῆναι, δοῦσι δὲ τὸ προυπογράφειν</TextUnit>
    <TextUnit id="3291" loc="554a">ὅτι δεῖ καὶ αὐτοὺς μεταδιδόναι τῆς ὥρας. ἡ γὰρ τῶν ὡραίων ἀνθῶν καὶ καρπῶν αἴτησις εἰς ἀντίδοσιν τῆς τοῦ σώματος ὥρας προκαλεῖται τοὺς λαβόντας. ἢ τὴν τούτων ὥραν παραψυχὴν καὶ παραμυθίαν τῆς ἐπὶ τῶν ἐρωμένων ὥρας ταῖς ἐπιθυμίαις χαίροντες ἔχουσιν αὑτοῖς. ἐκκρούεται γὰρ ὑπὸ τῆς τούτων παρουσίας ὁ τῶν ἐρωμένων πόθος, εἰ μὴ ἄρα τοῦ περὶ αὑτοὺς κόσμου χάριν, καθάπερ ἄλλο τι τῶν πρὸς καλλωπισμὸν συντεινόντων, ἔχουσί τε ταῦτα καὶ χαίρουσιν αὐτοῖς. οὐ γὰρ μόνον στεφανουμένων τοῖς ὡραίοις ἄνθεσιν, ἀλλὰ καὶ μετὰ χεῖρας ἐχόντων τὸ πᾶν εἶδος ἐπικοσμεῖται.</TextUnit>
    <TextUnit id="3292" loc="554b">τάχα δ' ἴσως διὰ τὸ φιλοκάλους εἶναι: δηλοῖ δὲ τὸ τῶν καλῶν ἐρᾶν καὶ πρὸς τὰ ὡραῖα φιλικῶς ἔχειν. καλὸν γὰρ τὸ τῆς ὀπώρας καὶ τὸ τῆς ὥρας ὄντως πρόσωπον ἔν τε καρποῖσι καὶ ἄνθεσι θεωρούμενον. ἢ πάντες οἱ ἐρῶντες οἷον ἐκτρυφῶντες ὑπὸ τοῦ  πάθους καὶ ὡριαινόμενοι τοῖς ὡραίοις ἁβρύνονται; φυσικὸν γὰρ δή τι τὸ τοὺς οἰομένους εἶναι καλοὺς καὶ ὡραίους ἀνθολογεῖν. ὅθεν αἵ τε περὶ τὴν Περσεφόνην ἀνθολογεῖν λέγονται, καὶ Σαπφώ φησιν ἰδεῖν ' ἄνθε' ἀμέργουσαν παῖδ' ἄγαν ἁπαλάν.'”</TextUnit>
    <TextUnit id="3293" loc="554c">οὕτω δ' ἐξήρτηντο τῶν ἡδυπαθειῶν οἱ τότε ὡς καὶ Καλλιπύγου ̓Αφροδίτης ἱερὸν ἱδρύσασθαι ἀπὸ τοιαύτης αἰτίας. ἀνδρὶ ἀγροίκῳ ἐγένοντο δύο καλαὶ θυγατέρες: αὗται φιλονικήσασαί ποτε πρὸς ἑαυτὰς προελθοῦσαι ἐπὶ τὴν λεωφόρον διεκρίνοντο ποτέρα εἴη καλλιπυγοτέρα. καί ποτε παριόντος νεανίσκου πατέρα πρεσβύτην καὶ πλούσιον ἔχοντος ἐπέδειξαν ἑαυτὰς καὶ τούτῳ: καὶ ὃς θεασάμενος ἔκρινε τὴν πρεσβυτέραν ἧς καὶ εἰς ἔρωτα ἐμπεσὼν</TextUnit>
    <TextUnit id="3294" loc="554d">ἐλθὼν εἰς ἄστυ κλινήρης γίνεται καὶ διηγεῖται τὰ γεγενημένα τῷ ἀδελφῷ ἑαυτοῦ ὄντι νεωτέρῳ. ὁ δὲ καὶ αὐτὸς ἐλθὼν εἰς τοὺς ἀγροὺς καὶ θεασάμενος τὰς παῖδας ἐρᾷ καὶ αὐτὸς τῆς ἑτέρας, ὁ γοῦν πατὴρ ἐπεὶ παρακαλῶν αὐτοὺς ἐνδοξοτέρους λαβεῖν γάμους οὐκ ἔπειθεν, ἄγεται ἐκ τοῦ ἀγροῦ τὰς παῖδας αὐτοῖς, πείσας ἐκείνων τὸν πατέρα, καὶ ζεύγνυσι τοῖς υἱοῖς. αὗται οὖν ὑπὸ τῶν πολιτῶν καλλίπυγοι ἐκαλοῦντο, ὡς καὶ ὁ Μεγαλοπολίτης Κερκιδᾶς ἐν τοῖς ̓Ιάμβοις ἱστορεῖ λέγων   ἦν καλλιπύγων ζεῦγος ἐν Συρακούσαις.  αὗται οὖν ἐπιλαβόμεναι οὐσίας λαμπρᾶς ἱδρύσαντο</TextUnit>
    <TextUnit id="3295" loc="554e">̓Αφροδίτης ἱερὸν καλέσασαι Καλλίπυγον τὴν θεόν, ὡς ἱστορεῖ καὶ ̓Αρχέλαος ἐν τοῖς ̓Ιάμβοις. ἐν μανίᾳ δὲ τρυφὴν ἡδίστην γενομένην οὐκ ἀηδῶς ὁ Ποντικὸς ̔Ηρακλείδης διηγεῖται ἐν τῷ περὶ ̔Ηδονῆς οὕτως γράφων “ὁ Αἰξωνεὺς Θράσυλλος ὁ Πυθοδώρου διετέθη ποτὲ ὑπὸ μανίας τοιαύτης ὡς πάντα τὰ πλοῖα τὰ εἰς τὸν Πειραιᾶ καταγόμενα ὑπολαμβάνειν ἑαυτοῦ εἶναι, καὶ ἀπεγράφετο αὐτὰ καὶ ἀπέστελλε καὶ διῴκει καὶ καταπλέοντα ἀπεδέχετο μετὰ χαρᾶς τοσαύτης ὅσησπερ</TextUnit>
    <TextUnit id="3296" loc="554f">ἄν τις ἡσθείη τοσούτων χρημάτων κύριος ὤν. καὶ τῶν μὲν ἀπολομένων οὐδὲν ἐπεζήτει,3 τοῖς δὲ σῳζομένοις ἔχαιρεν καὶ διῆγεν μετὰ πλείστης ἡδονῆς. ἐπεὶ δὲ ὁ ἀδελφὸς αὐτοῦ Κρίτων ἐκ Σικελίας ἐπιδημήσας συλλαβὼν αὐτὸν παρέδωκεν ἰατρῷ καὶ τῆς μανίας ἐπαύσατο, διηγεῖτο πολλάκις περὶ τῆς ἐν μανία διατριβῆς: οὐδεπώποτε φάσκων κατὰ τὸν βίον ἡσθῆναι πλείονα: λύπην μὲν γὰρ οὐδ' ἡντινοῦν αὐτῷ παραγίνεσθαι, τὸ δὲ τῶν ἡδονῶν πλῆθος ὑπερβάλλειν.”</TextUnit>
    <TextUnit id="3297" loc="555a">Ἀντιφάνης ο κωμωδιοποιός, ἑταῖρε Τιμόκρατες, ὡς ἀνεγίνωσκέ τινα τῷ βασιλεῖ ̓Αλεξάνδρῳ τῶν ἑαυτοῦ κωμῳδιῶν, ὁ δ' δῆλος ἦν οὐ πάνυ τι ἀποδεχόμενος, “ δεῖ γάρ, ἔφησεν, ὦ βασιλεῦ, τὸν ταῦτα ἀποδεχόμενον ἀπὸ συμβόλων τε πολλάκις δεδειπνηκέναι καὶ περὶ ἑταίρας πλεονάκις καὶ εἰληφέναι καὶ δεδωκέναι πληγάς,” ὥς φησι Λυκόφρων ὁ Χαλκιδεὺς ἐν τοῖς περὶ Κωμῳδίας. ἡμεῖς οὖν τὸν περὶ ἐρωτικῶν λόγον ἐνταῦθα μέλλοντες κατατάττειν</TextUnit>
    <TextUnit id="3298" loc="555b">ἐγένοντο γὰρ καὶ περὶ γαμετῶν καὶ ἑταιρῶν πολλάκις λόγοι εἰδόσιν ἐκτιθέμενοι τὴν ἱστορίαν τῶν Μουσῶν τὴν ̓Ερατὼ ἐπικαλεσάμενοι εἰς  μνήμην ἡμῖν ἰέναι τὸν ἐρωτικὸν ἐκεῖνον κατάλογον, ἐντεῦθεν τὴν καταρχὴν ποιησόμεθα:  εἰ δ' ἄγε νῦν, ̓Ερατώ, πάρ θ' ἵστασο καί μοι ἔνισπε,  τίνες λόγοι περὶ αὐτοῦ τοῦ ἔρωτος καὶ τῶν ἐρωτικῶν ἐλέχθησαν. καὶ γὰρ τὰς γαμετὰς ὁ καλὸς ἡμῶν ἑστιάτωρ</TextUnit>
    <TextUnit id="3299" loc="555c">ἐπαινῶν ̔́Ερμιππον ἔφη ἐν τοῖς περὶ Νομοθετῶν ἱστορεῖν ὅτι ἐν Λακεδαίμονι εἰς οἴκημά τι σκοτεινὸν πᾶσαι ἐνεκλείοντο αἱ κόραι, συνεγκλειομένων καὶ τῶν ἀγάμων νεανίσκων καὶ ἕκαστος ἧς ἐπιλάβοιτο, ταύτην ἀπῆγεν ἄπροικον. διὸ καὶ Λύσανδρον ἐζημίωσαν ὅτι καταλιπὼν τὴν προτέραν ἑτέραν ἐβουλεύετο περικαλλεστέραν ἀγαγέσθαι. Κλέαρχος δ' ὁ Σολεὺς ἐν τοῖς περὶ Παροιμιῶν “ἐν Λακεδαίμονι, φησί, τοὺς ἀγάμους αἱ γυναῖκες ἐν ἑορτῇ τινι περὶ τὸν βωμὸν ἕλκουσαι ῥαπίζουσιν,</TextUnit>
    <TextUnit id="3300" loc="555d">ἵνα τὴν ἐκ τοῦ πράγματος ὕβριν φεύγοντες φιλοστοργῶσί τε καὶ ἐν ὥρᾳ προσίωσι τοῖς γάμοις. ἐν δὲ ̓Αθήναις πρῶτος Κέκροψ μίαν ἑνὶ ἔζευξεν, ἀνέδην τὸ πρότερον οὐσῶν τῶν συνόδων καὶ κοινογαμίων ὄντων. διὸ καὶ ἔδοξέ τισιν διφυὴς νομισθῆναι, οὐκ εἰδότων τῶν πρότερον διὰ τὸ πλῆθος  τὸν πατέρα.” ἐκ τούτων οὖν τις ὁρμώμενος μέμψαιτ' ἂν τοὺς περιτιθέντας Σωκράτει δύο γαμετὰς γυναῖκας, Ξανθίππην καὶ τὴν ̓Αριστείδου Μυρτώ, οὐ τοῦ δικαίου καλουμένου οἱ χρόνοι γὰρ</TextUnit>
    <TextUnit id="3301" loc="556a">οὐ συγχωροῦσιν ἀλλὰ τοῦ τρίτου ἀπ' ἐκείνου, εἰσὶ δὲ Καλλισθένης, Δημήτριος ὁ Φαληρεύς, Σάτυρος ὁ περιπατητικός, ̓Αριστόξενος, οἷς τὸ ἐνδόσιμον ̓Αριστοτέλης ἔδωκεν ἱστορῶν τοῦτο τῷ περὶ Εὐγενείας: εἰ μὴ ἄρα συγκεχωρημένον κατὰ ψήφισμα τοῦτο ἐγένετο τότε διὰ σπάνιν ἀνθρώπων, ὥστ' ἐξεῖναι καὶ δύο ἔχειν γυναῖκας τὸν βουλόμενον, ὅθεν καὶ - τοὺς τῆς κωμῳδίας ποιητὰς ἀποσιωπῆσαι τοῦτο, πολλάκις τοῦ Σωκράτους μνημονεύοντας, παρέθετο δὲ περὶ τῶν γυναικῶν</TextUnit>
    <TextUnit id="3302" loc="556b">ψήφισμα : ̔Ιερώνυμος ὁ ̔Ρόδιος, ὅπερ σοι διαπέμψομαι εὐπορήσας τοῦ βιβλίου, ἀντεῖπε δὲ τοῖς λέγουσι περὶ τῶν Σωκράτους γυναικῶν Παναίτιος ὁ ̔Ρόδιος.  παρὰ δὲ Πέρσαις ἀνέχεται ἡ βασίλεια τοῦ πλήθους τῶν παλλακίδων διὰ τὸ ὡς δεσπότην ἄρχειν τῆς γαμετῆς τὸν βασιλέα, ἔτι δὲ καὶ διὰ τὸ τὴν βασιλίδα, ὥς φησιν Δίνων ἐν τοῖς Περσικοῖς, ὑπὸ τῶν παλλακίδων θρησκεύεσθαι προσκυνοῦσι  γοῦν αὐτήν. καὶ ὁ Πρίαμος δὲ πολλαῖς χρῆται γυναιξὶ καὶ ἡ ̔Εκάβη οὐ δυσχεραίνει, λέγει γοῦν ὁ Πρίαμος:</TextUnit>
    <TextUnit id="3303" loc="556c">ἐννεακαίδεκα μέν μοι ἰῆς ἐκ νηδύος ἦσαν,  τοὺς δ' ἄλλους μοι ἔτικτον ἐνὶ μεγάροισι γυναῖκες,  παρὰ δὲ τοῖς ̔́Ελλησιν οὐκ ἀνέχεται ἡ τοῦ Φοίνικος μήτηρ τὴν τοῦ ̓Αμύντορος παλλακίδα. Μήδεια δὲ καίπερ εἰδυῖα τὸ ἔθος ὅτι ἐστὶ βαρβαρικὸν οὐ φέρει οὐδὲ αὐτὴ τὸν Γλαύκης γάμον, ἤδη εἰς τὰ ἀμείνω καὶ ̔Ελληνικὰ ἐκδεδιῃτημένη. καὶ ἡ Κλυταιμήστρα δὲ περιπαθὴς γενομένη τὴν Κασσάνδραν σὺν αὐτῷ τῷ ̓Αγαμέμνονι ἀποκτείνει, ἣν εἰς τὴν ̔Ελλάδα ὁ κρείων ἐπηγάγετο, ἐν ἔθει γενόμενος βαρβαρικῶν γάμων. “ θαυμάσαι δ' ἂν</TextUnit>
    <TextUnit id="3304" loc="556d">τις, φησὶν ̓Αριστοτέλης, ὅτι οὐδαμοῦ τῆς ̓Ιλιάδος ̔́Ομηρος ἐποίησε Μενελάῳ συγκοιμωμένην παλλακίδα, πᾶσι δοὺς γυναῖκας. κοιμῶνται γοῦν παρ' αὐτῷ καὶ οἱ γέροντες μετὰ γυναικῶν, Νέστωρ καὶ Φοῖνιξ. οὐ γὰρ ἦσαν οὗτοι ἐκλελυμένοι τοῖς σώμασιν ἐν τοῖς τῆς νεότητος χρόνοις ἢ διὰ μέθης ἢ δἰ ἀφροδισίων ἢ καὶ διὰ τῆς ἐν ταῖς ἀδηφαγίαις ἀπεψίας, ὥστε εἰκότως ἔρρωντο τῷ γήρᾳ. ἔοικεν οὖν ὁ Σπαρτιάτης αἰδεῖσθαι γαμετὴν οὖσαν τὴν  ̔Ελένην, ὑπὲρ ἧς καὶ τὴν στρατείαν ἤθροισεν</TextUnit>
    <TextUnit id="3305" loc="556e">διόπερ φυλάττεται τὴν πρὸς ἄλλην κοινωνίαν. ὁ δ' ̓Αγαμέμνων ὡς πολυγύναιος ὑπὸ Θερσίτου λοιδορεῖται:  πλεῖαί τοι χαλκοῦ κλισίαι, πολλαὶ δὲ γυναῖκες  εἰσὶν ἐνὶ κλισίῃς ἐξαίρετοι, ἅς τοι ̓Αχαιοὶ  πρωτίστῳ δίδομεν.  ἀλλ' οὐκ εἰκός, φησὶν ὁ ̓Αριστοτέλης, εἰς χρῆσιν εἶναι τὸ πλῆθος τῶν γυναικῶν, ἀλλ' εἰς γέρας: ἐπεὶ οὐδὲ τὸν πολὺν οἶνον εἰς τὸ μεθύειν παρεσκευάσατο.”  ὁ δὲ ̔ ̔Ηρακλῆς πλείστας δόξας ἐσχηκέναι γυναῖκας ἦν γὰρ φιλογύνης ἀνὰ μέρος αὐτὰς εἶχεν,</TextUnit>
    <TextUnit id="3306" loc="556f">ὡς ἂν στρατευόμενος καὶ κατὰ διάφορα γιγνόμενος χωρία: ἐξ ὧν καὶ τὸ τῶν τέκνων αὐτῷ πλῆθος ἐγένετο. ἐν ἑπτὰ μέντοι γε ἡμέραις πεντήκοντα διεπαρθένευσε Θεστίου κόρας, ὡς ̔Ηρόδωρος ἱστορεῖ. πολυγύναιος δ' ἐγένετο καὶ Αἰγεύς: πρώτην μὲν γὰρ ἔγημε τὴν ̔́Οπλητος θυγατέρα, μεθ' ἣν τῶν Χαλκώδοντος μίαν. παραδοὺς δ' ἀμφοτέρας φίλοις συνῆν πολλαῖς χωρὶς γάμων, ἔπειτα τὴν Πιτθέως ἔλαβεν Αἴθραν, μεθ' ἣν Μήδειαν.</TextUnit>
    <TextUnit id="3307" loc="557a">Θησεὺς δὲ ̔Ελένην ἁρπάσας ἑξῆς καὶ ̓Αριάδνην  ἥρπασεν. ̓́Ιστρος γοῦν ἐν τῇ τεσσαρεσκαιδεκάτῃ τῶν ̓Αττικῶν καταλέγων τὰς τοῦ Θησέως γενομένας γυναῖκάς φησιν τὰς μὲν αὐτῶν ἐξ ἔρωτος γεγενῆσθαι, τὰς δ' ἐξ ἁρπαγῆς, ἄλλας δ' ἐκ νομίμων γάμων ἐξ ἁρπαγῆς μὲν ̔Ελένην, ̓Αριάδνην, ̔Ιππολύτην, καὶ τὰς Κερκύονος καὶ Σίνιδος θυγατέρας, νομίμως δ' αὐτὸν γῆμαι Μελίβοιαν τὴν Αἴαντος μητέρα. ̔Ησίοδος δέ φησιν καὶ ̔́Ιππην</TextUnit>
    <TextUnit id="3308" loc="557b">καὶ Αἴγλην, δι' ἣν καὶ τοὺς πρὸς ̓Αριάδνην ὅρκους παρέβη, ὥς φησι Κέρκωψ. Φερεκύδης δὲ προστίθησι καὶ Φερέβοιαν. πρὸ δὲ τῆς ̔Ελένης καὶ ἐκ Τροιζῆνος ἥρπασεν ̓Αναξώ. μετὰ δὲ τὴν ̔Ιππολύτην Φαίδραν ἔσχεν.  Φίλιππος δ' ὁ Μακεδὼν οὐκ ἐπήγετο μὲν εἰς τοὺς πολέμους γυναῖκας, ὥσπερ Δαρεῖος ὁ ὑπ' ̓Αλεξάνδρου καταλυθείς, ὃς περὶ τῶν ὅλων πολεμῶν τριακοσίας ἑξήκοντα περιήγετο παλλακάς, ὡς ἱστορεῖ Δικαίαρχος ἐν τρίτῳ περὶ τοῦ τῆς ̔Ελλάδος Βίου:: ὁ δὲ Φίλιππος αἰεὶ κατὰ πόλεμον ἐγάμει. “ἐν ἔτεσι γοῦν εἴκοσι καὶ δυσὶν οἷς ἐβασίλευεν, ὥς φησι Σάτυρος ἐν τῷ περὶ τοῦ Βίου αὐτοῦ,</TextUnit>
    <TextUnit id="3309" loc="557c">Αὐδάταν ̓Ιλλυρίδα γήμας ἔσχεν ἐξ αὐτῆς θυγατέρα Κύνναν ἔγημεν δὲ καὶ Φίλαν ἀδελφὴν Δέρδα καὶ Μαχάτα. οἰκειώσασθαι δὲ θέλων καὶ τὸ Θετταλῶν  ἔθνος ἐπαιδοποιήσατο ἐκ δύο Θετταλίδων γυναικῶν, ὧν ἡ μὲν ἦν Φεραία Νικησίπολις, ἥτις αὐτῷ ἐγέννησε Θετταλονίκην, ἡ δὲ Λαρισαία Φίλιννα, ἐξ ἧς ̓Αρριδαῖον ἐτέκνωσε. προσεκτήσατο δὲ καὶ τὴν Μολοττῶν βασιλείαν γήμας ̓Ολυμπιάδα, ἐξ</TextUnit>
    <TextUnit id="3310" loc="557d">ἧς ἔσχεν ̓Αλέξανδρον καὶ Κλεοπάτραν. καὶ τὴν Θρᾴκην δὲ ὅτε εἷλεν, ἧκε πρὸς αὐτὸν Κοθήλας ὁ τῶν Θρᾳκῶν βασιλεὺς ἄγων Μήδαν τὴν θυγατέρα καὶ δῶρα πολλά. γήμας δὲ καὶ ταύτην ἐπεισήγαγεν τῇ ̓Ολυμπιάδι. ἐπὶ πάσαις δ' ἔγημε Κλεοπάτραν ἐρασθεὶς τὴν ̔Ιπποστράτου μὲν ἀδελφήν, ̓Αττάλου δὲ ἀδελφιδῆν καὶ ταύτην ἐπεισάγων τῇ ̓Ολυμπιάδι ἅπαντα τὸν βίον τὸν ἑαυτοῦ συνέχεεν. εὐθέως γὰρ ἐν αὐτοῖς τοῖς γάμοις ὁ μὲν ̓́Ατταλος : νῦν μέντοι γνήσιοι, ἔφη, καὶ οὐ νόθοι βασιλεῖς γεννηθήσονται.' καὶ ὁ ̓Αλέξανδρος ἀκούσας ἔβαλεν ᾗ μετὰ χεῖρας εἶχεν κύλικι τὸν ̓́Ατταλον, ἔπειτα</TextUnit>
    <TextUnit id="3311" loc="557e">κἀκεῖνος αὐτὸν τῷ ποτηρίῳ. καὶ μετὰ ταῦτα ̓Ολυμπιὰς μὲν εἰς Μολοττοὺς ἔφυγεν, ̓Αλέξανδρος δ' εἰς ̓Ιλλυριούς, καὶ ἡ Κλεοπάτρα δ' ἐγέννησε τῷ Φιλίππῳ θυγατέρα τὴν κληθεῖσαν Εὐρώπην.” φιλογύνης δ' ἦν καὶ Εὐριπίδης ὁ ποιητής. ̔Ιερώνυμος γοῦν ἐν ̔Ιστορικοῖς ̔Υπομνήμασίν φησιν οὕτως: “ εἰπόντος Σοφοκλεῖ τινος ὅτι μισογύνης ἐστὶν Εὐριπίδης, ἔν γε ταῖς τραγῳδίαις, ἔφη ὁ Σοφοκλῆς: ἐπεὶ ἔν γε τῇ κλίνῃ φιλογύνης.”  αἱ δὲ γαμεταὶ ἡμῶν γυναῖκες οὔκ εἰσι τοιαῦται</TextUnit>
    <TextUnit id="3312" loc="557f">οἵας Εὔβουλός φησιν ἐν Στεφανοπώλισιν:    μὰ Δί' οὐχὶ περιπεπλασμέναι ψιμυθίοις  οὐδ' ὥσπερ ὑμεῖς συκαμίνῳ τὰς γνάθους  κεχριμέναι. κἂν ἐξίητε τοῦ θέρους,  ἀπὸ τῶν μὲν ὀφθαλμῶν ὑδρορρόαι δύο  ῥέουσι μέλανος, ἐκ δὲ τῶν γνάθων ἱδρὼς  ἐπὶ τὸν τράχηλον ἄλοκα μιλτώδη ποιεῖ,  ἐπὶ τῷ προσώπῳ δ' αἱ τρίχες φορούμεναι</TextUnit>
    <TextUnit id="3313" loc="558a">εἴξασι πολιαῖς, ἀνάπλεῳ ψιμυθίου.  ̓Αναξίλας δ' ἐν Νεοττίδι φησίν  ὅστις ἀνθρώπων ἑταίραν ἠγάπησε πώποτε, , οὗτος οὐ γένος δύναιτ'. ἂν παρανομώτερον φράσαι. τὶς γὰρ ἢ δράκαιν' ἄμικτος ἢ Χίμαιρα πυρπνόος ἢ Χάρυβδις ἢ τρίκρανος Σκύλλα, ποντία κύων,  Σφίγξ, ̔́Υδρα, λέαιν', ἔχιδνα, πτηνὰ θ' ̔Αρπυιῶν γένη,  εἰς ὑπερβολὴν ἀφῖκται τοῦ καταπτύστου γένους;</TextUnit>
    <TextUnit id="3314" loc="558b">οὐκ ἔνεσθ' : αὗται δ' ἁπάντων ὑπερέχουσι τῶν κακῶν.  ἔστι δὲ σκοπεῖν ἀπ' ἀρχῆς πρῶτα μὲν τὴν Πλαγγόνα,  ἥτις ὥσπερ ἡ Χίμαιρα πυρπολεῖ τοὺς βαρβάρους εἷς μόνος δ' ἱππεύς τις αὐτῆς τὸν βίον παρείλετο:  πάντα τὰ σκεύη γὰρ ἕλκων ᾤχετ' ἐκ τῆς οἰκίας, οἱ Σινώπῃ δ' αὖ συνόντες οὐχ ̔́Υδρᾳ σύνεισι νῦν;  γραῦς μὲν αὐτή, παραπέφυκε δ' ἡ Γνάθαινα πλησίον,   ὥστ' ἀπαλλαγεῖσι ταύτης ἔστι διπλάσιον κακόν,</TextUnit>
    <TextUnit id="3315" loc="558c">ἡ δὲ Νάννιον τί νυνὶ διαφέρειν Σκύλλης δοκεῖ; οὐ δύ' ἀποπνίξας' ἑταίρους τὸν τρίτον θηρεύεται  ἔτι λαβεῖν, ἀλλ' ἐξέπαισε πορθμὶς ἐλατίνῳ πλάτῃ: δὲ Φρύνη τὴν Χάρυβδιν οὐχὶ πόρρω που ποιεῖ, τόν τε ναύκληρον λαβοῦσα καταπέπωκ' αὐτῷ σκάφει. ἡ Θεανὼ δ' οὐχὶ Σειρήν ἐστιν ἀποτετιλμένη;  βλέμμα καὶ φωνὴ γυναικός, τὰ σκέλη δὲ κοψίχου.</TextUnit>
    <TextUnit id="3316" loc="558d">Σφίγγα Θηβαίαν δὲ πάσας ἔστι τὰς πόρνας καλεῖν, αἳ λαλοῦς' ἁπλῶς μὲν οὐδέν, ἀλλ' ἐν αἰνιγμοῖς τισιν, ὡς ἐρῶσι καὶ φιλοῦσι καὶ σύνεισιν ἡδέως.  εἶτα “ τετράπους μοι γένοιτο, φησί, σκίμπους ἢ θρόνος,”  εἶτα δὴ “ τρίπους τις,” εἶτα, φησί, “ παιδίσκη δίπους.”  εἶθ' ὁ μὲν γνοὺς ταῦτ' ἀπῆλθεν εὐθὺς ὥσπερ Οἰδίπους,</TextUnit>
    <TextUnit id="3317" loc="558e">οὐδ' ἰδεῖν δόξας ἐκείνην, σῴζεται δ' ἄκων μόνος, οἱ δ' ἐρᾶσθαι προσδοκῶντες εὐθὺς εἰσιν ἠρμένοι   καὶ φέρονθ' ὑψοῦ πρὸς αἴθραν. συντεμόντι δ' οὐδὲ ἓν  ἔσθ' ἑταίρας ὅσα περ ἔστιν θηρί' ἐξωλέστερον.  τοιαῦτα πολλὰ τοῦ Λαρηνσίου λέγοντος ὁ Λεωνίδης ψέγων τὸ τῆς γαμετῆς ὄνομα τὰ ἐκ τῶν Μάντεων ' ̓Αλέξιδος προηνέγκατο ταυτὶ τῶν ἐπῶν   ὦ δυστυχεῖς ἡμεῖς γαμέται πεπρακότες  τὴν τοῦ βίου παρρησίαν καὶ τὴν τρυφήν,</TextUnit>
    <TextUnit id="3318" loc="558f">γυναιξὶ δοῦλοι ζῶμεν ἀντ' ἐλευθέρων.  ἔπειτ' ἔχειν προῖκ', οὐχὶ τιμὴν πάσχομεν;  πικράν γε καὶ μεστὴν γυναικείας χολῆς, ἡ τῶν γὰρ ἀνδρῶν ἐστι πρὸς ἐκείνην μέλι. οἱ μέν γε συγγνώμην ἔχους' ἀδικούμενοι, αὗται δ' ἀδικοῦσαι καὶ προσεγκαλοῦς' ἔτι ὧν οὐκ ἐχρῆν ἄρχουσιν, ὧν δ' ἄρχειν ἐχρῆν  ἀμελοῦσιν, ἐπιορκοῦσιν, οὐδὲ ἓν κακὸν  ἔχουσι καὶ κάμνειν λέγους' ἑκάστοτε.</TextUnit>
    <TextUnit id="3319" loc="559a">Ξέναρχος δ' ἐν ̔́Υπνῳ φησὶν   εἶτ' εἰσὶν οἱ τέττιγες οὐκ εὐδαίμονες, ὧν ταῖς γυναιξὶν οὐδ' ὁτιοῦν φωνῆς ἔνι;  Φιλέταιρος Κορινθιαστῇ:  ὡς τακερόν, ὦ Ζεῦ, καὶ μαλακὸν τὸ βλέμμ' ἔχει,   οὐκ ἐτὸς ̔Εταίρας ἱερόν ἐστι πανταχοῦ,  ἀλλ' οὐχὶ γαμετῆς οὐδαμοῦ τῆς ̔Ελλάδος. ̓́Αμφις δ' ἐν ̓Αθάμαντι:   εἶτ' οὐ γυναικός ἐστιν εὐνοικώτερον γαμετῆς ἑταίρα; πολύ γε καὶ μάλ' εἰκότως.</TextUnit>
    <TextUnit id="3320" loc="559b">ἡ μὲν νόμῳ γὰρ καταφρονοῦς' ἔνδον μένει, ἡ δ' οἶδεν ὅτι ἢ τοῖς τρόποις ὠνητέος ἄνθρωπός ἐστιν ἢ πρὸς ἄλλον ἀπιτέον.     Εὔβουλος δ' ἐν Χρυσίλλᾳ `  κακὸς κακῶς ἀπόλοιθ' ὅστις γυναῖκα δεύτερος  ἔγημε: τὸν γὰρ πρῶτον οὐκ ἐρῶ κακῶς, ὁ μὲν γὰρ ἦν ἄπειρος, οἶμαι, τοῦ κακοῦ, ὁ δ' οἷον ἦν γυνὴ κακὸν πεπυσμένος. καὶ προελθών φησιν  ὦ Ζεῦ πολυτίμητ', εἶτ' ἐγὼ κακῶς ποτε:</TextUnit>
    <TextUnit id="3321" loc="559c">ἐρῶ γυναῖκας; νὴ Δί' ἀπολοίμην ἄρα,  πάντων ἄριστον κτημάτων, εἰ δ' ἐγένετο  κακὴ γυνὴ Μήδεια, Πηνελόπη δὲ γε  μέγα πρᾶγμ'. ἐρεῖ τις ὡς Κλυταιμνήστρα κακὴ ̓́Αλκηστιν ἀντέθηκα χρηστήν. ἀλλ' ἴσως  Φαίδραν ἐρεῖ κακῶς τις: ἀλλὰ νὴ Δία χρηστή τις ἦν μέντοι—τίς; οἴμοι δείλαιος,  ταχέως γέ μ' αἱ χρησταὶ γυναῖκες ἐπέλιπον,  τῶν δ' αὖ πονηρῶν ἔτι λέγειν πολλὰς ἔχω.  ̓Αριστοφῶν δ' ἐν Καλλωνίδῃ:</TextUnit>
    <TextUnit id="3322" loc="559d">κακὸς κακῶς ἀπόλοιθ' ὁ γήμας δεύτερος  θνητῶν, ὁ μὲν γὰρ πρῶτος οὐδὲν ἠδίκει:  οὔπω γὰρ εἰδὼς οὗτος οἷον ἦν κακὸν  ἐλάμβανεν γυναῖχ' ὁ δ' ὕστερον λαβὼν  εἰς προὖπτον εἰδὼς αὑτὸν ἐνέβαλεν κακόν.  καὶ ̓Αντιφάνης ἐν Φιλοπάτορι:   γεγάμηκε δήπου. β. τί σὺ λέγεις; ἀληθινῶς  γεγάμηκεν, ὃν ἐγὼ ζῶντα περιπατοῦντά τε  κατέλιπον;  Μένανδρος δ' ἐν ̓Αρρηφόρῳ ἢ Αὐλητρίδι:</TextUnit>
    <TextUnit id="3323" loc="559e">οὐ γαμεῖς, ἂν νοῦν ἔχῃς, τοῦτον καταλείπων τὸν βίον. γεγάμηκα γὰρ αὐτός:: διὰ τοῦτό σοι παραινῶ μὴ γαμεῖν. β. δεδογμένον τὸ πρᾶγμ' ἀνερρίφθω κύβος. α. πέραινε, σωθείης δέ: νῦν ἀληθινὸν  εἰς πέλαγος αὑτὸν ἐμβαλεῖς γὰρ πραγμάτων, οὐ Λιβυκὸν οὐδ' Αἰγαῖον, οὗ τῶν τριάκοντ' οὐκ ἀπόλλυται τρία  πλοιάρια: γήμας δ' οὐδὲ εἷς σέσωσθ' ὅλως.  ἐν δὲ ̓Εμπιμπραμένῃ :   ἐξώλης ἀπόλοιθ' ὅστις ποτὲ</TextUnit>
    <TextUnit id="3324" loc="559f">ὁ πρῶτος ἦν γήμας, ἔπειθ' ὁ δεύτερος, εἶθ' ὁ τρίτος, εἶθ' ὁ τέταρτος, εἶθ' ὁ Μεταγένης.  Καρκίνος δ' ὁ τραγικὸς ἐν Σεμέλῃ, ἧς ἀρχὴ “ὦ νύκτες,” φησὶν  ὦ Ζεῦ, τί χρὴ γυναῖκας ἐξειπεῖν κακόν; ἀρκοῦν ἂν εἴη κἂν γυναῖκ' εἴπῃς μόνον.  οὐκ αἰσθάνονται δ' οὐδ' οἱ παρ' ἠλικίαν νέας ἀγόμενοι γυναῖκας εἰς προὖπτον κακὸν αὑτοὺς ἐμβάλλοντες, καίτοι τοῦ Μεγαρικοῦ ποιητοῦ παραινέσαντος αὐτοῖς:</TextUnit>
    <TextUnit id="3325" loc="560a">οὔ τοι σύμφορόν ἐστι γυνὴ νέα ἀνδρὶ γέροντι:  οὐ γὰρ πηδαλίῳ πείθεται ὡς ἄκατος,  οὐδ' ἄγκυραι ἔχουσιν ἀπορρήξασα δὲ δεσμὰ  πολλάκις ἐκ νυκτῶν ἄλλον ἔχει λιμένα.  καὶ Θεόφιλος δὲ ἐν Νεοπτολέμῳ ἔφη:  οὐ σύμφορον νέα ' στὶ πρεσβύτῃ γυνή. ὥσπερ γὰρ ἄκατος οὐδὲ μικρὸν πείθεται  ἑνὶ πηδαλίῳ, τὸ πεῖσμ': ἀπορρήξασα δὲ  ἐκ νυκτὸς ἕτερον λιμέν' ἔχους' ἐξευρέθη.</TextUnit>
    <TextUnit id="3326" loc="560b">οὐδένα δὲ ὑμῶν ἀγνοεῖν οἴομαι, ἄνδρες φίλοι, ὅτι καὶ οἱ μέγιστοι πόλεμοι διὰ γυναῖκας ἐγένοντο. ὁ ̓Ιλιακὸς δι' ̔Ελένην, ὁ λοιμὸς διὰ Χρυσηίδα, ̓Αχιλλέως μῆνις διὰ Βρισηίδα: καὶ ὁ ἱερὸς δὲ καλούμενος πόλεμος δι' ἑτέραν γαμετήν, φησὶν Δοῦρις ἐν δευτέρᾳ ̓Ιστοριῶν, Θηβαίαν γένος, ὄνομα  Θεανώ, ἁρπασθεῖσαν ὑπὸ Φωκέως τινός, δεκαετὴς δὲ καὶ οὗτος γενόμενος τῷ δεκάτῳ ἔτει Φιλίππου συμμαχήσαντος πέρας ἔσχεν τότε γὰρ εἷλον οἱ Θηβαῖοι τὴν Φωκίδα, καὶ ὁ Κρισαικὸς δὲ πόλεμος</TextUnit>
    <TextUnit id="3327" loc="560c">ὀνομαζόμενος, ὥς φησι Καλλισθένης ἐν τῷ περὶ τοῦ ̔Ιεροῦ Πολέμου, ὅτε Κιρραῖοι πρὸς Φωκεῖς ἐπολέμησαν, δεκαέτης ἦν, ἁρπασάντων Κιρραίων τὴν Πελάγοντος τοῦ Φωκέως θυγατέρα Μεγιστὼ καὶ τὰς ̓Αργείων θυγατέρας ἐπανιούσας ἐκ τοῦ Πυθικοῦ ἱεροῦ, δεκάτῳ δὲ ἔτει ἑάλω καὶ ἡ Κίρρα, ἀνετράπησαν δὲ καὶ ὅλοι οἶκοι διὰ γυναῖκας: ὁ Φιλίππου τοῦ ̓Αλεξάνδρου πατρὸς διὰ τὸν Κλεοπάτρας γάμον, ὁ ̔ ̔Ηρακλέους διὰ τὴν ̓Ιόλης ἐπιγαμίαν τῆς Εὐρύτου θυγατρός, ὁ Θησέως διὰ τὴν</TextUnit>
    <TextUnit id="3328" loc="560d">Φαίδρας τῆς Μίνωος, ὁ ̓Αθάμαντος διὰ τὸν Θεμιστοῦς τῆς ̔Υψέως, ὁ ̓Ιάσονος διὰ τὸν Γλαύκης τῆς Κρέοντος, ὁ ̓Αγαμέμνονος διὰ Κασσάνδραν, καὶ ἡ ἐπ' Αἴγυπτον δὲ Καμβύσου στρατεία, ὥς φησι Κτησίας, διὰ γυναῖκα ἐγένετο. ὁ γὰρ Καμβύσης πυνθανόμενος τὰς Αἰγυπτίας γυναῖκας ἐν ταῖς συνουσίαις διαφέρειν τῶν ἄλλων ἔπεμψεν πρὸς ̓́Αμασιν τὸν Αἰγυπτίων βασιλέα, μίαν αἰτῶν πρὸς γάμον τῶν θυγατέρων, ὁ δὲ τῶν μὲν ἑαυτοῦ οὐκ  ἔδωκεν, ὑπονοήσας μὴ γυναικὸς ἕξειν αὐτὴν τιμὴν</TextUnit>
    <TextUnit id="3329" loc="560e">ἀλλὰ παλλακίδος: ἔπεμψε δὲ τὴν ̓Απρίου θυγατέρα Νειτῆτιν. ὁ δὲ ̓Απρίας ἐκπεπτώκει τῆς Αἰγυπτίων βασιλείας διὰ τὴν γενομένην ἧτταν πρὸς Κυρηναίους καὶ ἀνῄρητο ὑπὸ ̓Αμάσιδος. ἡσθεὶς οὖν ὁ Καμβύσης τῇ Νειτήτιδι καὶ σφόδρα ἐρεθισθεὶς ἐκμανθάνει παρ' αὐτῆς τὰ πάντα καὶ δεηθείσης ἐκδικῆσαι τοῦ ̓Απρίου τὸν φόνον πείθεται πολεμῆσαι Αἰγυπτίοις. Δίνων δ' ἐν τοῖς</TextUnit>
    <TextUnit id="3330" loc="560f">Περσικοῖς καὶ Λυκέας ὁ Ναυκρατίτης ἐν τρίτῃ Αἰγυπτιακῶν τὴν Νειτῆτιν Κύρῳ πεμφθῆναί φασιν ὑπὸ ̓Αμάσιδος: ἐξ ἧς γεννηθῆναι τὸν Καμβύσην, ὃν ἐκδικοῦντα τῇ μητρὶ ἐπ' Αἴγυπτον ποιήσασθαι στρατείαν. Δοῦρις δ' ὁ Σάμιος καὶ πρῶτον: γενέσθαι πόλεμόν φησι δύο γυναικῶν τὸν ̓Ολυμπιάδος καὶ Εὐρυδίκης: ἐν ᾧ τὴν μὲν βακχικώτερον μετὰ τυμπάνων προελθεῖν, τὴν δ' Εὐρυδίκην Μακεδονικῶς καθωπλισμένην, ἀσκηθεῖσαν τὰ πολεμικὰ παρά Κύννῃ τῇ ̓Ιλλυρίδι.</TextUnit>
    <TextUnit id="3331" loc="561a">ἐπὶ τούτοις τοῖς λόγοις ἔδοξε τοῖς παροῦσι τῶν φιλοσόφων περὶ τοῦ ἔρωτος καὶ αὐτούς τι εἰπεῖν καὶ περὶ κάλλους, καὶ ἐλέχθησαν λόγοι φιλόσοφοι πάμπολλοι: ἐν οἷς τινες καὶ ἐμνημόνευσαν τοῦ σκηνικοῦ φιλοσόφου Εὐριπίδου ᾀσμάτων, ὧν ἦν καὶ τάδε:    παίδευμα δ' ̓́Ερως σοφίας, ἀρετῆς πλεῖστον ὑπάρχει,  καὶ προσομιλεῖν οὗτος ὁ δαίμων  πάντων ἥδιστος ἔφυ θνητοῖς. καὶ γὰρ ἄλυπον τέρψιν τιν' ἔχων  εἰσἐλπίδ' ἄγει. τοῖς δ' ἀτελέστοις</TextUnit>
    <TextUnit id="3332" loc="561b">τῶν τοῦδε πόνων μήτε συνείην  χωρὶς τ' ἀγρίων ναίοιμι τρόπων, τὸ δ' ἐρᾶν προλέγω τοῖσι νέοισιν μή ποτε φεύγειν,  χρῆσθαι δ' ὀρθῶς ὅταν ἔλθῃ.  καὶ κατὰ τὸν Πίνδαρον δὲ ἄλλος τις ἔφη:   εἴη καὶ ἐρᾶν καὶ ἔρωτι χαρίζεσθαι κατὰ καιρόν.  ἕτερος δέ τις προσέθηκε τῶν Εὐριπίδου τάδε:  σὺ δ', ὦ τύραννε θεῶν τε κἀνθρώπων ̓́Ερως, ἢ μὴ δίδασκε τὰ καλὰ φαίνεσθαι καλὰ ἢ τοῖς ἐρῶσιν ὧν σὺ δημιουργὸς εἶ</TextUnit>
    <TextUnit id="3333" loc="561c">μοχθοῦσι μόχθους εὐτυχῶς συνεκπόνει.  καὶ ταῦτα μὲν δρῶν τίμιος θνητοῖς ἔσῃ, μὴ δρῶν δ' ὑπ' αὐτοῦ τοῦ διδάσκεσθαι φιλεῖν ἀφαιρεθήσῃ χάριτας αἷς τιμῶσί σε.   Ποντιανὸς δὲ Ζήνωνα ἔφη τὸν Κιτιέα ὑπολαμβάνειν τὸν ̓́Ερωτα θεὸν εἶναι φιλίας καὶ ὁμονοίας,5 ἔτι δὲ καὶ ἐλευθερίας παρασκευαστικόν, ἄλλου δὲ οὐδενός. διὸ καὶ ἐν τῇ Πολιτείᾳ ἔφη τὸν ̓́Ερωτα  θεὸν εἶναι συνεργὸν ὑπάρχοντα πρὸς τὴν τῆς</TextUnit>
    <TextUnit id="3334" loc="561d">πόλεως σωτηρίαν. ὅτι δὲ καὶ οἱ τούτου πρεσβύτεροι κατὰ φιλοσοφίαν σεμνόν τινα τὸν ̓́Ερωτα καὶ παντὸς αἰσχροῦ κεχωρισμένον ᾔδεσαν δῆλον ἐκ τοῦ κατὰ τὰ γυμνάσια αὐτὸν συνιδρῦσθαι ̔Ερμῇ καὶ ̔Ηρακλεῖ, τῷ μὲν λόγου, τῷ δ' ἀλκῆς προεστῶτι ὧν ἑνωθέντων φιλία τε καὶ ὁμόνοια γεννᾶται, δι' ὧν ἡ καλλίστη ἐλευθερία τοῖς ταῦτα - μετιοῦσιν συναύξεται: ̓Αθηναῖοι δὲ τοσοῦτον ἀπέσχον τοῦ συνουσίας τινὸς διαλαβεῖν προεστάναι</TextUnit>
    <TextUnit id="3335" loc="561e">τὸν ̓́Ερωτα ὥστε τῆς ' ̓Ακαδημίας ἐκδήλως τῇ ̓Αθηνᾷ καθιερωμένης αὐτόθι τὸν ̓́Ερωτα ἱδρυσάμενοι συνθύουσιν αὐτῷ. Θεσπιεῖς τε τὰ ̓Ερωτίδια τιμῶσιν καθάπερ ̓Αθήναια ̓Αθηναῖοι καὶ ̓Ολύμπια ̓Ηλεῖοι ̔Ρόδιοί τε τὰ ̔Αλίεια. καὶ ἐν ταῖς δημοτελέσι δὲ σπονδαῖς ὡς ἐπίπαν ὁ ̓́Ερως τιμᾶται. Λακεδαιμόνιοι δὲ πρὸ τῶν παρατάξεων ̓́Ερωτι προθύονται, ὡς ἐν τῇ τῶν παραταττομένων φιλίᾳ κειμένης τῆς σωτηρίας τε καὶ νίκης, καὶ</TextUnit>
    <TextUnit id="3336" loc="561f">Κρῆτες δ' ἐν ταῖς παρατάξεσι τοὺς καλλίστους τῶν πολιτῶν κοσμήσαντες διὰ τούτων θύουσι τῷ ̓́Ερωτι, ὡς Σωσικράτης ἱστορεῖ. ὁ δὲ παρὰ Θηβαίοις ἱερὸς λόχος καλούμενος συνέστηκεν ἐξ ἐραστῶν καὶ ἐρωμένων, τὴν τοῦ θεοῦ σεμνότητα ἐμφαίνων, ἀσπαζομένων θάνατον ἔνδοξον ἀντ'  αἰσχροῦ καὶ ἐπονειδίστου βίου. Σάμιοι δέ, ὥς φησιν ̓Ερξίας ἐν Κολοφωνιακοῖς, γυμνάσιον ἀναθέντες</TextUnit>
    <TextUnit id="3337" loc="562a">τῷ ̓́Ερωτι τὴν διὰ τοῦτον ἀγομένην ἑορτὴν ̓Ελευθέρια προσηγόρευσαν δι' ὃν θεὸν καὶ ̓Αθηναῖοι ἐλευθερίας ἔτυχον, καὶ οἱ Πεισιστρατίδαι ἐκπεσόντες ἐπεχείρησαν διαβάλλειν πρῶτοι τὰς περὶ τὸν θεὸν τοῦτον πράξεις. τούτων λεχθέντων ὁ Πλούταρχος ἀπεμνημόνευσε τῶν ἐκ Φαίδρου ̓Αλέξιδος:  πορευομένῳ δ' ἐκ Πειραιῶς ὑπὸ τῶν κακῶν καὶ τῆς ἀπορίας φιλοσοφεῖν ἐπῆλθέ μοι.</TextUnit>
    <TextUnit id="3338" loc="562b">καί μοι δοκοῦσιν ἀγνοεῖν οἱ ζωγράφοι τὸν ̓́Ερωτα, συντομώτατον δ' εἰπεῖν, ὅσοι  τοῦ δαίμονος τούτου ποιοῦσιν εἰκόνας,  ἐστὶν γὰρ οὔτε θῆλυς οὔτ' ἄρσην, πάλιν οὔτε θεὸς οὔτ' ἄνθρωπος, οὔτ' ἀβέλτερος οὔτ' αὖθις ἔμφρων, ἀλλὰ συνενηνεγμένος  πανταχόθεν, ἑνὶ τύπῳ τε πόλλ' εἴδη φέρων, ἡ τόλμα μὲν γὰρ ἀνδρός, ἀνδρός δειλία γυναικός, ἡ δ' ἄνοια μανίας, ὁ δὲ λόγος φρονοῦντος, ἡ σφοδρότης δὲ θηρός, ὁ δὲ πόνος</TextUnit>
    <TextUnit id="3339" loc="562c">ἀδάμαντος, ἡ φιλοτιμία δὲ δαίμονος. καὶ ταῦτ' ἐγώ, μὰ τὴν ̓Αθηνᾶν καὶ θεούς,  οὐκοἶδ' ὅ τι ἐστίν, ἀλλ' ὅμως ἔχει γέ τι τοιοῦτον, ἐγγὺς τ' εἰμὶ τοῦ νοήματος.  Εὔβουλος δ' ἢ ̓Αραρὼς ἐν Καμπυλίωνι:  τίς ἦν ὁ γράψας πρῶτος ἀνθρώπων ἄρα ἢ κηροπλαστήσας ̓́Ερωθ' ὑπόπτερον; ὡς οὐδὲν ᾔδει πλὴν χελιδόνας γράφειν,  ἀλλ' ἦν ἄπειρος τῶν τρόπων τῶν τοῦ θεοῦ,</TextUnit>
    <TextUnit id="3340" loc="562d">ἐστὶν γὰρ οὔτε κοῦφος οὔτε ῥᾴδιος  ἀπαλλαγῆναι τῷ φέροντι τὴν νόσον,  βαρὺς δὲ κομιδῇ. πῶς ἂν οὖν ἔχοι πτερὰ τοιοῦτο πρᾶγμα; λῆρος, εἰ κἄφησέ τις. ̓́Αλεξις δ' ἐν ̓Αποκοπτομένῳ:   λέγεται γὰρ λόγος  ὑπὸ τῶν σοφιστῶν μὴ πέτεσθαι τὸν θεὸν τὸν ̓́Ερωτα, τοὺς δ' ἐρῶντας: αἰτίαν δ' ἔχειν ἐκεῖνον ἄλλως, ἠγνοηκότας τοὺς</TextUnit>
    <TextUnit id="3341" loc="562e">γραφεῖς ἔχοντα πτέρυγας αὐτὸν ζωγραφεῖν.   Θεόφραστος δ' ἐν τῷ ̓Ερωτικῷ Χαιρήμονά φησι τὸν τραγικὸν λέγειν ὡς τὸν οἶνον τῶν χρωμένων τοῖς τρόποις κεράννυσθαι, οὕτως καὶ τὸν ̓́Ερωτα ὃς μετριάζων μέν ἐστιν εὔχαρις, ἐπιτεινόμενος δὲ καὶ διαταράττων χαλεπώτατος διόπερ  ὁ ποιητὴς οὗτος οὐ κακῶς αὐτοῦ τὰς δυνάμεις διαιρῶν φησι “ δίδυμα γὰρ τόξα αὐτὸν ἐντείνεσθαι χαρίτων, τὸ μὲν ἐπ' εὐαίωνι τύχᾳ, τὸ δ' ἐπὶ συγχύσει βιοτᾶς.”</TextUnit>
    <TextUnit id="3342" loc="562f">ὁ δ' αὐτὸς οὗτος ποιητὴς καὶ περὶ τῶν ἐρώντων ἐν τῷ ἐπιγραφομένῳ Τραυματίᾳ φησὶν οὕτως: τίς  οὐχί φησι τοὺς ἐρῶντας ζῆν πόνοις;  οὓς δεῖ γε πρῶτον μὲν στρατευτικωτάτους  εἶναι πονεῖν τε δυναμένους τοῖς σώμασιν  μάλιστα προσεδρεύειν τ' ἀρίστους τῷ πόθῳ,  ποιητικούς, ἰταμούς, προθύμους, εὐπόρους ἐν τοῖς ἀπόροις, βλέποντας ἀθλιωτάτους.</TextUnit>
    <TextUnit id="3343" loc="563a">Θεόφιλος δ' ἐν τῷ Φιλαύλῳ:  τίς φησὶ τοὺς ἐρῶντας οὐχὶ νοῦν ἔχειν; ἦ ποὺ τίς ἐστι τοὺς τρόπους ἀβέλτερος. εἰ γὰρ ἀφέλοι τις τοῦ βίου τὰς ἡδονάς,  καταλείπετ' οὐδὲν ἄλλο πλὴν τεθνηκέναι.  ἐγὼ μὲν οὖν καὐτὸς κιθαριστρίας ἐρῶν,  παιδὸς κόρης, οὐ νοῦν ἔχω πρὸς τῶν θεῶν;  κάλλει καλῆς, μεγέθει μεγάλης, τέχνῃ σοφῆς: ἥν ἐστ' ἰδεῖν ἥδιον ἢ τὸ θεωρικὸν</TextUnit>
    <TextUnit id="3344" loc="563b">ἔχουσιν ὑμῖν διαπονεῖν ἑκάστοτε.  ̓Αριστοφῶν δὲ ἐν Πυθαγοριστῇ:   εἶτ' οὐ δικαίως ἔστ' ἀπεψηφισμένος  ὑπὸ τῶν θεῶν τῶν δώδεκ' εἰκότως τ' ̓́Ερως;  ἐτάραττε κἀκείνους γὰρ ἐμβάλλων στάσεις ὅτ' ἦν μετ' αὐτῶν. ὡς δὲ λίαν ἦν θρασὺς  καὶ σοβαρός, ἀποκόψαντες αὐτοῦ. τὰ πτερὰ ἵνα μὴ πέτηται πρὸς τὸν οὐρανὸν πάλιν,  δεῦρ' αὐτὸν ἐφυγάδευσαν ὡς ἡμᾶς κάτω, τὰς δὲ πτέρυγας ἃς εἶχε τῇ Νίκῃ φορεῖν</TextUnit>
    <TextUnit id="3345" loc="563c">ἔδοσαν, περιφανὲς σκῦλον ἀπὸ τῶν πολεμίων  περὶ δὲ τοῦ ἐρᾶν ̓́Αμφις ἐν Διθυράμβῳ φησίν:  τί φῄς; σὺ ταυτὶ προσδοκᾷς πείσειν ἐμὲ ὡς ἔστ' ἐραστὴς ὅστις ὡραῖον φιλῶν:  τρόπων ἐραστής ἐστι, τὴν ὄψιν παρείς; ἄφρων γ' ἀληθῶς. οὔτε τοῦτο πείθομαι  οὔθ' ὡς πένης ἄνθρωπος ἐνοχλῶν πολλάκις  τοῖς εὐποροῦσιν οὐ λαβεῖν τι βούλεται. ̓́Αλεξις ̔Ελένῃ:</TextUnit>
    <TextUnit id="3346" loc="563d">ὡς ὅστις αὐτῆς τῆς ἀκμῆς τῶν σωμάτων ἐρᾷ, τὸν ἄλλον δ' οὐδὲ γινώσκει λόγον,  τῆς ἡδονῆς ἐστ', οὐχὶ τῶν φίλων φίλος, ἀδικεῖ τε τὸν ̓́Ερωτ' ἐμφανῶς θνητὸς θεόν, ἄπιστον αὐτὸν πᾶσι τοῖς καλοῖς ποιῶν.   τούτων τῶν ̓Αλέξιδος ἀπομνημονεύσας ὁ Μυρτίλος κᾆτα ἀποβλέψας εἰς τοὺς τὰ τῆς στοᾶς αἱρουμένους  τὰ ̔Ερμείου τοῦ Κουριέως ἐκ τῶν ̓Ιάμβων προειπών:   ἀκούσατ', ὦ Στύακες, ἔμποροι λήρου,</TextUnit>
    <TextUnit id="3347" loc="563e">λόγων ὑποκριτῆρες, οἳ μόνοι πάντα τἀν τοῖς πίναξι πρίν τι τῷ σοφῷ δοῦναι,  αὐτοὶ καταρροφεῖτε κᾆθ' ἁλίσκεσθε  ἐναντία πράσσοντες οἷς τραγῳδεῖτε,  παιδοπῖπαι ὄντες καὶ τοῦτο μόνον ἐζηλωκότες τὸν ἀρχηγὸν ὑμῶν τῆς σοφίας Ζήνωνα τὸν Φοίνικα, ὃς οὐδέποτε γυναικὶ ἐχρήσατο, παιδικοῖς δ' αἰεί, ὡς ̓Αντίγονος ὁ Καρύστιος ἱστορεῖ ἐν τῷ περὶ τοῦ Βίου αὐτοῦ. θρυλεῖτε: γὰρ ὅτι δεῖ μὴ τῶν σωμάτων ἀλλὰ τῆς ψυχῆς ἐρᾶν οἵτινες μέχρι ὀκτὼ καὶ εἴκοσι ἐτῶν δεῖν λέγοντες συνέχειν τοὺς ἐρωμένους</TextUnit>
    <TextUnit id="3348" loc="563f">, καί μοι δοκεῖ ̓Αρίστων ὁ Κεῖος ὁ περιπατητικὸς οὐ κακῶς εἰρηκέναι ἐν τῷ δευτέρῳ περὶ τῶν ̓Ερωτικῶν ̔Ομοίων πρός τινα ̓Αττικόν, ὁ μέγαν τινὰ κατὰ τὴν ἡλικίαν ἐπιδεικνύντα ὡς καλόν, ᾧ Δῶρος ἦν ὄνομα “ τὴν πρὸς Δόλωνά μοι, φησί, δοκῶ παρ' ̓Οδυσσέως ἀπάντησιν ἐπὶ σὲ μεταφέρειν,  ἦ ῥὰ νύ τοι μεγάλων Δώρων ἐπεμαίετο θυμός ”</TextUnit>
    <TextUnit id="3349" loc="564a">̔Ηγήσανδρος δ' ἐν τοῖς ̔Υπομνήμασι τῶν ἡδυσμάτων φησὶν ἐρᾶν πάντας, οὐ τῶν κρεῶν οὐδὲ τῶν  ἰχθύων ἀπογενομένων γοῦν τούτων οὐδεὶς ἡδέως ἔτι προσφέρεται τὸ κρέας οὐδὲ τὸν ἰχθὺν οὐδ' ἐπιθυμεῖ τῶν ὠμῶν καὶ τῶν ἀνηδύντων. καὶ γὰρ τὸ παλαιὸν παίδων ἤρων, ὡς καὶ ὁ ̓Αρίστων ἔφη, ὅθεν καὶ καλεῖσθαι τοὺς ἐρωμένους συνέβη παιδικά. πρὸς ἀλήθειαν γάρ, καθάπερ φησὶ Κλέαρχος ἐν τῷ πρώτῳ τῶν ̓Ερωτικῶν, Λυκοφρονίδην εἰρηκέναι φησὶν,</TextUnit>
    <TextUnit id="3350" loc="564b">οὔτε παιδὸς ἄρρενος οὔτε παρθένων τῶν χρυσοφόρων οὐδὲ γυναικῶν βαθυκόλπων  καλὸν τὸ πρόσωπον, ἂν μὴ κόσμιον πεφύκῃ  ἡ γὰρ αἰδὼς ἄνθος ἐπισπείρει.  καὶ ὁ ̓Αριστοτέλης δὲ ἔφη τοὺς ἐραστὰς εἰς οὐδὲν ἄλλο τοῦ σώματος τῶν ἐρωμένων ἀποβλέπειν ἢ τοὺς ὀφθαλμούς, ἐν οἷς τὴν αἰδῶ κατοικεῖν. Σοφοκλῆς δέ που περὶ τοῦ κάλλους τοῦ Πέλοπος διαλεγομένην ποιήσας τὴν ̔Ιπποδάμειάν φησιν  τοίαν Πέλοψ ἴυγγα θηρατηρίαν</TextUnit>
    <TextUnit id="3351" loc="564c">ἔρωτος, ἀστραπὴν τιν' ὀμμάτων ἔχει ᾗ θάλπεται μὲν αὐτός, ἐξοπτᾷ δ' ἐμέ,  ἴσον μετρῶν ὀφθαλμόν, ὥστε τέκτονος  παρὰ στάθμην ἰόντος ὀρθοῦται κανών.  Λικύμνιος δ' ὁ Χῖος τὸν ̔́Υπνον φήσας ἐρᾶν τοῦ ̓Ενδυμίωνος οὐδὲ καθεύδοντος αὐτοῦ κατακαλύπτει τοὺς ὀφθαλμούς, ἀλλὰ ἀναπεπταμένων τῶν βλεφάρων κοιμίζει τὸν ἐρώμενον, ὅπως διὰ παντὸς ἀπολαύῃ τῆς τοῦ θεωρεῖν ἡδονῆς. λέγει δ' οὕτως: ι</TextUnit>
    <TextUnit id="3352" loc="564d">ὕπνος δὲ χαίρων ὀμμάτων αὐγαῖς ἀναπεπταμένοις ὄσσοις ἐκοίμιζεν κοῦρον.  καὶ ἡ Σαπφὼ δὲ πρὸς τὸν ὑπερβαλλόντως θαυμαζόμενον τὴν μορφὴν καὶ καλὸν εἶναι νομιζόμενόν φησιν   στᾶθι κἄντα, φίλος,  καὶ τὰν ἐπ' ὄσσοις ἀμπέτασον χάριν.  ὁ δ' ̓Ανακρέων τί φησίν;  ὦ παῖ παρθένιον βλέπων,  δίζημαί σε, σὺ δ' οὐκ ἄεις,  οὐκ εἰδὼς ὅτι τῆς ἐμῆς  ψυχῆς ἡνιοχεύεις.  ὁ δὲ μεγαλοφωνότατος Πίνδαρος:</TextUnit>
    <TextUnit id="3353" loc="564e">τὰς δὲ Θεοξένου φησίν ἀκτῖνας ποτ' ὄσσων μαρμαρυζοίσας δρακεὶς ὃς μὴ πόθῳ κυμαίνεται, ἐξ ἀδάμαντος ἢ σιδάρου κεχάλκευται μέλαιναν καρδίαν  ψυχρᾷ φλογί. ὁ δὲ τοῦ Κυθηρίου Φιλοξένου Κύκλωψ ἐρῶν τῆς  Γαλατείας καὶ ἐπαινῶν αὐτῆς τὸ κάλλος, προμαντευόμενος τὴν τύφλωσιν πάντα μᾶλλον αὐτῆς ἐπαινεῖ ἢ τῶν ὀφθαλμῶν μνημονεύει, λέγων ὧδε:  ὦ καλλιπρόσωπε,  χρυσεοβόστρυχε Γαλάτεια, χαριτόφωνε, κάλλος  ἐρώτων.</TextUnit>
    <TextUnit id="3354" loc="564f">τυφλὸς ὁ ἔπαινος καὶ κατ' οὐδὲν ὅμοιος τῷ ̓Ιβυκείῳ ἐκείνῳ:   Εὐρύαλε, γλαυκέων Χαρίτων θάλος, ὁ καλλικόμων μελέδημα, σὲ μὲν Κύπρις ἃ τ' ἀγανοβλέφαρος Πειθὼ ῥοδέοισιν ἐν ἄνθεσι θρέψαν.  Φρύνιχός τε ἐπὶ τοῦ Τρωίλου ἔφη “ λάμπειν ἐπὶ πορφυραῖς παρῇσι φῶς ἔρωτος.”  ὑμεῖς δὲ ξυρουμένους τὰ γένεια περιφέρετε τοὺς ἐρωμένους: τοῦ ξύρεσθαι τὸν πώγωνα κατ'</TextUnit>
    <TextUnit id="3355" loc="565a">̓Αλέξανδρον εὑρημένου, ὥς φησιν ὑμῶν ὁ Χρύσιππος ἐν τῷ τετάρτῳ περὶ τοῦ Καλοῦ καὶ τῆς ̔Ηδονῆς. οὐκ ἀκαίρως δ', ὡς ἐμαυτὸν πείθω, μεμνήσομαι τῆς λέξεως: χαίρω γὰρ πάνυ τῷ ἀνδρὶ διά τε τὴν πολυμαθίαν καὶ τὴν τοῦ ἤθους ἐπιείκειαν. λέγει δὲ οὕτως ὁ φιλόσοφος: “τὸ ξύρεσθαι τὸν πώγωνα κατ' ̓Αλέξανδρον προῆκται, τῶν πρώτων οὐ χρωμένων αὐτῷ. καὶ γὰρ Τιμόθεος ὁ αὐλητὴς πώγωνα μέγαν ἔχων ηὔλει, καὶ ἐν ' ̓Αθήναις  διατηροῦσιν οὐ σφόδρα ἀρχαῖον τὸν πρῶτον περικειράμενον</TextUnit>
    <TextUnit id="3356" loc="565b">παρωνύμιον ἔχειν Κόρσην.” διὸ καὶ ̓́Αλεξις ἔφη που:  ἂν πιττοκοπούμενὸν τιν' ἢ ξυρούμενον ὁρᾷς, δυοῖν τούτων ἔχει τι θάτερον ἢ γὰρ στρατεύειν ἐπινοεῖν μοι φαίνεται  καὶ πάντα τῷ πώγωνι δρᾶν ἐναντία, ἢ πλουσιακὸν τούτῳ τι προσπίπτει κακόν, τί γὰρ αἱ τρίχες λυποῦσιν ἡμᾶς, πρὸς θεῶν; δι' ἃς ἀνὴρ ἕκαστος ἡμῶν φαίνεται,</TextUnit>
    <TextUnit id="3357" loc="565c">εἰ μή τι ταύταις ἀντιπράττεσθ' ὑπονοεῖς.  “ Διογένης δὲ ἰδών τινα οὕτως ἔχοντα τὸ γένειον ἔφησεν : μή τι ἔχεις ἐγκαλεῖν τῇ φύσει ὅτι ἄνδρα σὲ ἐποίησε καὶ οὐ γυναῖκα; ' ἕτερον δέ τινα ἐπὶ ἵππου ἰδὼν παραπλησίως ἔχοντα καὶ μεμυρισμένον καὶ τούτοις ἀκολούθως ἠμφιεσμένον, πρότερον μὲν ἔφησε ζητεῖν τί ἐστιν ὁ ἱππόπορνος, νῦν δ' εὑρηκέναι. ἐν ̔Ρόδῳ δὲ νόμου ὄντος μὴ ξύρεσθαι οὐδ' ὁ ἐπιληψόμενος οὐδείς ἐστιν διὰ τὸ πάντας</TextUnit>
    <TextUnit id="3358" loc="565d">ξύρεσθαι. ἐν Βυζαντίῳ δὲ ζημίας ἐπικειμένης τῷ ἔχοντι κουρεῖ ξυρὸν οὐδὲν ἧττον πάντες χρῶνται αὐτῷ.” καὶ ταῦτα μὲν ὁ θαυμάσιος εἴρηκε Χρύσιππος. ὁ δὲ σοφὸς ἐκεῖνος Ζήνων, ὥς φησιν ̓Αντίγονος ὁ Καρύστιος, προμαντευόμενος ὑμῶν, ὡς τὸ εἰκός, περὶ τοῦ βίου καὶ τῆς προσποιητοῦ ἐπιτηδεύσεως ἔφη ὡς οἱ παρακούσαντες αὐτοῦ τῶν λόγων καὶ μὴ συνέντες ἔσονται ῥυπαροὶ καὶ ἀνελεύθεροι, καθάπερ οἱ τῆς ̓Αριστίππου παρενεχθέντες αἱρέσεως ἄσωτοι καὶ θρασεῖς. καὶ δὴ τοιοῦτοι ὑμῶν</TextUnit>
    <TextUnit id="3359" loc="565e">εἰσιν οἱ πλεῖστοι, συνεσπασμένοι καὶ κακοπινεῖς οὐ μόνον τοῖς ἤθεσιν ἀλλὰ καὶ ἕξει. βουλόμενοι γὰρ ἐνδύεσθαι τὴν αὐτάρκειαν καὶ τὴν εὐτέλειαν εὑρίσκεσθε ἐπὶ ταῖς τῆς φιλαργυρίας θύραις ῥυπαρῶς ζῶντες καὶ τριβωνάρια περιβαλλόμενοι μικρὰ καὶ ἥλων ἐμπιπλάντες τὰ καττύματα καὶ κιναίδους καλοῦντες τοὺς ἢ μύρου προσβάλλοντας ἢ μικρῷ μαλακωτέραν ἠμφιεσμένους ἐσθῆτα. οὐ δεῖ οὖν οὕτως ἐσταλμένους περὶ ἀργύριον ἐπτοῆσθαι καὶ</TextUnit>
    <TextUnit id="3360" loc="565f">ἐρωμένους περιάγεσθαι ξυρουμένους τὴν ὑπήνην καὶ τὸν ὄρρον τοὺς ἀκολουθοῦντας  ἐν τῷ Λυκείῳ μετὰ σοφιστῶν, νὴ Δία,  λεπτῶν, ἀσίτων, σκυτίνων,  ὁ κατὰ τὸν ̓Αντιφάνην.  ἐπαινῶ δὲ καὶ αὐτὸς τὸ κάλλος, καὶ γὰρ ἐν ταῖς Εὐανδρίαις τοὺς καλλίστους ἐγκρίνουσι καὶ τούτους πρωτοφορεῖν: ἐπιτρέπουσιν, ἐν ̓́Ηλιδι δὲ καὶ κρίσις γίνεται κάλλους, καὶ τῷ πρώτῳ τὰ τῆς θεοῦ φέρειν τεύχη δίδοται, τῷ δὲ δευτέρῳ τὸν βοῦν</TextUnit>
    <TextUnit id="3361" loc="566a">ἄγειν, ὁ δὲ τρίτος τὰς θυηλὰς ἐπιτίθησιν. ̔ ̔Ηρακλείδης δ' ὁ Λέμβος ἱστορεῖ ὅτι κατὰ τὴν Σπάρτην θαυμάζεται παντὸς μᾶλλον ὁ κάλλιστος καὶ γυνὴ ἡ καλλίστη, καλλίστας γεννώσης τῆς Σπάρτης τὰς γυναῖκας. διὸ καὶ φασὶν περὶ ̓Αρχιδάμου τοῦ βασιλέως, γυναικὸς αὐτῷ καλῆς φαινομένης, ἑτέρας δὲ αἰσχρᾶς καὶ πλουσίας, ὡς ἀπέκλινεν ἐπὶ τὴν πλουσίαν, ζημιῶσαι τοὺς ἐφόρους αὐτόν, ἐπιλέγοντας</TextUnit>
    <TextUnit id="3362" loc="566b">ὅτι “ βασιλίσκους ἀντὶ βασιλέων τᾷ Σπάρτᾳ γεννᾶν” προαιρεῖται. Εὐριπίδης τε ἔφη:  πρῶτον μὲν εἶδος ἄξιον τυραννίδος:  καὶ οἱ παρ' ̔Ομήρῳ δὲ δημογέροντες θαυμάζοντες τῆς ̔Ελένης τὸ κάλλος φασίν    ου' νέμεσις Τρῶας καὶ ἐυκνήμιδας ̓Αχαιοὺς  τοιῇδ' ἀμφὶ γυναικὶ πολὺν χρόνον ἄλγεα πάσχειν  αἰνῶς ἀθανάτῃσι θεῇς εἰς ὦπα ἔοικεν.  ἐκπέπληκται γοῦν καὶ αὐτὸς ὁ Πρίαμος ἐπὶ τῷ κάλλει τῆς γυναικός, καίτοι ἐν δεινοῖς ὑπάρχων.</TextUnit>
    <TextUnit id="3363" loc="566c">θαυμάζει γοῦν ἐπὶ κάλλει τὸν ̓Αγαμέμνονα τοιαῦτα ἐκφωνῶν:   καλὸν δ' οὕτω ἐγὼν οὔ πω ἴδον ὀφθαλμοῖσιν  οὐδ' οὕτω γεραρόν: βασιλῆι δὲ ἀνδρὶ ἔοικεν.  καθίστων δὲ καὶ πολλοὶ τοὺς καλλίστους βασιλέας, ὡς μέχρι νῦν οἱ ̓Αθάνατοι καλούμενοι Αἰθίοπες, ὥς φησι Βίων ἐν Αἰθιοπικοῖς. ὡς ἔοικε γάρ, τὸ κάλλος βασιλείας οἰκεῖόν ἐστιν. θεαὶ περὶ κάλλους</TextUnit>
    <TextUnit id="3364" loc="566d">ἤρισαν πρὸς ἀλλήλας, καὶ διὰ κάλλος οἱ θεοὶ ἀνηρείψαντο Διὶ οἰνοχόον τὸν Γανυμήδη   κάλλεος εἵνεκα οἷο, ἵν' ἀθανάτοισι μετείῃ.  αἱ θεαὶ δὲ τίνας ἀναρπάζουσιν; οὐ τοὺς καλλίστους; οἷς καὶ σύνεισιν ̓Ηὼς μὲν Κεφάλῳ καὶ Κλείτῳ καὶ Τιθωνῷ, Δημήτηρ ̓Ιασίωνι, ̓Αφροδίτη ̓Αγχίσῃ καὶ ̓Αδώνιδι. διὰ κάλλος δὲ καὶ ὁ μέγιστος τῶν θεῶν διὰ κεράμων χρυσὸς ἔρχεται, ταῦρος γίνεται, ἀετὸς πτεροῦται πολλάκις, ὥσπερ  καὶ ἐπ' Αἰγίνῃ. Σωκράτης δ' ὁ φιλόσοφος ὁ πάντων καταφρονῶν. τοῦ ̓Αλκιβιάδου κάλλους οὐχ</TextUnit>
    <TextUnit id="3365" loc="566e">ἥττων ἐστίν; ὡς καὶ ὁ σεμνότατος ̓Αριστοτέλης τοῦ Φασηλίτου μαθητοῦ, ἡμεῖς δ' οὐχὶ καὶ τῶν ἀψύχων τὰ κάλλιστα προκρίνομεν; ἐπαινεῖται καὶ τῶν Σπαρτιατῶν τὸ ἔθος τὸ γυμνοῦν τὰς παρθένους τοῖς ξένοις. ἐν Χίῳ δὲ τῇ νήσῳ καὶ βαδίζειν ἥδιστόν ἐστιν ἐπὶ τὰ γυμνάσια καὶ τοὺς δρόμους καὶ ὁρᾶν προσπαλαίοντας τοὺς νέους ταῖς κόραις. καὶ ὁ Κύνουλκος “ ταυτὶ καὶ τολμᾶς σὺ λέγειν,” οὐ “ ῥοδοδάκτυλος οὖσα” κατὰ τὸν Κρατῖνον, ἀλλὰ βολίτινον ἔχων θάτερον σκέλος, ἐκείνου τοῦ ὁμωνύμου σοι ποιητοῦ τὴν κνήμην</TextUnit>
    <TextUnit id="3366" loc="566f">φορῶν ὃς ἐν τοῖς καπηλείοις καὶ τοῖς πανδοκείοις αἰεὶ διαιτᾷ, καίτοι ̓Ισοκράτους τοῦ ῥήτορος ἐν τῷ ̓Αρεοπαγιτικῷ εἰρηκότος: “ἐν καπηλείῳ δὲ φαγεῖν ἢ πιεῖν οὐδεὶς οὐδ' ἂν οἰκέτης ἐτόλμησεν.  σεμνύνεσθαι γὰρ ἐμελέτων, οὐ βωμολοχεύεσθαι.” ̔Υπερείδης δὲ ἐν τῷ κατὰ Πατροκλέους, εἰ γνήσιος ὁ λόγος, τοὺς ̓Αρεοπαγίτας φησὶν ἀριστήσαντά τινα ἐν καπηλείῳ κωλῦσαι ἀνιέναι εἰς ̓́Αρειον</TextUnit>
    <TextUnit id="3367" loc="567a">πάγον. σὺ δέ, ὦ σοφιστά, ἐν τοῖς καπηλείοις συναναφύρῃ οὐ μετὰ ἑταίρων ἀλλὰ μετὰ ἑταιρῶν, μαστροπευούσας περὶ σαυτὸν οὐκ ὀλίγας ἔχων καὶ περιφέρων αἰεὶ τοιαυτὶ βιβλία ̓Αριστοφάνους καὶ ̓Απολλοδώρου καὶ ̓Αμμωνίου καὶ ̓Αντιφάνους, ἔτι δὲ Γοργίου τοῦ ̓Αθηναίου, πάντων τούτων συγγεγραφότων περὶ τῶν ̓Αθήνησι ̔Εταιρίδων. ὢ τῆς καλῆς σου πολυμαθίας, ὡς κατ' οὐδὲν ἐμιμήσω</TextUnit>
    <TextUnit id="3368" loc="567b">Θεόμανδρον τὸν Κυρηναῖον, ὅν φησι Θεόφραστος ἐν τῷ περὶ Εὐδαιμονίας περιιόντα ἐπαγγέλλεσθαι διδάσκειν εὐτυχίαν ἐρωτοδιδάσκαλε: οὐδὲν ἄρα διαφέρεις ̓Αμάσιος τοῦ ' ̓Ηλείου, ὃν Θεόφραστος ἐν τῷ ̓Ερωτικῷ περὶ τοὺς ἔρωτας δεινὸν γεγονέναι λέγει οὐκ ἂν ἁμάρτοι δὲ τίς σε καὶ πορνογράφον καλῶν, ὡς ̓Αριστείδην καὶ Παυσίαν ἔτι τε Νικοφάνη τοὺς ζωγράφους, μνημονεύει δὲ αὐτῶν ὡς ταῦτα καλῶς γραφόντων Πολέμων ἐν τῷ περὶ τῶν ἐν Σικυῶνι Πινάκων, ὢ τῆς καλῆς πολυμαθίας, ἄνδρες φίλοι, τῆς τοῦ γραμματικοῦ τοῦδε,  ὃς οὐδ' ἐγκαλύπτεται, ἀλλ' ἀναφανδὸν τὰ Εὐβούλου αἰεὶ ἐκ Κερκώπων λέγει: &amp;γτ;</TextUnit>
    <TextUnit id="3369" loc="567c">Κόρινθον ἦλθον. ἡδέως ἐνταῦθά πως λάχανόν τι τρώγων : ̓́Ωκιμον διεφθάρην  κἀνταῦθα κατελήρησα τὴν ἐξωμίδα.  καλός γε ὁ τῶν Κορινθίων σοφιστής, ὁ τοῖς μαθηταῖς διηγούμενος ὅτι ̓́Ωκιμον ἑταίρας ὄνομα. καὶ ἄλλα δὲ πολλά, ὦναιδές, δράματα ἀπὸ ἑταιρῶν ἔσχε τὰς ἐπιγραφάς, Θάλαττα Διοκλέους, Φερεκράτους Κοριαννώ, Εὐνίκου ἢ Φιλυλλίου ̓́Αντεια, Μενάνδρου δὲ Θαὶς καὶ Φάνιον, ̓Αλέξιδος ̓Οπώρα, Εὐβούλου Κλεψύδρα. οὕτω δ' ἐκλήθη αὕτη ἡ</TextUnit>
    <TextUnit id="3370" loc="567d">ἑταίρα, ἐπειδὴ πρὸς κλεψύδραν συνουσίαζεν ἕως κενωθείη, ὡς ̓Ασκληπιάδης εἴρηκεν ὁ τοῦ ̓Αρείου ἐν τῷ περὶ Δημητρίου τοῦ Φαληρέως συγγράμματι, τὸ κύριον αὐτῆς ὄνομα φάσκων εἶναι Μητίχην. ἐστὶν δ' ἑταίρα, ὡς ̓Αντιφάνης φησὶν ἐν ̓Αγροίκῳ,  τῷ τρέφοντι συμφορά  εὐφραίνεται γὰρ κακὸν ἔχων οἴκοι μέγα.  διόπερ καὶ θρηνῶν τις αὑτὸν παράγεται ὑπὸ Τιμολέους</TextUnit>
    <TextUnit id="3371" loc="567e">; ἐν Νεαίρᾳ:    ἀλλ' ἔγωγ' ὁ δυστυχὴς  Φρύνης ἐρασθεὶς ἡνίκ' ἔτι τὴν κάππαριν  συνέλεγεν οὔπω τ' εἶχεν ὅσαπερ νῦν ἔχει  πάμπολλ' ἀναλίσκων ἐφ' ἑκάστῳ τῆς θύρας  ἀπεκλειόμην.  καὶ ἐν τῷ ἐπιγραφομένῳ δ' ̓Ορεσταυτοκλείδης ὁ αὐτὸς Τιμοκλῆς φησι:   περὶ δὲ τὸν πανάθλιον εὕδουσι γρᾶες, Νάννιον, Πλαγγών, Λύκα,</TextUnit>
    <TextUnit id="3372" loc="567f">Γνάθαινα, Φρύνη, Πυθιονίκη, Μυρρίνη,  Χρυσίς, Κοναλίς, ̔Ιερόκλεια, Λοπάδιον.  τούτων τῶν ἑταιρῶν καὶ ̓́Αμφις μνημονεύει ἐν Κουρίδι λέγων:   τυφλὸς ὁ Πλοῦτος εἶναί μοι δοκεῖ, :  ὅστις γε παρὰ ταύτην μὲν οὐκ εἰσέρχεται,  παρὰ δὲ Σινώπῃ καὶ Λύκᾳ καὶ Ναννίῳ  ἑτέραις τε τοιαύταισι παγίσι τοῦ βίου  ἔνδον κάθητ' ἀπόπληκτος οὐδ' ἐξέρχεται.</TextUnit>
    <TextUnit id="3373" loc="568a">̓́Αλεξις δ' ἐν τῷ ἐπιγραφομένῳ δράματι ̓Ισοστάσιον τὴν ἑταιρικὴν παρασκευὴν καὶ τὰς δι' ἐπιτεχνήσεως κομμώσεις τῶν ἑταιρῶν οὕτως ἐκτίθεται:   πρῶτα μὲν γὰρ πρὸς τὸ κέρδος καὶ τὸ συλᾶν τοὺς  πέλας  πάντα τἄλλ' αὐταῖς πάρεργα γίνεται, ῥάπτουσι δὲ  πᾶσιν ἐπιβουλάς. ἐπειδὰν δ' εὐπορήσωσίν ποτε,   ἀνέλαβον καινὰς ἑταίρας, πρωτοπείρους τῆς τέχνης.  εὐθὺς ἀναπλάττουσι ταύτας, ὥστε μήτε τοὺς τρόπους μήτε τὰς ὄψεις ὁμοίας διατελεῖν οὔσας ἔτι.</TextUnit>
    <TextUnit id="3374" loc="568b">τυγχάνει μικρά τις οὖσα: φελλὸς ἐν ταῖς βαυκίσιν  ἐγκεκάττυται. μακρά τις: διάβαθρον λεπτὸν φορεῖ τήν τε κεφαλὴν ἐπὶ τὸν ὦμον καταβαλοῦς' ἐξέρχεται: τοῦτο τοῦ μήκους ἀφεῖλεν. οὐκ ἔχει τις ἰσχία: ὑπενέδυς' ἐρραμμέν' αὐτήν, ὥστε τὴν εὐπυγίαν  ἀναβοᾶν τοὺς εἰσιδόντας. κοιλίαν ἁδρὰν ἔχει:  στηθί' ἔστ' αὐταῖσι τούτων ὧν ἔχους' οἱ κωμικοί:  ὀρθὰ προσθεῖσαι τοιαῦτα τοὐνδυτὸν τῆς κοιλίας</TextUnit>
    <TextUnit id="3375" loc="568c">ὡσπερεὶ κοντοῖσι τούτοις εἰς τὸ πρόσθ' ἀπήγαγον.  τὰς ὀφρῦς πυρρὰς ἔχει τις: ζωγραφοῦσιν ἀσβόλῳ.  συμβέβηκ' εἶναι μέλαιναν: κατέπλασε ψιμυθίῳ.  λευκόχρως λίαν τίς ἐστιν παιδέρωτ' ἐντρίβεται.  καλὸν ἔχει τοῦ σώματός τι: τοῦτο γυμνὸν δείκνυται.  εὐφυεῖς ὀδόντας ἔσχεν ἐξ ἀνάγκης δεῖ γελᾶν,   ἵνα θεωρῶς' οἱ παρόντες τὸ στόμ' ὡς κομψὸν φορεῖ.</TextUnit>
    <TextUnit id="3376" loc="568d">ἂν δὲ μὴ χαίρῃ γελῶσα, διατελεῖ τὴν ἡμέραν ἔνδον, ὥσπερ τοῖς μαγείροις ἃ παράκειθ' ἑκάστοτε, ἡνίκ' ἂν πωλῶσιν αἰγῶν κρανία, ξυλήφιον  μυρρίνης ἔχουσα λεπτὸν ὀρθὸν ἐν τοῖς χείλεσιν  ὥστε τῷ χρόνῳ σέσηρεν, ἄν τε βούλητ' ἄν τε μή ,  ὄψεις διὰ τούτων σκευοποιοῦσι τῶν τεχνῶν.   διὸ συμβουλεύω σοι, “ Θετταλὲ ποικιλόδιφρε,” τὰς ἐπὶ τῶν οἰκημάτων ἀσπάζεσθαι καὶ μὴ καταναλίσκειν εἰς οὐδὲν δέον τὰ τῶν υἱῶν κέρματα,</TextUnit>
    <TextUnit id="3377" loc="568e">ὄντως γὰρ “ ἄριστα χωλὸς οἰφεῖς,” τοῦ κρηπιδοποιοῦ πατρός σου πολλά σε σωφρονίσαντος καὶ διδάξαντος σκύτη βλέπειν. ἢ οὐκ οἶδας κατὰ τὴν Εὐβούλου Παννυχίδα: τὰς φιλῳδοὺς κερμάτων παλευτρίας, πώλους Κύπριδος ἐξησκημένας,   γυμνὰς ἐφεξῆς ἐπὶ κέρως τεταγμένας, ἐν λεπτοπήνοις ὕφεσιν ἑστώσας, οἵας   ̓Ηριδανὸς ἁγνοῖς ὕδασι κηπεύει κόρας:  παρ' ὧν βεβαίως ἀσφαλῶς τ': ἔξεστί σοι</TextUnit>
    <TextUnit id="3378" loc="568f">μικροῦ πρίασθαι κέρματος τὴν ἡδονήν.  καὶ ἐν Ναννίῳ εἰ Εὐβούλου τὸ δρᾶμα καὶ μὴ Φιλίππου, φησὶν  ὅστις λέχη γὰρ σκότια νυμφεύει λάθρᾳ,  πῶς οὐχὶ πάντων ἐστὶν ἀθλιώτατος;  ἐξὸν θεωρήσαντι πρὸς τὸν ἥλιον  γυμνὰς ἐφεξῆς ἐπὶ κέρως τεταγμένας, ἐν λεπτοπήνοις ὕφεσιν ἑστώσας, οἵας ̓Ηριδανὸς ἁγνοῖς ὕδασι κηπεύει κόρας, μικροῦ πρίασθαι κέρματος τὴν ἡδονήν,</TextUnit>
    <TextUnit id="3379" loc="569a">καὶ μὴ λαθραίαν Κύπριν, αἰσχίστην νόσων  πασῶν, διώκειν, ὕβρεος οὐ πόθου χάριν.  ̔Ελλάδος ἔγωγε τῆς ταλαιπώρου στένω,  ἣ Κυδίαν ναύαρχον ἐξεπέμψατο.  ἐπιτιμᾷ δὲ καὶ Ξέναρχος ἐν Πεντάθλῳ τοῖς παραπλησίως σοι βιοῦσιν καὶ ἐσπουδακόσι περὶ τὰς μεγαλομίσθους ἑταίρας καὶ τὰς ἐλευθέρας τῶν γυναικῶν ταυτὶ λέγων   δεινά, δεινὰ κοὐκ ἀνασχετὰ ἐν τῇ πόλει πράττουσιν οἱ νεώτεροι,</TextUnit>
    <TextUnit id="3380" loc="569b">ὅπου γὰρ οὐσῶν μειράκων μάλ' εὐπρεπῶν   ἐπὶ τοῖσι πορνείοισιν, ἃς ἔξεσθ' ὁρᾶν εἰληθερούσας, στέρν' ἀπημφιεσμένας,  γυμνὰς ἐφεξῆς τ' ἐπὶ κέρως τεταγμένας: ὧν ἔστιν ἐκλεξάμενον ᾗ τις ἥδεται, λεπτῇ, παχείᾳ, στρογγύλῃ, μακρᾷ, ῥικνῇ,  νέᾳ, παλαιᾷ, μεσοκόπῳ, πεπαιτέρᾳ, μὴ κλίμακα: στησάμενον: εἰσβῆναι λάθρᾳ,  μηδὲ δι' ὀπῆς κάτωθεν εἰσδῦναι στέγης</TextUnit>
    <TextUnit id="3381" loc="569c">μηδ' ἐν ἀχύροισιν εἰσενεχθῆναι τέχνῃ. αὐταὶ βιάζονται γὰρ εἰσέλκουσί τε  τοὺς μὲν γέροντας ὄντας ἐπικαλούμεναι  πατρίδια, τοὺς δ' ἀπφάρια, τοὺς νεωτέρους, καὶ τῶνδ' ἑκάστην ἔστιν ἀδεῶς, εὐτελῶς,  μεθ' ἡμέραν, πρὸς ἑσπέραν, πάντας τρόπους: ἃς δ' οὔτ' ἰδεῖν ἔστ', οὔθ' ὁρῶντ' ἰδεῖν σαφῶς, αἰεὶ δὲ τετρεμαίνοντα καὶ φοβούμενον..,  δεδιότα, ἐν τῇ χειρὶ τὴν ψυχὴν ἔχοντα.  ἃς πῶς ποτ', ὦ δέσποινα ποντία Κύπρι,</TextUnit>
    <TextUnit id="3382" loc="569d">βινεῖν δύνανται, τῶν Δρακοντείων νόμων ὁπόταν ἀναμνησθῶσι προσκινούμενοι;   καὶ Φιλήμων δὲ ἐν ̓Αδελφοῖς προσιστορῶν ὅτι πρῶτος Σόλων διὰ τὴν τῶν νέων ἀκμὴν ἔστησεν ἐπὶ οἰκημάτων γύναια πριάμενος, καθὰ καὶ Νίκανδρος ὁ Κολοφώνιος ἱστορεῖ ἐν τρίτῳ: Κολοφωνιακῶν φάσκων αὐτὸν καὶ πανδήμου ̓Αφροδίτης ἱερὸν πρῶτον ἱδρύσασθαι ἀφ' ὧν ἠργυρίσαντο αἱ προστᾶσαι τῶν οἰκημάτων, ἀλλ' ὅ γε Φιλήμων οὕτως φησί  σὺ δ' εἰς ἅπαντας εὗρες ἀνθρώπους νόμον  : σὲ γὰρ λέγουσιν τοῦτ' ἰδεῖν πρῶτον, Σόλων,</TextUnit>
    <TextUnit id="3383" loc="569e">δημοτικόν, ὦ Ζεῦ, πρᾶγμα καὶ σωτήριον ̔  καί μοι λέγειν τοῦτ' ἐστὶν ἁρμοστόν, Σόλων ̓ , μεστὴν ὁρῶντα τὴν πόλιν νεωτέρων  τούτους τ' ἔχοντας τὴν ἀναγκαίαν φύσιν ἁμαρτάνοντάς τ' εἰς ὃ μὴ προσῆκον ἦν,  στῆσαι πριάμενὸν τοι γυναῖκας κατὰ τόπους  κοινὰς ἅπασι καὶ κατεσκευασμένας. :  ἑστᾶσι γυμναί, μὴ ' ξαπατηθῇς: πάνθ' ὅρα.</TextUnit>
    <TextUnit id="3384" loc="569f">οὐκ εὖ σεαυτοῦ τυγχάνεις ἔχων ἔχεις λυποῦν τι. πως; ἀλλ' ἡ θύρα ' στ' ἀνεῳγμένη.  εἷς ὀβολός: εἰσπήδησον: οὐκ ἔστ' οὐδὲ εἷς  ἀκκισμὸς οὐδὲ λῆρος, οὐδ' ὑφήρπασεν   ἀλλ' εὐθὺς ὡς βούλει σὺ χὢν βούλει τρόπον, ἐξῆλθες: οἰμώζειν λέγ', ἀλλοτρία ' στί σοι.  καὶ ̓Ασπασία δὲ ἡ Σωκρατικὴ ἐνεπορεύετο πλήθη καλῶν γυναικῶν, καὶ ἐπλήθυνεν ἀπὸ τῶν ταύτης ἑταιρίδων ἡ ̔Ελλάς, ὡς καὶ ὁ χαρίεις ̓Αριστοφάνης παρασημαίνεται, λέγων τὸν Πελοποννησιακὸν πόλεμον</TextUnit>
    <TextUnit id="3385" loc="570a">ὅτι Περικλῆς διὰ τὸν ̓Ασπασίας ἔρωτα καὶ τὰς ἁρπασθείσας ἀπ' αὐτῆς θεραπαίνας ὑπὸ Μεγαρέων ἀνερρίπισεν τὸ δεινόν:  πόρνην δὲ Σιμαίθαν ἰόντες Μεγάραδε  νεανίαι κλέπτουσι μεθυσοκότταβοι κᾆθ' οἱ Μεγαρῆς ὀδύναις πεφυσιγγωμένοι  ἀντεξέκλεψαν ̓Ασπασίας πόρνασδύο:  κἀκεῖθεν ἁρχὴ τοῦ πολέμου κατερράγη</TextUnit>
    <TextUnit id="3386" loc="570b">̔́Ελλησι πᾶσιν ἐκ τριῶν λαικαστριῶν.  τῶν οὖν μεγαλομίσθων ἑταιρῶν ἀποτρέπω σε, γραμματικώτατε, διότι  τὰς μὲν ἄλλας ἔστιν αὐλούσας ἰδεῖν  αὐλητρίδας πάσας ̓Απόλλωνος νόμον,  Διὸς νόμον  αὗται δὲ μόνον αὐλοῦσιν ̔Ιέρακος νόμον,  ̓Επικράτης φησὶν ἐν ̓Αντιλαίδι, ἐν ᾧ δράματι καὶ περὶ τῆς πολυθρυλήτου Λαίδος τάδε λέγει:    αὕτη δὲ Λαὶς ἀργός ἐστι καὶ πότις, τὸ καθ' ἡμέραν ὁρῶσα πίνειν κἀσθίειν  μόνον, πεπονθέναι δὲ ταὐτά μοι δοκεῖ</TextUnit>
    <TextUnit id="3387" loc="570c">τοῖς ἀετοῖς: οὗτοι γὰρ ὅταν ὦσιν νέοι ἐκ τῶν ὀρῶν πρόβατ' ἐσθίουσι καὶ λαγὼς  μετέωρ' ἀναρπάζοντες ὑπὸ τῆς ἰσχύος:  ὅταν δὲ γηράσκωσιν ἤδη, τότε θεῶν  ἐπὶ τοὺς νεὼς ἵζουσι πεινῶντες κακῶς:  κἄπειτα τοῦτ' εἶναι νομίζεται τέρας.  καὶ Λαῒς οὖν ὀρθῶς νομίζοιτ' ἂν τέρας, αὕτη γὰρ ὁπότ' ἦν μὲν νεοττὸς καὶ νέα,  ὑπὸ τῶν στατήρων ἦν ἀπηγριωμένη,  εἶδες δ' ἂν αὐτῆς Φαρνάβαζον θᾶττον ἂν</TextUnit>
    <TextUnit id="3388" loc="570d">ἐπεὶ δὲ δολιχὸν τοῖς ἔτεσιν ἤδη τρέχει  τὰς ἁρμονίας τε διαχαλᾷ τοῦ σώματος,  ἰδεῖν μὲν αὐτὴν ῥᾷόν ἐστιν ἢ πτύσαι: ἐξέρχεταί τε πανταχός' ἤδη πετομένη,  δέχεται δὲ καὶ στατῆρα καὶ τριώβολον,  προσίεται δὲ καὶ γέροντα καὶ νέον. οὕτω δὲ τιθασὸς γέγονεν ὥστ', ὦ φίλτατε,  τἀργύριον ἐκ τῆς χειρὸς ἤδη λαμβάνει.  μνημονεύει δὲ τῆς Λαίδος καὶ ̓Αναξανδρίδης ἐν  Γεροντομανίᾳ καὶ ἄλλας ἑταίρας αὐτῇ συγκαταλέγει διὰ τούτων:</TextUnit>
    <TextUnit id="3389" loc="570e">τὴν ἐκ Κορίνθου Λαΐδ' οἶσθα; β. πῶς γὰρ οὔ;  τὴν ἡμετέρειόν. Α. ἦν ἐκείνῃ τις φίλη  ̓́Αντεια. β. καὶ τοῦθ' ἡμέτερον ἦν παίγνιον. α. νὴ τὸν Δί', ἤνθει τότε Λαγίσκ', ἤνθει τότε  καὶ Θεολύτη μάλ' εὐπρόσωπος καὶ καλή,  ὑπέφαιν' ἐσομένη δ' ̓́Ωκιμον λαμπρὸν πάνυ.  ταῦτά σοι παραινεῖν ἔχω, ἑταῖρε Μυρτίλε. καὶ κατὰ τὴν Φιλεταίρου Κυνηγίδα:</TextUnit>
    <TextUnit id="3390" loc="570f">παῦσαι, γέρων ὢν, τοὺς τρόπους, οὐκ οἶσθ' ὅτι οὔκ ἐστιν ἥδιστον ἀποθανεῖν βινοῦνθ' ἅμα, ὥσπερ λέγουσιν ἀποθανεῖν Φορμίσιον;  ἢ ἥδιστόν ἐστί σοι, ὡς ἐν Μαραθωνίοις φησὶ Τιμοκλῆς:   ὅσον τὸ μεταξὺ μετὰ κορίσκης ἢ μετὰ  χαμαιτύπης τὴν νύκτα κοιμᾶσθαι. βαβαί, ἡ στιφρότης, τὸ χρῶμα, πνεῦμα, δαίμονες, τὸ μὴ σφόδρ' εἶναι πάνθ' ἕτοιμα, δεῖν δέ τι</TextUnit>
    <TextUnit id="3391" loc="571a">ἀγωνιᾶσαι καὶ ῥαπισθῆναί τε καὶ  πληγὰς λαβεῖν ἁπαλαῖσι χερσὶν ἡδύ γε νὴ τὸν Δία τὸν μέγιστον.   ἔτι πολλὰ τοῦ Κυνούλκου θέλοντος λέγειν καὶ  τοὐλπιανοῦ ἐπιρραπίσαι βουληθέντος αὐτὸν εἰς τιμὴν τοῦ Μυρτίλου, φθάσας ὁ Μυρτίλος ̔ διήχθρευεν γὰρ τῷ Σύρᾠ ἔφη:    οὐχ ὧδ' ἐμόγησαν  ἐλπίδες ὥστ' ἐχθρῶν συμμαχίαν καλέσαι,  φησὶν ὁ Καλλίμαχος. οὐ γὰρ αὐτάρκεις ἡμεῖς ἀμύνασθαι, ὦ Κύνουλκε;  ὡς σκαιὸς εἶ κἄγροικος αἰσχροεπῶν ἔα,</TextUnit>
    <TextUnit id="3392" loc="571b">ἐπ' ἀριστέρ' ἐν τῷ στόματι τὴν γλῶσσαν φορεῖς,  κατὰ τὴν ̓Εφίππου Φιλύραν. δοκεῖς γάρ μοι ἐκείνων εἷς εἶναι  οὓς ἐδίδαξαν ἀριστερὰ γράμματα Μοῦσαι,  ὥς τις ἔφη τῶν παρῳδῶν.  ἐγὼ γάρ, ὦ ἄνδρες σύσσιτοι, οὐ κατὰ τὰς Μεταγένους Αὔρας ἢ τὸν ̓Αρισταγόρου Μαμμάκυθον   ὑμῖν ὀρχηστρίδας εἶπον ἑταίρας ὡραίας πρότερον, νῦν δ' οὐχ ὑμῖν ἀγορεύω ἄρτι χνοαζούσας αὐλητρίδας, αἵ τε τάχιστα  ἀνδρῶν φορτηγῶν ὑπὸ γούνατα μισθοῦ ἔλυσαν,</TextUnit>
    <TextUnit id="3393" loc="571c">ἀλλὰ περὶ τῶν ὄντως ἑταιρῶν τὸν λόγον πεποίημαι, τουτέστιν τῶν φιλίαν ἄδολον συντηρεῖν δυναμένων,  ἃς ὁ Κύνουλκος τολμᾷ λοιδορεῖν, μόνας τῶν ἄλλων γυναικῶν τῷ τῆς φιλίας ὀνόματι προσηγορευμένας, ἢ ἀπὸ τῆς παρὰ τοῖς ̓Αθηναίοις καλουμένης ̔Εταίρας τῆς ̓Αφροδίτης, περὶ ἧς φησιν ὁ ̓Αθηναῖος ̓Απολλόδωρος ἐν τοῖς περὶ Θεῶν οὕτως: “ ἑταίραν δὲ τὴν ̓Αφροδίτην τὴν τοὺς ἑταίρους καὶ τὰς ἑταίρας συνάγουσαν τοῦτο δ' ἐστὶν φίλας.”</TextUnit>
    <TextUnit id="3394" loc="571d">καλοῦσι γοῦν καὶ αἱ ἐλεύθεραι γυναῖκες ἔτι καὶ νῦν καὶ αἱ παρθένοι τὰς συνήθεις καὶ φίλας ἑταίρας, ὡς ἡ Σαπφώ:   τάδε νῦν ἑταίραις  ταῖς ἐμαῖσι τερπνὰ καλῶς ἀείσω.  καὶ ἔτι:   Λατὼ καὶ Νιόβα μάλα μὲν φίλαι ἦσαν ἑταῖραι.  καλοῦσι δὲ καὶ τὰς μισθαρνούσας ἑταίρας καὶ τὸ ἐπὶ συνουσίαις μισθαρνεῖν ἑταιρεῖν, οὐκ ἔτι πρὸς τὸ ἔτυμον ἀναφέροντες, ἀλλὰ πρὸς τὸ εὐσχημονέστερον, καθὸ δὴ καὶ Μένανδρος ἐν Παρακαταθήκῃ ἀπὸ τῶν ἑταιρῶν τοὺς ἑταίρους διαστέλλων φησί:</TextUnit>
    <TextUnit id="3395" loc="571e">πεποιήκατ' ἔργον οὐχ ἑταίρων γάρ, φίλαι, μὰ Δί' ἀλλ' ἑταίρων ' ταὐτὰ δ' ὄντα γράμματα  τὴν προσαγόρευσιν οὐ σφόδρ' εὔσχημον ποιεῖ.  χ περὶ δὲ τῶν ἑταιρῶν ̓́Εφιππος ἐν ̓Εμπολῇ τάδε φησὶν  ἔπειτὰ γ' εἰσίοντ', ἐὰν λυπούμενος τύχῃ τις ἡμῶν, ἐκολάκευσεν ἡδέως:  ἐφίλησεν οὐχὶ συμπιέσασα τὸ στόμα  ὥσπερ πολέμιον, ἀλλὰ τοῖσι στρουθίοις</TextUnit>
    <TextUnit id="3396" loc="571f">χανοῦς' ὁμοίως, ἧσε, παρεμυθήσατο  ἐποίησὲ θ' ἱλαρὸν εὐθέως τ' ἀφεῖλε πᾶν αὐτοῦ τὸ λυποῦν κἀπέδειξεν ἵλεων.  Εὔβουλος δ' ἐν Καμπυλίωνι κοσμίαν ἑταίραν παράγων φησὶν  ὡς δ' ἐδείπνει κοσμίως,  οὐχ ὥσπερ ἄλλαι τῶν πράσων ποιούμεναι  τολύπας ἔσαττον τὰς γνάθους καὶ τῶν κρεῶν</TextUnit>
    <TextUnit id="3397" loc="572a">ἀπέβρυκον αἰσχρῶς, ἀλλ' ἑκάστου μικρὸν ἂν  ἀπεγεύεθ' ὥσπερ παρθένος Μιλησία.  ̓Αντιφάνης ̔Υδρίᾳ:   οὗτος δ' ὃν λέγω ἐν γειτόνων αὐτῷ κατοικούσης τινὸς ἰδὼν ἑταίρας εἰς ἔρωτ' ἀφίκετο,  ἀστῆς, ἐρήμου δ' ἐπιτρόπου καὶ συγγενῶν, ἦθός τι χρυσοῦν πρὸς ἀρετὴν κεκτημένης, ὄντως ἑταίρας, αἱ μὲν ἄλλαι τοὔνομα  βλάπτουσι τοῖς τρόποις γὰρ ὄντως ὂν καλόν.</TextUnit>
    <TextUnit id="3398" loc="572b">̓Αναξίλας Νεοττίδι:   ἐὰν δέ τις μετρίως ἔχουσα χρημάτων  τοῖς δεομένοις τινων ὑπουργῇ πρὸς χάριν, ἐκ τῆς ἑταιρίας ἑταίρα τοὔνομα  προσηγορεύθη. καὶ σὺ νῦν οὐχ ὡς λέγεις  πόρνης, ἑταίρας ' εἰς ἔρωτα τυγχάνεις ἐληλυθώς: ἆρ' ὡς ἀληθῶς ἐστι γοῦν  ἁπλῆ τις; β. ἀστεία μὲν οὖν, νὴ τὸν Δία. ̔Ο δὲ ὑμέτερος φιλοσοφομειρακίσκος τοιοῦτος οἷον ̓́Αλεξις ἢ ̓Αντιφάνης ἐν ̔́Υπνῳ παράγει:</TextUnit>
    <TextUnit id="3399" loc="572c">διὰ ταῦθ' ὁ πόρνος οὗτος οὐδὲ τῶν πράσων ἑκάστοτ' ἐπεδείπνει μεθ' ἡμῶν τοῦτο δ' ἦν ἵνα μή τι λυπήσειε τὸν ἐραστὴν φιλῶν.  καλῶς δὲ περὶ τῶν τοιούτων ̓́Εφιππος ἐν Σαπφοῖ φησιν  ὅταν γὰρ ὢν νέος  ἀλλότριον εἰσελθὼν τις οἶκον διαλάθῃ  ἀσύμβολὸν τε χεῖρα προσβάλῃ βορᾷ,  διδόναι νόμιζ' αὐτὸν σὺ τῆς νυκτὸς λόγον.  τὰ αὐτὰ εἴρηκεν καὶ Αἰσχίνης ὁ ῥήτωρ ἐν τῷ κατὰ</TextUnit>
    <TextUnit id="3400" loc="572d">Τιμάρχου.  περὶ δὲ τῶν ἑταιρῶν καὶ Φιλέταιρος ἐν Κυνηγίδι τάδε φησίν   οὐκ ἐτὸς ̔Εταίρας ἱερόν ἐστι πανταχοῦ,  ἀλλ' οὐχὶ γαμετῆς οὐδαμοῦ τῆς ̔Ελλάδος.  οἶδα δὲ καὶ ἑορτὴν ̔Εταιρίδεια ἀγομένην ἐν Μαγνησίᾳ οὐ διὰ τὰς ἑταίρας, ἀλλὰ δι' ἑτέραν αἰτίαν, ἧς μνημονεύει ̔Ηγήσανδρος ἐν ̔Υπομνήμασι γράφων ὧδε: “ τὴν τῶν ̔Εταιριδείων ἑορτὴν συντελοῦσι Μάγνητες. ἱστοροῦσι δὲ πρῶτον ̓Ιάσονα τὸν Αἴσονος συναγαγόντα τοὺς ̓Αργοναύτας ̔Εταιρείῳ Διὶ θῦσαι καὶ τὴν ἑορτὴν</TextUnit>
    <TextUnit id="3401" loc="572e">̔Εταιρίδεια προσαγορεῦσαι. θύουσι δὲ καὶ οἱ Μακεδόνων βασιλεῖς τὰ ̔Εταιρίδεια.” Πόρνης δὲ ̓Αφροδίτης ἱερόν ἐστι παρὰ ̓Αβυδηνοῖς, ὥς φησι Πάμφιλος: κατεχομένης γὰρ τῆς πόλεως δουλείᾳ τοὺς φρουροὺς τοὺς ἐν αὐτῇ ποτε θύσαντας, ὡς ἱστορεῖ Νεάνθης ἐν τοῖς Μυθικοῖς, καὶ μεθυσθέντας ἑταίρας πλείονας προσλαβέσθαι ὧν μίαν κατακοιμηθέντας αὐτοὺς ἰδοῦσαν ἀνελομένην τὰς κλεῖς καὶ τὸ τεῖχος ὑπερβᾶσαν ἀπαγγεῖλαι τοῖς ̓Αβυδηνοῖς</TextUnit>
    <TextUnit id="3402" loc="572f">. τοὺς δ' αὐτίκα μεθ' ὅπλων ἀφικομένους ἀνελεῖν μὲν τοὺς φύλακας, κρατήσαντας δὲ τῶν τειχῶν καὶ γενομένους ἐγκρατεῖς τῆς ἐλευθερίας χαριστήρια τῇ πόρνῃ ἀποδιδόντας ̓Αφροδίτης Πόρνης ναὸν ἱδρύσασθαι. ̓́Αλεξις δ' ὁ Σάμιος ἐν δευτέρῳ ̔̀ ̔́Ωρων Σαμιακῶν “ τὴν ἐν Σάμῳ  ̓Αφροδίτην, ἣν οἱ μὲν ἐν καλάμοις καλοῦσιν, οἱ δὲ ἐν ἕλει, ̓Αττικαί, φησίν, ἑταῖραι ἱδρύσαντο αἱ συνακολουθήσασαι Περικλεῖ ὅτε ἐπολιόρκει τὴν Σάμον,</TextUnit>
    <TextUnit id="3403" loc="573a">ἐργασάμεναι ἱκανῶς ἀπὸ τῆς ὥρας.” Εὐάλκης δ' ἐν τοῖς ̓Εφεσιακοῖς καὶ ἐν ̓Εφέσῳ φησὶν ἱερὸν ἱδρῦσθαι ̔Εταίρᾳ ' ̓Αφροδίτῃ. Κλέαρχος δ' ἐν πρώτῳ ̓Ερωτικῶν “ Γύγης, φησίν, ὁ Λυδῶν βασιλεὺς οὐ μόνον περὶ ζῶσαν τὴν ἐρωμένην περιβόητος γέγονεν, ἐγχειρίσας αὑτόν τε καὶ τὴν ἀρχὴν ἐκείνῃ πᾶσαν, ἀλλὰ καὶ τελευτησάσης συναγαγὼν τοὺς ἐκ τῆς χώρας Λυδοὺς πάντας ἔχωσε τὸ νῦν ἔτι καλούμενον τῆς ̔Εταίρας μνῆμα, εἰς ὕψος ἄρας, ὥστε περιοδεύοντος αὐτοῦ τὴν ἐντὸς</TextUnit>
    <TextUnit id="3404" loc="573b">τοῦ Τμώλου χώραν, οὗ ἂν ἐπιστραφεὶς τύχῃ, καθορᾶν τὸ μνῆμα καὶ πᾶσι τοῖς τὴν Λυδίαν οἰκοῦσιν ἄποπτον εἶναι.” Δημοσθένης, δ' ὁ ῥήτωρ ἐν τῷ κατὰ Νεαίρας λόγῳ, εἰ γνήσιος, ὃν ̓Απολλόδωρος εἴρηκε, φησί: “τὰς μὲν ἑταίρας ἡδονῆς ἕνεκα ἔχομεν, τὰς δὲ παλλακὰς τῆς καθ' ἡμέραν παλλακείας, τὰς δὲ γυναῖκας τοῦ παιδοποιεῖσθαι γνησίως καὶ τῶν ἔνδον φύλακα πιστὴν ἔχειν.”   καταλέξω δέ σοι, Κύνουλκε, ̓Ιωνικήν τινα ῥῆσιν, μακρὰν ἐκτείνας κατὰ τὸν Αἰσχύλου ̓Αγαμέμνονα:</TextUnit>
    <TextUnit id="3405" loc="573c">περὶ ἑταιρῶν, ἀρξάμενος ἀπὸ τῆς καλῆς Κορίνθου, ἐπειδή μοι τὴν αὐτόθι σοφιστείαν ὠνείδισας. νόμιμὸν ἐστιν ἀρχαῖον ἐν Κορίνθῳ, ὡς καὶ Χαμαιλέων ὁ ̔Ηρακλεώτης ἱστορεῖ ἐν τῷ περὶ Πινδάρου, ὅταν ἡ πόλις εὔχηται περὶ μεγάλων τῇ ̓Αφροδίτῃ, συμπαραλαμβάνεσθαι πρὸς τὴν ἱκετείαν τὰς ἑταίρας ὡς πλείστας, καὶ ταύτας προσεύχεσθαι τῇ θεῷ καὶ ὕστερον ἐπὶ τοῖς ἱεροῖς παρεῖναι. καὶ ὅτε δὴ ἐπὶ τὴν ̔Ελλάδα τὴν στρατείαν ἦγεν ὁ Πέρσης,</TextUnit>
    <TextUnit id="3406" loc="573d">ὡς καὶ Θεόπομπος ἱστορεῖ καὶ Τίμαιος ἐν τῇ ἑβδόμῃ, αἱ Κορίνθιαι ἑταῖραι εὔξαντο ὑπὲρ τῆς τῶν ̔Ελλήνων σωτηρίας εἰς τὸν τῆς ̓Αφροδίτης ἐλθοῦσαι νεών. διὸ καὶ Σιμωνίδης ἀναθέντων τῶν Κορινθίων πίνακα τῇ θεῷ τὸν ἔτι καὶ νῦν διαμένοντα καὶ τὰς ἑταίρας ἰδίᾳ γραψάντων τὰς τότε ποιησαμένας τὴν ἱκετείαν καὶ ὕστερον παρούσας ἐπὶ τοῖς ἱεροῖς συνέθηκε τόδε τὸ ἐπίγραμμα:  αἵδ' ὑπὲρ ̔Ελλήνων τε καὶ εὐθυμάχων πολιητᾶν  ἔσταθεν εὔχεσθαι Κύπριδι δαιμονίᾳ:</TextUnit>
    <TextUnit id="3407" loc="573e">οὐ γὰρ τοξοφόροισιν ἐμήσατο δῖ' ̓Αφροδίτα  Πέρσαις ̔Ελλάνων ἀκρόπολιν προδόμεν.  καὶ οἱ ἰδιῶται δὲ κατεύχονται τῇ θεῷ τελεσθέντων περὶ ὧν ἂν ποιῶνται τὴν δέησιν ἀπάξειν αὐτῇ καὶ τὰς ἑταίρας, ὑπάρχοντος οὖν τοῦ τοιούτου νομίμου περὶ τὴν θεὸν Ξενοφῶν ὁ Κορίνθιος ἐξιὼν εἰς ̓Ολυμπίαν ἐπὶ τὸν ἀγῶνα καὶ αὐτὸς ἀπάξειν</TextUnit>
    <TextUnit id="3408" loc="573f">ἑταίρας εὔξατο τῇ θεῷ νικήσας. Πίνδαρός τε τὸ μὲν πρῶτον ἔγραψεν εἰς αὐτὸν ἐγκώμιον οὗ ἡ ἀρχὴ “ τρισολυμπιονίκαν ἐπαινέων οἶκον,” ὕστερον δὲ καὶ σκόλιον τὸ παρὰ τὴν θυσίαν ᾀσθέν, ἐν ᾧ τὴν ἀρχὴν εὐθέως πεποίηται πρὸς τὰς ἑταίρας αἳ παραγενομένου τοῦ Ξενοφῶντος καὶ θύοντος τῇ ̓Αφροδίτῃ συνέθυσαν. διόπερ ἔφη:  ὦ Κύπρου δέσποινα, τεὸν δεῦτ' ἐς ἄλσος  φορβάδων κορᾶν ἀγέλαν ἑκατόγγυιον</TextUnit>
    <TextUnit id="3409" loc="574a">Ξενοφῶν τελέαις  ἐπήγαγ' εὐχωλαῖς ἰανθείς.  ἤρξατο δ' οὕτως τοῦ μέλους:   πολύξεναι νεάνιδες ἀμφίπολοι  πειθοῦς ἐν ἀφνειῷ Κορίνθῳ,   αἵ τε τὰς χλωρᾶς λιβάνου ξανθὰ δάκρη  θυμιᾶτε, πολλάκι ματέρ' ̓Ερώτων οὐρανίαν πτάμεναι  νόημα ποττὰν ̓Αφροδίταν:  ὑμῖν ἄνευθεν ἐπαγορίας ἔπορεν, ὦ παῖδες, ἐρατειναῖς ἐν εὐναῖς  μαλθακᾶς ὥρας ἀπὸ καρπὸν δρέπεσθαι.  σὺν δὲ ἀνάγκᾳ πᾶν καλόν. ἀρξάμενος θ' οὕτως ἑξῆς φησιν</TextUnit>
    <TextUnit id="3410" loc="574b">ἀλλὰ θαυμάζω τί με λεξοῦντι ̓Ισθμοῦ  δεσπόται τοιάνδε μελίφρονος ἀρχὰν εὑρόμενον σκολιοῦ,  ξυνάορον ξυναῖς γυναιξί.  δῆλον γὰρ ὅτι πρὸς τὰς ἑταίρας διαλεγόμενος ἠγωνία ποῖόν τι φανήσεται τοῖς Κορινθίοις τὸ πρᾶγμα. πιστεύων δέ, ὡς ἔοικεν, αὐτὸς αὑτῷ πεποίηκεν εὐθέως:   ἐδιδάξαμεν χρυσὸν καθαρᾷ, βασάνῳ.  ὅτι δὲ καὶ ̓Αφροδίσια ἴδια ἄγουσιν αὐτόθι αἱ ἑταῖραι, ̓́Αλεξις ἐν Φιλούσῃ φησὶν   ̓Αφροδίσι' ἦγε ταῖς ἑταίραις ἡ πόλις,</TextUnit>
    <TextUnit id="3411" loc="574c">ἕτερα δὲ χωρὶς ἐστι ταῖς ἐλευθέραις.   ταῖς ἡμέραις ταύταις δὲ κωμάζειν ἔθος  ἐστὶν νόμος τε τὰς ἑταίρας ἐνθάδε  μεθύειν μεθ' ἡμῶν.  ἐν δὲ Λακεδαίμονι, ὥς φησι Πολέμων ὁ περιηγητὴς ἐν τῷ περὶ τῶν ἐν Λακεδαίμονι ̓Αναθημάτων, εἰκών ἐστι τῆς διαβοήτου ἑταίρας Κοττίνας, ἥν φησιν καὶ βοῦν ἀναθεῖναι χαλκῆν, γράφων οὕτως: “ καὶ τὸ Κοττίνας δὲ τῆς ἑταίρας εἰκόνιον,</TextUnit>
    <TextUnit id="3412" loc="574d">ἧς διὰ τὴν ἐπιφάνειαν οἴκημά τι λέγεται καὶ νῦν ἐγγυτάτω τῆς Κολώνης, ἵνα τὸ Διονύσιόν ἐστιν, ἐπιφανὲς καὶ πολλοῖς ἐγνωσμένον τῶν ἐν τῇ πόλει. ἀνάθημα δ' αὐτῆς ἐστιν ὑπὲρ τὸ τῆς Χαλκιοίκου βοίδιόν τι χαλκοῦν καὶ τὸ προειρημένον εἰκόνιον.” ̓Αλκιβιάδης δὲ ὁ καλός, ἐφ' οὗ τις τῶν κωμικῶν ἔφη  ̓Αλκιβιάδην τὸν ἁβρόν, ὦ γῆ καὶ θεοί, ὃν ἡ Λακεδαίμων μοιχὸν ἐπιθυμεῖ λαβεῖν,  ὑπὸ τῆς ̓́Αγιδος ἀγαπώμενος γυναικὸς, ἐπὶ τὰς τῶν ἑταιρίδων θύρας ἐκώμαζεν, ἀπολιπὼν τὰς</TextUnit>
    <TextUnit id="3413" loc="574e">Λακαίνας καὶ τὰς ̓Αττικάς. Μεδοντίδος γοῦν τῆς ̓Αβυδηνῆς ἐξ ἀκοῆς ἐρασθεὶς ἔστερξε καὶ πλεύσας εἰς ̔Ελλήσποντον σὺν ̓Αξιόχῳ, ὃς ἦν αὐτοῦ τῆς ὥρας ἐραστής, ὥς φησιν Λυσίας ὁ ῥήτωρ ἐν τῷ  κατ' αὐτοῦ λόγῳ, καὶ ταύτης ἐκοινώνησεν αὐτῷ. καὶ ἑτέρας δὲ δύο ἑταίρας περιήγετο αἰεὶ ὁ ̓Αλκιβιάδης, Δαμασάνδραν τὴν Λαίδος τῆς νεωτέρας μητέρα καὶ Θεοδότην ὑφ' ἧς καὶ ἀποθανὼν ἐκηδεύθη ἐν Μελίσσῃ κώμῃ τῆς Φρυγίας, ἐπιβουλευθεὶς</TextUnit>
    <TextUnit id="3414" loc="574f">ὑπὸ Φαρναβάζου. εἴδομεν δὲ καὶ ἡμεῖς τὸ ἐν Μελίσσῃ τοῦ ̓Αλκιβιάδου μνῆμα ἐκ Συννάδων εἰς Μητρόπολιν ἀφικνούμενοι: ἐφ' ᾧ καὶ κατ' ἔτος θύεται βοῦς, διακελευσαμένου τοῦτο τοῦ πάντα ἀρίστου ̓Αδριανοῦ βασιλέως: ὃς καὶ ἀνέστησεν ἐπὶ τῷ μνήματι Παρίου λίθου εἰκόνα τὸν ̓Αλκιβιάδην.</TextUnit>
    <TextUnit id="3415" loc="575a">οὐ χρὴ δὲ θαυμάζειν εἰ ἐξ ἀκοῆς τινες ἠράσθησάν τινων, ὁπότε Χάρης ὁ Μιτυληναῖος ἐν τῇ δεκάτῃ τῶν ̔Ιστοριῶν τῶν περὶ ̓Αλέξανδρόν φησιν πολλοὺς ὀνείρατι θεασαμένους τινὰς οὓς μὴ πρότερον εἶδον ἐρασθῆναι αὐτῶν γράφει δὲ οὕτως: “̔Υστάσπῃ νεώτερος ἦν ἀδελφὸς Ζαριάδρης, περὶ ὧν λέγουσιν οἱ ἐπιχώριοι ὅτι ἐξ ̓Αφροδίτης καὶ ̓Αδώνιδος ἐγεννήθησαν. ἐκυρίευσεν δὲ ὁ μὲν ̔Υστάσπης Μηδίας καὶ τῆς ὑποκάτω χώρας, ὁ δὲ</TextUnit>
    <TextUnit id="3416" loc="575b">Ζαριάδρης τῆς ὑπεράνω Κασπίων πυλῶν μέχρι τοῦ Τανάιδος. τῶν δὲ ἐπέκεινα τοῦ Τανάιδος  ̔Ομάρτῃ βασιλεῖ Μαραθῶν θυγάτηρ ἦν ὄνομα ̓Οδάτις: περὶ ἧς ἐν ταῖς ἱστορίαις γέγραπται ὡς ἄρα κατὰ τὸν ὕπνον ἰδοῦσα τὸν Ζαριάδρην ἐρασθείη, τὸ δ' αὐτὸ τοῦτο κἀκείνῳ πάθος συμπεσεῖν πρὸς αὐτήν. διετέλουν γοῦν ἀλλήλων ἐπιθυμοῦντες διὰ τὴν κατὰ τὸν ὕπνον φαντασίαν. ἦν δὲ ἡ ̓Οδάτις καλλίστη τῶν κατὰ τὴν ̓Ασίαν γυναικῶν, καὶ ὁ Ζαριάδρης δὲ ἦν καλός, πέμποντος οὖν τοῦ Ζαριάδρου πρὸς τὸν ̔Ομάρτην καὶ φιλοτιμουμένου</TextUnit>
    <TextUnit id="3417" loc="575c">γῆμαι τὴν ἄνθρωπον, οὐ συνετίθετο ὁ ̔Ομάρτης διὰ τὸ εἶναι ἀρρένων παίδων ἔρημος, ἤθελεν γὰρ αὐτὴν δοῦναι ἑνὶ τῶν περὶ αὑτὸν οἰκείων. καὶ μετ' οὐ πολὺν χρόνον ὁ ̔Ομάρτης συναγαγὼν τοὺς ἐκ τῆς βασιλείας δυνάστας καὶ φίλους καὶ συγγενεῖς ἐποιεῖτο τοὺς γάμους, οὐ προειπὼν ὅτῳ μέλλοι διδόναι τὴν θυγατέρα, ἀκμαζούσης οὖν τῆς μέθης εἰσκαλέσας τὴν ̓Οδάτιν ὁ πατήρ εἰς τὸ συμπόσιον εἶπεν ἀκουόντων τῶν συνδείπνων ' ἡμεῖς, ὦ θύγατερ ̓Οδάτι, νῦν ποιούμεθα τοὺς σοὺς γάμους.</TextUnit>
    <TextUnit id="3418" loc="575d">περιβλέψασα οὖν καὶ θεωρήσασα πάντας λαβοῦσα χρυσῆν φιάλην καὶ πληρώσασα δὸς ᾧ θέλεις γαμηθῆναι: τούτου γὰρ κεκλήσῃ γυνή κἀκείνη περιβλέψασα πάντας ἀπῄει δακρύουσα, ποθοῦσα τὸν Ζαριάδρην ἰδεῖν ἐπεστάλκει : γὰρ αὐτῷ ὅτι μέλλουσιν οἱ γάμοι συντελεῖσθαι. ὁ δὲ στρατοπεδεύων ἐπὶ τοῦ Τανάιδος διαλαθὼν τὴν στρατοπεδείαν  διέβη μετὰ μόνου τοῦ ἁρματηλάτου καὶ νυκτὸς ὁρμήσας ἐπὶ τοῦ ἅρματος διῆλθεν διὰ γῆς πολλῆς,</TextUnit>
    <TextUnit id="3419" loc="575e">διώξας περὶ τοὺς ὀκτακοσίους σταδίους. πλησίον δὲ τῆς κώμης γενόμενος ἐν ᾗ τοὺς γάμους συνετέλουν καὶ καταλιπὼν ἔν τινι τόπῳ αὐτῷ ἅρματι τὸν ἁρματηλάτην προῆγεν ἐνδεδυκὼς στολὴν Σκυθικήν. καὶ παρελθὼν εἰς τὴν αὐλὴν καὶ ἰδὼν τὴν ̓Οδάτιν ἑστηκυῖαν πρὸ τοῦ κυλικείου καὶ δακρύουσαν κιρνᾶσάν τε βραδέως τὴν φιάλην εἶπεν πλησίον στὰς παρ' αὐτὴν ὦ ̓Οδάτι, πάρειμι δή σοι καθάπερ ἠξίωσας, ἐγὼ Ζαριάδρης.' ἡ δὲ κατανοήσασα ξένον ἄνδρα καὶ καλὸν καὶ ὅμοιον τῷ κατὰ τὸν ὕπνον ἑωραμένῳ περιχαρὴς γενομένη</TextUnit>
    <TextUnit id="3420" loc="575f">δίδωσιν αὐτῷ τὴν φιάλην: καὶ ὃς ἁρπάσας αὐτὴν ἀπήγαγεν ἐπὶ τὸ ἅρμα καὶ ἔφυγεν ἔχων τὴν ̓Οδάτιν. οἱ δὲ παῖδες καὶ αἱ θεράπαιναι συνειδυῖαι τὸν ἔρωτα κατεσιώπησαν καὶ κελεύοντος τοῦ πατρὸς λαλεῖν οὐκ ἔφασαν εἰδέναι ὅπου πεπόρευται. μνημονεύεται δὲ ὁ ἔρως οὗτος παρὰ τοῖς τὴν ̓Ασίαν οἰκοῦσι βαρβάροις καὶ περισσῶς ἐστι ζηλωτός, καὶ τὸν μῦθον τοῦτον ζωγραφοῦσιν ἐν τοῖς ἱεροῖς καὶ τοῖς βασιλείοις, ἔτι δὲ ταῖς ἰδιωτικαῖς οἰκίαις: καὶ ταῖς ἑαυτῶν θυγατράσιν οἱ πολλοὶ τῶν δυναστῶν ὄνομα τίθενται ̓Οδάτιν.”</TextUnit>
    <TextUnit id="3421" loc="576a">τὸ ὅμοιον ἱστορεῖ γενέσθαι καὶ ̓Αριστοτέλης ἐν τῇ Μασσαλιωτῶν Πολιτείᾳ γράφων οὕτως: “ Φωκαεῖς οἱ ἐν ̓Ιωνίᾳ ἐμπορίᾳ χρώμενοι ἔκτισαν Μασσαλίαν. Εὔξενος δὲ ὁ Φωκαεὺς Νάννῳ ὁ τῷ βασιλεῖ τοῦτο δ' ἦν αὐτῷ ὄνομα ἦν ξένος, οὗτος  ὁ Νάννος ἐπιτελῶν γάμους τῆς θυγατρὸς κατὰ τύχην παραγενόμενον τὸν Εὔξενον παρακέκληκεν ἐπὶ τὴν θοίνην. ὁ δὲ γάμος ἐγίγνετο τόνδε τὸν τρόπον ἔδει μετὰ τὸ δεῖπνον εἰσελθοῦσαν τὴν παῖδα φιάλην κεκερασμένην ᾧ βούλοιτο δοῦναι τῶν</TextUnit>
    <TextUnit id="3422" loc="576b">παρόντων μνηστήρων ᾧ δὲ δοίη, τοῦτον εἶναι νυμφίον. ἡ δὲ παῖς εἰσελθοῦσα δίδωσιν εἴτε ἀπὸ τύχης εἴτε καὶ δι' ἄλλην τινὰ αἰτίαν τῷ Εὐξένῳ: ὄνομα δ' ἦν τῇ παιδὶ Πέττα. τούτου δὲ συμπεσόντος καὶ τοῦ πατρὸς ἀξιοῦντος ὡς κατὰ θεὸν γενομένης τῆς δόσεως ἔχειν αὐτήν, ἔλαβεν ὁ Εὔξενος γυναῖκα καὶ συνῴκει μεταθέμενος τοὔνομα ̓Αριστοξένην. καὶ ἔστι γένος ἐν Μασσαλίᾳ ἀπὸ τῆς ἀνθρώπου μέχρι νῦν Πρωτιάδαι καλούμενον Πρῶτις γὰρ ἐγένετο υἱὸς Εὐξένου καὶ τῆς ̓Αριστοξένης.”</TextUnit>
    <TextUnit id="3423" loc="576c">. Θεμιστοκλῆς τε, ὥς φησιν ̓Ιδομενεύς, οὐχ ἅρμα ζευξάμενος ἑταιρῶν πληθούσης ἀγορᾶς εἰσήλασεν εἰς τὸ ἄστυ; ἦσαν αὗται Λάμια καὶ Σκιώνη καὶ Σατύρα καὶ Νάννιον. οὐ καὶ αὐτὸς Θεμιστοκλῆς ἐξ ἑταίρας ἦν γεγενημένος ὄνομα ̓Αβροτόνου; ὡς ̓Αμφικράτης ἱστορεῖ ἐν τῷ περὶ ̓Ενδόξων ̓Ανδρῶν συγγράμματι  ̓Αβρότονον Θρήισσα γυνὴ γένος: ἀλλὰ τεκέσθαι  τὸν μέγαν ̔́Ελλησιν φασὶ Θεμιστοκλέα.</TextUnit>
    <TextUnit id="3424" loc="576d">Νεάνθης δ' ὁ Κυζικηνὸς ἐν τῇ τρίτῃ καὶ τετάρτῃ τῶν ̔Ελληνικῶν ̔Ιστοριῶν Εὐτέρπης αὐτὸν εἶναί φησιν υἱόν. Κῦρος δὲ ὁ ἐπὶ τὸν ἀδελφὸν ἐπιστρατεύσας οὐχὶ ἑταίραν οὖσαν τὴν Φωκαίδα τὴν σοφωτάτην καὶ καλλίστην λεγομένην εἶχε συστρατευομένην; ἣν Ζηνοφάνης φησὶ πρότερον Μιλτὼ καλουμένην ̓Ασπασίαν μετονομασθῆναι. συνηκολούθει δὲ αὐτῷ καὶ ἡ Μιλησία παλλακίς. ὁ δὲ μέγας ̓Αλέξανδρος οὐ Θαίδα εἶχε μεθ' ἑαυτοῦ τὴν ̓Αττικὴν ἑταίραν; περὶ ἧς φησι Κλείταρχος ὡς</TextUnit>
    <TextUnit id="3425" loc="576e">αἰτίας γενομένης τοῦ ἐμπρησθῆναι τὰ ἐν Περσεπόλει βασίλεια, αὕτη δὲ ἡ Θαῒς μετὰ τὸν ̓Αλεξάνδρου θάνατον καὶ Πτολεμαίῳ ἐγαμήθη τῷ πρώτῳ βασιλεύσαντι Αἰγύπτου καὶ ἐγέννησεν αὐτῷ Λεοντίσκον καὶ Λάγον, θυγατέρα δὲ Εἰρήνην, ἣν ἔγημεν Εὔνοστος ὁ Σόλων τῶν ἐν Κύπρῳ βασιλεύς, καὶ ὁ δεύτερος δὲ τῆς Αἰγύπτου βασιλεύς, Φιλάδελφος δ' ἐπίκλην, ὡς ἱστορεῖ ὁ Εὐεργέτης Πτολεμαῖος ἐν τῷ τρίτῳ τῶν ̔Υπομνημάτων, πλείστας ἔσχεν ἐρωμένας, Διδύμην μὲν</TextUnit>
    <TextUnit id="3426" loc="576f">μίαν τῶν ἐπιχωρίων γυναικῶν μάλ' εὐπρεπεστάτην τὴν ὄψιν καὶ Βιλιστίχην, ἔτι δὲ ̓Αγαθόκλειαν καὶ  Στρατονίκην, ἧς τὸ μέγα μνημεῖον ὑπῆρχεν ἐπὶ τῇ πρὸς ̓Ελευσῖνι θαλάσσῃ, καὶ Μύρτιον καὶ ἄλλας δὲ πλείστας, ἐπιρρεπέστερος ὢν πρὸς ἀφροδίσια. Πολύβιος δὲ ἐν τῇ τεσσαρεσκαιδεκάτῃ τῶν ̔Ιστοριῶν Κλεινοῦς φησι τῆς οἰνοχοούσης αὐτῷ εἰκόνας πολλὰς ἀνακεῖσθαι κατὰ τὴν ̓Αλεξάνδρειαν μονοχίτωνας καὶ ῥυτὸν ἐχούσας ἐν ταῖς χερσίν. αἱ δὲ κάλλισται τῶν οἰκιῶν, φησίν, οὐ Μυρτίου καὶ Μνησίδος καὶ Ποθεινῆς προσαγορεύονται; καίτοι Μνησὶς μὲν ἦν αὐλητρίς, ἦν δὲ καὶ Ποθεινὴ αὐλητρίς, Μύρτιον δὲ μία τῶν ἀποδεδειγμένων καὶ καινῶν δεικτηριάδων. τοῦ δὲ</TextUnit>
    <TextUnit id="3427" loc="577a">Φιλοπάτορος βασιλέως Πτολεμαίου οὐκ ̓Αγαθόκλεια ἡ ἑταίρα ἐκράτει, ἡ καὶ πᾶσαν ἀνατρέψασα τὴν βασιλείαν; Εὔμαχος δὲ ὁ Νεαπολίτης ἐν τῇ δευτέρᾳ τῶν περὶ ̓Αννίβαν ̔Ιστοριῶν ̔Ιερώνυμὸν φησι τὸν τυραννήσαντα Συρακοσίων ἀγαγέσθαι γυναῖκα μίαν: τῶν ἐπ' οἰκήματος προεστηκυιῶν, Πειθὼ ὄνομα, καὶ ἀποδεῖξαι βασιλίδα.  Τιμόθεος δ' ὁ στρατηγήσας ̓Αθηναίων ἐπιφανῶς ἑταίρας ἦν υἱὸς Θρᾴττης τὸ γένος, σεμνῆς δ' ἄλλως τοὺς τρόπους. μεταβάλλουσαι γὰρ αἱ τοιαῦται εἰς τὸ σῶφρον τῶν ἐπὶ τούτῳ σεμνυνομένων</TextUnit>
    <TextUnit id="3428" loc="577b">εἰσὶ βελτίους. ὁ δὲ Τιμόθεος καὶ σκωπτόμενός ποτε ὅτι τοιαύτης εἴη μητρὸς “καὶ χάριν γε αὐτῇ, φησίν, οἶδα, ὅτι δι' αὐτὴν Κόνωνός εἰμι  υἱός.” Φιλέταιρον δὲ τὸν Περγάμου καὶ τῆς Καινῆς ταύτης λεγομένης βασιλεύσαντα χώρας Βόας αὐλητρίδος, ἑταίρας τὸ γένος ἀπὸ Παφλαγονίας, υἱόν φησι γενέσθαι Καρύστιος ἐν ̔Ιστορικοῖς ̔Υπομνήμασιν. ̓Αριστοφῶν δ' ὁ ῥήτωρ, ὁ τὸν νόμον εἰσενεγκὼν ἐπ' Εὐκλείδου ἄρχοντος ὃς ἂν μὴ ἐξ ἀστῆς γένηται νόθον εἶναι, αὐτὸς ἀπεδείχθη</TextUnit>
    <TextUnit id="3429" loc="577c">ὑπὸ Καλλιάδου τοῦ κωμικοῦ ἐκ Χορηγίδος τῆς ἑταίρας παιδοποιησάμενος, ὡς ὁ αὐτὸς ἱστορεῖ Καρύστιος ἐν τρίτῳ ̔Υπομνημάτων. Δημήτριος δ' ὁ Πολιορκητὴς οὐ δαιμονίως ἤρα Λαμίας τῆς αὐλητρίδος, ἐξ ἧς ἔσχε καὶ θυγατέρα Φίλαν; τὴν δὲ Λάμιαν Πολέμων φησὶν ἐν τῷ περὶ τῆς ἐν Σικυῶνι Ποικίλης Στοᾶς θυγατέρα μὲν εἶναι Κλεάνορος ̓Αθηναίου, κατασκευάσαι δὲ Σικυωνίοις τὴν προκειμένην στοάν. ἤρα δὲ καὶ Λεαίνης καὶ</TextUnit>
    <TextUnit id="3430" loc="577d">αὐτῆς ἑταίρας ̓Αττικῆς ὁ Δημήτριος καὶ ἄλλων δὲ πλειόνων.  Μάχων δ' ὁ κωμῳδιοποιὸς ἐν ταῖς ἐπιγραφομέναις Χρείαις φησὶν οὕτως:  ὑπερβολῇ δὲ τῆς Λεαίνης σχῆμά τι  περαινομένης εὖ παρά τε τῷ Δημητρίῳ εὐημερούσης, φασὶ καὶ τὴν Λάμιαν  τὸν βασιλέ' εὐμελῶς κελητίσαι ποτὲ  ἐπαινεθῆναὶ θ'. ἡ δὲ τοῦτ' ἀπεκρίθη: πρὸς  ταῦτα καὶ Λέαιναν, εἰ βούλει, κράτει.  ἦν δὲ ἡ Λάμια σφόδρα εὔθικτος καὶ ἀστική πρὸς τὰς ἀποκρίσεις, καθάπερ καὶ Γνάθαινα, περὶ ἧς</TextUnit>
    <TextUnit id="3431" loc="577e">ἐροῦμεν. πάλιν δὲ περὶ τῆς Λαμίας ὁ Μάχων οὕτω γράφει:  δημήτριός ποθ' ὁ βασιλεὺς γένη μύρων Λαμίᾳ παρὰ πότον παντοδαπῶν ἐπεδείκνυτο. ἡ Λάμια δ' ἦν αὐλητρὶσι ἧς σφόδρ' ἡδέως  σχεῖν φασι κνησθῆναί τε τὸν Δημήτριον.  ἀποδοκιμαζούσης δὲ πάντα καὶ πάνυ  κατεγχλιδώσης τῷ βασιλεῖ , νάρδον τινὰ</TextUnit>
    <TextUnit id="3432" loc="577f">διένευς' ἐνεγκεῖν εὐχερῆ, τῇ χειρί τε  ταἰδοῖον ἀποτρίψας, θιγὼν τοῖς δακτύλοις τουτὶ  γε, Λάμια, φησίν, ὀσφράνθητι καὶ εἴσει παρὰ τἄλλα διαφορὰν ὅσην ἔχει.  κείνη δὲ γελάσας'  ἀλλὰ τοῦτ', ἔφη, τάλαν,  ὄζειν δοκεῖ μοι σαπρότατον πάντων πολύ.   Δημήτριος δ' εἶπ':  ἀλλὰ μήν, νὴ τοὺς θεούς,  ἀπὸ βαλάνου τοῦτ' ἐστί, Λάμια, βασιλικῆς.  Πτολεμαῖος δ' ὁ τοῦ ̓Αγησάρχου ἐν ταῖς περὶ</TextUnit>
    <TextUnit id="3433" loc="578a">τὸν Φιλοπάτορα ̔Ιστορίαις βασιλέων ἐρωμένας ἀναγράφων φησίν: “ Φιλίππου τοῦ Μακεδόνας αὐξήσαντος Φίλινναν τὴν ὀρχηστρίδα, ἐξ ἧς καὶ γεννῆσαι ̓Αρριδαῖον τὸν μετ' ̓Αλέξανδρον βασιλεύσαντα, Δημητρίου δὲ τοῦ Πολιορκητοῦ μετὰ τὰς προειρημένας Μανίαν, ̓Αντιγόνου δὲ Δημώ, ἐξ ἧς ̓Αλκυονέα γεννηθῆναι, Σελεύκου δὲ τοῦ νεωτέρου Μύσταν καὶ Νῦσαν.” ̔ ̔Ηρακλείδης δὲ ὁ Λέμβος ἐν τῇ ἕκτῃ καὶ τριακοστῇ τῶν ̔Ιστοριῶν Δημὼ</TextUnit>
    <TextUnit id="3434" loc="578b">φησιν ἐρωμένην γενέσθαι τοῦ Δημητρίου: ᾗ ἐπιμανῆναι καὶ τὸν πατέρα αὐτοῦ ̓Αντίγονον καὶ ἀποκτεῖναι ̓Οξύθεμιν ὡς καὶ πολλὰ συνεξαμαρτάνοντα τῷ Δημητρίῳ, καὶ ὅτι ἀπέκτεινε τὰς τῆς Δημοῦς θεραπαίνας στρεβλῶν. περὶ δὲ τοῦ εἰρημένου τῆς Μανίας ὀνόματος ὁ Μάχων τάδε φησίν:  ἴσως δ' ἂν ἀπορήσαι τις εὐλόγως θ' ἅμα  τῶν νῦν ἀκροατῶν εἴ τις ̓Αττικὴ γυνὴ  προσηγορεύετ' ἢ ἐνομίσθη Μανία.  αἰσχρὸν γὰρ ὄνομα Φρυγιακὸν γυναῖκ' ἔχειν,</TextUnit>
    <TextUnit id="3435" loc="578c">καὶ ταῦθ' ἑταίραν ἐκ μέσης τῆς ̔Ελλάδος,   μὴ τὴν ̓Αθηναίων τι κωλῦσαι πόλιν, ὑφ' ἧς ἅπαντές εἰς' ἐπηνωρθωμένοι.  τὸ μὲν οὖν ὑπάρχον εὐθέως ἐκ παιδίου αὐτῇ Μέλιττ' ἦν ὄνομα, τῷ μεγέθει μὲν ἦν  τῶν τότε γυναικῶν βραχύ τι καταδεεστέρα: φωνῇ δ' ὁμιλίᾳ τε κεχορηγημένη,  πάνυ τ' εὐπρόσωπος οὖσα καὶ καταπληκτική,  πολλοὺς ἐραστὰς καὶ πολίτας καὶ ξένους</TextUnit>
    <TextUnit id="3436" loc="578d">ἔχους' ὅπου περὶ τῆς γυναικός τις λόγος  γένοιτο, μανίαν τὴν Μέλιτταν ὡς καλὴν  ἔφασκον εἶναι, καὶ προσεξειργάζετο αὐτὴ τὸ πλεῖον. ἡνίκα τις σκώψειε γάρ,  ῥημάτιον εὐθὺ τοῦτο “ μανίαν” ἀνεβόα, αὐτὴ θ' ὅτ' ἐπαινοίη τιν' ἢ ψέγοι πάλιν, ἐπ' ἀμφοτέρων προσέκειτο μανία τῶν λόγων, διὸ τῆς μανίας τὸ ῥῆμ' ἐπεκτείνας δοκεῖ  καλέσαι τις αὐτὴν τῶν ἐραστῶν Μανίαν:</TextUnit>
    <TextUnit id="3437" loc="578e">μᾶλλον τὸ πάρεργον ἐπεκράτης' ἢ τοὔνομα. ἐδόκει δὲ λιθιᾶν, ὡς ἔοιχ', ἡ Μανία:  Γνάθαινα δ' εἰς τὰ στρώμαθ' ὅτι προίετο,  ἐνουθετήθη τοῦτό πως ὑπὸ Διφίλου.  μετὰ ταῦτα δ' ἡ Γνάθαινα πρὸς τὴν Μανίαν ἐλοιδορεῖτο καὶ λέγει “τί τοῦτο, παῖ ,   εἰ καὶ λίθον εἶχες;” ὑπολαβοῦς' ἡ Μανία   ἔδωκ' ἄν, ἵν' εἶχες, φής', ἀποψᾶσθαι, τάλαν.  ὅτι δ' ἦν καὶ ἀστεία τις ἀποκρίνασθαι, τάδε</TextUnit>
    <TextUnit id="3438" loc="578f">περὶ αὐτῆς ὁ Μάχων ἀναγράφει:   τῆς Μανίας ἤρα Λεοντίσκος ποτὲ ὁ παγκρατιαστὴς καὶ συνεῖχ' αὐτὴν μόνος  γαμετῆς τρόπον γυναικός, ὑπὸ δ' ̓Αντήνορος μοιχευομένην αἰσθόμενος αὐτὴν ὕστερον σφόδρ' ἠγανάκτης'. ἡ δὲ “μηθέν, φησί, σοί, ψυχή, μελέτω : μαθεῖν γὰρ αἰσθέσθαι θ' ἅμα ̓Ολυμπιονικῶν νυκτὸς ἀθλητῶν δυεῖν</TextUnit>
    <TextUnit id="3439" loc="579a">πληγὴν παρὰ πληγὴν τί δύναταί ποτ' ἤθελον.” αἰτουμένην λέγουσι τὴν πυγήν ποτε ὑπὸ τοῦ βασιλέως Μανίαν Δημητρίου ἀνταξιῶσαι δωρεὰν καὐτόν τινα. δόντος δ' ἐπιστρέψασα μετὰ μικρὸν λέγει “̓Αγαμέμνονος παῖ , νῦν ἐκεῖν' ἔξεστί σοι.” εἶναι δοκῶν αὐτόμολος ἄνθρωπος ξένος καὶ παρεπιδημήσας ̓Αθήνησίν ποτε τὴν Μανίαν μετεπέμψαθ', ὅσον ᾔτησε δούς. εἰς τὸν πότον δ' ἦν συμπαρειληφώς τινας</TextUnit>
    <TextUnit id="3440" loc="579b">ἐκ τῆς πόλεως τῶν ἐπιγελᾶν εἰθισμένων ἅπαντα τοῖς τρέφουσιν αἰεὶ πρὸς χάριν βουλόμενος εἶναι γλαφυρὸς ἀστεῖός θ' ἅμα,  τῆς Μανίας ἄριστα παιζούσης σφόδρα ἀνισταμένης τε πολλάκις, εἰς δασύποδα αὐτὴν ἐπικροῦσαι βουλόμενος “ πρὸς τῶν θεῶν, μειράκια, τί δοκεῖ τῶν ἀγρίων ὑμῖν ποτε</TextUnit>
    <TextUnit id="3441" loc="579c">ἐν τοῖς ὄρεσι τάχιστα θηρίον τρέχειν;” ἡ Μανία δ' “αὐτόμολος, ὦ βέλτιστ',” ἔφη. μετὰ ταῦτα δ' ὡς εἰσῆλθε πάλιν ἡ Μανία, τὸν αὐτόμολον ἔσκωπτε ῥίψασπίν τ' ἔφη αὐτὸν γεγονέναι προσβολῆς οὔσης ποτέ. ὁ δὲ στρατιώτης ὑπό τι δὴ σκυθρωπάσας ἀπεπέμψατ' αὐτήν:: διαλιποῦσα δ' ἡμέραν “ μηθὲν παρὰ τοῦτο, φησί, λυποῦ, φίλτατε: οὐ γὰρ σὺ φεύγων ἀπέβαλες τὴν ἀσπίδα,</TextUnit>
    <TextUnit id="3442" loc="579d">μὰ τὴν ̓Αφροδίτην, ἀλλ' ὁ σοὶ χρήσας τότε.”  ἐν συμποσίῳ δ', ὥς φασι, παρὰ τῇ Μανίᾳ  παρεδέξατ' αὐτὴν τῶν πονηρῶν τις πάνυ. κᾆθ' ὡς ἐπηρώτησε “ πότερ' ἄνω θέλεις  ἐλθοῦς' ἅμα βαλεῖν ἢ κάτω;” γελάσας' ἄνω,  βέλτιστε, φησίν. ὑπό τι γὰρ δέδοικά σε μή μου προπεσούσης: τοὐμπλόκιον ὑπεκτράγῃς.   καὶ ἄλλων δὲ ἑταιρῶν ἀπομνημονεύματα ὁ</TextUnit>
    <TextUnit id="3443" loc="579e">Μάχων συνήγαγεν, ὧν οὐκ ἄκαιρόν ἐστιν κατὰ τὸ ἑξῆς μνημονεῦσαι. Γναθαίνης μὲν οὕτως:   παρὰ Γναθαίνῃ Δίφιλος πίνων ποτὲ  “ψυχρὸν γ', ἔφη, τἀγγεῖον, ὦ Γνάθαιν', ἔχεις.”   “ τῶν σῶν γάρ, εἶπεν, ἐπιμελῶς, ὦ Δίφιλε,  εἰς αὐτὸ γ' αἰεὶ δραμάτων ἐμβάλλομεν.”  πρὸς τὴν Γνάθαιναν Δίφιλος κληθείς ποτε  ἐπὶ δεῖπνον, ὡς λέγουσι, τοῖς ̓Αφροδισίοις,  τιμώμενος μάλιστα τῶν ἐρωμένων （ἥσθε  δ' ὑπ' αὐτῆς ἐκτενῶς ἀγαπώμενος）  παρῆν ἔχων δύο Χῖα, Θάσια τέτταρα,  μύρον, στεφάνους, τραγήματ', ἔριφον, ταινίας,  ὄψον, μάγειρον, τὰ μετὰ ταῦτ' αὐλητρίδα.</TextUnit>
    <TextUnit id="3444" loc="579f">καὶ τῶν ἐραστῶν Συριακοῦ τινος ξένου  πέμψαντος αὐτῇ χιόνα σαπέρδην θ' ἕνα, αἰσχυνομένη τὰ δῶρα μή τις καταμάθῃ φυλαττομένη τε πολὺ μάλιστα Δίφιλον μὴ δῷ δίκην μετὰ ταῦτα κωμῳδουμένη, τὸ μὲν τάριχος εἶπε ταχέως ἀποφέρειν πρὸς τοὺς σπανίζειν ὁμολογουμένους: ἁλῶν, τὴν χιόνα δ' εἰς τὸν ἄκρατον ἐνσεῖσαι λάθρᾳ</TextUnit>
    <TextUnit id="3445" loc="580a">τῷ παιδὶ τ' ἐπέταξ' ἐγχέανθ' ὅσον δέκα κυάθους προσενεγκεῖν Διφίλῳ ποτήριον, ὑπερηδέως δὲ τὴν κύλικ' ἐκπιὼν ἄφνω καὶ τὸ παράδοξον καταπλαγεὶς ὁ Δίφιλος “νὴ τὴν ̓Αθηνᾶν καὶ θεούς, ψυχρὸν γ', ἔφη, Γνάθαιν' &amp;γτ;, ἔχεις τὸν λάκκον ὁμολογουμένως”  ἡ δ' εἶπε “ τῶν σῶν δραμάτων γὰρ ἐπιμελῶς εἰς αὐτὸν αἰεὶ τοὺς προλόγους ἐμβάλλομεν.” μαστιγίας μώλωπας ὑψηλοὺς ἔχων μετὰ τῆς Γναθαίνης ἀπὸ τύχης ἀνεπαύετο.</TextUnit>
    <TextUnit id="3446" loc="580b">περιλαμβάνουσα δ' αὐτόν, ὡς ἀνώμαλον τὸ νῶτον εἶχε παντελῶς, “τάλαν, τάλαν ἄνερ, πόθεν ἔχεις ταῦτ', ἔφη, τὰ τραύματα;” κἀκεῖνος αὐτῇ συντόμως ἀπεκρίνατο ὅτι παῖς ποτ' ὢν ἀνείλατ' εἰς πυρὰν ὅτε παίζων μετά τινων ἡλικιωτῶν ἐνέπεσεν. “ναὶ τὴν φίλην Δήμητρα, δικαίως τοι δέρος, ἄνθρωπε, φησίν, ἐξεδάρης ἀκόλαστος ὤν.” παρὰ Δεξιθέᾳ δειπνοῦσα θᾐταίρᾳ ποτὲ Γνάθαινα, τοὔψον ἀποτιθείσης πᾶν σχεδὸν</TextUnit>
    <TextUnit id="3447" loc="580c">τῆς Δεξιθέας τῇ μητρί, “νὴ τὴν ̓́Αρτεμιν, εἰ, φησίν, ᾔδειν, ἡ Γνάθαινα, τοῦτ' ἐγώ, τῇ μητρὶ συνεδείπνουν ἄν, οὐχὶ σοί, γύναι.” ἐπεὶ προέβη τοῖς ἔτεσιν ἡ Γνάθαινα καὶ ἤδη τελέως ἦν ὁμολογουμένη σορός, εἰς τὴν ἀγορὰν λέγουσιν αὐτὴν ἐξίναι καὶ τοὔψον ἐφορᾶν καὶ πολυπραγμονεῖν πόσου πωλεῖθ' ἕκαστον. εἶτ' ἰδοῦσα κατὰ τύχην ἱστῶντα κρεοπώλην τιν' ἀστεῖον πάνυ</TextUnit>
    <TextUnit id="3448" loc="580d">τῇ θ' ἡλικίᾳ σφόδρα νέον “ὦ πρὸς τῶν θεῶν,  μειράκιον, ὁ καλός, φησί, πῶς ἵστης; φράσον.” ὁ δὲ μειδιάσας “ κύβδ', ἔφη, τριωβόλου.” “τίς δ' οὑπιτρέψων ἐστί σοι, φησίν, τάλαν, ὄντα γ' ἐν ̓Αθήναις Καρικοῖς χρῆσθαι σταθμοῖς;” Στρατοκλῆς δύ' ἐρίφους προῖκ' ἐδίδου τοῖς γνωρίμοις λοπάδας δ' ἐνάλμους ἐπισυνήρτυεν, δοκῶν καὶ διψᾶν ὑποδιπλοῦσθ' ἂν εἰς τὴν αὔριον</TextUnit>
    <TextUnit id="3449" loc="580e">τοῖς ἐπισυνάπτειν βουλομένοις τὸν ἑωθινόν, μακρὰς δὲ πράττειν εἰς τὰ λοιπὰ ξυμβολάς. Γνάθαινα δ' αὑτῆς εἶπε πρὸς ἐραστήν τινα στραγγευόμενον ὁρῶσα περὶ τὰς συμβολάς, “Στρατοκλῆς ἐπ' ἐρίφοις, φησί, χειμῶνας ποιεῖ.” ἰδοῦς' ἔφηβον ἡ Γνάθαιν' ἰσχνὸν πάνυ καὶ μέλανα λεπτὸν θ', ὡς ἔοιχ', ὑπερβολῇ καὶ λαπαρόν, ἔτι δὲ τῶν ἐφήβων βραχύτερον,   ἔσκωπτεν εἰς ̓́Αδωνιν. ἀναγώγως δέ πως</TextUnit>
    <TextUnit id="3450" loc="580f">τοῦ μειρακίσκου καὶ τυραννικώτερον  αὐτῇ συναντήσαντος ἐμβλέψασα τῇ   θυγατρὶ μετ' αὐτῆς συμπορευομένῃ λέγει:   δικαιότερον ἦν, ὦ τέκνον, νὴ τὼ θεώ   λέγουσι Ποντικόν τι μειρακύλλιον  ἀναπαυόμενον μετὰ τῆς Γναθαίνης ἀξιοῦν  πρῷον γενόμενον, ὥστε τὴν πυγὴν ἅπαξ  αὐτῷ παρασχεῖν τὴν δὲ τοῦτ' εἰπεῖν τάλαν, ἔπειτα τὴν πυγήν με νῦν αἰτεῖς, ὅτε</TextUnit>
    <TextUnit id="3451" loc="581a">τὰς ὗς ἐπὶ νομὴν καιρός ἐστιν ἐξάγειν;  καὶ Γναθαινίου δέ γε τῆς θυγατριδῆς αὐτῆς τάδε ἀναγράφει :   εἰς τὰς ̓Αθήνας παρεπιδημήσας ξένος  σατράπης πάνυ γέρων, ὡς ἐνενήκοντ' ὢν ἐτῶν,  Κρονίοις ἀπιοῦσαν εἶδε τὴν Γναθαίνιον  μετὰ τῆς Γναθαίνης ἐξ ̓Αφροδισίου τινός, τὸ τ' εἶδος αὐτῆς τοὺς ῥυθμούς τε καταμαθὼν  ἐπυνθάνετο μίσθωμα πράσσεται πόσον</TextUnit>
    <TextUnit id="3452" loc="581b">τῆς νυκτός, ἡ Γνάθαινα δ' εἰς τὴν πορφύραν  καὶ τὰ δόρατ' ἀποβλέψασα δραχμὰς χιλίας  ἔταξεν. ὁ δ' ἄφνω καιρίμην πληγεὶς “παπαῖ,  ζωγρεῖς, γύναι, φής', ἕνεκα τοῦ στρατιωτικοῦ:  μνᾶς πραξαμένη δὲ πέντε τὰς σπονδὰς ποοῦ  καὶ στρῶσον ἡμῖν ἔνδον.” ἡ δ' ἐπιδέξιον  βουλόμενον εἶναι τὸν σατράπην ἀπεδέξατο,</TextUnit>
    <TextUnit id="3453" loc="581c">εἶπεν δέ: “μοὶ μὲν δὸς ὅσον ἐπιθυμεῖς, πάτερ:  οἶδα γὰρ ἀκριβῶς καὶ πέποιθα τοῦθ' ὅτι  εἰς νύκτ' ἀποδώσεις τῷ θυγατρίῳ μου διπλοῦν.”  ἐν ταῖς ̓Αθήναις χαλκοτύπος σφόδρ' εὐφυής,  καταλελυκυίας τῆς Γναθαινίου σχεδὸν  οὐκέτι θ' ἑταιρεῖν ὑπομενούσης διὰ τό πως τὸν ̓Ανδρόνικον ἡδέως αὐτῆς ἔχειν τὸν ὑποκριτὴν τότε δ' ὄντος ἐν ἀποδημίᾳ,</TextUnit>
    <TextUnit id="3454" loc="581d">ἐξ οὗ γεγονὸς ἦν ἄρρεν αὐτῷ παιδίον,  οὐχ ὑπομένουσαν τὴν Γναθαίνιον λαβεῖν  μίσθωμα, λιπαρῶν δὲ καὶ προσκείμενος  πολὺ δαπανήσας ἔσχεν αὐτὴν χρυσίον.  ἀνάγωγος ὢν δὲ καὶ βάναυσος παντελῶς ἐν σκυτοτομείῳ μετά τινων καθήμενος  κατεσχόλαζε τῆς Γναθαινίου λέγων,  ἑτέρῳ τρόπῳ μὲν συγγεγενῆσθαι μηδενί, ἑξῆς καθιππάσθαι δ' ὑπ' αὐτῆς πεντάκις.</TextUnit>
    <TextUnit id="3455" loc="581e">μετὰ ταῦτ' ἀκούσας ̓Ανδρόνικος τὸ γεγονὸς. ἐκ τῆς Κορίνθου προσφάτως ἀφιγμένος ὀργιζόμενος πικρῶς τε λοιδορούμενος  παρὰ τὸν πότον ταῦτ' ἔλεγε τῇ Γναθαινίῳ,  αὐτὸν μὲν ἀξιοῦντα μὴ τετευχέναι  τούτου παρ' αὐτῆς μηδέποτε τοῦ σχήματος, ἐν τῷδε δ' ἑτέρους ἐντρυφᾶν μαστιγίας.  ἔπειτεν εἰπεῖν φασι τὴν Γναθαίνιον “ περιλαμβάνειν γὰρ οὐκ ἐδοκίμαζον, τάλαν,</TextUnit>
    <TextUnit id="3456" loc="581f">ἄνθρωπον ἄχρι τοῦ στόματος ἠσβολωμένον διὰ τοῦθ' ὑπέμεινα πολὺ λαβοῦσα χρυσίον,  ἐφιλοσόφησά θ', ἵν' ἄκρον ὡς μάλιστα καὶ ἐλάχιστον αὐτοῦ περιλάβω τοῦ σώματος.” ἔπειτα, φασί, τῆς Γναθαινίου ποτὲ τὸν ̓Ανδρόνικον οὐ θελούσης παρὰ πότον</TextUnit>
    <TextUnit id="3457" loc="582a">φιλεῖν, καθάπερ ταῖς πρότερον ἡμέραις ἀεί, ὀργιζομένης δὲ διὰ τὸ μηδὲν λαμβάνειν, ἔπειθ' ὁ τραγῳδὸς “ οὐχ ὁρᾷς, Γνάθαιν', ἔφη, ὑπερηφάνως μοι τὴν θυγατέρα χρωμένην;” ἡ γραῦς δ' ἀγανακτήσασα “ τάλαν, ἔφη, τέκνον περίλαβε, φησί, καὶ φίλησον, εἰ θέλει.” ἡ δ' εἶπε “ μῆτερ, πῶς, ἔφη, μέλλω φιλεῖν τὸν μηδὲν ὠφέλημα, τὸν ὑπὸ τὰς στέγας τὸ κοῖλον ̓́Αργος δωρεὰν θέλοντ' ἔχειν.”</TextUnit>
    <TextUnit id="3458" loc="582b">πανηγύρεως οὔσης ποθ' ἡ Γναθαίνιον εἰς Πειραιᾶ κατέβαινε πρὸς ξένον τινὰ ἔμπορον ἐραστὴν εὐτελῶς ἐπ' ἀστράβης, τὰ πάντ' ἔχους' ὀνάρια μεθ' ἑαυτῆς τρία καὶ τρεῖς θεραπαίνας καὶ νέαν τιτθὴν μίαν. ἔπειτεν αὐταῖς ἐπί τινος στενῆς ὁδοῦ κακὸς παλαιστὴς ἐνέτυχέν τις τῶν ἀεὶ ἐν τοῖς ἀγῶσιν ἐπιμελῶς ἡττωμένων    ὃς οὐ δυνάμενος τότε παρελθεῖν ῥᾳδίως,  ἀλλὰ στενοχωρῶν εἶπεν “ὦ τρισάθλιε</TextUnit>
    <TextUnit id="3459" loc="582c">ὀνηλάτ', εἰ μὴ θᾶττον ἐκστήσῃ ποτὲ ἐκ τῆς ὁδοῦ, τὰ γύναια ταυτὶ καταβαλῶ  σὺν τοῖς ὀναρίοις, φησί, καὶ ταῖς ἀστράβαις.”  Γναθαίνιον δ' εἶπ' ὦ τάλαν, μὴ δῆτ', ἄνερ:  οὐδέποτε γὰρ τοῦτ' ἐστί σοι πεπραγμένον.    ἑξῆς δὲ καὶ ταῦτ' ἀναγράφει:  Λαίδα λέγουσι τὴν Κορινθίαν ποτὲ  Εὐριπίδην ἰδοῦσαν ἐν κήπῳ τινὶ  πινακίδα καὶ γραφεῖον ἐξηρτημένον ἔχοντ': “ ἀπόκριναι, φησίν, ὦ ποιητά μοι,</TextUnit>
    <TextUnit id="3460" loc="582d">τί βουλόμενος ἔγραψας ἐν τραγῳδίᾳ “ἔρρ',  αἰσχροποιέ” ;” καταπλαγεὶς δ' Εὐριπίδης  τὴν τόλμαν αὐτῆς “σὺ γάρ, ἔφη, τίς εἶ, γύναι;  οὐκ αἰσχροποιός;” ἡ δὲ γελάσας' ἀπεκρίθη: “τί  δ' αἰσχρόν, εἰ μὴ τοῖσι χρωμένοις δοκεῖ;”  ἡ Γλυκέριον λαβοῦσα παρ' ἐραστοῦ τινος  Κορίνθιον παράπηχυ καινὸν λῄδιον  ἔδωκεν εἰς γναφεῖον: εἶτ' ἐπεὶ τέλος  ἔδοξ' ἔχειν, πέμψασα τὴν θεραπαινίδα τὸ μισθάριον ἔχουσαν ἐκέλευ' ἀποφέρειν</TextUnit>
    <TextUnit id="3461" loc="582e">θοἰμάτιον. ὁ γναφεὺς δ' εἶπεν: “ἂν γ' ἐλᾳδίου  ταρτημόριά μοι, φησί, προσενέγκῃς τρία,   κόμισαι. τὸ κωλῦον γάρ ἐστι τοῦτό με.”  ἡ δ' ὡς ἀπήγγειλ', ὦ τάλαιν', εἶπεν, κακῶν ἡ Γλυκέριον, “ μέλλει γὰρ ὥσπερ μαινίδας  ἀποτηγανίζειν, φησί, μου τὸ λῄδιον.” ὁ τοῦ Σοφοκλέους Δημοφῶν ἐρώμενος τὴν Αἶγα Νικὼ πρεσβυτέραν οὖσαν ποτὲ νέος ὢν ἔτ' αὐτὸς εἶχεν. ἐπεκαλεῖτο δ' Αἴξ,</TextUnit>
    <TextUnit id="3462" loc="582f">ὅτι τὸν μέγαν δὴ κατέφαγεν ἐραστήν ποτε Θαλλὸν παρεγενήθη γὰρ εἰς τὴν ̓Αττικὴν ὠνησόμενος χελιδονείους ἰσχάδας ̔Υμήττιόν τε φορτιούμενος μέλι. λέγεται δ' ἐκείνην τὴν γυναῖκ' ἐσχηκέναι πυγὴν πάνυ καλήν, ἣν ποτ' ἠξίου λαβεῖν ὁ Δημοφῶν. ἡ δ' εἶπε γελάσας' “εὖ γ', ἵνα</TextUnit>
    <TextUnit id="3463" loc="583a">Σοφοκλεῖ λαβὼν δῷς, φησί, παρ' ἐμοῦ, φίλτατε.” Καλλιστίου δὲ τῆς ̔Υὸς καλουμένης πρὸς τὴν ἑαυτῆς λοιδορουμένης ποτὲ μητέρα Κορώνη δ' ἐπεκαλεῖτο τοὔνομα, διέλυεν ἡ Γνάθαιν'. ἐρωτηθεῖσα δὲ τί διαφέρονται “τί γάρ, ἔφησεν, ἄλλο πλὴν ἄλλ' ἡ Κορώνης, ἕτερ' ἐκείνη μέμφεται.” ̔́Ιππην λέγουσι τὴν ἑταίραν Θεόδοτον ἔχειν ἐραστὴν τὸν ἐπὶ τοῦ χόρτου τότε  γενόμενον. αὕτη δ' ὀψὲ τῆς ὥρας ποτὲ</TextUnit>
    <TextUnit id="3464" loc="583b">εἰσῆλθεν ἐπὶ κώθωνα πρὸς τὸν βασιλέα  Πτολεμαῖον εἰώθει δὲ συμπίνειν αἰεὶ αὐτῷ. λέγει δ' οὖν ὑστεροῦσα παρὰ πολύ: “Πτολεμαῖε,  διψῶ, φησί, παππία, σφόδρα:  ἀλλ' ἐγχεάτω μοι τέτταρας κοτύλας πιεῖν  εἰς τὴν μεγάλην.” ἔπειτεν ὁ βασιλεὺς λέγει: “  εἰς τὴν λεκάνην μὲν οὖν δοκεῖς γάρ μοι πολύν,  ̔́Ιππη, πάνυ χόρτον, φησί, καταβεβρωκέναι.”  Φρύνην ἐπείρα Μοίριχος τὴν Θεσπικήν:</TextUnit>
    <TextUnit id="3465" loc="583c">κἄπειτεν αἰτήσασαν αὐτὸν μνᾶν μίαν ὁ Μοίριχος “ μέγ', εἶπεν οὐ πρῴην δύο χρυσοῦς λαβοῦσα παρεγένου ξένῳ τινί;”  “ περίμενε τοίνυν καὶ σύ, φησίν, ἕως ἂν οὗ  βινητιάσω, καὶ τοσοῦτον λήψομαι.”  Νικὼ λέγεται τὴν Αἶγα, Πύθωνός τινος  αὐτὴν ποτ' ἀπολιπόντος, Εὔαρδιν δὲ τὴν παχεῖαν ἀναλαβόντος, εἶτεν ὕστερον  μεταπεμπομένου ποθ', ὡς ἔοικ', αὐτήν, λέγειν  πρὸς τὸν μετιόντα παῖδα:  Πύθων, φής', ἐπεὶ</TextUnit>
    <TextUnit id="3466" loc="583d">ἤδη διάμεστος τῶν ὑείων ἐγένετο,  ἐπ' αἴγει' οἷός ἐστιν ἀνακάμπτειν πάλιν.   μέχρι μὲν τούτων μνημονεύω τῶν ὑπὸ τοῦ Μάχωνος εἰρημένων. αἱ γὰρ καλαὶ ἡμῶν ̓Αθῆναι τοσοῦτον πλῆθος ἤνεγκαν ἑταιρῶν, περὶ ὧν ἐπεξελεύσομαι ὅσον γε δύναμαι, ὅσον ὄχλον εὐανδροῦσα πόλις οὐκ ἔσχεν. ἀναγέγραφε γοῦν ̓Αριστοφάνης μὲν ὁ Βυζάντιος ἑκατὸν καὶ λε', ̓Απολλόδωρος δὲ τούτων πλείους, ὁ Γοργίας δὲ πλέονας, παραλειφθῆναι φάσκοντες ὑπὸ τοῦ ̓Αριστοφάνους</TextUnit>
    <TextUnit id="3467" loc="583e">μετὰ ἑταιρῶν πλειόνων καὶ τάσδε, τὴν Πάροινον ἐπικληθεῖσαν καὶ Λαμπυρίδα καὶ Εὐφροσύνην αὕτη δὲ ἦν γναφέως θυγάτηρ. ἄγραφοι δ' εἰσὶν αὐτῷ Μεγίστη, ̓Αγαλλίς, Θαυμάριον, Θεόκλεια αὕτη δ' ἐπεκαλεῖτο Κορώνη, Ληναιτόκυστος, ̓́Αστρα, Γνάθαινα καὶ ταύτης θυγατριδῆ Γναθαίνιον, καὶ Σιγὴ καὶ Συνωρὶς ἡ Λύχνος ἐπικαλουμένη, καὶ Εὔκλεια καὶ Γρυμέα καὶ Θρυαλλίς, ἔτι Χίμαιρα καὶ Λαμπάς, τῆς δὲ Γναθαίνης ἤρα δεινῶς, ὡς καὶ πρότερον εἴρηται,</TextUnit>
    <TextUnit id="3468" loc="583f">Δίφιλος ὁ κωμῳδιοποιός, ὡς καὶ Λυγκεὺς ὁ Σάμιος ἐν τοῖς ̓Απομνημονεύμασιν ἱστορεῖ. ἐν ἀγῶνι οὖν ποτε αὐτὸν ἀσχημονήσαντα σφόδρα ἀρθῆναι ἐκ τοῦ θεάτρου συνέβη καὶ οὐδὲν ἧττον λθειν πρὸς τὴν Γνάθαιναν. κελεύοντος οὖν τοῦ Διφίλου ὑπονίψαι τοὺς πόδας αὐτοῦ τὴν Γνάθαιναν, ἡ δὲ “τί γάρ, εἶπεν, οὐκ ἠρμένος ἥκεις;” σφόδρα δ' ἦν εὔθικτος πρὸς τὰς ἀποκρίσεις ἡ Γνάθαινα.  καὶ ἄλλαι δὲ ἑταῖραι μέγα ἐφρόνουν ἐφ' αὑταῖς, παιδείας ἀντεχόμεναι καὶ τοῖς μαθήμασι χρόνον ἀπομερίζουσαι : διόπερ καὶ εὔθικτοι πρὸς τὰς</TextUnit>
    <TextUnit id="3469" loc="584a">ἀπαντήσεις ἦσαν. κατηγοροῦντος γοῦν ποτε Στίλπωνος Γλυκέρας παρὰ πότον ὡς διαφθειρούσης τοὺς νέους, ὥς φησι Σάτυρος ἐν τοῖς Βίοις, ὑποτυχοῦσα ἡ Γλυκέρα “ τὴν αὐτήν, ἔφη, ἔχομεν αἰτίαν, ὦ Στίλπων. σέ τε γὰρ λέγουσιν διαφθείρειν τοὺς ἐντυγχάνοντάς σοι ἀνωφελῆ καὶ ἐριστικά σοφίσματα διδάσκοντα, ἐμέ τε ὡσαύτως ἐρωτικά μηθὲν οὖν διαφέρειν ἐπιτριβομένοις καὶ κακῶς πάσχουσιν ἢ μετὰ φιλοσόφου ζῆν ἢ ἑταίρας” κατὰ γὰρ τὸν ̓Αγάθωνα:   γυνὴ τοι σώματος δι' ἀργίαν</TextUnit>
    <TextUnit id="3470" loc="584b">ψυχῆς φρόνησιν ἐντὸς οὐκ ἀργὸν φορεῖ.   Γναθαίνης δὲ πολλὰς ἀποκρίσεις ἀνέγραψεν ὁ Λυγκεύς. παρασίτου γάρ τινος ὑπὸ γραὸς τρεφομένου καὶ τὸ σῶμα εὖ ἔχοντος, “ χαριέντως γ', ὁ ἔφη, ὦ νεανίσκε, τὸ σωμάτιον διάκεισαι.” “τί οὖν οἴει, εἰ μὴ ἐδευτεροκοίτουν;” “τῷ λιμῷ ἄν, ἔφη, ἀπέθανες.” Παυσανίου δὲ τοῦ Λάκκου ὀρχουμένου καὶ εἰς κάδον τινὰ ἐμπεσόντος, “ὁ λάκκος, ἔφη, εἰς τὸν κάδον ἐμπέπτωκεν.” ἐπιδόντος δέ τινος οἶνον ἐν ψυκτηριδίῳ μικρὸν καὶ</TextUnit>
    <TextUnit id="3471" loc="584c">εἰπόντος ὅτι ἑκκαιδεκαέτης, “μικρός γε, ἔφη, ὡς τοσούτων ἐτῶν.” νεανίσκων δέ τινων παρὰ πότον ὑπὲρ αὐτῆς τυπτόντων ἑαυτοὺς ἔφη πρὸς τὸν ἡττώμενον “ θάρρει, παιδίον οὐ γὰρ στεφανίτης ὁ ἀγών ἐστιν, ἀλλ' ἀργυρίτης.” ὡς δ' ὁ τὴν μνᾶν τῇ θυγατρὶ δοὺς αὐτῆς οὐδὲν ἔτι ἔφερεν, ἀλλ' ἐφοίτα μόνον, “ παιδίον, ἔφη, ὥσπερ πρὸς ̔Ιππόμαχον τὸν παιδοτρίβην μνᾶν δοὺς οἴει αἰεὶ φοιτήσειν;” Φρύνης δὲ πικρότερον εἰπούσης αὐτῇ “εἰ δὲ λίθον, ἔφη, εἶχες,” “ ἀποψήσασθαι ἄν σοι ἔδωκα.” ἐτύγχανεν δὲ ἡ μὲν αἰτίον ἔχουσα</TextUnit>
    <TextUnit id="3472" loc="584d">λιθιᾶν, ἡ δὲ κοιλίαν προπετεστέραν ἔχειν. τῶν δὲ πινόντων παρ' αὐτῇ συμβαλλομένων εἰς βολβοφακῆν καὶ τῆς παιδίσκης ἐν τῷ καθαίρειν εἰς τὸν κόλπον ἐμβαλλομένης τῶν φακῶν, ἡ Γνάθαινα ἔφη “ κολποφακῆν διανοεῖται ποιεῖν.” ̓Ανδρονίκου δὲ τοῦ τραγῳδοῦ ἀπ' ἀγῶνός τινος, ἐν ᾧ τοὺς ̓Επιγόνους εὐημερήκει, πίνειν μέλλοντος παρ' αὐτῇ καὶ τοῦ παιδὸς κελεύοντος τὴν Γνάθαιναν προαναλῶσαι “ ὀλόμενε παίδων, ἔφη, ποῖον εἴρηκας λόγον.” πρὸς δὲ ἀδολέσχην τινὰ διηγούμενον</TextUnit>
    <TextUnit id="3473" loc="584e">ὅτι παραγέγονεν ἀφ' ̔Ελλησπόντου “ πῶς  οὖν, φησίν, εἰς τὴν πρώτην πόλιν οὐχ ἧκες τῶν ἐκεῖ;” τοῦ δ' εἰπόντος “εἰς ποίαν;” “εἰς Σίγειον” εἶπεν. εἰσελθόντος δέ τινος ὡς αὐτὴν καὶ ἰδόντος ἐπί τινος ἀγγείου ᾠὰ εἰπόντος τε “ ὠμὰ ταῦτα, Γνάθαινα, ἢ ἑφθά;” “ ἔγχαλκα, ἔφη παιδίον.” Χαιρεφῶντος δ' ἀκλήτου ἐπὶ δεῖπνον ἐλθόντος, προπιοῦσα ποτήριον αὐτῷ ἡ Γνάθαινα “λαβέ, ἔφησεν, ὑπερήφανε.” καὶ ὃς “ ἐγὼ ὑπερήφανος;” “τίς δὲ μᾶλλον,” εἶπεν ἡ Γνάθαινα,</TextUnit>
    <TextUnit id="3474" loc="584f">“ὃς οὐδὲ καλούμενος ἔρχῃ;” Νικὼ δὲ ἡ Αἲξ ἐπικαλουμένη, φησὶν ὁ Λυγκεύς, παρασίτου τινὸς ἀπαντήσαντος λεπτοῦ ἐξ ἀρρωστίας, “ὡς ἰσχνός” ἔφη. “τί γὰρ οἴει με ἐν τρισὶν ἡμέραις καταβεβρωκέναι;” “ ἤτοι τὴν λήκυθον, ἔφη, ἢ τὰ ὑποδήματα.”   Μετάνειρα δὲ ἡ ἑταίρα, Δημοκλέους τοῦ παρασίτου Λαγυνίωνος ἐπίκλην καταπεσόντος ἔν τινι κονιάματι, “ καὶ γὰρ σύ, φησί, σαυτὸν ἔδωκας οὗ ψῆφοι εἰσίν.” διαπηδῶντος δ' αὐτοῦ ἐπὶ τὴν πλησίον κλίνην “ πρόσεχε, φησί, μὴ ἀνατραπῇς.”</TextUnit>
    <TextUnit id="3475" loc="585a">τοῦτο ἱστορεῖ ̔Ηγήσανδρος. ̓Αριστόδημος δ' ἐν δευτέρῳ Γελοίων ̓Απομνημονευμάτων “ Γνάθαιναν, φησί, δύο ἐμισθώσαντο, στρατιώτης καὶ μαστιγίας: ἀναγωγότερον οὖν τοῦ στρατιώτου  λάκκον αὐτὴν εἰπόντος ' πῶς; ἔφησεν: ἢ ὅτι δύο ποταμοὶ ἐμβάλλετέ μοι, Λύκος καὶ ̓Ελεύθερος; ' ἐπὶ δὲ τὴν θυγατέρα τῆς Γναθαίνης πτωχῶν ἐραστῶν κωμαζόντων καὶ ἀπειλούντων κατασκάψειν τὴν οἰκίαν: ἐνηνοχέναι γὰρ δικέλλας καὶ ἄμας, ' εἰ ταῦτ' εἴχεθ' ὑμεῖς εἶπεν ἡ Γνάθαινα, ἐνέχυρα θέντες τὸ μίσθωμα ἂν ἀπεστείλατε.'”</TextUnit>
    <TextUnit id="3476" loc="585b">ἐμμελὴς δ' ἦν πάνυ ἡ Γνάθαινα καὶ οὐκ ἀνάστειος ἀποφθέγξασθαι: ἥτις καὶ νόμον συσσιτικὸν συνέγραψεν, καθ' ὃν δεῖ τοὺς ἐραστὰς ὡς αὐτὴν καὶ τὴν θυγατέρα εἰσιέναι, κατὰ ζῆλον τῶν τὰ τοιαῦτα συνταξαμένων φιλοσόφων. ἀνέγραψε δ' αὐτὸν Καλλίμαχος ἐν τῷ τρίτῳ πίνακι τῶν Νόμων καὶ ἀρχὴν αὐτοῦ τήνδε παρέθετο: “ ὅδε ὁ νόμος ἴσος ἐγράφη καὶ ὅμοιος,” στίχων τριακοσίων εἴκοσι τριῶν.  Καλλίστιον δὲ τὴν ἐπικληθεῖσαν Πτωχελένην</TextUnit>
    <TextUnit id="3477" loc="585c">μαστιγίας ἐμισθώσατο. θέρους δὲ ὄντος ἐπεὶ γυμνὸς κατέκειτο, τοὺς τύπους τῶν πληγῶν ἰδοῦσα “πόθεν οὗτοι, τάλαν;” εἶπε. καὶ ὃς “παιδὸς ὄντος μου ζωμὸς κατεχύθη.” ἡ δὲ “ δηλαδὴ μόσχειος.” Μενάνδρῳ τῷ ποιητῇ δυσημερήσαντι καὶ εἰσελθόντι εἰς τὴν οἰκίαν Γλυκέρα προσενέγκασα  γάλα παρεκάλει ῥοφῆσαι: ὁ δ' “οὐ θέλω” εἶπεν. ἦν γὰρ ἐφεστηκυῖα γραῦς αὐτῷ. ἡ δὲ “ἀποφύσα, εἶπε, καὶ τῷ κάτω χρῶ.” Θαὶς ἐραστοῦ τινος</TextUnit>
    <TextUnit id="3478" loc="585d">αὐτῆς ἀλαζόνος παρὰ πολλῶν ποτήρια χρησαμένου καὶ λέγοντος θέλειν ταῦτα συγκόψαι, ἄλλα δὲ κατασκευάσαι, “ ἀπολεῖς, ἔφη, ἑκάστου τὸ ἴδιον.” Λεόντιον κατακειμένη μετ' ἐραστοῦ, ἐπεισελθούσης εἰς τὸ συμπόσιον Γλυκέρας καὶ τοῦ ἐραστοῦ αὐτῆς ταύτῃ μᾶλλον προσέχοντος, κατάστυγνος ἦν. ὡς δ' ἐπιστρέψας ὁ γνώριμος αὐτὴν ἠρώτησε τί λυπεῖται, “ἡ ὑστέρα με λυπεῖ” ἔφη. πρὸς Λαίδα τὴν Κορινθίαν ἐραστὴς ἀποσφράγισμα πέμψας ἐκέλευε παραγίνεσθαι. ἡ δ' “οὐ δύναμαι” εἶπε :</TextUnit>
    <TextUnit id="3479" loc="585e">“πηλὸς ἐστι.” Θαῒς πρὸς γράσωνα πορευομένη ἐραστήν, ἐπεί τις αὐτὴν ἠρώτα ποῦ πορεύεται, εἶπεν: “ Αἰγεῖ συνοικήσουσα τῷ Πανδίονος.” Φρύνη συνδειπνοῦσά ποτε γράσωνι ἄρασα φορίνην “ λαβέ, εἶπε, καὶ ταῦτα τράγε.” ὁ πέμψαντος δέ τινος αὐτῇ τῶν γνωρίμων οἶνον χρηστὸν μέν, ὀλίγον δέ, καὶ λέγοντος ὅτι δεκαέτης ἐστίν, “ μικρὸς ὡς πολλῶν ἐτῶν” ἔφη. ζητουμένου δὲ ἔν τινι συμποσίῳ διὰ τίνα αἰτίαν οἱ στέφανοι κρήμνανται,  εἶπεν “ ὅτι ψυχαγωγοῦσιν.” μαστιγίου δέ τινος μειρακιευομένου πρὸς αὐτὴν καὶ φαμένου πολλαῖς</TextUnit>
    <TextUnit id="3480" loc="585f">συμπεπλέχθαι, καθ' ὑπόκρισιν ἐσκυθρώπασεν. ἐπερωτήσαντος δὲ τὴν αἰτίαν “ὀργίζομαί σοι, εἶπεν, ὅτι πολλὰς ἔχεις.” φιλάργυρος δέ τις ἐραστὴς ὑποκοριζόμενος αὐτὴν εἶπεν “̓Αφροδίσιον εἶ Πραξιτέλους:” ἡ δὲ “σὺ δ' ̓́Ερως Φειδίου.”  ἐπεὶ δὲ καὶ τῶν πολιτικῶν οἶδά τινας μνημονεύοντας αὐτῶν ἢ κατηγοροῦντας ἢ ἀπολογουμένους, μνησθήσομαι καὶ τούτων. Δημοσθένης μὲν γὰρ ἐν τῷ κατὰ ̓Ανδροτίωνος Σινώπης</TextUnit>
    <TextUnit id="3481" loc="586a">μέμνηται καὶ Φανοστράτης. καὶ περὶ μὲν τῆς Σινώπης ̔Ηρόδικος ὁ Κρατήτειος ἐν ς' Κωμῳδουμένων φησὶν ὅτι ̓́Αβυδος ἐλέγετο διὰ τὸ γραῦς εἶναι. μνημονεύει δ' αὐτῆς ̓Αντιφάνης ἐν ̓Αρκάδι καὶ ἐν Κηπουρῷ, ἐν ̓Ακεστρίᾳ, ἐν ̔Αλιευομένῃ, ἐν Νεοττίδι, καὶ ̓́Αλεξις ἐν Κλεοβουλίνῃ καὶ Καλλικράτης ἐν Μοσχίωνι. περὶ δὲ τῆς Φανοστράτης ̓Απολλόδωρός φησιν ἐν τῷ περὶ τῶν ̓Αθήνησιν  ̔Εταιρίδων ὅτι Φθειροπύλη ἐπεκαλεῖτο, ἐπειδήπερ ἐπὶ τῆς θύρας ἑστῶσα ἐφθειρίζετο. ̔Υπερείδης δ' ἐν τῷ κατὰ ̓Αρισταγόρας φησί: “ καὶ πάλιν τὰς ̓Αφύας καλουμένας τὸν αὐτὸν τρόπον ἐκαλέσατε.”</TextUnit>
    <TextUnit id="3482" loc="586b">ἑταιρῶν ἐπωνυμίαι αἱ ἀφύαι, περὶ ὧν ὁ προειρημένος ̓Απολλόδωρός φησι: “ Σταγόνιον καὶ. ̓́Ανθις ἀδελφαί: αὗται ̓Αφύαι ἐκαλοῦντο, ὅτι λευκαὶ καὶ λεπταὶ οὖσαι τοὺς ὀφθαλμοὺς μεγάλους εἶχον.” ̓Αντιφάνης δὲ ἐν τῷ περὶ ̔Εταιρῶν Νικοστρατίδα Σ35 φησὶν ̓Αφύην ἐπικληθῆναι διὰ τὴν αὐτὴν αἰτίαν. ὁ δ' αὐτὸς ̔Υπερείδης ἐν τῷ κατὰ Μαντιθέου αἰκίας περὶ Γλυκέρας τάδε λέγει: “ἄγων Γλυκέραν</TextUnit>
    <TextUnit id="3483" loc="586c">τε τὴν Θαλασσίδος, ζεῦγος ἔχων.” ἄδηλον εἰ αὕτη ἐστὶν ἡ ̔Αρπάλῳ συνοῦσα: περὶ ἧς φησιν Θεόπομπος ἐν τοῖς περὶ τῆς Χίας ̓Επιστολῆς, ὅτι μετὰ τὸν τῆς Πυθιονίκης θάνατον ὁ ̔́Αρπαλος μετεπέμψατο τὴν Γλυκέραν ̓Αθήνηθεν: ἣν καὶ ἐλθοῦσαν οἰκεῖν ἐν τοῖς βασιλείοις τοῖς ἐν Ταρσῷ καὶ προσκυνεῖσθαι ὑπὸ τοῦ πλήθους βασίλισσαν προσαγορευομένην: : ἀπειρῆσθαί τε πᾶσι μὴ στεφανοῦν ̔́Αρπαλον, ἐὰν μὴ καὶ Γλυκέραν στεφανῶσιν. ἐν ̔Ρωσσῷ δὲ καὶ εἰκόνα χαλκῆν αὐτῆς ἱστάναι τολμῆσαι παρὰ τὴν ἑαυτοῦ. τὰ ὅμοια δ' εἴρηκε καὶ Κλείταρχος ἐν ταῖς</TextUnit>
    <TextUnit id="3484" loc="586d">περὶ ̓Αλέξανδρον ̔Ιστορίαις. ὁ δὲ γράψας τὸν ̓Αγῆνα τὸ σατυρικὸν δραμάτιον, εἴτε Πύθων ἐστὶν ὁ Καταναῖος ἢ αὐτὸς ὁ βασιλεὺς ̓Αλέξανδρος, φησίν:  καὶ μὴν ἀκούω μυριάδας τὸν ̔́Αρπαλον  αὐτοῖσι τῶν ̓Αγῆνος οὐκ ἐλάττονας Σ35  σίτου παραπέμψαι καὶ πολίτην γεγονέναι. β. Γλυκέρας ὁ σῖτος οὗτος ἦν: ἔσται δ' ἴσως  αὐτοῖσιν ὀλέθρου κοὐχ ἑταίρας ἀρραβών.</TextUnit>
    <TextUnit id="3485" loc="586e">Λυσίας δ' ἐν τῷ πρὸς Λαίδα, εἴ γε γνήσιος ὁ λόγος, τούτων μνημονεύει: “ Φιλύρα γέ τοι ἐπαύσατο πορνευομένη ἔτι νέα οὖσα καὶ Σκιώνη καὶ ̔Ιππάφεσις καὶ Θεόκλεια καὶ Ψαμάθη καὶ Λαγίσκα καὶ ̓́Ανθεια.” μήποτε δὲ δεῖ γράφειν ἀντὶ τῆς ̓Ανθείας ̓́Αντειαν. οὐ γὰρ εὑρίσκομεν παρ' οὐδενὶ ι ̓́Ανθειαν ἀναγεγραμμένην ἑταίραν, ἀπὸ δὲ ̓Αντείας καὶ ὅλον δρᾶμα ἐπιγραφόμενον, ὡς προεῖπον, Εὐνίκου ἢ Φιλυλλίου ̓́Αντειά ἐστιν, καὶ ὁ τὸν κατὰ Νεαίρας δὲ λόγον γράψας μνημονεύει αὐτῆς, ἐν δὲ τῷ κατὰ Φιλωνίδου βιαίων ὁ Λυσίας, εἰ</TextUnit>
    <TextUnit id="3486" loc="586f">γνήσιος ὁ λόγος, καὶ Ναίδος τῆς ἑταίρας μέμνηται, κἀν τῷ πρὸς Μέδοντα ψευδομαρτυριῶν ̓Αντικύρας. ἐπώνυμον δ' ἐστὶ τοῦτο ἑταίρας: τὸ γὰρ κύριον ἦν Οἴα, ὡς ̓Αριστοφάνης εἴρηκεν ἐν τῷ περὶ  ̔Εταιρῶν, ̓Αντικύραν αὐτὴν φάσκων κληθῆναι ἤτοι ὅτι συνέπινε παρακινοῦσι καὶ μεμηνόσιν ἢ ὅτι αὐτὴν ἀναλαβὼν ὁ ἰατρὸς Νικόστρατος ἀποθνῄσκων κατέλιπεν αὐτῇ πολὺν ἐλλέβορον, ἄλλο δὲ οὐδέν. καὶ Λυκοῦργος ἐν τῷ κατὰ Λεωκράτους Εἰρηνίδος ἑταίρας μέμνηται ὡς ἑταιρούσης τῷ Λεωκράτει.</TextUnit>
    <TextUnit id="3487" loc="587a">Ναννίου δὲ ̔ ̔Υπερείδης μνημονεύει ἐν τῷ κατὰ Πατροκλέους. αὕτη δὲ ὅτι Αἲξ ἐπεκαλεῖτο προείπομεν, διὰ τὸ Θαλλὸν τὸν κάπηλον ἐξαναλῶσαι. ὅτι δὲ θαλλῷ χαίρουσιν αἱ αἶγες, διόπερ οὐδ' εἰς ἀκρόπολιν ἄνεισι τὸ ζῷον οὐδ' ὅλως ̓Αθηνᾷ θύεται διὰ τοῦτο, ἄλλος ἔσται λόγος, ἀλλ' ὅ γε Σοφοκλῆς ἐν Ποιμέσιν ὅτι θαλλοφαγεῖ τὸ ζῷόν φησιν οὕτως:   ἑωθινὸς γάρ, πρίν τιν' αὐλιτῶν ὁρᾶν,  θαλλὸν χιμαίρᾳ προσφέρων νεοσπάδα</TextUnit>
    <TextUnit id="3488" loc="587b">εἶδον στρατὸν στείχοντα παραλίαν ἄκραν. μνημονεύει τῆς Ναννίου καὶ ̓́Αλεξις ἐν Ταραντίνοις οὕτως   Νάννιον δὲ μαίνεται  ἐπὶ τῷ Διονύσῳ,  κωμῳδῶν αὐτὴν ὡς μέθυσον. Μένανδρος δ' ἐν Ψευδηρακλεῖ φησιν   οὐκ ἐπείρα Νάννιον;  ̓Αντιφάνης δὲ ἐν τῷ περὶ ̔Εταιρῶν “ προσκήνιον,  φησίν, ἐπεκαλεῖτο ἡ Νάννιον, ὅτι πρόσωπόν τε ἀστεῖον εἶχε καὶ ἐχρῆτο χρυσίοις καὶ ἱματίοις πολυτελέσι, ἐκδῦσα δὲ ἦν αἰσχροτάτη. ἦν δὲ Κορώνη τῆς Ναννίου θυγάτηρ, τὸ τῆς Τήθης</TextUnit>
    <TextUnit id="3489" loc="587c">ἀναφέρουσα ἐκ τριπορνείας ὄνομα.” καὶ Νεμεάδος δὲ τῆς αὐλητρίδος ̔Υπερείδης μνημονεύει ἐν τῷ κατὰ Πατροκλέους. περὶ ἧς ἄξιον θαυμάζειν πῶς περιεῖδον ̓Αθηναῖοι οὕτως προσαγορευομένην τὴν πόρνην, πανηγύρεως ἐνδοξοτάτης ὀνόματι κεχρημένην:: ἐκεκώλυτο γὰρ τὰ τοιαῦτα τίθεσθαι ὀνόματα οὐ μόνον ταῖς ἑταιρούσαις, ἀλλὰ καὶ ταῖς ἄλλαις δούλαις, ὥς φησι Πολέμων ἐν τοῖς περὶ ̓Ακροπόλεως, καὶ ' ̓Ωκίμου δὲ τῆς ἐμῆς, ὡς σὺ φής, Κύνουλκε, καὶ ̔Υπερείδης μέμνηται ἐν τῷ κατὰ</TextUnit>
    <TextUnit id="3490" loc="587d">̓Αρισταγόρας β' λέγων οὕτως: “ ὥστε Λαὶς μὲν ἡ δοκοῦσα πασῶν τῶν πώποτε διενηνοχέναι τὴν ὄψιν καὶ ̓́Ωκιμον καὶ Μετάνειρα ” Νικόστρατος δὲ ὁ τῆς μέσης κωμῳδίας ποιητὴς ἐν Πανδρόσῳ οὑτωσὶ λέγων:    ἔπειτα τῆς αὐτῆς ὁδοῦ  πρὸς ̓Αερόπην ἐλθοῦσα πέμψαι στρώματα  αὐτὴν κέλευε, φησί, καὶ παρ' ' ̓Ωκίμου  χαλκώματα.  Μένανδρος δ' ἐν Κόλακι τάσδε καταλέγει ἑταίρας:</TextUnit>
    <TextUnit id="3491" loc="587e">Χρυσίδα, Κορώνην, ̓Αντίκυραν, ̓Ισχάδα,  καὶ Ναννάριον ἔσχηκας ὡραίαν σφόδρα.  Φιλέταιρος ἐν Κυναγίδι:   οὐχὶ Κερκώπη μὲν ἤδη γέγον' ἔτη τρισχίλια, ἡ δὲ Διοπείθους ἀηδὴς Τέλεσις ἕτερα μυρία; Θεολύτην δ' οὐδ' οἶδεν οὐδεὶς ὅτε τὸ πρῶτον ἐγένετο.  οὐχὶ Λαὶς μὲν τελευτῶς' ἀπέθανεν βινουμένη, ̓Ισθμιὰς δὲ καὶ Νέαιρα κατασέσηπε καὶ Φίλα;</TextUnit>
    <TextUnit id="3492" loc="587f">Κοσσύφας δὲ καὶ Γαλήνας καὶ Κορώνας οὐ λέγω:  περὶ δὲ Ναίδος σιωπῶ: γομφίους γὰρ οὐκ ἔχει.  Θεόφιλος Φιλαύλῳ::   τοῦ μὴ ποτ' αὐτὸν ἐμπεσεῖν εἰς Λαίδα  φερόμενον ἢ Μηκωνίδ' ἢ Σισύμβριον ἢ Βάραθρον ἢ Θάλλουσαν ἢ τούτων τινά, ὧν ἐμπλέκουσι τοῖς λίνοις ς' αἱ μαστροποί,  ἢ Ναύσιον ἢ Μαλθάκην.14   τοσαῦτ' εἰπὼν μετά τινος τροχιλίας ὁ Μυρτίλος</TextUnit>
    <TextUnit id="3493" loc="588a">μή τι τοιοῦτοι ὑμεῖς οἱ φιλόσοφοι, ἔφη, οἱ καὶ πρὸ τῶν ̔Ηδονικῶν καλουμένων αὐτοὶ τὸν τῆς ἡδονῆς τοῖχον ὑποσκάπτοντες, ὥς που ὁ ̓Ερατοσθένης ἔφη. κἀμοὶ μὲν τὰ καλὰ τῶν ἑταιρῶν ἀποφθέγματα πεπεράνθω μέχρι τούτων ἐπ' ἄλλο δ' εἶδος μεταβήσομαι λόγων, καὶ πρῶτον γε μνησθήσομαι τοῦ φιλαληθεστάτου ̓Επικούρου: ὅστις ἐγκυκλίου παιδείας ἀμύητος ὢν ἐμακάριζε καὶ τοὺς ὁμοίως αὐτῷ ἐπὶ φιλοσοφίαν παρερχομένους, τοιαύτας φωνὰς προιέμενος: “ μακαρίζω σε, ὦ</TextUnit>
    <TextUnit id="3494" loc="588b">οὗτος, ὅτι καθαρὸς πάσης παιδείας ἐπὶ φιλοσοφίαν ὥρμησαι,” ὅθεν αὐτὸν καὶ ὁ Τίμων φησὶν   γραμμοδιδασκαλίδην, ὁ ἀναγωγότατον ζωόντων.  οὗτος οὖν ὁ ̓Επίκουρος οὐ Λεόντιον εἶχεν ἐρωμένην τὴν ἐπὶ ἑταιρείᾳ διαβόητον γενομένην; ἡ δὲ οὐδ' ὅτε φιλοσοφεῖν ἤρξατο ἐπαύσατο ἑταιροῦσα, πᾶσι δὲ τοῖς ̓Επικουρείοις συνῆν ἐν τοῖς κήποις, ̓Επικούρῳ δὲ καὶ ἀναφανδὸν ὥστ' ἐκεῖνον πολλὴν  φροντίδα ποιούμενον αὐτῆς τοῦτ' ἐμφανίζειν διὰ τῶν πρὸς ̔́Ερμαρχον ̓Επιστολῶν.</TextUnit>
    <TextUnit id="3495" loc="588c">Λαίδος τε τῆς ἐξ ̔Υκκάρων πόλις δ' αὕτη Σικελική, ἀφ' ἧς αἰχμάλωτος γενομένη ἧκεν εἰς Κόρινθον, ὡς ἱστορεῖ Πολέμων ἐν τῷ ἕκτῳ τῶν πρὸς Τίμαιον ἧς καὶ ̓Αρίστιππος ἤρα καὶ Δημοσθένης ὁ ῥήτωρ Διογένης τε ὁ κύων ᾗ καὶ ̓Αφροδίτη ἡ ἐν Κορίνθῳ ἡ Μελαινὶς καλουμένη νυκτὸς ἐπιφαινομένη ἐμήνυεν ἐραστῶν ἔφοδον πολυταλάντων οὐχ ̔Υπερείδης μνημονεύει ἐν τῷ κατὰ ̓Αρισταγόρας δευτέρῳ; ̓Απελλῆς δὲ ὁ ζωγράφος ἔτι παρθένον οὖσαν τὴν Λαίδα θεασάμενος ἀπὸ τῆς Πειρήνης ὑδροφοροῦσαν καὶ θαυμάσας τὸ κάλλος ἤγαγέν ποτε αὐτὴν εἰς φίλων συμπόσιον.</TextUnit>
    <TextUnit id="3496" loc="588d">χλευασάντων δ' αὐτὸν τῶν ἑταίρων ὅτι ἀνθ' ἑταίρας παρθένον εἰς τὸ συμπόσιον ἀγάγοι, “μὴ θαυμάσητε, εἶπεν ἐγὼ γὰρ αὐτὴν μέλλουσαν εἰς ἀπόλαυσιν μετ' οὐδ' ὅλην τριετίαν καλὴν δείξω.” τὸ δ' αὐτὸ καὶ Σωκράτης ἐμαντεύσατο περὶ Θεοδότης τῆς ̓Αθηναίας, ὥς φησι Ξενοφῶν ἐν ̓Απομνημονεύμασιν “ὅτι δὲ καλλίστη εἴη καὶ στέρνα κρείττω λόγου παντὸς ἔχοι λέγοντός τινος ἰτέον ἡμῖν, ἔφη, θεασομένοις τὴν γυναῖκα: οὐ γὰρ δὴ ἀκούουσιν ἔστιν κρῖναι τὸ κάλλος.” οὕτω δ' ἦν ἡ</TextUnit>
    <TextUnit id="3497" loc="588e">Λαὶς καλὴ ὡς καὶ τοὺς ζωγράφους ἐρχομένους πρὸς αὐτὴν ἀπομιμεῖσθαι τῆς γυναικὸς τοὺς μαστοὺς καὶ τὰ στέρνα, διαζηλοτυπουμένη δέ ποτε ἡ Λαὶς τῇ Φρύνῃ πολὺν ἐραστῶν ἔσχηκεν ὅμιλον, οὐ διακρίνουσα πλούσιον ἢ πένητα οὐδ' ὑβριστικῶς αὐτοῖς χρωμένη. ̓Αρίστιππος δὲ κατ' ἔτος δύο μῆνας, συνδιημέρευεν αὐτῇ ἐν Αἰγίνῃ τοῖς Ποσειδωνίοις: καὶ ὀνειδιζόμενος ὑπὸ ̔Ικέτου ὅτι “σὺ μὲν αὐτῇ τοσοῦτον ἀργύριον δίδως, ἡ δὲ προῖκα Διογένει τῷ κυνὶ συγκυλίεται,” ἀπεκρίνατο: “ ἐγὼ Λαίδι χορηγῶ πολλά, ἵνα αὐτὸς αὐτῆς ἀπολαύω, οὐχ</TextUnit>
    <TextUnit id="3498" loc="588f">ἵνα μὴ ἄλλος.” τοῦ δὲ Διογένους εἰπόντος αὐτῷ “̓Αρίστιππε, κοινῇ συνοικεῖς πόρνῃ, ἢ κύνιζε οὖν, “τί δὲ ὡς ἐγώ, ἢ πέπαυσο” καὶ ὁ ̓Αρίστιππος: “ἆρά γε μὴ τί σοι ἄτοπον δοκεῖ εἶναι, Διόγενες, οἰκίαν οἰκεῖν ἐν ᾗ πρότερον ᾤκησαν ἄλλοι;” “οὐ γάρ” ἔφη. “τί δὲ ναῦν ἐν ᾗ πολλοὶ πεπλεύκασιν; οὐδὲ τοῦτο ἔφη. οὕτως οὖν οὐδὲ γυναικὶ συνεῖναι ἄτοπόν ἐστιν ᾗ πολλοὶ κέχρηνται.” Νυμφόδωρος δ' ὁ Συρακόσιος ἐν τῷ περὶ τῶν ἐν</TextUnit>
    <TextUnit id="3499" loc="589a">Σικελίᾳ Θαυμαζομένων ἐξ ̔Υκκάρου φησὶν Σικελικοῦ φρουρίου εἶναι τὴν Λαίδα. Στράττις δ' ἐν Μακεδόσιν ἢ Παυσανίᾳ Κορινθίαν αὐτὴν εἶναί φησιν διὰ τούτων   εἰσὶν δὲ πόθεν αἱ παῖδες αὗται καὶ τίνες; β. νυνὶ μὲν ἥκουσιν Μεγαρόθεν, εἰσὶ δὲ Κορίνθιαι:: Λαῒς μὲν ἡδὶ Μεγακλέους. Τίμαιος δ' ἐν τῇ τρισκαιδεκάτῃ τῶν ̔Ιστοριῶν ἐξ ̔Υκκάρων: καθὰ καὶ Πολέμων εἴρηκεν, ἀναιρεθῆναι φάσκων αὐτὴν ὑπό τινων γυναικῶν ἐν Θετταλίᾳ, ἐρασθεῖσάν τινος Παυσανίου Θετταλοῦ, κατὰ φθόνον καὶ δυσζηλίαν ξυλίναις χελώναις τυπτομένην</TextUnit>
    <TextUnit id="3500" loc="589b">ἐν ̓Αφροδίτης ἱερῷ. διὸ καὶ τὸ τέμενος κληθῆναι ἀνοσίας ̓Αφροδίτης. δείκνυσθαι δ' αὐτῆς τάφον παρὰ τῷ Πηνειῷ σημεῖον ἔχοντα ὑδρίαν λιθίνην καὶ ἐπίγραμμα τόδε:  τῆσδὲ ποθ' ἡ μεγάλαυχος ἀνίκητός τε πρὸς ἀλκὴν  ̔Ελλὰς ἐδουλώθη κάλλεος ἰσοθέου,  Λαίδος: ἣν ἐτέκνωσεν ̓́Ερως, θρέψεν δὲ Κόρινθος: κεῖται δ' ἐν κλεινοῖς Θετταλικοῖς πεδίοις.  αὐτοσχεδιάζουσιν οὖν οἱ λέγοντες αὐτὴν ἐν Κορίνθῳ</TextUnit>
    <TextUnit id="3501" loc="589c">τεθάφθαι πρὸς τῷ Κρανείῳ,  ̓Αριστοτέλης δ' ὁ Σταγιρίτης οὐκ ἐξ ̔Ερπυλλίδος τῆς ἑταίρας ἐπαιδοποίησε Νικόμαχον καὶ συνῆν ταύτῃ μέχρι θανάτου, ὥς φησιν ̔́Ερμιππος ἐν τῷ περὶ ̓Αριστοτέλους πρώτῳ, ἐπιμελείας φάσκων τῆς δεούσης τετυχηκέναι ἐν ταῖς τοῦ φιλοσόφου διαθήκαις. ὁ δὲ καλὸς ἡμῶν Πλάτων οὐκ ̓Αρχεάνασσαν τὴν Κολοφωνίαν ἑταίραν ἠγάπα; ὡς καὶ ᾅδειν εἰς αὐτὴν τάδε:  ̓Αρχεάνασσαν ἔχω τὴν ἐκ Κολοφῶνος ἑταίρην, ἧς καὶ ἐπὶ ῥυτίδων πικρὸς ἔπεστιν ἔρως.</TextUnit>
    <TextUnit id="3502" loc="589d">ἆ δειλοὶ νεότητος ἀπαντήσαντες ἐκείνης  πρωτοπόρου, δι' ὅσης ἤλθετε πυρκαιῆς.  Περικλῆς δὲ ὁ ̓Ολύμπιος, ὥς φησι Κλέαρχος ἐν πρώτῳ ̓Ερωτικῶν, οὐχ ἕνεκεν ̓Ασπασίας—ου' τῆς νεωτέρας ἀλλὰ τῆς Σωκράτει τῷ σοφῷ συγγενομένης—καίπερ τηλικοῦτον ἀξίωμα συνέσεως καὶ πολιτικῆς δυνάμεως κτησάμενος, οὐ συνετάραξε πᾶσαν τὴν ̔Ελλάδα; ἦν δ' οὗτος ἀνὴρ πρὸς ἀφροδίσια πάνυ καταφερής: ὅστις καὶ τῇ τοῦ υἱοῦ γυναικὶ συνῆν, ὡς Στησίμβροτος ὁ Θάσιος ἱστορεῖ, κατὰ τοὺς αὐτοὺς αὐτῷ χρόνους γενόμενος καὶ</TextUnit>
    <TextUnit id="3503" loc="589e">ἑωρακὼς αὐτόν, ἐν τῷ ἐπιγραφομένῳ περὶ  Θεμιστοκλέους καὶ Θουκυδίδου καὶ Περικλέους. ̓Αντισθένης δ' ὁ Σωκρατικὸς ἐρασθέντα φησὶν αὐτὸν ̓Ασπασίας δὶς τῆς ἡμέρας εἰσιόντα καὶ ἐξιόντα ἀπ' αὐτῆς ἀσπάζεσθαι τὴν ἄνθρωπον, καὶ φευγούσης ποτὲ αὐτῆς γραφὴν ἀσεβείας λέγων ὑπὲρ αὐτῆς πλείονα ἐδάκρυσεν ἢ ὅτε ὑπὲρ τοῦ βίου καὶ τῆς οὐσίας ἐκινδύνευεν. καὶ Κίμωνος δ' ̓Ελπινίκῃ τῇ ἀδελφῇ παρανόμως συνόντος, εἶθ' ὕστερον ἐκδοθείσης Καλλίᾳ, καὶ φυγαδευθέντος μισθὸν ἔλαβε</TextUnit>
    <TextUnit id="3504" loc="589f">τῆς καθόδου αὐτοῦ ὁ Περικλῆς τὸ τῇ ' ̓Ελπινίκῃ μιχθῆναι. Πυθαίνετος δ' ἐν τρίτῳ περὶ Αἰγίνης Περίανδρόν φησιν ἐξ ̓Επιδαύρου τὴν Προκλέους θυγατέρα Μέλισσαν ἰδόντα Πελοποννησιακῶς ἠσθημένην ἀναμπέχονος γὰρ καὶ μονοχίτων ἦν καὶ ᾠνοχόει τοῖς ἐργαζομένοις ἐρασθέντα γῆμαι. Πύρρου δὲ τοῦ ̓Ηπειρωτῶν βασιλέως, ὃς ἦν τρίτος ἀπὸ Πύρρου τοῦ ἐπ' ̓Ιταλίαν στρατεύσαντος,</TextUnit>
    <TextUnit id="3505" loc="590a">ἐρωμένη ἦν Τίγρις ἡ Λευκαδία: ἣν ̓Ολυμπιὰς ἡ τοῦ νεανίσκου μήτηρ φαρμάκοις ἀπέκτεινεν.”  καὶ ὁ Οὐλπιανός, ὥσπερ ἕρμαιόν τι, ἔτι λαλοῦντος τοῦ Μυρτίλου ἔφη, εἰ ἔχομεν ἀρρενικῶς  εἰρημένον τὸν τίγριν. “ Φιλήμονα γὰρ οἶδα τοῦτ' εἰρηκότα ἐν Νεαίρᾳ:   ὥσπερ Σέλευκος δεῦρ' ἔπεμψε τὴν τίγριν, ἣν εἴδομεν ἡμεῖς, τῷ Σελεύκῳ πάλιν ἔδει  ἡμᾶς τι παρ' ἡμῶν ἀντιπέμψαι θηρίον. β. τρυγέρανον οὐ γὰρ γίγνεται τοῦτ' αὐτόθι. ” πρὸς ὃν ὁ Μυρτίλος ἔφη:  ἐπείπερ ἡμῖν ἐμποδὼν ἐγένου κατάλογον γυναικῶν ποιουμένοις, οὐ κατὰ</TextUnit>
    <TextUnit id="3506" loc="590b">τοὺς Σωσικράτους τοῦ Φαναγορείτου ̓Ηοίους ἢ τὸν τῶν γυναικῶν κατάλογον Νικαινέτου τοῦ Σαμίου ἢ ̓Αβδηρίτου, μικρὸν ἐπισχὼν ἐπὶ τὴν παρὰ σοῦ τρέψομαι πεῦσιν, “ Φοῖνιξ ἄττα γεραιέ.” μάθε οὖν ὅτι ἀρσενικῶς εἴρηκε τὸν τίγριν ̓́Αλεξις ἐν Πυραύνῳ οὕτως   ἄνοιγ', ἄνοιγε τὴν θύραν ἐλάνθανον  πάλαι περιπατῶν ἀνδριάς, 6 ἀλέτων ὄνος,  ποτάμιος ἵππος, τοῖχος, ὁ Σελεύκου τίγρις.  ἔχων δὲ καὶ ἄλλα μαρτύρια ἀνατίθεμαι τὰ νῦν, ἕως</TextUnit>
    <TextUnit id="3507" loc="590c">ἂν ἀπομνημονεύσω τὸν τῶν καλῶν γυναικῶν κατάλογον.  Κλέαρχος γὰρ περὶ ̓Επαμινώνδου φησὶν οὕτως: “̓Επαμινώνδας δ' ὁ Θηβαῖος σεμνότερον  μὲν τούτων, οὐκ εὐσχημόνως δὲ περὶ τὰς ὁμιλίας ἐσφάλλετο τὴν γνώμην, εἴ τις θεωροίη τὰ πραχθέντα αὐτῷ περὶ τὴν Λάκωνος γυναῖκα.” ̔Υπερείδης δ' ὁ ῥήτωρ ἐκ τῆς πατρῴας οἰκίας τὸν υἱὸν ἀποβαλὼν Γλαύκιππον Μυρρίνην τὴν πολυτελεστάτην ἑταίραν ἀνέλαβε, καὶ ταύτην μὲν ἐν ἄστει</TextUnit>
    <TextUnit id="3508" loc="590d">εἶχεν, ἐν Πειραιεῖ δὲ ̓Αρισταγόραν, Φίλαν δ' ἐν ̓Ελευσῖνι, ἣν πολλῶν ὠνησάμενος χρημάτων εἶχεν ἐλευθερώσας, ὕστερον δὲ καὶ οἰκουρὸν αὐτὴν ἐποιήσατο, ὡς ̓Ιδομενεὺς ἱστορεῖ. ἐν δὲ τῷ ὑπὲρ Φρύνης λόγῳ ̔Υπερείδης ὁμολογῶν ἐρᾶν τῆς γυναικὸς καὶ οὐδέπω τοῦ ἔρωτος ἀπηλλαγμένος τὴν προειρημένην Μυρρίνην εἰς τὴν οἰκίαν εἰσήγαγεν. ἦν δ' ἡ Φρύνη ἐκ Θεσπιῶν. κρινομένη δὲ ὑπὸ Εὐθίου τὴν ἐπὶ θανάτῳ ἀπέφυγεν: διόπερ ὀργισθεὶς ὁ Εὐθίας οὐκ ἔτι εἶπεν ἄλλην δίκην, ὥς φησιν</TextUnit>
    <TextUnit id="3509" loc="590e">̔́Ερμιππος. ὁ δὲ ̔Υπερείδης συναγορεύων τῇ Φρύνῃ, ὡς οὐδὲν ἤνυε λέγων ἐπίδοξοί τε ἦσαν οἱ δικασταὶ καταψηφιούμενοι, παραγαγὼν αὐτὴν εἰς τοὐμφανὲς καὶ περιρρήξας τοὺς χιτωνίσκους γυμνά τε τὰ στέρνα ποιήσας τοὺς ἐπιλογικοὺς οἴκτους ἐκ τῆς ὄψεως αὐτῆς ἐπερρητόρευσεν δεισιδαιμονῆσαί  τε ἐποίησεν τοὺς δικαστὰς καὶ τὴν ὑποφῆτιν καὶ ζάκορον ̓Αφροδίτης ἐλέῳ χαρισαμένους μὴ ἀποκτεῖναι. καὶ ἀφεθείσης ἐγράφη μετὰ ταῦτα ψήφισμα μηδένα οἰκτίζεσθαι τῶν λεγόντων ὑπέρ τινος μηδὲ βλεπόμενον τὸν κατηγορούμενον ἢ τὴν</TextUnit>
    <TextUnit id="3510" loc="590f">κατηγορουμένην κρίνεσθαι. ἦν δὲ ὄντως μᾶλλον ἡ Φρύνη καλὴ ἐν τοῖς μὴ βλεπομένοις. διόπερ οὐδὲ ῥᾳδίως ἦν αὐτὴν ἰδεῖν γυμνὴν ἐχέσαρκον γὰρ χιτώνιον ἠμπείχετο καὶ τοῖς δημοσίοις οὐκ ἐχρῆτο βαλανείοις. τῇ δὲ τῶν ̓Ελευσινίων πανηγύρει καὶ τῇ τῶν Ποσειδωνίων ἐν ὄψει τῶν Πανελλήνων πάντων ἀποθεμένη θοἰμάτιον καὶ λύσασα τὰς κόμας ἐνέβαινε τῇ θαλάττῃ: καὶ ἀπ' αὐτῆς ̓Απελλῆς</TextUnit>
    <TextUnit id="3511" loc="591a">τὴν ̓Αναδυομένην ̓Αφροδίτην ἀπεγράψατο. καὶ Πραξιτέλης δὲ ὁ ἀγαλματοποιὸς ἐρῶν αὐτῆς τὴν Κνιδίαν ̓Αφροδίτην ἀπ' αὐτῆς ἐπλάσατο καὶ ἐν τῇ τοῦ ̓́Ερωτος βάσει τῇ ὑπὸ τὴν σκηνὴν τοῦ θεάτρου ἐπέγραψε:   Πραξιτέλης ὃν ἔπασχε διηκρίβωσεν ̓́Ερωτα, ἐξ ἰδίης ἕλκων ἀρχέτυπον κραδίης, Φρύνῃ μισθὸν ἐμεῖο διδοὺς ἐμέ. φίλτρα δὲ βάλλω  οὐκέτ' ὀιστεύων, ἀλλ' ἀτενιζόμενος.</TextUnit>
    <TextUnit id="3512" loc="591b">ἐκλογὴν τε αὐτῇ τῶν ἀγαλμάτων ἔδωκεν, εἴτε τὸν ̓́Ερωτα θέλοι λαβεῖν εἴτε τὸν ἐπὶ Τριπόδων Σάτυρον. ἡ δὲ ἑλομένη τὸν ̓́Ερωτα ἀνέθηκεν αὐτὸν  ἐν Θεσπιαῖς. αὐτῆς δὲ τῆς Φρύνης οἱ περικτίονες ἀνδριάντα ποιήσαντες ἀνέθηκαν ἐν Δελφοῖς χρύσεον ἐπὶ κίονος Πεντελικοῦ: κατεσκεύασε δ' αὐτὸν Πραξιτέλης, ὃν καὶ θεασάμενος Κράτης ὁ κυνικὸς ἔφη τῆς τῶν ̔Ελλήνων ἀκρασίας ἀνάθημα. ἕστηκε δὲ καὶ ἡ εἰκὼν αὕτη μέση τῆς ̓Αρχιδάμου τοῦ</TextUnit>
    <TextUnit id="3513" loc="591c">Λακεδαιμονίων βασιλέως καὶ τῆς Φιλίππου τοῦ ̓Αμύντου, ἔχουσα ἐπιγραφὴν “ Φρύνη ̓Επικλέους Θεσπική,” ὥς φησιν ̓Αλκέτας ἐν β# περὶ τῶν ἐν Δελφοῖς ̓Αναθημάτων. ̓Απολλόδωρος δ' ἐν τῷ περὶ ̔Εταιρῶν δύο ἀναγράφει Φρύνας γεγονέναι, ὧν τὴν μὲν ἐπικαλεῖσθαι Κλαυσιγέλωτα, τὴν δὲ Σαπέρδιον. ̔Ηρόδικος δὲ ἐν ἕκτῳ Κωμῳδουμένων τὴν μὲν παρὰ τοῖς ῥήτορσί φησιν ὀνομαζομένην Σηστὸν καλεῖσθαι διὰ τὸ ἀποσήθειν καὶ ἀποδύειν τοὺς</TextUnit>
    <TextUnit id="3514" loc="591d">συνόντας αὐτῇ, τὴν δὲ Θεσπικήν. ἐπλούτει δὲ σφόδρα ἡ Φρύνη καὶ ὑπισχνεῖτο τειχιεῖν τὰς Θήβας, ἐὰν ἐπιγράψωσιν Θηβαῖοι ὅτι “̓Αλέξανδρος μὲν κατέσκαψεν, ἀνέστησεν δὲ Φρύνη ἡ ἑταίρα,” ὡς ἱστορεῖ Καλλίστρατος ἐν τῷ περὶ ̔Εταιρῶν. εἴρηκεν δὲ περὶ τοῦ πλούτου αὐτῆς Τιμοκλῆς ὁ κωμικὸς ἐν Νεαίρᾳ πρόκειται τὸ μαρτύριον καὶ ̓́Αμφις ἐν Κουρίδι. παρεσίτει δὲ</TextUnit>
    <TextUnit id="3515" loc="591e">τῇ Φρύνῃ Γρυλλίων εἷς ὢν τῶν ̓Αρεοπαγιτῶν, ὡς καὶ Σάτυρος ὁ ̓Ολύνθιος ὑποκριτὴς Παμφίλῃ. ̓Αριστογείτων δὲ ἐν τῷ κατὰ Φρύνης τὸ κύριόν φησιν αὐτῆς εἶναι ὄνομα Μνησαρέτην. οὐκ ἀγνοῶ δὲ ὅτι τὸν ἐπιγραφόμενον κατ' αὐτῆς Εὐθίου λόγον Διόδωρος ὁ περιηγητὴς ̓Αναξιμένους φησὶν εἶναι. Ποσείδιππος δ' ὁ κωμικὸς ἐν ̓Εφεσίᾳ τάδε φησὶν περὶ αὐτῆς   Φρύνη ποθ' ἡμῶν γέγονεν ἐπιφανεστάτη  πολὺ τῶν ἑταιρῶν, καὶ γὰρ εἰ νεωτέρα  τῶν τότε χρόνων εἶ, τὸν γ' ἀγῶν' ἀκήκοας.  βλάπτειν δοκοῦσα τοὺς βίους μείζους βλάβας</TextUnit>
    <TextUnit id="3516" loc="591f">τὴν ἡλιαίαν εἷλε περὶ τοῦ σώματος, καὶ τῶν δικαστῶν καθ' ἕνα δεξιουμένη  μετὰ δακρύων διέσωσε τὴν ψυχὴν μόλις.  ἴστε δὲ ὅτι καὶ Δημάδης ὁ ῥήτωρ ἐξ αὐλητρίδος ἑταίρας ἐπαιδοποιήσατο Δημέαν: ὃν φρυαττόμενόν ποτε ἐπὶ τοῦ βήματος ἐπεστόμισεν ̔Υπερείδης εἰπών “οὐ σιωπήσῃ, μειράκιον, μεῖζον τῆς μητρὸς ἔχων τὸ φύσημα;” καὶ Βίων δ' ὁ Βορυσθενίτης φιλόσοφος ἑταίρας ἦν υἱὸς ̓Ολυμπίας Λακαίνης, ὣς φησι Νικίας ὁ Νικαιεὺς ἐν ταῖς τῶν φιλοσόφων Διαδοχαῖς. Σοφοκλῆς δ' ὁ τραγῳδιοποιὸς ἤδη</TextUnit>
    <TextUnit id="3517" loc="592a">γέρων ὢν ἠράσθη Θεωρίδος τῆς ἑταίρας. ἱκετεύων οὖν τὴν ̓Αφροδίτην φησίν  κλῦθί μευ εὐχομένου, Κουροτρόφε: δὸς δὲ γυναῖκα  τήνδε νέων μὲν ἀναίνεσθαι φιλότητα καὶ εὐνήν, ἡ δ' ἐπιτερπέσθω πολιοκροτάφοισι γέρουσιν, ὧν ἰσχὺς μὲν ἀπήμβλυνται, θυμὸς δὲ μενοινᾷ.  ταῦτα μέν ἐστιν ἐκ τῶν εἰς ̔́Ομηρον ἀναφερομένων.</TextUnit>
    <TextUnit id="3518" loc="592b">τῆς δὲ Θεωρίδος μνημονεύει λέγων ἔν τινι στασίμῳ οὕτως: :   φίλη γὰρ ἡ Θεωρίς.  ἐπὶ δὲ δυσμαῖς ὢν τοῦ βίου, ὥς φησιν ̔Ηγήσανδρος, ̓Αρχίππην ἠγάπησεν τὴν ἑταίραν καὶ τοῦ βίου κληρονόμον κατέλιπεν. ὅτι δὲ γηραιῷ ὄντι τῷ Σοφοκλεῖ συνῆν ἡ ̓Αρχίππη, ὁ πρότερος αὐτῆς ἐραστὴς Σμικρίνης ἐρωτώμενος ὑπό τινος τί πράττει ̓Αρχίππη χαριέντως ἔφη: “ὥσπερ αἱ γλαῦκες ἐπὶ τάφων κάθηται.”  ἀλλὰ μὴν καὶ ̓Ισοκράτης ὁ τῶν ῥητόρων αἰδημονέστατος Μετάνειραν εἶχεν ἐρωμένην καὶ Λαγίσκαν, ὁ ὡς Λυσίας ἱστορεῖ ἐν ταῖς ̓Επιστολαῖς.</TextUnit>
    <TextUnit id="3519" loc="592c">Δημοσθένης δ' ἐν τῷ κατὰ Νεαίρας τὴν Μετάνειραν τοῦ Λυσίου φησὶν ἐρωμένην εἶναι. ἥττητο δὲ καὶ ὁ Λυσίας Λαγίδος τῆς ἑταίρας, ἧς ἔγραψεν  ἐγκώμιον Κέφαλος ὁ ῥήτωρ: καθάπερ καὶ ̓Αλκιδάμας ὁ ̓Ελαίτης ὁ Γοργίου μαθητὴς ἔγραψεν καὶ αὐτὸς ἐγκώμιον Ναίδος τῆς ἑταίρας. τὴν δὲ Ναίδα ταύτην Λυσίας ἐν τῷ κατὰ Φιλωνίδου βιαίων, εἰ γνήσιος ὁ λόγος, ἐρωμένην φησὶ γενέσθαι Φιλωνίδου γράφων ὧδε: “ ἔστιν οὖν γυνὴ ἑταίρα Ναῒς ὄνομα, ἧς ̓Αρχίας κύριός ἐστιν, ὁ ο ̔Υμέναιος ἐπιτήδειος, ὁ Φιλωνίδης δ' ἐρᾶν φησιν.” μνημονεύει αὐτῆς καὶ ̓Αριστοφάνης ἐν τῷ Γηρυτάδῃ.</TextUnit>
    <TextUnit id="3520" loc="592d">μήποτε δὲ κἀν τῷ Πλούτῳ ἐν ᾧ λέγει:  ἐρᾷ δὲ Λαὶς οὐ διὰ σὲ Φιλωνίδου;  γραπτέον Ναὶς καὶ οὐ Λαΐς. ̔́Ερμιππος δ' ἐν τῷ περὶ ̓Ισοκράτους προβαίνοντά φησι τῇ ἡλικίᾳ τὸν ̓Ισοκράτη ἀναλαβεῖν Λαγίσκαν τὴν ἑταίραν εἰς τὴν οἰκίαν, ἐξ ἧς καὶ γενέσθαι αὐτῷ θυγάτριον. μνημονεύει δ' αὐτῆς Στράττις ἐν τούτοις:   καὶ τὴν Λαγίσκαν τὴν ̓Ισοκράτους παλλακὴν  ἰδεῖν με συκάζουσαν εὐναίαν ἔτι, τὸν τ' αὐλοτρύπην αὐτὸν εἶθ' ἥκειν ταχύ.</TextUnit>
    <TextUnit id="3521" loc="592e">καὶ Λυσίας δ' ἐν τῷ κατὰ Λαίδος, εἰ γνήσιος ὁ λόγος, μνημονεύει αὐτῆς, καταλέγων καὶ ἄλλας ἑταίρας ἐν τούτοις: “ Φιλύρα γέ τοι ἐπαύσατο πορνευομένη ἔτι νέα οὖσα καὶ Σκιώνη καὶ ̔Ιππάφεσις καὶ Θεόκλεια καὶ Ψαμάθη καὶ Λαγίσκα καὶ ̓́Ανθεια καὶ ̓Αριστόκλεια.”   Δημοσθένη δὲ τὸν ῥήτορα καὶ τεκνοποιήσασθαι ἐξ ἑταίρας ἔχει λόγος, αὐτὸς γοῦν ἐν τῷ περὶ Χρυσίου λόγῳ προαγήοχε τὰ τέκνα ἐπὶ τὸ δικαστήριον ὡς δι' ἐκείνων, ἔλεον ἕξων χωρὶς τῆς μητρός, καίτοι ἔθος ἐχόντων τῶν κρινομένων τὰς</TextUnit>
    <TextUnit id="3522" loc="592f">γυναῖκας ἐπάγεσθαι: ἀλλ' αἰδοῖ τοῦτ' ἐποίησεν, φεύγων τὴν διαβολήν. ἀκόλαστος δ' ἦν ὁ ῥήτωρ περὶ τὰ ἀφροδίσια, ὥς φησιν ̓Ιδομενεύς. ̓Αριστάρχου γοῦν τινος ἐρασθεὶς μειρακίου καὶ δι' αὐτὸν παροινήσας εἰς Νικόδημον ἐξέκοψεν αὐτοῦ τοὺς ὀφθαλμούς, παραδέδοται δὲ καὶ περὶ ὄψα καὶ περὶ νέους καὶ περὶ γυναῖκας πολυτελής. τοιγαροῦν καὶ ὁ γραμματεὺς ποτ' αὐτοῦ εἶπε</TextUnit>
    <TextUnit id="3523" loc="593a">“τί δ' ἄν τις περὶ Δημοσθένους λέγειν δύναιτο; τὰ γὰρ ἐνιαυτῷ μελετηθέντα ἐκείνῳ μία γυνὴ μιᾷ νυκτὶ συνέχεεν.” ἀναλαβεῖν γοῦν καὶ εἰς τὴν οἰκίαν λέγεταί τινα Κνωσίωνα μειρακίσκον, καίτοι γυναῖκα ἔχων ὡς καὶ αὐτὴν ἀγανακτήσασαν συγκοιμᾶσθαι τῷ Κνωσίωνι.  Μυρρίνην δὲ τὴν Σαμίαν ἑταίραν Δημήτριος εἶχεν ὁ βασιλεὺς ὁ τῆς διαδοχῆς τελευταῖος καὶ ἔξω τοῦ διαδήματος κοινωνὸν εἶχε τῆς βασιλείας, ὥς φησιν Νικόλαος ὁ Δαμασκηνός. Πτολεμαῖός τε  ὁ τὴν ἐν ̓Εφέσῳ διέπων φρουρὰν υἱὸς ὢν τοῦ</TextUnit>
    <TextUnit id="3524" loc="593b">Φιλαδέλφου βασιλέως Εἰρήνην εἶχε τὴν ἑταίραν, ἥτις ὑπὸ Θρᾳκῶν ἐν ̓Εφέσῳ ἐπιβουλευομένου τοῦ Πτολεμαίου καὶ καταφυγόντος εἰς τὸ τῆς ̓Αρτέμιδος ἱερὸν συγκατέφυγεν καὶ ἀποκτεινάντων αὐτὸν ἐκείνων ἡ Εἰρήνη ἐχομένη τῶν ῥόπτρων τῶν θυρῶν τοῦ ἱεροῦ ἔρραινεν τοῦ αἵματος τοὺς βωμούς, ἕως καὶ αὐτὴν κατέσφαξαν. Δανάην δὲ τὴν Λεοντίου τῆς ̓Επικουρείου θυγατέρα ἑταιριζομένην καὶ αὐτὴν Σώφρων εἶχεν ὁ ἐπὶ τῆς ̓Εφέσου: δι' ἣν αὐτὸς μὲν ἐσώθη ἐπιβουλευόμενος ὑπὸ Λαοδίκης, ἡ δὲ κατεκρημνίσθη, ὡς γράφει</TextUnit>
    <TextUnit id="3525" loc="593c">Φύλαρχος διὰ τῆς δωδεκάτης λέγων τάδε: “ἡ πάρεδρος τῆς Λαοδίκης Δανάη, πιστευομένη ὑπ' αὐτῆς τὰ πάντα, Λεοντίου δ' οὖσα τῆς μετ' ̓Επικούρου τοῦ φυσικοῦ σχολασάσης θυγάτηρ, Σώφρονος δὲ γεγονυῖα πρότερον ἐρωμένη, παρακολουθοῦσα διότι ἀποκτεῖναι βούλεται τὸν Σώφρονα ἡ Λαοδίκη διανεύει τῷ Σώφρονι, μηνύουσα τὴν ἐπιβουλήν. ὁ δὲ συλλαβὼν καὶ προσποιηθεὶς συγχωρεῖν περὶ ὧν λέγει δύ' ἡμέρας παρῃτήσατο εἰς σκέψιν: καὶ συγχωρησάσης νυκτὸς ἔφυγεν εἰς ̓́Εφεσον. μαθοῦσα δὲ ἡ Λαοδίκη τὸ ποιηθὲν ὑπὸ τῆς Δανάης</TextUnit>
    <TextUnit id="3526" loc="593d">κατεκρήμνισεν τὴν ἄνθρωπον, οὐδὲν τῶν προγεγενημένων φιλανθρώπων ἐπὶ νοῦν βαλομένη. τὴν δὲ Δανάην φασίν, ὡς ᾔσθετο τὸν ἐπηρτημένον  αὐτῇ κίνδυνον, ἀνακρινομένην ὑπὸ τῆς Λαοδίκης οὐδ' ἀποκρίσεως αὐτὴν ἀξιῶσαι : ἀπαγομένην τε ἐπὶ τὸν κρημνὸν εἰπεῖν ὡς δικαίως οἱ πολλοὶ καταφρονοῦσι τοῦ θείου, ὅτε ' ἐγὼ μὲν τὸν γενόμενόν μοι ἄνδρα σώσασα τοιαύτην χάριτα παρὰ τοῦ δαιμονίου λαμβάνω, Λαοδίκη δὲ τὸν ἴδιον ἀποκτείνασα τηλικαύτης τιμῆς ἀξιοῦται.'” ὁ δ'</TextUnit>
    <TextUnit id="3527" loc="593e">αὐτὸς Φύλαρχος καὶ περὶ Μύστας ἱστορεῖ ἐν τῇ τεσσαρεσκαιδεκάτῃ οὕτως: “ Μύστα Σελεύκου τοῦ βασιλέως ἐρωμένη ἦν: ἥτις ὑπὸ Γαλατῶν Σελεύκου νικηθέντος καὶ μόλις ἐκ τῆς φυγῆς διασωθέντος αὐτὴ μεταμφιεσαμένη τὴν βασιλικὴν ἐσθῆτα καὶ ῥάκια λαβοῦσα θεραπαινίδος τῆς τυχούσης συλληφθεῖσα ἀπήχθη μετὰ τῶν ἄλλων αἰχμαλώτων καὶ πραθεῖσα ὁμοίως ταῖς ἑαυτῆς θεραπαινίσιν ἦλθεν εἰς ̔Ρόδον: ἔνθα ἐκφήνασα ἑαυτὴν ἥτις ἦν περισπουδάστως ὑπὸ τῶν ̔Ροδίων τῷ Σελεύκῳ διεπέμφθη.”  Δημήτριος δ' ὁ Φαληρεὺς Λαμπιτοῦς τῆς Σαμίας</TextUnit>
    <TextUnit id="3528" loc="593f">ἑταίρας ἐρασθεὶς ἡδέως δι' αὐτὴν καὶ Λαμπιτὼ προσηγορεύετο, ὥς φησι Δίυλλος: ἐκαλεῖτο δὲ καὶ Χαριτοβλέφαρος. Νικαρέτη δὲ ἡ ἑταίρα ἐρωμένη ἦν Στεφάνου τοῦ ῥήτορος, Λυσίου δὲ τοῦ σοφιστοῦ Μετάνειρα. ἦσαν δὲ αὗται δοῦλαι Κασίου τοῦ  ̓Ηλείου μετὰ καὶ ἄλλων ἑταιρῶν, ̓Αντείας, Στρατόλας, ̓Αριστοκλείας, Φίλας, ̓Ισθμιάδος, Νεαίρας. ἡ δὲ Νέαιρα ἦν ἐρωμένη Ξενοκλείδου τοῦ ποιητοῦ καὶ ̔Ιππάρχου τοῦ ὑποκριτοῦ καὶ Φρυνίωνος τοῦ Παιανιέως, ὃς ἦν Δήμωνος μὲν υἱός, Δημοχάρους δὲ ἀδελφιδοῦς. τὴν δὲ Νέαιραν εἶχον ἡμέραν παρ' ἡμέραν, διαιτητῶν γενομένων φίλων, Φρυνίων καὶ</TextUnit>
    <TextUnit id="3529" loc="594a">στέφανος ὁ ῥήτωρ: ὃς καὶ τὴν τῆς Νεαίρας θυγατέρα Στρυμβήλην τὴν ὕστερον Φανὼ κληθεῖσαν ὡς ἰδίαν θυγατέρα ἐξέδοτο Φράστορι τῷ Αἰγιλιεῖ, ὥς φησι Δημοσθένης ἐν τῷ κατὰ Νεαίρας. ὃς καὶ περὶ Σινώπης τῆς ἑταίρας τάδε λέγει: “̓Αρχίαν τὸν ἱεροφάντην ἐξελεγχθέντα ἐν τῷ δικαστηρίῳ ὡς ἀσεβοῦντα καὶ θύοντα παρὰ τὰ πάτρια τὰς θυσίας ἐκολάσατε: καὶ ἄλλα τε κατηγορήθη αὐτοῦ καὶ ὅτι</TextUnit>
    <TextUnit id="3530" loc="594b">Σινώπῃ τῇ ἑταίρᾳ ̔Αλῴοις ἐπὶ τῆς ἐσχάρας τῆς ἐν τῇ αὐλῇ ̓Ελευσῖνι προσαγούσῃ ἱερεῖον θύσειεν, νομίμου ὄντος ἐν ταύτῃ τῇ ἡμέρᾳ ἱερεῖα μὴ θύειν, οὐδὲ ἐκείνου οὔσης τῆς θυσίας, ἀλλὰ τῆς ἱερείας.”  διαβόητος δ' ἑταίρα γέγονε καὶ ἡ Μιλησία Πλαγγών ἧς περικαλλεστάτης οὔσης ἠράσθη τις Κολοφώνιος νεανίσκος, Βακχίδα ἔχων ἐρωμένην τὴν Σαμίαν. λόγους οὖν προσενέγκαντος τοῦ νεανίσκου πρὸς αὐτὴν ἡ Πλαγγὼν ἀκούουσα τῆς  Βακχίδος τὸ κάλλος καὶ ἀποτρέψαι θέλουσα τὸν νεανίσκον τοῦ πρὸς αὑτὴν ἔρωτος, ὡς ἀδύνατον ἦν, ᾔτησε τῆς συνουσίας μισθὸν τὸν Βακχίδος ὅρμον</TextUnit>
    <TextUnit id="3531" loc="594c">διαβόητον ὄντα. ὁ δὲ σφοδρῶς ἐρῶν ἠξίωσε τὴν Βακχίδα μὴ περιιδεῖν αὐτὸν ἀπολλύμενον. καὶ ἡ Βακχὶς τὴν ὁρμὴν κατιδοῦσα τοῦ νεανίσκου, ἔδωκε. Πλαγγὼν δὲ τὸ ἄζηλον συνιδοῦσα τῆς Βακχίδος τὸν μὲν ἀπέπεμψεν ἐκείνῃ, τῷ δὲ ὡμίλησε. καὶ τοῦ λοιποῦ φίλαι ἐγένοντο, κοινῶς περιέπουσαι τὸν ἐραστήν, ἐφ' οἷς ̓́Ιωνες ἀγασθέντες, ὥς φησι Μενέτωρ ἐν τῷ περὶ ̓Αναθημάτων, Πασιφίλαν ἐκάλεσαν τὴν Πλαγγόνα, μαρτυρεῖ δὲ καὶ ̓Αρχίλοχος</TextUnit>
    <TextUnit id="3532" loc="594d">περὶ αὐτῆς ἐν τούτοις:   συκῆ πετραίη πολλὰς βόσκουσα κορώνας,  εὐήθης ξείνων δέκτρια Πασιφίλη.  ὅτι δὲ καὶ Μένανδρος ὁ ποιητὴς ἤρα Γλυκέρας κοινόν: ἐνεμεσήθη δέ. Φιλήμονος γὰρ ἑταίρας ἐρασθέντος καὶ χρηστὴν ταύτην ὀνομάσαντος διὰ τοῦ δράματος, ἀντέγραψεν Μένανδρος ὡς οὐδεμιᾶς οὔσης χρηστῆς.  ̔́Αρπαλος δ' ὁ Μακεδὼν ὁ τῶν ̓Αλεξάνδρου πολλὰ</TextUnit>
    <TextUnit id="3533" loc="594e">χρημάτων συλήσας καὶ καταφυγὼν εἰς ̓Αθήνας ἐρασθεὶς Πυθιονίκης πολλὰ εἰς αὐτὴν κατανάλωσεν ἑταίραν οὖσαν καὶ ἀποθανούσῃ πολυτάλαντον μνημεῖον κατεσκεύασεν “ ἐκφέρων τε αὐτὴν ἐπὶ τὰς  ταφάς, ὥς φησι Ποσειδώνιος ἐν τῇ δευτέρᾳ καὶ εἰκοστῇ τῶν ̔Ιστοριῶν, τεχνιτῶν τῶν ἐπισημοτάτων χορῷ μεγάλῳ καὶ παντοίοις ὀργάνοις καὶ εὐφωνίαις παρέπεμπε τὸ σῶμα.” Δικαίαρχος δ' ἐν τοῖς περὶ τῆς εἰς Τροφωνίου Καταβάσεώς</TextUnit>
    <TextUnit id="3534" loc="594f">φησι: “ ταὐτὸ δὲ πάθοι τις ἂν ἐπὶ τὴν ̓Αθηναίων πόλιν ἀφικνούμενος κατὰ τὴν ἀπ' ̓Ελευσῖνος τὴν ἱερὰν ὁδὸν καλουμένην. καὶ γὰρ ἐνταῦθα καταστὰς οὗ ἂν φανῇ τὸ πρῶτον ὁ τῆς ' ̓Αθηνᾶς ἀφορώμενος νεὼς καὶ τὸ πόλισμα, ὄψεται παρὰ τὴν ὁδὸν αὐτὴν ᾠκοδομημένον μνῆμα οἷον οὐχ ἕτερον οὐδὲ σύνεγγυς οὐδέν ἐστι τῷ μεγέθει. τοῦτο δὲ τὸ μὲν πρῶτον, ὅπερ εἰκός, ἢ Μιλτιάδου φήσειεν ἂν σαφῶς ἢ Περικλέους ἢ Κίμωνος ἤ τινος ἑτέρου τῶν ἀγαθῶν</TextUnit>
    <TextUnit id="3535" loc="595a">ἀνδρῶν εἶναι, καὶ μάλιστα μὲν ὑπὸ τῆς πόλεως δημοσίᾳ κατεσκευασμένον, εἰ δὲ μή, δεδομένον κατασκευάσασθαι. πάλιν δ' ὅταν ἐξετάσῃ Πυθιονίκης τῆς ἑταίρας ὄν, τίνα χρὴ προσδοκίαν λαβεῖν αὐτόν;” Θεόπομπος δ' ἐν τῇ πρὸς ̓Αλέξανδρον ̓Επιστολῇ τὴν ̔Αρπάλου διαβάλλων ἀκολασίαν φησὶν “ ἐπίσκεψαι δὲ καὶ διάκουσον σαφῶς παρὰ τῶν ἐκ Βαβυλῶνος ὃν τρόπον Πυθιονίκην περιέστειλεν τελευτήσασαν, ἣ Βακχίδος μὲν ἦν δούλη τῆς αὐλητρίδος, ἐκείνη δὲ Σινώπης τῆς Θρᾴττης τῆς ἐξ Αἰγίνης ̓Αθήναζε μετενεγκαμένης τὴν</TextUnit>
    <TextUnit id="3536" loc="595b">πορνείαν ὥστε γίνεσθαι μὴ μόνον τρίδουλον, ἀλλὰ καὶ τρίπορνον αὐτήν, ἀπὸ πλειόνων δὲ ταλάντων ἢ διακοσίων δύο μνήματα κατεσκεύασεν αὐτῆς: ὃ καὶ πάντες ἐθαύμαζον, ὅτι τῶν μὲν ἐν Κιλικίᾳ τελευτησάντων ὑπὲρ τῆς σῆς βασιλείας καὶ τῆς τῶν ̔Ελλήνων ἐλευθερίας οὐδέπω νῦν οὔτε ἐκεῖνος οὔτ' ἄλλος οὐδεὶς τῶν ἐπιστατῶν κεκόσμηκε τὸν τάφον, Πυθιονίκης δὲ τῆς ἑταίρας φανήσεται τὸ μὲν ̓Αθήνησιν, τὸ δ' ἐν Βαβυλῶνι μνῆμα πολὺν ἤδη</TextUnit>
    <TextUnit id="3537" loc="595c">χρόνον ἐπιτετελεσμένον. ἣν γὰρ πάντες ᾔδεσαν κοινῆς δαπάνης κοινὴν τοῖς βουλομένοις γιγνομένην, ταύτης ἐτόλμησεν ὁ φίλος εἶναι σοῦ φάσκων ἱερὸν καί τέμενος ἱδρύσασθαι καὶ προσαγορεῦσαι τὸν ναὸν καὶ τὸν βωμὸν Πυθιονίκης ̓Αφροδίτης, ἅμα τῆς τε παρὰ θεῶν τιμωρίας καταφρονῶν καὶ τὰς σὰς τιμὰς προπηλακίζειν ἐπιχειρῶν.” μνημονεύει τούτων καὶ Φιλήμων ἐν Βαβυλωνίῳ :   βασίλισς' ἔσῃ Βαβυλῶνος, ἂν οὕτω τύχῃ:  τὴν Πυθιονίκην οἶσθα καὶ τὸν ̔́Αρπαλον.</TextUnit>
    <TextUnit id="3538" loc="595d">μνημονεύει δ' αὐτῆς καὶ ̓́Αλεξις ἐν Λυκίσκῳ. μετὰ δὲ τὴν Πυθιονίκης τελευτὴν ὁ ̔́Αρπαλος Γλυκέραν μετεπέμψατο καὶ ταύτην ἑταίραν, ὡς ὁ Θεόπομπος ἱστορεῖ, φάσκων ἀπειρηκέναι τὸν ̔́Αρπαλον μὴ στεφανοῦν ἑαυτόν, εἰ μή τις στεφανώσειε καὶ τὴν πόρνην. “ἔστησέν τε εἰκόνα χαλκῆν τῆς Γλυκέρας ἐν ̔Ρωσσῷ τῆς Συρίας, οὗπερ καὶ σὲ καὶ αὑτὸν ἀνατιθέναι μέλλει. παρέδωκέν τε αὐτῇ  κατοικεῖν ἐν τοῖς βασιλείοις τοῖς ἐν Ταρσῷ καὶ περιορᾷ ὑπὸ τοῦ λαοῦ προσκυνουμένην καὶ βασίλισσαν προσαγορευομένην καὶ ταῖς ἄλλαις δωρεαῖς</TextUnit>
    <TextUnit id="3539" loc="595e">τιμωμένην, αἷς πρέπον ἦν τὴν σὴν μητέρα καὶ τὴν σοὶ συνοικοῦσαν.” συνεπιμαρτυρεῖ δὲ τούτοις καὶ ὁ τὸν ̓Αγῆνα τὸ σατυρικὸν δραμάτιον γεγραφώς, ὅπερ ἐδίδαξεν Διονυσίων ὄντων ἐπὶ τοῦ ̔Υδάσπου ποταμοῦ, εἴτε Πύθων ἦν ὁ Καταναῖος ἢ Βυζάντιος ἢ καὶ αὐτὸς ὁ βασιλεύς, ἐδιδάχθη δὲ τὸ δρᾶμα ἤδη φυγόντος τοῦ ̔Αρπάλου ἐπὶ θάλατταν καὶ ἀποστάντος. καὶ τῆς μὲν Πυθιονίκης ὡς τεθνηκυίας μέμνηται, τῆς δὲ Γλυκέρας ὡς οὔσης παρ'</TextUnit>
    <TextUnit id="3540" loc="595f">αὐτῷ καὶ τοῖς ̓Αθηναίοις αἰτίας γινομένης τοῦ δωρεὰς λαμβάνειν παρὰ ̔Αρπάλου, λέγων ὧδε:  ἔστιν δ', ὅπου μὲν ὁ κάλαμος πέφυχ' ὅδε, ὀχύρωμ' ἄορνον. οὑξ ἀριστερᾶς δ' ὅδε  πόρνης ὁ κλεινὸς ναός, ὃν δὴ Παλλίδης  τεύξας κατέγνω διὰ τὸ πρᾶγμ' αὑτοῦ φυγήν.  ἐνταῦθα δὴ τῶν βαρβάρων τινὲς μάγοι  ὁρῶντες αὐτὸν παγκάκως διακείμενον   ἔπεισαν ὡς ἄξουσι τὴν ψυχὴν ἄνω</TextUnit>
    <TextUnit id="3541" loc="596a">τὴν Πυθιονίκης.  Παλλίδην δ' ἐνταῦθα ἐκάλεσε τὸν ̔́Αρπαλον. ἐν δὲ τοῖς ἑξῆς τῷ κυρίῳ καλέσας αὐτόν φησιν:   ἐκμαθεῖν δέ σου ποθῶ  μακρὰν ἀποικῶν κεῖθεν, ̓Ατθίδα χθόνα  τίνες τύχαι κατέχουσιν ἢ πράττουσι τί. α. ὅτε μὲν ἔφασκον δοῦλον ἐκτῆσθαι βίον, ἱκανὸν ἐδείπνουν: νῦν δὲ τὸν χέδροπα μόνον  καὶ τὸν μάραθον ἔσθουσι, πυροὺς δ' οὐ μάλα, β. καὶ μὴν ἀκούω μυριάδας τὸν ̔́Αρπαλον</TextUnit>
    <TextUnit id="3542" loc="596b">αὐτοῖσι τῶν ̓Αγῆνος οὐκ ἐλάσσονας  σίτου διαπέμψαι καὶ πολίτην γεγονέναι. α. Γλυκέρας ὁ σῖτος οὗτος ἦν: ἔσται δ' ἴσως  αὐτοῖσιν ὀλέθρου κοὐχ ἑταίρας ἀρραβών.  ἐνδόξους δὲ ἑταίρας καὶ ἐπὶ κάλλει διαφερούσας ἤνεγκεν καὶ ἡ Ναύκρατις: Δωρίχαν τε, ἣν ἡ καλὴ Σαπφὼ ἐρωμένην γενομένην Χαράξου τοῦ ἀδελφοῦ αὐτῆς κατ' ἐμπορίαν εἰς τὴν Ναύκρατιν ἀπαίροντος</TextUnit>
    <TextUnit id="3543" loc="596c">διὰ τῆς ποιήσεως διαβάλλει ὡς πολλὰ τοῦ Χαράξου νοσφισαμένην. ̔ ̔Ηρόδοτος δ' αὐτὴν ̔Ροδῶπιν καλεῖ, ἀγνοῶν ὅτι ἑτέρα τῆς Δωρίχης ἐστὶν αὕτη, ἡ καὶ τοὺς περιβοήτους ὀβελίσκους ἀναθεῖσα ἐν  Δελφοῖς, ὧν μέμνηται Κρατῖνος διὰ τούτων.., εἰς δὲ τὴν Δωρίχαν τόδ' ἐποίησε τοὐπίγραμμα Ποσείδιππος, καίτοι καὶ ἐν τῇ Αἰσωπείᾳ πολλάκις αὐτῆς μνημονεύσας. ἐστὶ δὲ τόδε:   Δωρίχα, ὀστέα μὲν ς' ἁπαλῆς κόσμης' ἀπόδεσμα χαίτης ἥ τε μύρων ἔκπνοος ἀμπεχόνη,</TextUnit>
    <TextUnit id="3544" loc="596d">ᾗ ποτε τὸν χαρίεντα περιστέλλουσα Χάραξον σύγχρους ὀρθρινῶν ἥψαο κισσυβίων.  Σαπφῷαι δὲ μένουσι φίλης ἔτι καὶ μενέουσιν  ᾠδῆς αἱ λευκαὶ φθεγγόμεναι σελίδες,  οὔνομα σὸν μακαριστόν, ὃ Ναύκρατις ὧδε φυλάξει  ἔστ' ἂν ἴῃ Νείλου ναῦς ἔφαλος τενάγη. καὶ ̓Αρχεδίκη δ' ἦν ἐκ τῆς Ναυκράτεως καὶ αὐτὴ ἑταίρα καλή. φιλεῖ γάρ πως ἡ Ναύκρατις, ὡς ὁ ̔Ηρόδοτός φησιν, ἐπαφροδίτους ἔχειν τὰς ἑταίρας.</TextUnit>
    <TextUnit id="3545" loc="596e">καὶ ἡ ἐξ ̓Ερέσου δὲ τῆς ποιητρίας ὁμώνυμος ἑταίρα Σαπφὼ τοῦ καλοῦ Φάωνος ἐρασθεῖσα περιβόητος ἦν, ὥς φησι Νυμφόδωρος ἐν Περίπλῳ  ̓Ασίας. Νικαρέτη δὲ ἡ Μεγαρὶς οὐκ ἀγεννὴς ἦν ἑταίρα, ἀλλὰ καὶ γονέων ἕνεκα καὶ κατὰ παιδείαν ἐπέραστος ἦν, ἠκροᾶτο δὲ Στίλπωνος τοῦ φιλοσόφου. Βιλιστίχη δ' ἡ ̓Αργεία ἑταίρα καὶ αὐτὴ ἔνδοξος, τὸ γένος ἀπὸ τῶν ̓Ατρειδῶν σῴζουσα,</TextUnit>
    <TextUnit id="3546" loc="596f">ὡς οἱ τὰ ̓Αργολικὰ γράψαντες ἱστοροῦσιν. ἔνδοξος δ' ἐστὶν καὶ Λέαινα ἡ ἑταίρα, ̔Αρμοδίου ἐρωμένη τοῦ τυραννοκτονήσαντος:: ἥτις καὶ αἰκιζομένη ὑπὸ τῶν περὶ ̔Ιππίαν τὸν τύραννον οὐδὲν ἐξειποῦσα ἐναπέθανεν ταῖς βασάνοις. Στρατοκλῆς δ' ὁ ῥήτωρ ἐρωμένην εἶχε τὴν ἐπικληθεῖσαν Λήμην ἑταίραν, τὴν καλουμένην Παρόραμα καὶ Δίδραχμον διὰ τὸ καὶ δύο δραχμῶν φοιτᾶν πρὸς τὸν βουλόμενον, ὥς φησι Γοργίας ἐν τῷ περὶ ̔Εταιρῶν. ἐπὶ τούτοις ὁ Μυρτίλος μέλλων σιωπᾶν “ἀλλὰ μικροῦ, ἔφη, ἄνδρες φίλοι, ἐξελαθόμην ὑμῖν εἰπεῖν</TextUnit>
    <TextUnit id="3547" loc="597a">τήν τε ̓Αντιμάχου Λυδήν, προσέτι δὲ καὶ τὴν ὁμώνυμον ταύτης ἑταίραν Λυδὴν ἣν ἠγάπα Λαμύνθιος ὁ Μιλήσιος. ἑκάτερος γὰρ τούτων τῶν ποιητῶν, ὥς φησι Κλέαρχος ἐν τοῖς ̓Ερωτικοῖς, τῆς βαρβάρου Λυδῆς εἰς ἐπιθυμίαν καταστὰς ἐποίησεν ὁ μὲν ἐν ἐλεγείοις, ὁ δ' ἐν μέλει τὸ καλούμενον ποίημα Λυδήν. παρέλιπον δὲ καὶ τὴν Μιμνέρμου αὐλητρίδα Ναννὼ καὶ τὴν ̔Ερμησιάνακτος τοῦ Κολοφωνίου Λεόντιον: ἀπὸ γὰρ ταύτης ἐρωμένης αὐτῷ γενομένης ἔγραψεν ἐλεγειακὰ τρία  βιβλία, ὧν ἐν τῷ τρίτῳ κατάλογον ποιεῖται ἐρωτικῶν</TextUnit>
    <TextUnit id="3548" loc="597b">, οὑτωσί πως λέγων   οἵην μὲν φίλος υἱὸς ἀνήγαγεν Οἰάγροιο  ' ̓Αγριόπην Θρῇσσαν στειλάμενος κιθάρην ̔Αιδόθεν  ἔπλευσεν δὲ κακὸν καὶ ἀπειθέα χῶρον, ἔνθα Χάρων κοινὴν ἕλκεται εἰς ἄκατον  ψυχὰς οἰχομένων, λίμνῃ δ' ἐπὶ μακρὸν ἀυτεῖ ῥεῦμα διὲκ μεγάλων ῥυομένῃ δονάκων.</TextUnit>
    <TextUnit id="3549" loc="597c">ἀλλ' ἔτλη παρὰ κῦμα μονόζωστος κιθαρίζων ̓Ορφεύς, παντοίους δ' ἐξανέπεισε θεούς: κωκυτὸν τ' ἀθέμιστον ὑπ' ὀφρύσι μηνίσαντα  εἶδε, καὶ αἰνοτάτου βλέμμ' ὑπέμεινε κυνός, ἐν πυρὶ μὲν φωνὴν τεθοωμένου, ἐν πυρὶ δ' ὄμμα σκληρόν, τριστοίχοις δεῖμα φέρον κεφαλαῖς.  ἔνθεν ἀοιδιάων μεγάλους ἀνέπεισεν ἄνακτας ̓Αγριόπην μαλακοῦ πνεῦμα λαβεῖν βιότου.  οὐ μὴν οὐδ' υἱὸς Μήνης ἀγέραστον ἔθηκεν</TextUnit>
    <TextUnit id="3550" loc="597d">Μουσαῖος, Χαρίτων ἤρανος, ̓Αντιόπην: ἥ τε πολὺν μύστῃσιν ̓Ελευσῖνος παρὰ πέζαν   εὐασμὸν κρυφίων ἐξεφόρει λογίων,  ̔Ράριον ὀργειῶνα νόμῳ διαπομπεύουσα   Δήμητρα, γνωστὴ δ' ἐστὶ καὶ εἰν ̓Αίδῃ.  φημὶ δὲ καὶ Βοιωτὸν ἀποπρολιπόντα μέλαθρον   ̔Ησίοδον, πάσης ἤρανον ἱστορίης,  ̓Ασκραίων ἐσικέσθαι ἐρῶνθ' ̔Ελικωνίδα κώμην   ἔνθεν ὃ γ' ̓Ηοίην μνώμενος ̓Ασκραικὴν</TextUnit>
    <TextUnit id="3551" loc="597e">πόλλ' ἔπαθεν, πάσας δὲ λόγων ἀνεγράψατο βίβλους  ὑμνῶν, : ἐκ πρώτης παιδὸς ἀνερχόμενος.  αὐτὸς δ' οὗτος ἀοιδός, ὃν ἐκ Διὸς αἶσα φυλάσσει  ἥδιστον πάντων δαίμονα μουσοπόλων, λεπτυνθεὶς ̓Ιθάκην ἐνετείνατο θεῖος ̔́Ομηρος   ᾠδῇσιν πινυτῆς εἵνεκα Πηνελόπης:  ἣν διὰ πολλὰ παθὼν ὀλίγην ἐσενάσσατο νῆσον,</TextUnit>
    <TextUnit id="3552" loc="597f">πολλὸν ἀπ' εὐρείης λειπόμενος πατρίδος:  ἔκλεε δ' ̓Ικαρίου τε γένος καὶ δῆμον ̓Αμύκλου   καὶ Σπάρτην, ἰδίων ἁπτόμενος παθέων:  Μίμνερμος δὲ τὸν ἡδὺν ὃς εὕρετο πολλὸν ἀνατλὰς</TextUnit>
    <TextUnit id="3553" loc="598a">ἦχον καὶ μαλακοῦ πνεῦμ' ἀπὸ πενταμέτρου,  καίετο μὲν Ναννοῦς: πολιῷ δ' ἐπὶ πολλάκι λωτῷ  κημωθεὶς κώμους εἶχε σὺν ̔Εξαμύῃ. ἤρεθε δ' ̔Ερμόβιον τὸν ἀεὶ βαρὺν ἠδὲ Φερεκλῆν   ἐχθρόν, μισήσας οἷ' ἀνέπεμψεν ἔπη. Λυδῆς δ' ̓Αντίμαχος Λυδηίδος ἐκ μὲν ἔρωτος   πληγεὶς Πακτωλοῦ ῥεῦμ' ἐπέβη ποταμοῦ</TextUnit>
    <TextUnit id="3554" loc="598b">ἀδρανίῃ δὲ θανοῦσαν ὑπὸ ξηρὴν θέτο γαῖαν   κλαίων, αἰάζων δ' ἦλθεν ἀποπρολιπὼν  ἄκρην ἐς Κολοφῶνα γόων δ' ἐνεπλήσατο βίβλους   ἱράς, ι ἐκ παντὸς παυσάμενος καμάτου.  Λέσβιος ̓Αλκαῖος δέ, πόσους ἀνεδέξατο κώμους,  Σαπφοῦς φορμίζων ἱμερόεντα πόθον,  γινώσκεις, ὁ ο ἀοιδὸς ἀηδόνος ἠράσαθ' ὕμνων</TextUnit>
    <TextUnit id="3555" loc="598c">Τήιον ἀλγύνων ἄνδρα πολυφραδίῃ.  καὶ γὰρ τὴν ὁ μελιχρὸς ἐφημίλλητ' ̓Ανακρείων   στελλομένην πολλαῖς ἄμμιγα Λεσβιάσιν: φοίτα δ' ἄλλοτε μὲν λείπων Σάμον, ἄλλοτε δ' - αὐτὴν   οἰνηρῇ δείρῃ κεκλιμένην πατρίδα,  Λέσβον ἐς εὔοινον: τὸ δὲ Μύσιον εἴσιδε Λέκτον   πολλάκις Αἰολικοῦ κύματος ἀντιπέρας.  ̓Ατθὶς δ' οἷα μέλισσα πολυπρήωνα Κολώνην   λείπους' ἐν τραγικαῖς ᾖδε χοροστασίαις</TextUnit>
    <TextUnit id="3556" loc="598d">Βάκχον καὶ τὸν ̓́Ερωτα Θεωρίδος ̓Ηριγόνης τε ἅς ποτε γηραιῷ Ζεὺς ἔπορεν Σοφοκλεῖ . φημὶ δὲ καὶ κεῖνον τὸν ἀεὶ πεφυλαγμένον ἄνδρα  καὶ πάντων μῖσος κτώμενον ι ἐκ συνοχῶν  πάσας ἀμφὶ γυναῖκας ὑπὸ σκολιοῖο τυπέντα   τόξου νυκτερινὰς οὐκ ἀποθέσθ' ὀδύνας::  ἀλλὰ Μακηδονίης πάσας κατενίσατο λαύρας  αἰάζων, μέθεπεν δ' ̓Αρχέλεω ταμίην</TextUnit>
    <TextUnit id="3557" loc="598e">εἰσόκε δὴ δαίμων Εὐριπίδη εὕρετ' ὄλεθρον,  ̓Αρριβίου στυγνῶν ἀντιάσαντι κυνῶν.  ἄνδρα δὲ τὸν Κυθέρηθεν, ὃν ἐθρέψαντο τιθῆναι   Βάκχου καὶ λωτοῦ πιστότατον ταμίην  Μοῦσαι παίδευσάν τε Φιλόξενον, οἷα τιναχθεὶς  ̓Ορτυγίην ταύτης ἦλθε διὰ πτόλεως,  γινώσκεις, ἀίουσα μέγαν πόθον ὃν Γαλατείη:  αὐτοῖς μηλείοις θήκαθ' ὑπὸ προγόνοις.  οἶσθα δὲ καὶ τὸν ἀοιδόν, ὃν Εὐρυπύλου πολιῆται</TextUnit>
    <TextUnit id="3558" loc="598f">Κῷοι χάλκειον στῆσαν ὑπὸ πλατάνῳ  Βιττίδα μολπάζοντα θοήν, περὶ πάντα Φιλίταν  ῥήματα καὶ πᾶσαν τρυόμενον λαλιήν.  οὐδὲ μὲν οὐδ' ὁπόσοι σκληρὸν βίον ἐστήσαντο   ἀνθρώπων, σκοτιὴν μαιόμενοι σοφίην,  οὓς αὐτὴ περὶ πυκνὰ λόγοις ἐσφίγξατο μῆτις   καὶ δεινὴ μύθων κῆδος ἔχους' ἀρετή,  οὐδ' οἵδ' αἰνὸν ἔρωτος ἀπεστρέψαντο κυδοιμὸν</TextUnit>
    <TextUnit id="3559" loc="599a">μαινόμενον, δεινὸν δ' ἦλθον ὑφ' ἡνίοχον.  οἵη μὲν Σάμιον μανίη κατέδησε Θεανοῦς   Πυθαγόρην, ἑλίκων κομψὰ γεωμετρίης ι εὑρόμενον, καὶ κύκλον ὅσον περιβάλλεται αἰθὴρ  βαιῇ ἐνὶ σφαίρῃ πάντ' ἀπομασσόμενον.  οἵῳ δ' ἐχλίηνεν ὃν ἔξοχον ἔχρη ̓Απόλλων   ἀνθρώπων εἶναι Σωκράτη ἐν σοφίῃ Κύπρις μηνίουσα πυρὸς μένει, ἐκ δὲ βαθείης</TextUnit>
    <TextUnit id="3560" loc="599b">ψυχῆς κουφοτέρας ἐξεπόνης' ἀνίας,  οἰκί' ἐς ̓Ασπασίης πωλεύμενος : οὐδέ τι τέκμαρ   εὗρε, λόγων πολλὰς εὑρόμενος διόδους.  ἄνδρα δὲ Κυρηναῖον ἔσω πόθος ἔσπασεν '̓Ισθμοῦ  δεινός, ὅτ' ̓Απιδανῆς Λαίδος ἠράσατο  ὀξὺς ̓Αρίστιππος, πάσας δ' ἠνήνατο λέσχας   φεύγων, οὐδαμινόν τ' ἐξεφόρησε βίον.</TextUnit>
    <TextUnit id="3561" loc="599c">ἐν τούτοις ὁ ̔Ερμησιάναξ σφάλλεται συγχρονεῖν οἰόμενος Σαπφὼ καὶ ̓Ανακρέοντα, τὸν μὲν κατὰ Κῦρον καὶ Πολυκράτην γενόμενον, τὴν δὲ κατ' ̓Αλυάττην τὸν Κροίσου πατέρα. χαμαιλέων δ' ἐν τῷ περὶ Σαπφοῦς καὶ λέγειν τινάς φησιν εἰς αὐτὴν πεποιῆσθαι ὑπὸ ̓Ανακρέοντος τάδε:  σφαίρῃ δεῦτέ με πορφυρέῃ  βάλλων χρυσοκόμης ̓́Ερως νήνι ποικιλοσαμβάλῳ  συμπαίζειν προκαλεῖται, ἡ δ', ἐστὶν γὰρ ἀπ' εὐκτίτου  Λέσβου, τὴν μὲν ἐμὴν κόμην,  λευκὴ γάρ, καταμέμφεται,</TextUnit>
    <TextUnit id="3562" loc="599d">πρὸς δ' ἄλλην τινὰ χάσκει.  καὶ τὴν Σαπφὼ δὲ πρὸς αὐτὸν ταῦτά φησιν εἰπεῖν   κεῖνον, ὦ χρυσόθρονε Μοῦς', ἔνισπες  ὕμνον, ἐκ τᾶς καλλιγύναικος ἐσθλᾶς  Τήιος χώρας ὃν ἄειδε τερπνῶς  πρέσβυς ἀγαυός. ὅτι δὲ οὔκ ἐστι Σαπφοῦς τοῦτο τὸ ᾆσμα παντί που δῆλον. ἐγὼ δὲ ἡγοῦμαι παίζειν τὸν ̔Ερμησιάνακτα περὶ τούτου τοῦ ἔρωτος, καὶ γὰρ Δίφιλος ὁ κωμῳδιοποιὸς πεποίηκεν ἐν Σαπφοῖ δράματι Σαπφοῦς ἐραστὰς ̓Αρχίλοχον καὶ ̔Ιππώνακτα.</TextUnit>
    <TextUnit id="3563" loc="599e">ταῦθ' ὑμῖν, ὦ ἑταῖροι, οὐκ ἀμερίμνως δοκῶ τὸν ἐρωτικὸν τοῦτον πεποιῆσθαι κατάλογον, οὐκ ὢν οὕτως ἐρωτομανὴς ὡς διαβάλλων μ' εἴρηκεν ὁ Κύνουλκος, ἀλλ' ἐρωτικὸς μὲν εἶναι ὁμολογῶ, ἐρωτομανὴς δὲ οὔ.  τίς δ' ἔστ' ἀνάγκη δυστυχεῖν ἐν πλείοσιν,  ἐξὸν σιωπᾶν κἀν σκότῳ κρύπτειν τάδε;  Αἰσχύλος ἔφη ὁ ̓Αλεξανδρεὺς ἐν ̓Αμφιτρύωνι. οὗτος δέ ἐστιν Αἰσχύλος ὁ καὶ τὰ Μεσσηνιακὰ ἔπη συνθείς, ἀνὴρ εὐπαίδευτος.</TextUnit>
    <TextUnit id="3564" loc="599f">ὑπολαμβάνων οὖν μέγαν εἶναι δαίμονα καὶ δυνατώτατον τὸν ̓́Ερωτα, προσέτι τε καὶ τὴν ̓Αφροδίτην τὴν χρυσῆν, τὰ Εὐριπίδου ἐπὶ νοῦν λαμβάνων λέγω:   τὴν ̓Αφροδίτην οὐχ ὁρᾷς ὅση θεός; ἣν οὐδ' ἂν εἴποις οὐδὲ μετρήσειας ἂν  ὅση πέφυκε κἀφ' ὅσον διέρχεται. αὕτη τρέφει σὲ κἀμὲ καὶ πάντας βροτούς.  τεκμήριον δέ μὴ λόγῳ μόνον μάθῃς,</TextUnit>
    <TextUnit id="3565" loc="600a">ἔργῳ δὲ δείξω τὸ σθένος τὸ τῆς θεοῦ  ἐρᾷ μὲν ὄμβρου γαῖ', ὅταν ξηρὸν πέδον  ἄκαρπον αὐχμῷ νοτίδος ἐνδεῶς ἔχῃ. ἐρᾷ δ' ὁ σεμνὸς οὐρανὸς πληρούμενος  ὄμβρου πεσεῖν εἰς γαῖαν ̓Αφροδίτης ὕπο.  ὅταν δὲ συμμιχθῆτον ἐς ταὐτὸν δύο,  φύουσιν ἡμῖν πάντα καὶ τρέφους' ἅμα, δι' ὧν βρότειον ζῇ τε καὶ θάλλει γένος.  καὶ ὁ σεμνότατος δ' Αἰσχύλος ἐν ταῖς Δαναίσιν αὐτὴν παράγει τὴν ̓Αφροδίτην λέγουσαν:</TextUnit>
    <TextUnit id="3566" loc="600b">ἐρᾷ μὲν ἁγνὸς οὐρανὸς τρῶσαι χθόνα,  ἔρως δὲ γαῖαν λαμβάνει γάμου τυχεῖν:  ὄμβρος δ' ἀπ' εὐνάοντος οὐρανοῦ πεσὼν  ἔκυσε γαῖαν: ἡ δὲ τίκτεται βροτοῖς  μήλων τε βοσκὰς καὶ βίον Δημήτριον   δενδρῶτις ὥρα δ' ἐκ νοτίζοντος γάμου  ι- τέλειος ἐστί. τῶν δ' ἐγὼ παραίτιος.  ἐν ̔Ιππολύτῳ Εὐριπιδείῳ πάλιν ἡ ̓Αφροδίτη φησίν</TextUnit>
    <TextUnit id="3567" loc="600c">ὅσοι τε Πόντου τερμόνων τ' ̓Ατλαντικῶν  ναίουσιν εἴσω φῶς ὁρῶντες ἡλίου,  τοὺς μὲν σέβοντας τἀμὰ πρεσβεύω κράτη,  σφάλλω δ' ὅσοι φρονοῦσιν εἰς ἡμᾶς μέγα. νεανίσκῳ γὰρ τὴν πᾶσαν ἀρετὴν ἔχοντι τοῦτο μόνον τὸ ἁμάρτημα προσόν, ὅτι οὐκ ἐτίμα τὴν ̓Αφροδίτην, αἴτιον ἐγένετο τοῦ ὀλέθρου: καὶ οὔτε ἡ ̓́Αρτεμις ἡ περισσῶς ἀγαπήσασα οὔτε τῶν ἄλλων θεῶν τις ἢ δαιμόνων ἐβοήθησεν αὐτῷ. κατὰ τὸν αὐτὸν οὖν ποιητὴν:</TextUnit>
    <TextUnit id="3568" loc="600d">ὅστις δ' ̓́Ερωτα μὴ μέγαν κρίνει θεόν, ἢ σκαιός ἐστιν ἢ καλῶν ἄπειρος ὢν  οὐκ οἶδε τὸν μέγιστον ἀνθρώποις θεόν.  ὃν ὁ σοφὸς ὑμνῶν αἰεί ποτε ̓Ανακρέων πᾶσίν ἐστιν διὰ στόματος, λέγει οὖν περὶ αὐτοῦ καὶ ὁ κράτιστος Κριτίας τάδε:   τὸν δὲ γυναικείων μελέων πλέξαντα πότ' ᾠδὰς  ἡδὺν ̓Ανακρείοντα Τέως εἰς ̔Ελλάδ' ἀνῆγεν,   συμποσίων ἐρέθισμα, γυναικῶν ἠπερόπευμα,</TextUnit>
    <TextUnit id="3569" loc="600e">αὐλῶν ἀντίπαλον, φιλοβάρβιτον, ἡδύν, ἄλυπον. οὒ ποτέ σου φιλότης γηράσεται οὐδὲ θανεῖται, ἒς τ' ἂν ὕδωρ οἴνῳ συμμιγνύμενον κυλίκεσσι  παῖς διαπομπεύῃ, προπόσεις ἐπὶ δεξιὰ νωμῶν,  παννυχίδας θ' ἱερὰς θήλεις χοροὶ ἀμφιέπωσιν,  πλάστιγξ θ' ἡ χαλκοῦ θυγάτηρ ἐπ' ἄκραισι καθίζῃ  κοττάβου ὑψηλαῖς κορυφαῖς Βρομίου ψακάδεσσιν.</TextUnit>
    <TextUnit id="3570" loc="600f">̓Αρχύτας δ' ὁ ἁρμονικός, ὥς φησι Χαμαιλέων, ̓Αλκμᾶνα γεγονέναι τῶν ἐρωτικῶν μελῶν ἡγεμόνα καὶ ἐκδοῦναι πρῶτον μέλος ἀκόλαστον, ὄντα καταφερῆ περὶ τὰς γυναῖκας καὶ τὴν τοιαύτην μοῦσαν εἰς τὰς διατριβάς. διὸ καὶ λέγειν ἔν τινι τῶν μελῶν  ἔρως με δαὖτε Κύπριδος ἕκατι  γλυκὺς κατείβων καρδίαν ἰαίνει.  λέγει δὲ καὶ ὡς τῆς Μεγαλοστράτης οὐ μετρίως ἐρασθείς, ποιητρίας μὲν οὔσης, δυναμένης; δὲ καὶ  διὰ τὴν ὁμιλίαν τοὺς ἐραστὰς προσελκύσασθαι:</TextUnit>
    <TextUnit id="3571" loc="601a">λέγει δ' οὕτως περὶ αὐτῆς:   τοῦθ' ἁδειᾶν Μουσᾶν ἔδειξε  δῶρον μάκαιρα παρθένων ἁ ξανθὰ Μεγαλοστράτα.  καὶ Στησίχορος δ' οὐ μετρίως ἐρωτικὸς γενόμενος συνέστησε καὶ τοῦτον τὸν τρόπον τῶν ᾀσμάτων: ἃ δὴ καὶ τὸ παλαιὸν ἐκαλεῖτο παίδεια καὶ παιδικά, οὕτω δ' ἐναγώνιος ἦν ἡ περὶ τὰ ἐρωτικὰ πραγματεία, καὶ οὐδεὶς ἡγεῖτο φορτικοὺς τοὺς ἐρωτικούς, ὥστε καὶ Αἰσχύλος μέγας ὢν ποιητὴς καὶ Σοφοκλῆς ἦγον εἰς τὰ θέατρα διὰ τῶν τραγῳδιῶν</TextUnit>
    <TextUnit id="3572" loc="601b">τοὺς ἔρωτας, ὁ μὲν τὸν ̓Αχιλλέως πρὸς Πάτροκλον, ὁ δ' ἐν τῇ Νιόβῃ τὸν τῶν παίδων διὸ καὶ παιδεράστριὰν τινες καλοῦσι τὴν τραγῳδίαν καὶ ἐδέχοντο τὰ τοιαῦτα ἄσμενοι οἱ θεαταί. καὶ ὁ ̔Ρηγῖνος δὲ ̓́Ιβυκος βοᾷ καὶ κέκραγεν  ἦρι μὲν αἵ τε Κυδώνιαι μαλίδες ἀρδόμεναι ῥόαι τ' ἐκ ποταμῶν ἵνα παρθένων κᾶπος ἀκήρατος, αἵ τ' οἰνανθίδες  αὐξόμεναι σκιεροῖσιν ὑφ' ἕρνεσιν οἰναρέοις θαλέθοισιν ἐμοὶ δ' ἔρος   οὐδεμίαν κατάκοιτος ὥραν ἅθ' ὑπὸ στεροπᾶς φλέγων</TextUnit>
    <TextUnit id="3573" loc="601c">Θρηίκιος βορέας, ἀίσσων παρὰ Κύπριδος ἀζαλέαις  μανίαισιν ἐρεμνὸς  ἀθαμβὴς ἐγκρατέως  πάϊθεν φυλάσσει ἡμετέρας φρένας.  καὶ Πίνδαρος δ' οὐ μετρίως ὢν ἐρωτικός φησιν   εἴη καὶ ἐρᾶν καὶ ἔρωτι. χαρίζεσθαι κατὰ καιρὸν  μὴ πρεσβυτέραν ἀριθμοῦ δίωκε, θυμέ, πρᾶξιν,  διόπερ καὶ ὁ Τίμων ἐν τοῖς Σίλλοις ἔφη:  ὥρη ἐρᾶν, ὥρη δὲ γαμεῖν, ὥρη δὲ πεπαῦσθαι,  καὶ μὴ ἀναμένειν ἔστ' ἂν ἐκεῖνό τις φθέγξηται κατὰ τὸν αὐτὸν τοῦτον φιλόσοφον</TextUnit>
    <TextUnit id="3574" loc="601d">ἡνίκ' ἐχρῆν δύνειν, νῦν ἄρχεται ἡδύνεσθαι.  μνησθεὶς δὲ καὶ τοῦ Τενεδίου Θεοξένου ὁ Πίνδαρος, ὃς ἦν αὐτοῦ ἐρώμενος, τί φησιν;   χρῆν μὲν κατὰ καιρὸν ἐρώτων δρέπεσθαι, θυμέ, σὺν ἁλικίᾳ:  τὰς δὲ Θεοξένου ἀκτῖνας ποτ' ὄσσων μαρμαρυζοίσας δρακεὶς   ὃς μὴ πόθῳ κυμαίνεται, ἐξ ἀδάμαντος ἢ σιδάρου κεχάλκευται μέλαιναν καρδίαν ψυχρᾷ φλογί, πρὸς δ' ̓Αφροδίτας ἀτιμασθεὶς ἑλικογλεφάρου  ἢ περὶ χρήμασι μοχθίζει βιαίως ἢ γυναικείῳ θράσει</TextUnit>
    <TextUnit id="3575" loc="601e">ψυχὰν φορεῖται πᾶσαν ὁδὸν θεραπεύων. ἀλλ' ἐγὼ θεᾶς ἕκατι κηρὸς ὣς δαχθεὶς ἕλᾳ ἱρᾶν μελισσᾶν τάκομαι, εὖτ' ἂν ἴδω παίδων νεόγυιον ἐς ἥβαν. ἐν δὲ ἄρα καὶ Τενέδῳ Πειθὼ τ' ἔναιεν καὶ Χάρις υἱὸν ἀνᾶγ' ̔Αγησίλα. ὅλως δὲ τοὺς παιδικοὺς ἔρωτας τῶν ἐπὶ ταῖς θηλείαις προκρίνουσι πολλοί, παρὰ γὰρ τὰς ἄλλας ταῖς εὐνομουμέναις πόλεσιν ἐπὶ τῆς ̔Ελλάδος σπουδασθῆναι τόδε τὸ ἔθος. Κρῆτες γοῦν, ὡς ἔφην, καὶ οἱ ἐν Εὐβοίᾳ Χαλκιδεῖς περὶ τὰ παιδικὰ δαιμονίως ἐπτόηνται. ̓Εχεμένης γοῦν ἐν τοῖς Κρητικοῖς</TextUnit>
    <TextUnit id="3576" loc="601f">οὐ τὸν Δία φησὶν ἁρπάσαι τὸν Γανυμήδην ἀλλὰ Μίνωα, οἱ δὲ προειρημένοι Χαλκιδεῖς παρ' αὑτοῖς φασιν ἁρπασθῆναι τὸν Γανυμήδην ὑπὸ τοῦ Διὸς καὶ τὸν τόπον δεικνύντες ̔Αρπάγιον καλοῦσιν, ἐν ᾧ καὶ μυρρίναι διάφοροι πεφύκασιν. καὶ τὴν  πρὸς ̓Αθηναίους δ' ἔχθραν διελύσατο Μίνως, καίπερ ἐπὶ θανάτῳ παιδὸς συστᾶσαν, Θησέως ἐρασθεὶς καὶ τὴν θυγατέρα τούτῳ γυναῖκα ἔδωκε Φαίδραν, ὡς Ζῆνις ἢ Ζηνεύς φησιν ὁ Χῖος ἐν τῷ περὶ τῆς πατρίδος συγγράμματι.</TextUnit>
    <TextUnit id="3577" loc="602a">̔Ιερώνυμος δ' ὁ περιπατητικὸς περισπουδάστους φησὶν γενέσθαι τοὺς τῶν παίδων ἔρωτας ὅτι πολλάκις ἡ τῶν νέων ἀκμὴ καὶ τὸ πρὸς ἀλλήλους ἑταιρικὸν συμφρονῆσαν πολλὰς τυραννίδας καθεῖλεν. παιδικῶν γὰρ παρόντων ἐραστὴς πᾶν ὁτιοῦν ἕλοιτ' ἂν παθεῖν ἢ δειλοῦ δόξαν ἀπενέγκασθαι παρὰ τοῖς παιδικοῖς. ἔργῳ γοῦν τοῦτο ἔδειξεν ὁ συνταχθεὶς Θήβησιν ὑπὸ ̓Επαμινώνδου ἱερὸς λόχος καὶ ὁ κατὰ τῶν Πεισιστρατιδῶν θάνατος ὑπὸ ̔Αρμοδίου καὶ ̓Αριστογείτονος γενόμενος, περὶ Σικελίαν δ' ἐν ̓Ακράγαντι ὁ Χαρίτωνος καὶ Μελανίππου ἔρως.</TextUnit>
    <TextUnit id="3578" loc="602b">Μελάνιππος δ' ἦν τὰ παιδικά, ὥς φησιν ̔Ηρακλείδης ὁ Ποντικὸς ἐν τῷ περὶ ̓Ερωτικῶν, οὗτοι φανέντες ἐπιβουλεύοντες Φαλάριδι καὶ βασανιζόμεναι ἀναγκαζόμενοί τε λέγειν τοὺς συνειδότας οὐ μόνον οὐ κατεῖπον, ἀλλὰ καὶ τὸν Φάλαριν αὐτὸν εἰς ἔλεον τῶν βασάνων ἤγαγον, ὡς ἀπολῦσαι αὐτοὺς πολλὰ ἐπαινέσαντα. διὸ καὶ ὁ ̓Απόλλων ἡσθεὶς ἐπὶ τούτοις ἀναβολὴν τοῦ θανάτου τῷ Φαλάριδι  ἐχαρίσατο, τοῦτο ἐμφήνας τοῖς πυνθανομένοις τῆς Πυθίας ὅπωσαὐτῷ ἐπιθῶνται ἔχρησεν δὲ καὶ περὶ</TextUnit>
    <TextUnit id="3579" loc="602c">τῶν ἀμφὶ τὸν Χαρίτωνα, προτάξας τοῦ ἑξαμέτρου τὸ πεντάμετρον, καθάπερ ὕστερον καὶ Διονύσιος ὁ ̓Αθηναῖος ἐποίησε ὁ ἐπικληθεὶς Χαλκοῦς ἐν τοῖς λ:ἐλεγείοις. ἐστὶν δὲ ὁ χρησμὸς ὅδε:   εὐδαίμων Χαρίτων καὶ Μελάνιππος ἔφυ,  θείας ἁγητῆρες ἐφαμερίοις φιλότατος.  διαβόητα δ' ἐστὶν καὶ τὰ ἐπὶ Κρατίνῳ τῷ ̓Αθηναίῳ γενόμενα: ὃς μειράκιον ὢν εὔμορφον, ̓Επιμενίδου καθαίροντος τὴν ̓Αττικὴν ἀνθρωπείῳ αἵματι διά τινα μύση παλαιά, ὡς ἱστορεῖ Νεάνθης ὁ Κυζικηνὸς</TextUnit>
    <TextUnit id="3580" loc="602d">ἐν β' περὶ Τελετῶν, ἑκὼν αὑτὸν ἐπέδωκεν ὁ Κρατῖνος ὑπὲρ τῆς θρεψαμένης: ᾧ καὶ ἐπαπέθανεν ὁ ἐραστὴς ̓Αριστόδημος, λύσιν τ' ἔλαβε τὸ δεινόν. διὰ τοὺς τοιούτους οὖν ἔρωτας οἱ τύραννοι πολέμιοι γὰρ αὐτοῖς αὗται αἱ φιλίαι τὸ παράπαν ἐκώλυον τοὺς παιδικοὺς ἔρωτας, πανταχόθεν αὐτοὺς ἐκκόπτοντες. εἰσὶ δὲ οἳ καὶ τὰς παλαίστρας ὥσπερ  ἀντιτειχίσματα ταῖς ἰδίαις ἀκροπόλεσιν ἐνεπίμπρασάν τε καὶ κατέσκαψαν: ὡς ἐποίησε Πολυκράτης ὁ Σαμίων τύραννος. παρὰ δὲ Σπαρτιάταις, ὡς ̔́Αγνων φησὶν ὁ</TextUnit>
    <TextUnit id="3581" loc="602e">̓Ακαδημαικός, πρὸ τῶν γάμων ταῖς παρθένους ὡς παιδικοῖς νόμος ἐστὶν ὁμιλεῖν. καὶ γὰρ ὁ νομοθέτης Σόλων ἔφη:   μηρῶν ἱμείρων καὶ γλυκεροῦ στόματος.  Αἰσχύλος τε καὶ Σοφοκλῆς ἀναφανδὸν ἔφασαν, ὁ μὲν Μυρμιδόσιν   σέβας δὲ μηρῶν ἁγνὸν οὐκ ἐπῃδέσω,  ὦ δυσχάριστε τῶν πυκνῶν φιλημάτων,  ὁ δ' ἐν Κολχίσιν περὶ Γανυμήδους τὸν λόγον ποιούμενος:   μηροῖς ὑπαίθων τὴν Διὸς τυραννίδα.  οὐκ ἀγνοῶ δὲ ὅτι τὰ περὶ Κρατῖνον καὶ ̓Αριστόδημον</TextUnit>
    <TextUnit id="3582" loc="602f">πεπλάσθαι φησὶν Πολέμων ὁ περιηγητὴς ἐν ταῖς πρὸς τὸν Νεάνθην ̓Αντιγραφαῖς. ὑμεῖς δέ, ὦ Κύνουλκε, τὰς διηγήσεις ταύτας, κἂν ψευδεῖς ὦσιν, ἀληθεῖς εἶναι πιστεύετε, καὶ τὰ τοιαῦτα τῶν ποιημάτων ἃ περὶ τοὺς παιδικούς ἐστιν ἔρωτας ἰδίως μελετᾶτε , ὁ τοῦ παιδεραστεῖν παρὰ πρώτων Κρητῶν εἰς τοὺς ̔́Ελληνας παρελθόντος, ὡς ἱστορεῖ Τίμαιος, ἄλλοι δέ φασι τῶν τοιούτων ἐρώτων κατάρξασθαι Λάιον ξενωθέντα παρὰ  Πέλοπι καὶ ἐρασθέντα τοῦ υἱοῦ αὐτοῦ Χρυσίππου,</TextUnit>
    <TextUnit id="3583" loc="603a">ὃν καὶ ἁρπάσαντα καὶ ἀναθέμενον εἰς ἅρμα εἰς Θήβας φυγεῖν. Πράξιλλα δ' ἡ Σικυωνία ὑπὸ Διὸς φησιν ἁρπασθῆναι τὸν Χρύσιππον. καὶ Κελτοὶ δὲ τῶν βαρβάρων καίτοι καλλίστας ἔχοντες γυναῖκας παιδικοῖς μᾶλλον χαίρουσιν ὡς πολλάκις ἐνίους ἐπὶ ταῖς δοραῖς μετὰ δύο ἐρωμένων ἀναπαύεσθαι. Πέρσας δὲ παρ' ̔Ελλήνων φησὶν ̔Ηρόδοτος μαθεῖν τὸ παισὶν χρῆσθαι. φιλόπαις δ' ἦν ἐκμανῶς καὶ ̓Αλέξανδρος ὁ βασιλεύς. Δικαίαρχος γοῦν ἐν τῷ περὶ τῆς ἐν</TextUnit>
    <TextUnit id="3584" loc="603b">̓Ιλίῳ Θυσίας Βαγώου τοῦ εὐνούχου οὕτως αὐτόν φησιν ἡττᾶσθαι ὡς ἐν ὄψει θεάτρου ὅλου καταφιλεῖν αὐτὸν ἀνακλάσαντα, καὶ τῶν θεατῶν ἐπιφωνησάντων μετὰ κρότου οὐκ ἀπειθήσας πάλιν ἀνακλάσας ἐφίλησεν. Καρύστιος δ' ἐν ̔Ιστορικοῖς ̔Υπομνήμασι “ Χάρωνι, φησί, τῷ Χαλκιδεῖ παῖς καλὸς ἦν καὶ εἶχεν εὖ πρὸς αὐτόν. ὡς δ' ̓Αλέξανδρος παρὰ Κρατερῷ αὐτὸν ἐπῄνεσεν γενομένου πότου, ὁ Χάρων ἐκέλευσε τὸν παῖδα καταφιλῆσαι τὸν ̓Αλέξανδρον καὶ ὃς ' μηδαμῶς, εἶπεν, οὐ</TextUnit>
    <TextUnit id="3585" loc="603c">γὰρ οὕτως ἐμὲ εὐφρανεῖ ὡς σὲ λυπήσει ὥσπερ γὰρ ἦν ἐρωτικὸς ὁ βασιλεὺς οὗτος, οὕτως καὶ πρὸς τὸ καθῆκον ἐγκρατὴς καὶ πρὸς τὸ πρεπωδέστατον. αἰχμαλώτους γοῦν λαβὼν τὰς Δαρείου θυγατέρας καὶ τὴν γυναῖκα κάλλει διαπρεπεστάτην οὖσαν οὐ μόνον ἀπέσχετο, ἀλλ' οὐδὲ ἐκείνας μαθεῖν ἐποίησεν  ὅτι εἰσὶν αἰχμάλωτοι, ἀλλ' ὡς ἔτι Δαρείου ἐν τῇ βασιλείᾳ ὄντος πάντα αὐταῖς χορηγεῖσθαι ἐκέλευσεν. διόπερ καὶ Δαρεῖος τοῦτο μαθὼν ηὔξατο τῷ ̔Ηλίῳ τὰς χεῖρας ἀνατείνας ἢ αὐτὸν βασιλεύειν</TextUnit>
    <TextUnit id="3586" loc="603d">ἢ ̓Αλέξανδρον.” ̔Ραδαμάνθυος δὲ τοῦ δικαίου ̓́Ιβυκος ἐραστήν φησι γενέσθαι Τάλων. Διότιμος δ' ἐν τῇ ̔Ηρακλείᾳ Εὐρυσθέα φησὶν ̔Ηρακλέους γενέσθαι παιδικά, διόπερ καὶ τοὺς ἄθλους ὑπομεῖναι. ̓Αγαμέμνονά τε ̓Αργύννου ἐρασθῆναι λόγος, ἰδόντα ἐπὶ τῷ Κηφισῷ νηχόμενον: ἐν ᾧ καὶ τελευτήσαντα αὐτὸν συνεχῶς γὰρ ἐν τῷ ποταμῷ τούτῳ ἀπελούετο θάψας εἵσατο καὶ ἱερὸν αὐτόθι ̓Αφροδίτης ̓Αργυννίδος. Λικύμνιος δ' ὁ Χῖος ἐν Διθυράμβοις ̓Αργύννου φησὶν ἐρώμενον ̔Υμέναιον γενέσθαι. ̓Αντιγόνου δὲ τοῦ</TextUnit>
    <TextUnit id="3587" loc="603e">βασιλέως ἐρώμενος ἦν ̓Αριστοκλῆς ὁ κιθαρῳδός, περὶ οὗ ̓Αντίγονος ὁ Καρύστιος ἐν τῷ Ζήνωνος Βίῳ γράφει οὕτως : “̓Αντίγονος ὁ βασιλεὺς ἐπεκώμαζε τῷ Ζήνωνι. καί ποτε καὶ μεθ' ἡμέραν ἐλθὼν ἔκ τινος πότου καὶ ἀναπηδήσας πρὸς τὸν Ζήνωνα ἔπεισεν αὐτὸν συγκωμάσαι αὑτῷ πρὸς ̓Αριστοκλέα τὸν κιθαρῳδόν, οὗ σφόδρα ἤρα ὁ βασιλεύς.”  φιλομεῖραξ δὲ ἦν ὁ Σοφοκλῆς, ὡς Εὐριπίδης φιλογύνης. ̓́Ιων γοῦν ὁ ποιητὴς ἐν ταῖς  ἐπιγραφομέναις ̓Επιδημίαις γράφει οὕτως:: “ Σοφοκλεῖ τῷ</TextUnit>
    <TextUnit id="3588" loc="603f">ποιητῇ ἐν Χίῳ συνήντησα ὅτε ἔπλει εἰς Λέσβον στρατηγός, ἀνδρὶ παιδιώδει παρ' οἶνον καὶ δεξιῷ. ̔Ερμησίλεω δὲ ξένου οἱ ἐόντος καὶ προξένου ̓Αθηναίων ἑστιῶντος αὐτόν, ἐπεὶ παρὰ τὸ πῦρ ἑστεὼς ὁ τὸν οἶνον ἐγχέων παῖς ὡραῖος καὶ ἐρυθρὸς ἐὼν , δῆλος ἦν πτοεόμενος: εἶπέ τε: ' βούλει με ἡδέως πίνειν; ` φάντος δ' αὐτοῦ ' βραδέως τοίνυν καὶ πρόσφερέ μοι καὶ ἀπόφερε τὴν κύλικα.' ἔτι πολὺ μᾶλλον ἐρυθριάσαντος τοῦ παιδὸς εἶπε πρὸς τὸν συγκατακείμενον ' ὡς καλῶς Φρύνιχος ἐποίησεν εἴπας:</TextUnit>
    <TextUnit id="3589" loc="604a">λάμπει δ' ἐπὶ πορφυρέαις παρῇσι φῶς ἔρωτος.' καὶ πρὸς τόδε ἠμείφθη ὁ ̓Ερετριεὺς ἢ ̓Ερυθραῖος γραμμάτων ἐὼν διδάσκαλος. : σοφὸς μὲν δὴ σύ γε εἶ, ὦ Σοφόκλεις, ἐν ποιήσει: ὅμως μέντοι γε οὐκ εὖ εἴρηκε Φρύνιχος πορφυρέας εἰπὼν τὰς γνάθους τοῦ καλοῦ, εἰ γὰρ ὁ ζωγράφος χρώματι πορφυρέῳ ἐναλείψειε τοῦδε τοῦ παιδὸς τὰς γνάθους, οὐκ ἂν ἔτι καλὸς φαίνοιτο. οὐ κάρτα δεῖ τὸ καλὸν τῷ μὴ καλῷ φαινομένῳ εἰκάζειν.' ἀναγελάσας ἐπὶ τῷ ̓Ερετριεῖ Σοφοκλῆς: οὐδὲ τόδε</TextUnit>
    <TextUnit id="3590" loc="604b">σοι ἀρέσκει ἄρα, ὦ ξένε, τὸ Σιμωνίδειον, κάρτα δοκέον τοῖς ̔́Ελλησιν εὖ εἰρῆσθαι:    πορφυρέου ἀπὸ στόματος ἱεῖσα φωνὰν παρθένος,  οὐδ' ὁ ποιητής, ἔφη, ὁ λέγων χρυσοκόμαν ̓Απόλλωνα: χρυσέας γὰρ εἰ ἐποίησεν ὁ ζωγράφος τὰς τοῦ θεοῦ κόμας καὶ μὴ μελαίνας, χεῖρον ἂν ἦν τὸ ζωγράφημα. οὐδὲ ὁ φὰς ῥοδοδάκτυλον εἰ γάρ τις εἰς ῥόδεον χρῶμα βάψειε τοὺς δακτύλους, πορφυροβάφου χεῖρας καὶ οὐ γυναικὸς καλῆς ποιήσειεν ἄν γελασάντων δὲ ὁ μὲν ̓Ερετριεὺς ἐνωπήθη τῇ ἐπιρραπίξει, ὁ δὲ πάλιν τοῦ παιδὸς τῷ</TextUnit>
    <TextUnit id="3591" loc="604c">λόγῳ εἴχετο. εἴρετο γάρ μιν ἀπὸ τῆς κύλικος κάρφος τῷ μικρῷ δακτύλῳ ἀφαιρετέοντα, εἰ καθορᾷ τὸ κάρφος. φάντος δὲ καθορᾶν ' ἄπο τοίνυν φύσησον αὐτό, ἵνα μὴ πλύνοιτο ὁ δάκτυλός σευ προσαγαγόντος δ' αὐτοῦ τὸ πρόσωπον πρὸς τὴν κύλικα ἐγγυτέρω τὴν κύλικα τοῦ ἑαυτοῦ στόματος ἦγεν, ἵνα δὴ ἡ κεφαλῇ τῇ κεφαλῇ ἀσσοτέρα γένηται. ὡς δ' ἦν οἱ κάρτα πλησίον, προσλαβὼν τῇ χειρὶ ἐφίλησεν. ἐπικροτησάντων δὲ πάντων σὺν γέλωτι καὶ βοῇ ὡς εὖ ὑπηγάγετο τὸν</TextUnit>
    <TextUnit id="3592" loc="604d">παῖδα, ' μελετῶ, εἶπεν, στρατηγεῖν, ὦ ἄνδρες ἐπειδήπερ Περικλῆς ποιεῖν μέν με ἔφη, στρατηγεῖν δ' οὐκ ἐπίστασθαι. ἆρ' οὖν οὐ κατ' ὀρθόν μοι πέπτωκεν τὸ στρατήγημα; τοιαῦτα πολλὰ δεξιῶς  ἔλεγέν τε καὶ ἔπρησσεν ὅτε πίνοι ἢ πράσσοι. τὰ μέντοι πολιτικὰ οὔτε σοφὸς οὔτε ῥεκτήριος ἦν, ἀλλ' ὡς ἄν τις εἷς τῶν χρηστῶν ̓Αθηναίων.”  καὶ ̔Ιερώνυμος δ' ὁ ̔Ρόδιος ἐν τοῖς ̔Ιστορικοῖς ̔Υπομνήμασίν φησιν ὅτι Σοφοκλῆς εὐπρεπῆ παῖδα ἔξω τείχους ἀπήγαγε χρησόμενος αὐτῷ, ὁ μὲν οὖν</TextUnit>
    <TextUnit id="3593" loc="604e">παῖς τὸ ἴδιον ἱμάτιον ἐπὶ τῇ πόᾳ ὑπέστρωσεν, τὴν δὲ τοῦ Σοφοκλέους χλανίδα περιεβάλοντο. μετ' οὖν τὴν ὁμιλίαν ὁ παῖς ἁρπάσας τὸ τοῦ Σοφοκλέους χλανίδιον ᾤχετο, καταλιπὼν τῷ Σοφοκλεῖ τὸ παιδικὸν ἱμάτιον. οἷα δὲ εἰκὸς διαλαληθέντος τοῦ συμβεβηκότος Εὐριπίδης πυθόμενος καὶ ἐπιτωθάζων τὸ γεγονὸς καὶ αὐτός ποτε ἔφη τούτῳ κεχρῆσθαι τῷ παιδί, ἀλλὰ μηδὲν προσθεῖναι, τὸν δὲ Σοφοκλέα διὰ τὴν ἀκολασίαν καταφρονηθῆναι.</TextUnit>
    <TextUnit id="3594" loc="604f">καὶ ὁ Σοφοκλῆς ἀκούσας ἐποίησεν εἰς αὐτὸν τὸ τοιοῦτον ἐπίγραμμα, χρησάμενος τῷ περὶ τοῦ ̔Ηλίου καὶ Βορέου λόγῳ, καί τι πρὸς μοιχείαν αὐτοῦ παραινιττόμενος :  ἥλιος ἦν, οὐ παῖς, Εὐριπίδη, ὅς με χλιαίνων  γυμνὸν ἐποίησεν: σοὶ δὲ φιλοῦνθ' ἑτέραν   Βορρᾶς ὡμίλησε. σὺ δ' οὐ σοφός, ὃς τὸν ̓́Ερωτα  ἀλλοτρίαν σπείρων λωποδύτην ἀπάγεις.  Θεόπομπος δὲ ἐν τῷ περὶ τῶν συληθέντων ἐκ</TextUnit>
    <TextUnit id="3595" loc="605a">Δελφῶν Χρημάτων ̓Ασώπιχόν φησι τὸν ̓Επαμινώνδου ἐρώμενον τὸ Λευκτρικὸν τρόπαιον ἐντετυπωμένον ἔχειν ἐπὶ τῆς ἀσπίδος καὶ θαυμαστῶς αὐτὸν κινδυνεύειν, ἀνακεῖσθαί τε τὴν ἀσπίδα ταύτην ἐν Δελφοῖς ἐν τῇ στοᾷ. ἐν δὲ τῷ αὐτῷ συγγράμματι Θεόπομπος φιλογύναιον μέν φησι γεγονέναι Φάυλλον τὸν Φωκέων τύραννον, φιλόπαιδα δὲ ̓Ονόμαρχον καὶ ἐκ τῶν τοῦ θεοῦ χαρίσασθαι τοῦτον εἰς Δελφοὺς παραγενομένῳ.., τῷ Πυθοδώρου τοῦ Σικυωνίου υἱῷ ἀποκειρομένῳ τὴν</TextUnit>
    <TextUnit id="3596" loc="605b">κόμην, ὄντι καλῷ συγγενόμενον τὰ Συβαριτῶν ἀναθήματα, στλεγγίδια χρυσᾶ τέσσαρα, τῇ Δεινιάδου δὲ αὐλητρίδι Βρομιάδι Φάυλλος καρχήσιον ἀργυροῦν Φωκαέων καὶ στέφανον χρυσοῦν κιττοῦ Πεπαρηθίων. “αὕτη δέ, φησί, καὶ ἔμελλε τὰ Πύθια αὐλεῖν, εἰ μὴ ὑπὸ τοῦ πλήθους ἐκωλύθη. τῷ δὲ Λυκόλα τοῦ Τριχονείου υἱῷ Φυσκίδᾳ ὄντι  καλῷ ' ̓Ονόμαρχος ἔδωκεν, φησί, στέφανον χρυσοῦν δάφνης, ̓Εφεσίων ἀνάθημα. οὗτος ὁ παῖς πρὸς Φίλιππον ἀχθεὶς ὑπὸ τοῦ πατρὸς κἀκεῖ προαγωγευόμενος</TextUnit>
    <TextUnit id="3597" loc="605c">οὐδὲν λαβὼν ἀπεστάλη, τῷ ̓Επιλύκου τοῦ ̓Αμφιπολίτου υἱῷ ὄντι καλῷ Δαμίππῳ, , , Πλεισθένους ἀνάθημα ̓Ονόμαρχος ἔδωκε. Φαρσαλίᾳ τῇ Θεσσαλίδι ὀρχηστρίδι δάφνης στέφανον χρυσοῦν Φιλόμηλος ἔδωκε, Λαμψακηνῶν ἀνάθημα. αὕτη ἡ Φαρσαλία ἐν Μεταποντίῳ ὑπὸ τῶν ἐν τῇ ἀγορᾷ μάντεων, γενομένης φωνῆς ἐκ τῆς δάφνης τῆς χαλκῆς ἣν ἔστησαν Μεταποντῖνοι κατὰ τὴν ̓Αριστέα τοῦ Προκονησίου ἐπιδημίαν, ὅτ' ἔφησεν ἐξ ̔Υπερβορέων παραγεγονέναι, ὡς τάχιστα ὤφθη</TextUnit>
    <TextUnit id="3598" loc="605d">εἰς τὴν ἀγορὰν ἐμβαλοῦσα, ἐμμανῶν γενομένων τῶν μάντεων διεσπάσθη ὑπ' αὐτῶν. καὶ τῶν ἀνθρώπων ὕστερον ἀναζητούντων τὴν αἰτίαν εὑρέθη διὰ τὸν τοῦ θεοῦ στέφανον ἀνῃρημένη.”  ὁρᾶτε οὖν καὶ ὑμεῖς, ὦ φιλόσοφοι, οἱ παρὰ φύσιν τῇ ̓Αφροδίτῃ χρώμενοι καὶ ἀσεβοῦντες εἰς τὴν θεόν, μὴ τὸν αὐτὸν διαφθαρῆτε τρόπον, τότε γὰρ καὶ οἱ παῖδές εἰσιν καλοί, ὡς Γλυκέρα ἔφασκεν ἡ ἑταίρα, ὅσον ἐοίκασι γυναικὶ χρόνον, καθάπερ  ἱστορεῖ Κλέαρχος, ἐμοὶ μὲν γὰρ καὶ κατὰ φύσιν</TextUnit>
    <TextUnit id="3599" loc="605e">δοκεῖ πεποιηκέναι Κλεώνυμος ὁ Σπαρτιάτης, πρῶτος ἀνθρώπων εἰς ὁμηρείαν λαβὼν παρὰ Μεταποντίνων γυναῖκας καὶ παρθένους τὰς ἐνδοξοτάτας καὶ καλλίστας διακοσίας, ὡς ἱστορεῖ Δοῦρις ὁ Σάμιος ἐν τῇ τρίτῃ τῶν περὶ ̓Αγαθοκλέα ̔Ιστοριῶν κἀγὼ δὲ κατὰ τὴν ̓Επικράτους ̓Αντιλαίδα  τἀρωτίκ' ἐκμεμάθηκα ταῦτα παντελῶς Σαπφοῦς, Μελήτου, Κλεομένους, Λαμυνθίου.  ὑμεῖς δέ, ὦ φιλόσοφοι, κἂν ἐρασθέντες ποτὲ γυναικῶν ἐν ἐννοίᾳ λάβητε ὡς ἀδύνατόν ἐστι τὸ τυχεῖν, μάθετε, .. παύονται οἱ ἔρωτες, ὥς φησι Κλέαρχος, τῇ τε γὰρ περὶ τὴν Πειρήνην</TextUnit>
    <TextUnit id="3600" loc="605f">χαλκῇ βοὶ βοῦς ἐπανέβη : καὶ γεγραμμένῃ κυνὶ καὶ περιστερᾷ καὶ χηνὶ τῇ μὲν κύων, τῇ δὲ περιστερά, τῇ δὲ χὴν προσῆλθον καὶ ἐπεπήδησαν φανέντων δὲ πᾶσι τούτοις ἀδυνάτων ἀπέστησαν, καθάπερ Κλείσοφος ὁ Σηλυμβριανός. οὗτος γὰρ τοῦ ἐν Σάμῳ Παρίου ἀγάλματος ἐρασθεὶς κατέκλεισεν αὑτὸν ἐν τῷ ναῷ, ὡς πλησιάσαι δυνησόμενος: καὶ ὡς ἠδυνάτει διά τε τὴν ψυχρότητα καὶ τὸ ἀντίτυπον τοῦ λίθου, τηνικαῦτα τῆς ἐπιθυμίας ἀπέστη καὶ  προβαλλόμενος τι σαρκίον ἐπλησίασεν. τῆς πράξεως ταύτης μνημονεύει καὶ ̓́Αλεξις ὁ ποιητὴς ἐν τῷ ἐπιγραφομένῳ δράματι Γραφῇ, λέγων ὧδε:</TextUnit>
    <TextUnit id="3601" loc="606a">γεγένηται δ', ὡς λέγουσι, κἀν Σάμῳ  τοιοῦθ' ἕτερον. λιθίνης ἐπεθύμησεν κόρης ἄνθρωπος ἐγκατέκλεισὲ θ' αὑτὸν τῷ νεῷ.  καὶ Φιλήμων τοῦ αὐτοῦ μνημονεύων φησὶν   ἀλλ' ἐν Σάμῳ μὲν τοῦ λιθίνου ζῴου ποτὲ ἄνθρωπος ἠράσθη τις: εἶτ' εἰς τὸν νεὼν  κατέκλεισεν αὑτόν.  Κτησικλέους δ' ἐστὶν ἔργον τὸ ἄγαλμα, ὥς φησιν ̓Αδαῖος ὁ Μιτυληναῖος ἐν τῷ περὶ ̓Αγαλματοποιῶν. πολέμων δὲ ἢ ὁ ποιήσας τὸν ἐπιγραφόμενον ̔Ελλαδικὸν</TextUnit>
    <TextUnit id="3602" loc="606b">“ἐν Δελφοῖς, φησίν, ἐν τῷ Σπινατῶν θησαυρῷ παῖδὲς εἰσιν λίθινοι δύο, ὧν τοῦ ἑτέρου Δελφοί φασι τῶν θεωρῶν ἐπιθυμήσαντά τινα συγκατακλεισθῆναι καὶ τῆς ὁμιλίας μισθὸν καταλιπεῖν στέφανον. φωραθέντος δ' αὐτοῦ τὸν θεὸν χρωμένοις τοῖς Δελφοῖς συντάξαι ἀφεῖναι τὸν ἄνθρωπον δεδωκέναι γὰρ αὐτὸν μισθόν.”  καὶ ἄλογα δὲ ζῷα ἀνθρώπων ἠράσθη: Σεκούνδου μέν τινος βασιλικοῦ οἰνοχόου ἀλεκτρυών ἐκαλεῖτο δὲ ὁ μὲν ἀλεκτρυὼν Κένταυρος, ὁ δὲ Σεκοῦνδος ἦν  οἰκέτης Νικομήδους τοῦ Βιθυνῶν βασιλέως, ὡς</TextUnit>
    <TextUnit id="3603" loc="606c">ἱστορεῖ Νίκανδρος ἐν ἕκτῳ Περιπετειῶν. ἐν Αἰγίῳ δὲ παιδὸς ἠράσθη χήν, ὡς Κλέαρχος ἱστορεῖ ἐν πρώτῳ ̓Ερωτικῶν. τὸν δὲ παῖδα τοῦτον Θεόφραστος ἐν τῷ ̓Ερωτικῷ ̓Αμφίλοχον καλεῖσθαί φησι καὶ τὸ γένος ' ̓Ωλένιον εἶναι: ̔Ερμείας δ' ὁ τοῦ ̔Ερμοδώρου, Σάμιος δὲ γένος, ἐρασθῆναι Λακύδους τοῦ φιλοσόφου, ἐν δὲ Λευκαδίᾳ φησὶν Κλέαρχος οὕτως ἐρασθῆναι ταὼν παρθένου ὡς καὶ τὸν βίον ἐκλιπούσῃ συναποθανεῖν. δελφῖνα δ' ἐν ̓Ιασῷ παιδὸς ἐρασθῆναι λόγος, ὡς ἱστορεῖ Δοῦρις ἐν τῇ ἐνάτῃ, ὁ δὲ λόγος ἐστὶν αὐτῷ περὶ ̓Αλεξάνδρου</TextUnit>
    <TextUnit id="3604" loc="606d">καὶ λέγει οὕτως: “μετεπέμψατο δὲ καὶ τὸν ἐκ τῆς ̓Ιασοῦ παῖδα. περὶ γὰρ τὴν πόλιν ταύτην Διονύσιός τις ἦν παῖς, ὃς μετὰ τῶν ἄλλων ἐκ παλαίστρας παραγινόμενος ἐπὶ τὴν θάλατταν ἐκολύμβα. δελφὶς δὲ πρὸς αὐτὸν ἐκ τοῦ πελάγους ἀπήντα καὶ ἀναλαμβάνων ἐπὶ τὰ νῶτα ἔφερεν ἐπὶ πλεῖστον νηχόμενος καὶ πάλιν ἀποκαθίστα εἰς τὴν γῆν.” φιλανθρωπότατον δέ ἐστι καὶ συνετώτατον ζῷον ὁ δελφὶς χάριν τε ἀποδιδόναι ἐπιστάμενον. Φύλαρχος</TextUnit>
    <TextUnit id="3605" loc="606e">γοῦν ἐν τῇ δωδεκάτῃ “ κοίρανος, φησίν, ὁ Μιλήσιος ἰδὼν ἁλιέας τῷ δικτύῳ λαβόντας δελφῖνα καὶ μέλλοντας κατακόπτειν ἀργύριον δοὺς καὶ  παραιτησάμενος ἀφῆκεν εἰς τὸ πέλαγος. καὶ μετὰ ταῦτα ναυαγίᾳ χρησάμενος περὶ Μύκονον καὶ πάντων ἀπολομένων μόνος ὑπὸ δελφῖνος ἐσώθη ὁ Κοίρανος. τελευτήσαντος δ' αὐτοῦ γηραιοῦ ἐν τῇ πατρίδι καὶ τῆς ἐκφορᾶς παρὰ τὴν θάλατταν γιγνομένης κατὰ τύχην ἐν τῇ Μιλήτῳ, ἐν τῷ λιμένι πλῆθος δελφίνων ἐφάνη ἐν τῇ ἡμέρᾳ ἐκείνῃ μικρὸν</TextUnit>
    <TextUnit id="3606" loc="606f">ἀπωτέρω τῶν συνεκκομιζόντων τὸν Κοίρανον, ὡσεὶ συνεκφερόντων καὶ συγκηδευόντων τὸν ἄνθρωπον.” ὁ δὲ αὐτὸς ἱστορεῖ Φύλαρχος διὰ τῆς εἰκοστῆς ὅσην ἐλέφας τὸ ζῷον φιλοστοργίαν ἔσχεν εἰς παιδίον. γράφει δ' οὕτως: “ τούτῳ δὲ τῷ ἐλέφαντι συνετρέφετο θήλεια ἐλέφας ἣν Νίκαιαν ἐκάλουν ᾧ τελευτῶσα ἡ τοῦ τρέφοντος ̓Ινδοῦ γυνὴ παιδίον αὑτῆς τριακοσταῖον παρακατέθετο: ἀποθανούσης δὲ τῆς ἀνθρώπου δεινή τις φιλοστοργία γέγονε τοῦ θηρίου πρὸς τὸ παιδίον οὔτε γὰρ ἀπ' αὐτοῦ χωριζόμενον τὸ βρέφος ὑπέμενεν, τὸ δὲ εἰ μὴ βλέποι τὸ παιδίον ἤσχαλλεν. ὅτ' οὖν ἡ τροφὸς ἐμπλήσειεν αὐτὸ γάλακτος, ὁ ἀνὰ μέσον τῶν ποδῶν</TextUnit>
    <TextUnit id="3607" loc="607a">τοῦ θηρίου ἐτίθει αὐτὸ ἐν σκάφῃ: εἰ δὲ μὴ τοῦτο πεποιήκοι, τροφὴν οὐκ ἐλάμβανεν ἡ ἐλέφας. καὶ μετὰ ταῦτα δι' ὅλης τῆς ἡμέρας τοὺς καλάμους λαμβάνων ἐκ: τῶν παρατιθεμένων χορτασμάτων καθεύδοντος τοῦ βρέφους τὰς μυίας ἀπεσόβει: ὅτε δὲ κλαίοι, τῇ προβοσκίδι τὴν σκάφην ἐκίνει καὶ  κατεκοίμιζεν αὐτό. τὸ δ' αὐτὸ ἐποίει καὶ ὁ ἄρρην ἐλέφας πολλάκις.”  ὑμεῖς δέ, ὦ φιλόσοφοι, καὶ τῶν δελφίνων καὶ τῶν ἐλεφάντων ἐστὲ κατὰ τὴν γνώμην ἀγριώτεροι ἔτι τε ἀνημερώτεροι, καίτοι Περσαίου τοῦ Κιτιέως</TextUnit>
    <TextUnit id="3608" loc="607b">ἐν τοῖς Συμποτικοῖς ̔Υπομνήμασιν βοῶντος καὶ λέγοντος “ περὶ ἀφροδισίων ἁρμοστὸν εἶναι ἐν τῷ οἴνῳ μνείαν ποιεῖσθαι: καὶ γὰρ πρὸς ταῦτα ἡμᾶς ὅταν ὑποπίωμεν ἐπιρρεπεῖς εἶναι. καὶ ἐνταῦθα τοὺς μὲν ἡμέρως τε καὶ μετρίως αὐτοῖς χρωμένους ἐπαινεῖν δεῖ, τοὺς δὲ θηριωδῶς καὶ ἀπλήστως ψέγειν. καὶ εἰ διαλεκτικοὶ συνελθόντες εἰς πότον περὶ συλλογισμῶν διαλέγοιντο, ἀλλοτρίως ἂν αὐτοὺς ὑπολάβοι τις ποιεῖν τοῦ παρόντος καιροῦ, ὅτε καὶ ὁ καλὸς κἀγαθὸς ἀνὴρ μεθυσθείη ἄν. οἱ δὲ βουλόμενοι σωφρονικοὶ εἶναι σφόδρα μέχρι τινὸς</TextUnit>
    <TextUnit id="3609" loc="607c">διατηροῦσιν ἐν τοῖς πότοις τὸ τοιοῦτον εἶθ' ὅταν παρεισδυῇ τὸ οἰνάριον, τὴν πᾶσαν ἀσχημοσύνην ἐπιδείκνυνται:: ὃ καὶ πρώην ἐγένετο ἐπὶ τῶν ἐξ ̓Αρκαδίας θεωρῶν πρὸς ̓Αντίγονον παραγενομένων. ἐκεῖνοι γὰρ ἠρίστων σφόδρα σκυθρωπῶς καὶ εὐσχημόνως, ὡς ᾤοντο, οὐχ ὅτι ἡμῶν τινα προσβλέποντας, ἀλλ' οὐδὲ ἀλλήλους. ὡς δὲ ὁ πότος προέβαινεν καὶ εἰσῆλθεν ἄλλα τε ἀκροάματα καὶ αἱ Θετταλαὶ αὗται ὀρχηστρίδες, καθάπερ αὐταῖς ἔθος ἐστίν, ἐν ταῖς διαζώστραις γυμναὶ ὠρχοῦντο, οὐκ</TextUnit>
    <TextUnit id="3610" loc="607d">ἔτι κατεῖχον αὑτοὺς οἱ ἄνδρες, ἀλλὰ ἐκ τῶν κλινῶν ἀνώρμων καὶ ἐβόων ὡς θαυμαστόν τι θέαμα θεώμενοι:: καὶ μακάριον τὸν βασιλέα ἀπεκάλουν ὅτι ἔξεστιν αὐτῷ τούτων ἀπολαύειν, καὶ ἕτερα τούτοις παραπλήσια πάνυ πολλὰ τῶν φορτικῶν ἐποίουν. τῶν φιλοσόφων δέ τις συμπίνων ἡμῖν εἰσελθούσης αὐλητρίδος καὶ οὔσης εὐρυχωρίας παρ' αὐτῷ, βουλομένης τῆς παιδίσκης παρακαθίσαι οὐκ ἐπέτρεψεν, ἀλλὰ σκληρὸν αὑτὸν εἰσῆγεν. εἶθ' ὕστερον πωλουμένης τῆς αὐλητρίδος, καθάπερ ἔθος ἐστὶν ἐν τοῖς</TextUnit>
    <TextUnit id="3611" loc="607e">πότοις γίνεσθαι, ἐν τῷ ἀγοράζειν πάνυ νεανικὸς ἦν καὶ τῷ πωλοῦντι, ἄλλῳ τινὶ θᾶττον προσθέντι, : ἡμφισβήτει καὶ οὐκ ἔφη αὐτὸν πεπρακέναι: καὶ τέλος εἰς πυγμὰς ἦλθεν ὁ σκληρὸς ἐκεῖνος φιλόσοφος καὶ ἐν ἀρχῇ οὐδ' ἂν παρακαθίσαι ἐπιτρέπων τῇ αὐλητρίδι.” μήποτε αὐτός ἐστιν ὁ Περσαῖος ὁ περὶ τῆς αὐλητρίδος διαπυκτεύσας:: φησὶν γὰρ ̓Αντίγονος ὁ Καρύστιος ἐν τῷ περὶ Ζήνωνος γράφων.ὧδε: “ Ζήνων ὁ Κιτιεὺς Περσαίου παρὰ πότον αὐλητρίδιον πριαμένου καὶ διοκνοῦντος εἰσαγαγεῖν πρὸς αὐτὸν διὰ τὸ τὴν αὐτὴν οἰκεῖν</TextUnit>
    <TextUnit id="3612" loc="607f">οἰκίαν; συναισθόμενος εἰσείλκυσε τὴν παιδίσκην καὶ συγκατέκλεισε τῷ Περσαίῳ.” οἶδα δὲ καὶ Πολύστρατον τὸν ̓Αθηναῖον, μαθητὴν δὲ Θεοφράστου, τὸν ἐπικαλούμενον Τυρρηνόν, ὅτι τῶν αὐλητρίδων τὰ ἱμάτια περιέδυεν.  ἐσπουδάκεσαν δὲ καὶ οἱ βασιλεῖς περὶ τὰς μουσουργούς, ὡς δῆλον ποιεῖ Παρμενίων ἐν τῇ πρὸς ̓Αλέξανδρον ̓Επιστολῇ ἣν ἐπέστειλεν αὐτῷ μετὰ τὸ Δαμασκὸν ἑλεῖν καὶ τῆς ἀποσκευῆς τῆς Δαρείου ἐγκρατὴς γενέσθαι. καταριθμησάμενος</TextUnit>
    <TextUnit id="3613" loc="608a">οὖν τὰ αἰχμάλωτα γράφει καὶ ταῦτα: “ παλλακίδας εὗρον μουσουργοὺς τοῦ βασιλέως τριακοσίας εἴκοσι ἐννέα, ἄνδρας στεφανοπλόκους ἓξ καὶ τεσσαράκοντα, ὀψοποιοὺς διακοσίους ἑβδομήκοντα ἑπτά, χυτρεψοὺς εἴκοσι ἐννέα, γαλακτουργοὺς τρεισκαίδεκα, ποτηματοποιοὺς ἑπτακαίδεκα, οἰνοηθητὰς ἑβδομήκοντα, μυροποιοὺς τεσσαράκοντα.” καὶ ὑμῖν δέ, ὦ ἑταῖροι, λέγω ὅτι οὐδέν ἐστιν ὀφθαλμῶν οὕτως εὐφραντικὸν ὡς γυναικὸς κάλλος, ὁ γοῦν τοῦ τραγικοῦ Χαιρήμονος Οἰνεὺς περὶ παρθένων τινῶν διηγούμενος ὧν ἐθεᾶτό φησιν ἐν τῷ ὁμωνύμῳ δράματι:</TextUnit>
    <TextUnit id="3614" loc="608b">ἔκειτο γὰρ ἡ μὲν λευκὸν εἰς σεληνόφως  φαίνουσα μαστὸν λελυμένης ἐπωμίδος,  τῆς δ' αὖ χορεία: λαγόνα τὴν ἀριστερὰν  ἔλυσε: γυμνή δ' αἰθέρος θεάμασιν  ζῶσαν γραφὴν ἔφαινε: χρῶμα δ': ὄμμασι  λευκὸν μελαίνης ἔργον ἀντηύγει σκιᾶς.  ἄλλη δὲ ἐγύμνου καλλίχειρας ὠλένας, ἄλλης προσαμπέχουσα θῆλυν αὐχένα: ἡ δ' ῥαγέντων χλανιδίων ὑπὸ πτύχας</TextUnit>
    <TextUnit id="3615" loc="608c">ἔφαινε μηρόν, κἀξεπεσφραγίζετο ὥρας γελώσης χωρὶς ἐλπίδων ἔρως.   ὑπνωμέναι δ' ἔπιπτον ἑλενίων ἔπι,  ἴων τε μελανόφυλλα συγκλῶσαι πτερὰ  κρόκον θ', ὃς ἡλιῶδες εἰς ὑφάσματα  πέπλων σκιᾶς εἴδωλον ἐξωμόργνυτο,  ἕρσῃ δὲ θαλερὸς ἐκτραφεὶς ἀμάρακος  λειμῶσι μαλακοὺς ἐξέτεινεν αὐχένας.</TextUnit>
    <TextUnit id="3616" loc="608d">ἐπικατάφορος δὲ ὢν ὁ ποιητὴς οὗτος ἐπὶ τὰ ἄνθη καὶ ἐν ̓Αλφεσιβοίᾳ φησίν  καὶ σώματος μὲν ὄψιν ἀντηυγάζετο  στίλβουσα λευκῷ χρωτὶ καὶ διαπρεπής. αἰδὼς δ' ἐπερρύθμιζεν ἠπιώτατον  ἐρύθημα λαμπρῷ προστιθεῖσα χρώματι:  κόμαι δὲ κηροχρῶτος ὡς ἀγάλματος  αὐτοῖσι βοστρύχοισιν ἐκπεπλασμένου  ξουθοῖσιν ἀνέμοις ἐνετρύφων φορούμεναι. ἐν δὲ τῇ ̓Ιοῖ ἔαρος τέκνα προσηγόρευε τὰ ἄνθη:</TextUnit>
    <TextUnit id="3617" loc="608e">ἀνθηροῦ τέκνα ἔαρος πέριξ στρώσαντες.  ἐν δὲ Κενταύρῳ, ὅπερ δρᾶμα πολύμετρόν ἐστιν, λειμῶνος τέκνα:    ἔνθ' αἱ μὲν αὐτῶν εἰς ἀπείρονα στρατὸν  ἀνθέων ἄλογχον ἐστράτευσαν, ἡδοναῖς θηρώμεναι θάλλοντα λειμώνων τέκνα.  ἐν δὲ Διονύσῳ:   χορῶν ἐραστὴς κισσός, ἐνιαυτοῦ δὲ παῖς.  περὶ δὲ ῥόδων ἐν ̓Οδυσσεῖ φησιν οὕτως:   κόμαισιν ̔ ̔Ωρῶν ὄμματ' εὐανθῆ ῥόδα  εἶχον, τιθήνημ' ἔαρος ἐκπρεπέστατον.</TextUnit>
    <TextUnit id="3618" loc="608f">καὶ ἐν Θυέστῃ:  ῥόδ' ὀξυφεγγῆ κρίνεσιν ἀργεννοῖς ὁμοῦ.  ἐν δὲ Μινύαις   πολλὴν ὀπώραν Κύπριδος εἰσορᾶν παρῆν,  ἄκραισι περκάζουσαν οἰνάνθαις χρόνου.  ἐπὶ κάλλει δὲ “ ἔτι γὰρ γέρων ἀοιδὸς κελαδεῖ Μναμοσύναν” κατὰ τὸν Εὐριπίδην—διαβόητοι γεγόνασι γυναῖκες Θαργηλία ἡ Μιλησία, ἥτις καὶ</TextUnit>
    <TextUnit id="3619" loc="609a">τεσσαρεσκαίδεκα ἀνδράσιν ἐγαμήθη, οὖσα καὶ τὸ εἶδος πάνυ καλὴ καὶ σοφή, ὥς φησιν ̔Ιππίας ὁ σοφιστὴς ἐν τῷ ἐπιγραφομένῳ Συναγωγή. Δίνων δ' ἐν τῇ πέμπτῃ τῶν Περσικῶν τῆς πρώτης συντάξεώς φησιν ὅτι ἡ Βαγαβάζου γυνή, ἥτις ἦν  ὁμοπάτριος Ξέρξου ἀδελφή, ὄνομα ̓Ανοῦτις, καλλίστη ἦν τῶν ἐν τῇ ̓Ασίᾳ γυναικῶν καὶ ἀκολαστοτάτη. Φύλαρχος δὲ ἐν τῇ ἐννεακαιδεκάτῃ Τιμῶσάν φησι τὴν ̓Οξυάρτου παλλακίδα πάσας</TextUnit>
    <TextUnit id="3620" loc="609b">γυναῖκας ὑπερβεβληκέναι κάλλει. ταύτην δ' ἀπεστάλκει δῶρον ὁ τῶν Αἰγυπτίων βασιλεὺς Στατίρᾳ τῇ βασιλέως γυναικί. Θεόπομπος δὲ ἐν τῇ ἕκτῃ καὶ πεντηκοστῇ τῶν ̔Ιστοριῶν Ξενοπείθειαν τὴν Λυσανδρίδου μητέρα πασῶν τῶν κατὰ Πελοπόννησον γυναικῶν γεγονέναι καλλίονα. ἀπέκτειναν δὲ αὐτὴν Λακεδαιμόνιοι καὶ τὴν ἀδελφὴν αὐτῆς Χρύσην, ὅτε καὶ τὸν Λυσανδρίδαν ἐχθρὸν ὄντα ̓Αγησίλαος ὁ βασιλεὺς καταστασιάσας φυγαδευθῆναι ἐποίησεν ὑπὸ Λακεδαιμονίων, καλλίστη δ' ἦν καὶ Παντίκα ἡ Κυπρία, περὶ ἧς φησι Φύλαρχος</TextUnit>
    <TextUnit id="3621" loc="609c">ἐν τῇ δεκάτῃ τῶν ̔Ιστοριῶν ὅτι παρ' ̓Ολυμπιάδι οὖσαν τῇ ̓Αλεξάνδρου μητρὶ ᾔτει πρὸς γάμον Μόνιμος ὁ Πυθίωνος. καὶ ἐπεὶ ἦν ἀκόλαστος ἡ γυνή, ἔφη ἡ ̓Ολυμπιάς: “ὦ πόνηρε, τοῖς ὀφθαλμοῖς γαμεῖς καὶ οὐ τῷ νῷ.” καὶ τὴν καταγαγοῦσαν δὲ Πεισίστρατον ἐπὶ τὴν τυραννίδα, ὡς ̓Αθηνᾶς Παλληνίδος εἶδος ἔχουσαν, καλήν φησι γεγονέναι, ἥτις καὶ τῇ θεῷ εἴκαστο τὴν μορφήν. στεφανόπωλις δ' ἦν καὶ αὐτὴν ἐξέδωκε πρὸς γάμου κοινωνίαν ὁ Πεισίστρατος ̔Ιππάρχῳ  τῷ υἱῷ, ὡς ̓Αντικλείδης ἱστορεῖ ἐν η# Νόστων</TextUnit>
    <TextUnit id="3622" loc="609d">“ ἐξέδωκεν δὲ καὶ ̔Ιππάρχῳ τῷ υἱεῖ τὴν παραιβατήσασαν αὑτῷ γυναῖκα Φύην τὴν Σωκράτους θυγατέρα, καὶ Χάρμου τοῦ πολεμαρχήσαντος θυγατέρα ἔλαβεν ̔Ιππίᾳ περικαλλεστάτην οὖσαν τῷ μετ' αὐτὸν τυραννεύσαντι. συνέβη δέ, ὥς φησι, τὸν Χάρμον ἐραστὴν τοῦ ̔Ιππίου γενέσθαι καὶ τὸν πρὸς ̓Ακαδημίᾳ ̓́Ερωτα ἱδρύσασθαι πρῶτον, ἐφ' οὗ ἐπιγέγραπται   ποικιλομήχαν' ̓́Ερως, σοὶ τόνδ' ἱδρύσατο βωμὸν  Χάρμος ἐπὶ σκιεροῖς τέρμασι γυμνασίου. ”</TextUnit>
    <TextUnit id="3623" loc="609e">̔Ησίοδος δ' ἐν τρίτῳ Μελαμποδίας τὴν ἐν Εὐβοίᾳ Χαλκίδα καλλιγύναικα εἶπεν. εὐπρεπεῖς γὰρ αὐτόθι γίγνονται γυναῖκες, ὡς καὶ Θεόφραστος εἴρηκεν. καὶ Νυμφόδωρος δ' ἐν τῷ τῆς ̓Ασίας Περίπλῳ καλλίονάς φησι γίνεσθαι γυναῖκας τῶν πανταχοῦ γυναικῶν ἐν Τενέδῳ τῇ Τρωικῇ νήσῳ. οἶδα δὲ καὶ περὶ κάλλους γυναικῶν ἀγῶνά ποτε διατεθέντα: περὶ οὗ ἱστορῶν Νικίας ἐν τοῖς ̓Αρκαδικοῖς διαθεῖναί φησιν αὐτὸν Κύψελον, πόλιν κτίσαντα ἐν τῷ πεδίῳ περὶ τὸν ̓Αλφειόν: εἰς ἣν</TextUnit>
    <TextUnit id="3624" loc="609f">κατοικίσαντα: Παρρασίων τινὰς τέμενος καὶ βωμὸν ἀναστῆσαι Δήμητρι ̓Ελευσινίᾳ, ἧς ἐν τῇ ἑορτῇ καὶ τὸν τοῦ κάλλους ἀγῶνα ἐπιτελέσαι: καὶ  νικῆσαι πρῶτον αὐτοῦ τὴν γυναῖκα ̔Ηροδίκην. ἐπιτελεῖται δὲ καὶ μέχρι νῦν ὁ ἀγὼν οὗτος, καὶ αἱ ἀγωνιζόμεναι γυναῖκες χρυσοφόροι ὀνομάζονται. Θεόφραστος δὲ ἀγῶνα κάλλους φησὶ γίνεσθαι παρὰ ̓Ηλείοις, καὶ τὴν κρίσιν ἐπιτελεῖσθαι μετὰ σπουδῆς λαμβάνειν τε τοὺς νικήσαντας ἆθλα ὅπλα: ἅπερ ἀνατίθεσθαί φησιν Διονύσιος ὁ Λευκτρικὸς</TextUnit>
    <TextUnit id="3625" loc="610a">τῇ ̓Αθηνᾷ, τὸν δὲ νικήσαντα ταινιούμενον ὑπὸ τῶν φίλων καὶ πομπεύοντα ἕως τοῦ ἱεροῦ παραγίνεσθαι. τὸν στέφανον δ' αὐτοῖς δίδοσθαι μυρρίνης ἱστορεῖ Μυρσίλος ἐν ̔Ιστορικοῖς Παραδόξοις. ἐνιαχοῦ δέ φησιν ὁ αὐτὸς Θεόφραστος καὶ κρίσεις γυναικῶν περὶ σωφροσύνης γίνεσθαι καὶ οἰκονομίας, ὥσπερ ἐν τοῖς βαρβάροις: ἑτέρωθι δὲ κάλλους, ὡς δέον καὶ τοῦτο τιμᾶσθαι, καθάπερ καὶ παρὰ Τενεδίοις καὶ Λεσβίοις: ταύτην δὲ τύχης ἢ φύσεως εἶναι, τιμὴν δέον προκεῖσθαι σωφροσύνης, τὸ</TextUnit>
    <TextUnit id="3626" loc="610b">κάλλος γὰρ οὕτως καλόν, εἰ δὲ μή, κίνδυνον ἔχον: ἐπ' ἀκολασίαν. τοσαῦτα τοῦ Μυρτίλου ἑξῆς καταλέξαντος καὶ πάντων αὐτὸν ἐπὶ τῇ μνήμῃ θαυμασάντων ὁ Κύνουλκος ἔφη : “   πουλυμαθημοσύνης, τῆς οὐ κενεώτερον οὐδέν, ” “ἵππων ἔφη ὁ ἄθεος. ἀλλὰ καὶ ̔Ηράκλειτος ὁ  θεῖός φησι: “πουλυμαθίη νόον ἔχειν οὐ διδάσκει.” καὶ ὁ Τίμων δὲ ἔφη:  ἐν δὲ πλατυσμὸς πουλυμαθημοσύνης, τῆς οὐ κενεώτερον ἄλλο.</TextUnit>
    <TextUnit id="3627" loc="610c">τί γὰρ ὄφελος τῶν τοσούτων ὀνομάτων, ὦ γραμματικέ, πάντων ἐπιτρῖψαι μᾶλλον ἢ σωφρονίσαι δυναμένων τοὺς ἀκούοντας; καὶ ἐὰν μὲν τίς σου πύθηται τίνες ἦσαν οἱ εἰς τὸν δούρειον ἵππον ἐγκατακλεισθέντες, ἑνὸς καὶ δευτέρου ἴσως ἐρεῖς ὄνομα: καὶ οὐδὲ ταῦτ' ἐκ τῶν Στησιχόρου, σχολῇ γάρ, ἀλλ' ἐκ τῆς Σακάδου τοῦ ̓Αργείου ̓Ιλίου Πέρσιδος: οὗτος γὰρ παμπόλλους τινὰς κατέλεξεν. ἀλλὰ μὴν οὐδὲ τῶν ̓Οδυσσέως ἑταίρων ἔχοις ἂν</TextUnit>
    <TextUnit id="3628" loc="610d">οὕτως εὐρύθμως καταλέξαι τὰς προσηγορίας καὶ τίνες οἱ ὑπὸ τοῦ Κύκλωπος αὐτῶν καταβρωθέντες ἢ ὑπὸ τῶν Λαιστρυγόνων καὶ εἰ ὄντως κατεβρώθησαν ὅστις οὖν οὐδὲ τοῦτ' οἶδας, καίτοι συνεχῶς Φυλάρχου μνήμην ποιούμενος, ὅτι ἐν ταῖς Κείων πόλεσιν οὔτε ἑταίρας οὔτε αὐλητρίδας ἰδεῖν ἔστι. καὶ ὁ Μυρτίλος: “τοῦτο δὲ ποῦ εἴρηκεν ὁ Φύλαρχος; κατανέγνων γὰρ αὐτοῦ πᾶσαν τὴν ̔Ιστορίαν.” εἰπόντος δ' “ἐν τῇ τρίτῃ καὶ εἰκοστῇ,” ὁ Μυρτίλος ἔφη: εἶτ' οὐκ ἐγὼ δικαίως πάντας ὑμᾶς τοὺς φιλοσόφους μισῶ μισοφιλολόγους</TextUnit>
    <TextUnit id="3629" loc="610e">ὄντας; οὓς οὐ μόνον Λυσίμαχος ὁ βασιλεὺς ἐξεκήρυξε τῆς ἰδίας βασιλείας ἀπελαύνων, ὡς ὁ  Καρύστιός φησιν ἐν ̔Ιστορικοῖς ̔Υπομνήμασιν, ἀλλὰ καὶ ̓Αθηναῖοι. ̓́Αλεξις γοῦν ἐν ̔Ιππεῖ φησίν   τοῦτ' ἔστιν ̓Ακαδήμεια, τοῦτο Ξενοκράτης;  πόλλ' ἀγαθὰ δοῖεν οἱ θεοὶ Δημητρίῳ  καὶ τοῖς νομοθέταις, διότι τοὺς τὰς τῶν λόγων, ὥς φασι, δυνάμεις παραδιδόντας τοῖς νέοις ἐς κόρακας ἐρρίφασιν ἐκ τῆς ̓Αττικῆς.  καὶ Σοφοκλῆς δέ τις ψηφίσματι ἐξήλασε πάντας</TextUnit>
    <TextUnit id="3630" loc="610f">φιλοσόφους τῆς ̓Αττικῆς, καθ' οὗ λόγον ἔγραψε Φίλων ὁ ̓Αριστοτέλους γνώριμος, ἀπολογίαν ὑπὲρ τοῦ Σοφοκλέους Δημοχάρους πεποιηκότος τοῦ Δημοσθένους ἀνεψιοῦ. καὶ ̔Ρωμαῖοι δ' οἱ πάντα ἄριστοι ἐξέβαλον τοὺς σοφιστὰς τῆς ̔Ρώμης ὡς διαφθείροντας τοὺς νέους: ἔπειτ' οὐκοἶδ' ὅπως κατεδέξαντο. ἐμφανίζει δ' ὑμῶν καὶ τὸ ἀνόητον ̓Ανάξιππος ὁ κωμῳδιοποιὸς ἐν Κεραυνουμένῳ λέγων οὕτως:  οἴμοι, φιλοσοφεῖς, ἀλλὰ τούς γε φιλοσόφους</TextUnit>
    <TextUnit id="3631" loc="611a">ἐν τοῖς λόγοις φρονοῦντας εὑρίσκω μόνον, ἐν τοῖσι δ' ἔργοις ὄντας ἀνοήτους: ὁρῶ. Εἰκότως οὖν πολλαὶ τῶν πόλεων καὶ μάλιστα ἡ Λακεδαιμονίων, ὡς Χαμαιλέων φησὶν ἐν τῷ  περὶ Σιμωνίδου, οὐ προσίενται οὔτε ῥητορικὴν οὔτε φιλοσοφίαν διὰ τὰς ἐν τοῖς λόγοις ὑμῶν φιλοτιμίας καὶ ἔριδας καὶ τοὺς ἀκαίρους ἐλέγχους: δι' οὓς Σωκράτης μὲν ἀπέθανεν ὁ πρὸς τοὺς εἰς τὰ δικαστήρια διακληρουμένους διαλεγόμενος περὶ τοῦ δικαίου κλεπτιστάτους ὄντας: ἀπέθανεν δὲ</TextUnit>
    <TextUnit id="3632" loc="611b">διὰ ταῦτα καὶ Θεόδωρος ὁ ἄθεος καὶ Διαγόρας ἐφυγαδεύθη:: ὅτε καὶ πλέων ναυαγίῳ ἐχρήσατο: Διότιμος δ' ὁ γράψας τὰ κατ' ̓Επικούρου βιβλία ὑπὸ Ζήνωνος τοῦ ̓Επικουρείου ἐξαιτηθεὶς ἀνῃρέθη, ὥς φησι Δημήτριος ὁ Μάγνης ἐν τοῖς ̔Ομωνύμοις.  συνελόντι δὲ εἰπεῖν κατὰ τὸν Σολέα Κλέαρχον οὐ καρτερικὸν βίον ἀσκεῖτε, κυνικὸν δὲ τῷ ὄντι ζῆτε: καίτοι τοῦ ζῴου τούτου ἐν τέτταρσι τὴν φύσιν περιττὴν ἔχοντος, ὧνπερ ὑμεῖς τὰ χείρω μερισάμενοι τηρεῖτε. αἰσθήσει τε γὰρ τῇ πρὸς ὄσφρανσιν</TextUnit>
    <TextUnit id="3633" loc="611c">καὶ πρὸς τὸ οἰκεῖον καὶ ἀλλότριον θαυμαστὸν καὶ τῷ συνανθρωπίζον οἰκουρὸν εἶναι καὶ φυλακτικὸν τοῦ τῶν εὖ δρώντων βίου πάντων περιττότατον ὧν οὐδέτερον πρόσεστιν ὑμῖν τοῖς  τὸν κυνικὸν βίον μιμουμένοις. οὔτε γὰρ συνανθρωπίζετε οὔτε διαγινώσκετε οὐδένα τῶν ὁμιλούντων, αἰσθήσει τε πολλῷ ὑστεροῦντες ἀργῶς καὶ ἀφυλάκτως ζῆτε, λοιδόρου δὲ καὶ παμφάγου τοῦ ζῴου πεφυκότος, ἔτι δὲ ταλαιπώρου καὶ γυμνοῦ τὸν βίον, ἄμφω ταῦτα μελετᾶτε, κακολόγοι καὶ βοροὶ πρός τε τούτοις ἄνοικοι καὶ ἀνέστιοι</TextUnit>
    <TextUnit id="3634" loc="611d">βιοῦντες. ἐξ ὧν ἁπάντων ἀλλότριοι μὲν ἀρετῆς, μάταιοι δὲ ἐστὲ εἰς τὸ τοῦ βίου χρήσιμον. οὐδὲν γάρ ἐστι τῶν καλουμένων φιλοσόφων ἀφιλοσοφώτερον. τίς γὰρ ἤλπισεν Αἰσχίνην τὸν Σωκρατικὸν τοιοῦτον γεγενῆσθαι τοὺς τρόπους ὁποῖόν φησι Λυσίας ὁ ῥήτωρ ἐν τοῖς τῶν Συμβολαίων λόγοις; ὃν ἐκ τῶν φερομένων ὡς αὐτοῦ διαλόγων θαυμάζομεν ὡς ἐπιεικῆ καὶ μέτριον, πλὴν εἰ μὴ ὡς ἀληθῶς τοῦ σοφοῦ Σωκράτους ἐστὶν συγγράμματα</TextUnit>
    <TextUnit id="3635" loc="611e">, ἐχαρίσθη δὲ αὐτῷ ὑπὸ Ξανθίππης τῆς Σωκράτους γυναικὸς μετὰ τὸν ἐκείνου θάνατον, ὡς οἱ ἀμφὶ τὸν ̓Ιδομενέα φασίν. ἀλλ' ὅ γε Λυσίας ἐν τῷ ἐπιγραφομένῳ λόγῳ οὑτωσὶ πρὸς Αἰσχίνην τὸν Σωκρατικὸν χρέως—ἀπομνημονεύσω δ' ἐγώ, εἰ καὶ πολλά ἐστι τὰ λεχθέντα, διὰ τὸν βρένθον ὑμῶν τὸν πολύν, ὦ φιλόσοφοι: ἄρχεται δ' οὕτως ὁ ῥήτωρ “ οὐκ ἂν ποτ' ᾠήθην, ὦ ἄνδρες δικασταί, Αἰσχίνην τολμῆσαι  οὕτως αἰσχρὰν δίκην δικάσασθαι, νομίζω δ' οὐκ ἂν ῥᾳδίως αὐτὸν ἑτέραν ταύτης συκοφαντωδεστέραν</TextUnit>
    <TextUnit id="3636" loc="611f">ἐξευρεῖν. οὗτος γάρ, ὦ ἄνδρες δικασταί, ὀφείλων ἀργύριον ἐπὶ τρισὶ δραχμαῖς Σωσινόμῳ τῷ τραπεζίτῃ καὶ ̓Αριστογείτονι, προσελθὼν πρὸς ἐμὲ ἐδεῖτο μὴ περιιδεῖν αὐτὸν διὰ τοὺς τόκους ἐκ τῶν ὄντων ἐκπεσόντα.” κατασκευάζομαι δ', ἔφη, τέχνην μυρεψικὴν ἀφορμῆς δὲ δέομαι, καταθήσω</TextUnit>
    <TextUnit id="3637" loc="612a">δέ σοι ἐννέ' ὀβολοὺς τῆς μνᾶς τόκους.” καλόν γε τό τέλος τῆς εὐδαιμονίας τῷ φιλοσόφῳ ἡ μυρεψική τέχνη ἀκόλουθός τε τῇ Σωκράτους φιλοσοφίᾳ, ἀνδρὸς τοῦ καὶ τὴν τοιαύτην χρῆσιν τῶν μύρων ἀποδοκιμάσαντος, Σόλωνος δὲ τοῦ νομοθέτου οὐδ' ἐπιτρέποντος ἀνδρὶ τοιαύτης προίστασθαι τέχνης: διὸ καὶ Φερεκράτης ἐν ̓Ιπνῷ ἢ Παννυχίδι φησὶν  κᾆτα μυροπωλεῖν τί μαθόντ' ἄνδρ' ἐχρῆν καθήμενον ὑψηλῶς ὑπὸ σκιαδείῳ, κατεσκευασμένον συνέδριον τοῖς μειρακίοις ἐλλαλεῖν δι' ἡμέρας;  εἶθ' ἑξῆς φησιν ι   αὐτίκ' οὐδεὶς οὔτε μαγείραιναν εἶδε πώποτε</TextUnit>
    <TextUnit id="3638" loc="612b">οὔτε μὴν οὐδ' ἰχθυοπώλαιναν.  ἑκάστῳ γὰρ γένει ἁρμόζοντα δεῖν εἶναι καὶ τὰ τῆς τέχνης. ἑξῆς δὲ τούτοις ὁ ῥήτωρ τάδε λέγει. “ πεισθεὶς δ' ὑπ' αὐτοῦ τοιαῦτα λέγοντος καὶ ἅμα οἰόμενος τοῦτον Σωκράτους γεγονότα μαθητὴν καὶ περὶ δικαιοσύνης καὶ ἀρετῆς πολλοὺς καὶ σεμνοὺς λέγοντα λόγους οὐκ ἄν ποτε ἐπιχειρῆσαι οὐδὲ τολμῆσαι ἅπερ οἱ πονηρότατοι καὶ ἀδικώτατοι ἄνθρωποι ἐπιχειροῦσι πράττειν.”  καὶ μετὰ ταῦτα πάλιν καταδρομὴν αὐτοῦ ποιησάμενος</TextUnit>
    <TextUnit id="3639" loc="612c">ὡς ἐδανείσατο, ὡς οὔτε τόκους οὔτε τἀρχαῖον ἀπεδίδου, καὶ ὅτι ὑπερήμερος ἐγένετο γνώμῃ δικαστηρίου ἐρήμην καταδικασθείς, καὶ ὡς ἠνεχυράσθη οἰκέτης αὐτοῦ στιγματίας, καὶ πολλὰ ἄλλα κατειπὼν αὐτοῦ ἐπιλέγει ταῦτα: “ἀλλὰ γάρ, ὦ ἄνδρες δικασταί, οὐκ εἰς ἐμὲ μόνον τοιοῦτός ἐστιν, ἀλλὰ καὶ εἰς τοὺς ἄλλους ἅπαντας τοὺς αὐτῷ κεχρημένους, οὐχ οἱ μὲν κάπηλοι οἱ ἐγγὺς οἰκοῦντες, παρ': ὧν προδόσεις λαμβάνων οὐκ ἀποδίδωσι, δικάζονται αὐτῷ συγκλείσαντες τὰ καπηλεῖα, οἱ δὲ γείτονες οὕτως ὑπ' αὐτοῦ δεινὰ</TextUnit>
    <TextUnit id="3640" loc="612d">πάσχουσιν ὥστ' ἐκλιπόντες τὰς αὑτῶν οἰκίας ἑτέρας πόρρω μισθοῦνται; ὅσους δ' ἐράνους συνείλεκται, τὰς μὲν ὑπολοίπους φοράς: οὐ κατατίθησιν, ἀλλὰ περὶ τοῦτον τὸν κάπηλον ὡς περὶ στήλην διαφθείρονται, τοσοῦτοι δὲ ἐπὶ τὴν οἰκίαν  ἅμα τῇ ἡμέρᾳ ἀπαιτήσοντες τὰ ὀφειλόμενα ἔρχονται ὥστε οἴεσθαι τοὺς παριόντας ἐπ' ἐκφορὰν αὐτοὺς ἥκειν τούτου τεθνεῶτος. οὕτω δ' οἱ ἐν τῷ Πειραιεῖ διάκεινται ὥστε πολὺ ἀσφαλέστερον εἶναι δοκεῖν εἰς τὸν ̓Αδρίαν πλεῖν ἢ τούτῳ συμβάλλειν.</TextUnit>
    <TextUnit id="3641" loc="612e">πολὺ γὰρ μᾶλλον ἃ ἂν δανείσηται αὑτοῦ νομίζει εἶναι ἢ ἃ ὁ πατὴρ αὐτῷ κατέλιπεν. ἀλλὰ γὰρ οὐ τὴν οὐσίαν κέκτηται ̔Ερμαίου τοῦ μυροπώλου, τὴν γυναῖκα διαφθείρας ἑβδομήκοντα ἔτη γεγονυῖαν; ἧς ἐρᾶν προσποιησάμενος οὕτω διέθηκεν ὥστε τὸν μὲν ἄνδρα αὐτῆς καὶ τοὺς υἱοὺς πτωχοὺς ἐποίησεν, αὑτὸν δὲ ἀντὶ καπήλου μυροπώλην ἀπέδειξεν οὕτως ἐρωτικῶς τὸ κόριον μετεχειρίζετο τῆς</TextUnit>
    <TextUnit id="3642" loc="612f">ἡλικίας αὐτῆς ἀπολαύων, ἧς ῥᾷον τοὺς ὀδόντας ἀριθμῆσαι, ὅσῳ ἐλάττους ἦσαν, ἢ τῆς χειρὸς τοὺς δακτύλους, καί μοι ἀνάβητε τούτων μάρτυρες.ὁ μὲν οὖν βίος τοῦ σοφιστοῦ τοιοῦτος.” ὁ μὲν οὖν Λυσίας, ὦ Κύνουλκε, οὕτως, ἐγὼ δὲ κατὰ τὸν ̓Αρίσταρχον τὸν τραγικὸν ποιητὴν  τάδ' οὐχ ὑπάρχων, ἀλλὰ τιμωρούμενος,  καταπαύσω τὸν πρὸς σὲ καὶ τοὺς ἄλλους κύνας ἐνταῦθα λόγον.</TextUnit>
    <TextUnit id="3643" loc="613a">τὸν Διόνυσον, ἑταῖρε Τιμόκρατες, μαινόμενον οἱ πολλοὶ λέγουσιν ἀπὸ τοῦ τοὺς πλείονας ἀκράτου σπῶντας θορυβώδεις γίνεσθαι  οἶνός σε τρώει μελιηδής, ὅς τε καὶ ἄλλους  βλάπτει, ὃς ἄν μιν χανδὸν ἕλῃ μηδ' αἴσιμα πίνῃ.  οἶνος καὶ κένταυρον ἀγακλυτὸν Εὐρυτίωνα ὤλες' ἐνὶ μεγάρῳ μεγαθύμου Πειριθόοιο, ἐς Λαπίθας ἐλθόνθ'. ὁ δ' ἐπεὶ φρένας ἄασεν οἴνῳ,</TextUnit>
    <TextUnit id="3644" loc="613b">μαινόμενος κάκ' ἔρεξε δόμοις ἐνὶ Πειριθόοιο.  “ κατιόντος γοῦν τοῦ οἴνου ἐς τὸ σῶμα,” ὥς φησιν ̔ ̔Ηρόδοτος, “ ἐπαναπλέει κακὰ ἔπεα” καὶ μαινόμενα. Κλέαρχός τε ὁ κωμῳδιοποιὸς ἐν Κορινθίοις φησίν  εἰ τοῖς μεθυσκομένοις ἑκάστης ἡμέρας  ἀλγεῖν συνέβαινε τὴν κεφαλὴν πρὸ τοῦ πιεῖν τὸν ἄκρατον, ἡμῶν οὐδὲ εἷς ἔπινεν ἄν. νυνὶ δὲ πρότερόν τοῦ πόνου τὴν ἡδονὴν  προλαμβάνοντες ὑστεροῦμεν τἀγαθοῦ.</TextUnit>
    <TextUnit id="3645" loc="613c">Ξενοφῶντος δὲ τὸν ̓Αγησίλαον “ μέθης μὲν ἀπέχεσθαι ὁμοίως ᾤετο χρῆναι καὶ μανίας, σίτων δὲ ὑπερκαίρων ὁμοίως καὶ ἀργίας” ἀλλ' οὐχ ἡμεῖς γε οὔτε τῶν πλεῖον πινόντων ὄντες οὔτε τῶν ἐξοίνων γινομένων πληθούσης ἀγορᾶς ἐπὶ τὰ μουσικὰ ταῦτα ἐρχόμεθα συμπόσια, καὶ γὰρ ὁ φιλεπιτιμητὴς Οὐλπιανὸς πάλιν τινὸς ἐπείληπτο εἰπόντος ἔξοινος οὔκ εἰμι, λέγων ὁ δ' ἔξοινος ποῦ; καὶ ὃς  παρ' ̓Αλέξιδι ἐν Εἰσοικιζομένῳ:  ἔξοινος ἐποίει ταῦτά γε ἐπεὶ δὲ ἑκάστης ἡμέρας μετὰ τοὺς παρ' ἡμῶν</TextUnit>
    <TextUnit id="3646" loc="613d">καινοὺς αἰεὶ λεγομένους λόγους καὶ ἀκροάματα ἑκάστοτε διάφορα ἐπεισάγει ὁ λαμπρὸς ἡμῶν ἑστιάτωρ Λαρήνσιος ἔτι τε καὶ γελωτοποιούς, φέρε λέγωμέν τι καὶ ἡμεῖς περὶ τούτων, καίτοι γε οἶδα καὶ ̓Ανάχαρσιν τὸν Σκύθην ἐν συμποσίῳ γελωτοποιῶν εἰσαχθέντων ἀγέλαστον διαμείναντα, πιθήκου δ' ἐπεισαχθέντος γελάσαντα φάναι, ὡς οὗτος μὲν φύσει γελοῖός ἐστιν, ὁ δ' ἄνθρωπος ἐπιτηδεύσει. καὶ Εὐριπίδης δὲ ἐν τῇ Δεσμώτιδι Μελανίππῃ ἔφη:    ἀνδρῶν δὲ πολλοὶ τοῦ γέλωτος εἵνεκα  ἀσκοῦσι χάριτας κερτόμους. ἐγὼ δέ πως  μισῶ γελοίους, οἵτινες τήτῃ σοφῶν</TextUnit>
    <TextUnit id="3647" loc="614a">ἀχάλιν' ἔχουσι στόματα: κἀς ἀνδρῶν μὲν οὐ  τελοῦσιν ἀριθμόν, ἐν γέλωτι δ' εὐπρεπεῖς., . νέμουσι δ' οἴκους καὶ τὰ ναυστολούμενα ἔσω δόμων σῴζουσι.  Παρμενίσκος δὲ ὁ Μεταποντῖνος, ὥς φησιν Σῆμος ἐν ε' Δηλιάδος, καὶ γένει καὶ πλούτῳ πρωτεύων εἰς Τροφωνίου καταβὰς καὶ ἀνελθὼν οὐκ ἔτι γελᾶν ἐδύνατο. καὶ χρηστηριαζομένῳ περὶ τούτου ἡ Πυθία ἔφη:  εἴρῃ μ' ἀμφὶ γέλωτος, ἀμείλιχε, μειλιχίοιο</TextUnit>
    <TextUnit id="3648" loc="614b">δώσει σοι μήτηρ οἴκοι: τὴν ἔξοχα τῖε.  ἐλπίζων δ' ἂν ἐπανέλθῃ εἰς τὴν πατρίδα γελάσειν, ὡς οὐδὲν ἦν πλέον, οἰόμενος ἐξηπατῆσθαι ἔρχεταί ποτε κατὰ τύχην εἰς Δῆλον: καὶ πάντα τὰ κατὰ τὴν νῆσον θαυμάζων ἦλθεν καὶ εἰς τὸ Λητῷον, νομίζων τῆς ̓Απόλλωνος μητρὸς ἄγαλμα τι θεωρήσειν ἀξιόλογον: ἰδὼν δ' αὐτὸ ξύλον ὂν ἄμορφον  παραδόξως ἐγέλασεν. καὶ τὸν τοῦ θεοῦ χρησμὸν συμβάλλων καὶ τῆς ἀρρωστίας ἀπαλλαγεὶς μεγαλωστὶ τὴν θεὸν ἐτίμησεν.</TextUnit>
    <TextUnit id="3649" loc="614c">̓Αναξανδρίδης δ' ἐν Γεροντομανίᾳ καὶ εὑρετὰς τῶν γελοίων φησὶ γενέσθαι ̔Ραδάμανθυν καὶ Παλαμήδην, λέγων οὕτως:   καίτοι πολλοί γε πονοῦμεν. τὸ δ' ἀσύμβολον εὗρε γελοῖα λέγειν ̔Ραδάμανθυς  καὶ Παλαμήδης.  γελωτοποιῶν δὲ μέμνηται Ξενοφῶν μὲν ἐν τῷ Συμποσίῳ Φιλίππου, περὶ οὗ καὶ οὑτωσὶ λέγει: “ Φίλιππος δ' ὁ γελωτοποιὸς κρούσας τὴν θύραν εἶπε τῷ ὑπακούσαντι εἰσαγγεῖλαι ὅστις τε εἴη καὶ διότι κατάγεσθαι βούλεται: συνεσκευασμένος δὲ ἔφη παρεῖναι πάντα τἀπιτήδεια ὥστε δειπνεῖν τἀλλότρια</TextUnit>
    <TextUnit id="3650" loc="614d">. καὶ τὸν παῖδα δ' ἔφη πάνυ πιέζεσθαι διά τε τὸ φέρειν μηδὲν καὶ διὰ τὸ ἀνάριστον εἶναι.” ̔Ιππόλοχος δ' ὁ Μακεδὼν ἐν τῇ πρὸς Λυγκέα ̓Επιστολῇ γελωτοποιῶν μέμνηται Μανδρογένους καὶ Στράτωνος τοῦ ̓Αττικοῦ. πλῆθος δ' ἦν ̓Αθήνησι τῆς σοφιστείας: ταύτης, ἐν γοῦν τῷ Διομέων ̔Ηρακλείῳ συνελέγοντο ξ' ὄντες τὸν ἀριθμὸν καὶ ἐν τῇ πόλει διωνομάζοντο ὡς “οἱ ξ# τοῦτ' εἶπον” καὶ “ἀπὸ τῶν ξ# ἔρχομαι.” ἐν δὲ  τούτοις ἦσαν Καλλιμέδων τε ὁ Κάραβος καὶ Δεινίας</TextUnit>
    <TextUnit id="3651" loc="614e">, ἔτι τε Μνασιγείτων καὶ Μέναιχμος, ὥς φησι Τηλεφάνης ἐν τῷ περὶ τοῦ ̓́Αστεος. τοσαύτη δ' αὐτῶν δόξα τῆς ῥᾳθυμίας ἐγένετο ὥστε καὶ Φίλιππον ἀκούσαντα τὸν Μακεδόνα πέμψαι αὐτοῖς τάλαντον, ἵν' ἐκγραφόμενοι τὰ γελοῖα πέμπωσιν αὐτῷ. ὅτι δὲ ἦν περὶ τὰ γελοῖα ἐσπουδακὼς ὁ βασιλεὺς οὗτος μαρτυρεῖ Δημοσθένης ὁ ῥήτωρ ἐν τοῖς Φιλιππικοῖς. φιλόγελως δὲ ἦν καὶ Δημήτριος ὁ Πολιορκητής, ὥς φησι Φύλαρχος ἐν τῇ ς' τῶν ̔Ιστοριῶν, ὅς γε καὶ τὴν Λυσιμάχου αὐλὴν κωμικῆς</TextUnit>
    <TextUnit id="3652" loc="614f">σκηνῆς οὐδὲν διαφέρειν ἔλεγεν ἐξιέναι γὰρ ἀπ' αὐτῆς πάντας δισυλλάβους: τόν τε Βῖθυν χλευάζων καὶ τὸν Πάριν, μεγίστους ὄντας παρὰ τῷ Λυσιμάχῳ, καί τινας ἑτέρους τῶν φίλων παρὰ δ' αὑτοῦ Πευκέστας καὶ Μενελάους, ἔτι δὲ ̓Οξυθέμιδας, ταῦτα δ' ἀκούων ὁ Λυσίμαχος “ ἐγὼ τοίνυν, ἔφη, πόρνην ἐκ τραγικῆς σκηνῆς οὐχ ἑώρακα ἐξιοῦσαν,”</TextUnit>
    <TextUnit id="3653" loc="615a">τὴν αὐλητρίδα Λάμιαν λέγων, ἀπαγγελθέντος δὲ καὶ τούτου πάλιν ὑπολαβὼν ὁ Δημήτριος ἔφη “ ἀλλ' ἡ παρ' ἐμοὶ πόρνη σωφρονέστερον τῆς παρ' ἐκείνῳ Πηνελόπης ζῇ.”   ὅτι δὲ καὶ Σύλλας ὁ ̔Ρωμαίων στρατηγὸς φιλόγελως ἦν προείρηται. Λεύκιος δὲ ̓Ανίκιος, καὶ αὐτὸς ̔ ̔Ρωμαίων στρατηγήσας, ̓Ιλλυριοὺς καταπολεμήσας καὶ αἰχμάλωτον ἀγαγὼν Γένθιον τὸν τῶν ̓Ιλλυριῶν βασιλέα σὺν τοῖς τέκνοις, ἀγῶνας ἐπιτελῶν τοὺς ἐπινικίους ἐν τῇ ̔Ρώμῃ παντὸς γέλωτος ἄξια πράγματα ἐποίησεν, ὡς Πολύβιος</TextUnit>
    <TextUnit id="3654" loc="615b">ἱστορεῖ ἐν τῇ τριακοστῇ. “ μεταπεμψάμενος γὰρ τοὺς ἐκ τῆς ̔Ελλάδος ἐπιφανεστάτους τεχνίτας καὶ σκηνὴν κατασκευάσας μεγίστην ἐν τῷ κίρκῳ πρώτους εἰσῆγεν αὐλητὰς: οὗτοι δ' ἦσαν Θεόδωρος ὁ Βοιώτιος, Θεόπομπος, ̔́Ερμιππος, ὁ Λυσίμαχος, οἵτινες ἐπιφανέστατοι ἦσαν. τούτους οὖν στήσας ἐπὶ τὸ προσκήνιον μετὰ τοῦ χοροῦ αὐλεῖν ἐκέλευσεν</TextUnit>
    <TextUnit id="3655" loc="615c">ἅμα πάντας. τῶν δὲ διαπορευομένων τὰς κρούσεις μετὰ τῆς ἁρμοζούσης κινήσεως προσπέμψας οὐκ ἔφη καλῶς αὐτοὺς αὐλεῖν, ἀλλ' ἀγωνίζεσθαι μᾶλλον ἐκέλευσεν. τῶν δὲ διαπορούντων ὑπέδειξέν τις τῶν ῥαβδούχων ἐπιστρέψαντας ἐπαγαγεῖν ἐπ' αὐτοὺς καὶ ποιεῖν ὡσανεὶ μάχην. ταχὺ δὲ συννοήσαντες οἱ αὐληταὶ καὶ λαβόντες ὁ ὁρμὴν οἰκείαν ταῖς ἑαυτῶν ἀσελγείαις μεγάλην ἐποίησαν  σύγχυσιν. συνεπιστρέψαντες δὲ τοὺς μέσους χοροὺς πρὸς τοὺς ἄκρους οἱ μὲν αὐληταὶ φυσῶντες ἀδιανόητα καὶ διαφέροντες τοὺς αὐλοὺς ἀπῆγον ἀνὰ μέρος ἐπ' ἀλλήλους, ἅμα δὲ τούτοις ἐπικτυποῦντες</TextUnit>
    <TextUnit id="3656" loc="615d">οἱ χοροὶ καὶ συνεπισείοντες τὴν σκευὴν ἐπεφέροντο τοῖς ἐναντίοις καὶ πάλιν ἀνεχώρουν ἐκ μεταβολῆς, ὡς δὲ καὶ περιζωσάμενός τις τῶν χορευτῶν ἐκ τοῦ καιροῦ στραφεὶς ἦρε τὰς χεῖρας ἀπὸ πυγμῆς πρὸς τὸν ἐπιφερόμενον αὐλητήν, τότ' ἤδη κρότος ἐξαίσιος ἐγένετο καὶ κραυγὴ τῶν θεωμένων, ἔτι δὲ τούτων ἐκ παρατάξεως ἀγωνιζομένων ὀρχησταὶ δύο εἰσήγοντο μετὰ συμφωνίας εἰς τὴν ὀρχήστραν, καὶ πύκται τέσσαρες ἀνέβησαν ἐπὶ τὴν σκηνὴν μετὰ σαλπιγκτῶν καὶ βυκανιστῶν. ὁμοῦ δὲ τούτων πάντων ἀγωνιζομένων ἄλεκτον ἦν τὸ συμβαῖνον, περὶ δὲ</TextUnit>
    <TextUnit id="3657" loc="615e">τῶν τραγῳδῶν, φησὶν ὁ Πολύβιος, ὅ τι ἂν ἐπιβάλωμαι λέγειν, δόξω τισὶν διαχλευάζειν.”  ταῦτα τοῦ Οὐλπιανοῦ διεξελθόντος καὶ πάντων ἀνακακχασάντων ἐπὶ ταῖς ̓Ανικίοις ταύταις θέαις ἐγένοντό τινες λόγοι καὶ περὶ τῶν καλουμένων πλάνων καὶ ἐζητεῖτο εἰ μνήμη τις καὶ περὶ τούτων ἐγένετο παρὰ τοῖς παλαιοτέροις: περὶ γὰρ θαυματοποιῶν ἤδη προειρήκαμεν. καὶ ὁ Μάγνος ἔφη:  “ Διονύσιος μὲν ὁ Σινωπεὺς ὁ τῆς κωμῳδίας ποιητὴς ἐν τῷ ἐπιγραφομένῳ ̔Ομώνυμοι μνημονεύει Κηφισοδώρου τοῦ πλάνου διὰ τούτων</TextUnit>
    <TextUnit id="3658" loc="615f">Κηφισόδωρόν φασιν ἐπικαλούμενον  πλάνον τιν' ἐν ̓Αθήναις γενέσθαι, τὴν σχολὴν εἰς τοῦτο τὸ μέρος τοῦ βίου καταχρώμενον.  τοῦτον ταχὺν ὄντα πρὸς τὸ σιμὸν ἀνατρέχειν, ἥσυχα δὲ κατιέναι 'πὶ τῇ βακτηρίᾳ. μνημονεύει δὲ αὐτοῦ καὶ Νικόστρατος ἐν Σύρῳ:  Κηφισόδωρον οὐ κακῶς μὰ τὸν Δία τὸν πλάνον φασὶ στενωπὸν εἰς μέσον στῆσαί τινας  ἀγκαλίδας ἔχοντας, ὥστε μὴ παρελθεῖν μηδένα.</TextUnit>
    <TextUnit id="3659" loc="616a">Πανταλέοντος δὲ μνημονεύει Θεόγνητος ἐν Φιλοδεσπότῳ:  ὁ Πανταλέων μὲν αὐτὸς αὐτοὺς τοὺς ξένους τοὺς τ' ἀγνοοῦντας αὐτὸν ἐπλάνα, καὶ σχεδὸν  ἀπεκραιπάλα τὰ πλεῖστα, τοῦ γελάσαι χάριν  ἰδίαν τιν' αὑτῷ θέμενος ἀδολεσχίαν.  καὶ Χρύσιππος δ' ὁ φιλόσοφος ἐν ε' περὶ τοῦ Καλοῦ καὶ τῆς ̔Ηδονῆς περὶ τοῦ Πανταλέοντος τάδε γράφει: “ὁ δὲ πλάνος Πανταλέων τελευτᾶν μέλλων ἑκάτερον τῶν υἱῶν κατ' ἰδίαν ἐξηπάτησε,</TextUnit>
    <TextUnit id="3660" loc="616b">φήσας μόνῳ αὐτῷ λέγειν ὅπου κατωρύχοι τὸ χρυσίον ὥστε μάτην ὕστερον κοινῇ σκάπτοντας αἰσθέσθαι ἐξηπατημένους.””  οὐκ ἠπόρει δ' ἡμῶν τὸ συμπόσιον οὐδὲ τῶν φιλοσκωπτούντων. περὶ δὲ τοιούτου τινὸς πάλιν ὁ Χρύσιππος ἐν τῷ αὐτῷ γράφει: “ φιλοσκώπτης τις μέλλων ὑπὸ τοῦ δημίου σφάττεσθαι ἔτι ἕν τι ἔφη θέλειν ὥσπερ τὸ κύκνειον ᾄσας ἀποθανεῖν.</TextUnit>
    <TextUnit id="3661" loc="616c">ἐπιτρέψαντος δ' ἐκείνου ἔσκωψεν.” ὑπὸ δὴ τῶν τοιούτων πολλάκις ὁ Μυρτίλος σκωφθέντα καὶ ἀγανακτήσαντα εἶπεν καλῶς Λυσίμαχον τὸν βασιλέα πεποιηκέναι. Τελέσφορον γὰρ ἕνα τῶν ὑπάρχων αὐτοῦ, ἐπειδὴ ἔσκωψέ ποτε ἐν συμποσίῳ τὴν ̓Αρσινόην γυνὴ δ' ἦν τοῦ Λυσιμάχου ὡς ἐμετικὴν οὖσαν, εἰπών   κακῶν κατάρχεις τήνδ' ἐμοῦσαν εἰσάγων,  ὁ Λυσίμαχος ἀκούσας ἐμβληθῆναι αὐτὸν ἐκέλευσεν εἰς γαλεάγραν καὶ δίκην θηρίου περιφερόμενον καὶ τρεφόμενον, κολαζόμενον οὕτως ἐποίησεν ἀποθανεῖν, σὺ δέ, ὦ Οὐλπιανέ, εἰ τὴν γαλεάγραν  ζητεῖς, ἔχεις παρ' ̔Υπερείδῃ τῷ ῥήτορι: ὅπου δέ,</TextUnit>
    <TextUnit id="3662" loc="616d">σὺ ζήτει. καὶ Ταχὼς δ' ὁ Αἰγυπτίων βασιλεὺς ̓Αγησίλαον σκώψας τὸν Λακεδαιμονίων βασιλέα, ὅτ' ἦλθεν αὐτῷ συμμαχήσων ἦν γὰρ βραχὺς τὸ σῶμα, ἰδιώτης ἐγένετο, ἀποστάντος ἐκείνου τῆς συμμαχίας, τὸ δὲ σκῶμμα τοῦτ' ἦν:  ὤδινεν ὄρος, Ζεὺς δ' ἐφοβεῖτο, τὸ δ' ἔτεκεν μῦν.  ὅπερ ἀκούσας ὁ ̓Αγησίλαος καὶ ὀργισθεὶς ἔφη “φανήσομαὶ σοί ποτε καὶ λέων.” ὕστερον γὰρ ἀφισταμένων τῶν Αἰγυπτίων, ὥς φησι Θεόπομπος</TextUnit>
    <TextUnit id="3663" loc="616e">καὶ Λυκέας ὁ Ναυκρατίτης ἐν τοῖς Αἰγυπτιακοῖς, οὐδὲν αὐτῷ συμπράξας ἐποίησεν ἐκπεσόντα τῆς ἀρχῆς φυγεῖν εἰς Πέρσας.   πολλῶν οὖν πολλάκις ὄντων τῶν ἀκροαμάτων  καὶ τῶν αὐτῶν οὐκ αἰεί, ἐπειδὴ πολλοὶ περὶ αὐτῶν ἐγίνοντο λόγοι, τὰ ὀνόματα τῶν εἰπόντων παραλιπὼν τῶν πραγμάτων μνησθήσομαι. περὶ μὲν γὰρ αὐλῶν ὃ μέν τις ἔφη τὸν Μελανιππίδην καλῶς ἐν τῷ Μαρσύᾳ διασύροντα τὴν αὐλητικὴν εἰρηκέναι περὶ τῆς ̓Αθηνᾶς:  ἁ μὲν ̓Αθάνα τὤργαν' ἔρριψέν ̔ ἱερᾶς ἀπὸ χειρὸς   εἶπέ τ' ἔρρετ' αἴσχεα, σώματι λύμα,1</TextUnit>
    <TextUnit id="3664" loc="616f">οὔ με τᾷ δ' ἐγὼ κακότατι δίδωμι.  πρὸς ὃν ἀντιλέγων ἄλλος ἔφη: “ ἀλλ' ὅ γε Σελινούντιος Τελέστης τῷ Μελανιππίδῃ ἀντικορυσσόμενος ἐν ̓Αργοῖ ἔφη—ὁ δὲ λόγος ἐστὶ περὶ τῆς ̓Αθηνᾶς:  ὃν σοφὸν σοφὰν λαβοῦσαν οὐκ ἐπέλπομαι νόῳ δρυμοῖς ὀρείοις ὄργανον  δίαν ̓Αθάναν δυσόφθαλμον αἶσχος ἐκφοβηθεῖσαν  αὖθις ἐκ χερῶν βαλεῖν  νυμφαγενεῖ χειροκτύπῳ φηρὶ Μαρσύᾳ κλέος.</TextUnit>
    <TextUnit id="3665" loc="617a">τί γάρ νιν εὐηράτοιο κάλλεος ὀξὺς ἔρως ἔτειρεν, ᾇ παρθενίαν ἄγαμον καὶ ἄπαιδ' ἀπένειμε Κλωθώ;  ὡς οὐκ ἂν εὐλαβηθείσης τὴν αἰσχρότητα τοῦ εἴδους διὰ τὴν παρθενίαν. ἑξῆς τέ φησι:  ἀλλὰ μάταν ἀχόρευτος  ἅδε ματαιολόγων φάμα προσέπταθ' ̔Ελλάδα μουσοπόλων σοφᾶς ἐπίφθονον βροτοῖς τέχνας ὄνειδος.  μετὰ ταῦτα δὲ ἐγκωμιάζων τὴν αὐλητικὴν λέγει:  ἃν συνεριθοτάταν Βρομίῳ παρέδωκε σεμνᾶς   δαίμονος ἀερθὲν πνεῦμ' αἰολοπτερύγων σὺν ἀγλαᾶν  ὠκύτατι χειρῶν.</TextUnit>
    <TextUnit id="3666" loc="617b">κομψῶς δὲ κἀν τῷ ̓Ασκληπιῷ ὁ Τελέστης ἐδήλωσε τὴν τῶν αὐλῶν χρείαν ἐν τούτοις:  ἢ Φρύγα καλλιπνόων αὐλῶν ἱερῶν βασιλῆα,  Λυδὸν ὃς ἥρμοσε πρῶτος  Δωρίδος ἀντίπαλον μούσης νόμον αἰολον, ὀμφᾷ  πνεύματος εὔπτερον αὔραν ἀμφιπλέκων καλάμοις. ”  Πρατίνας δὲ ὁ Φλιάσιος αὐλητῶν καὶ χορευτῶν μισθοφόρων κατεχόντων τὰς ὀρχήστρας ἀγανακτήσας ἐπὶ τῷ τοὺς αὐλητὰς μὴ συναυλεῖν τοῖς</TextUnit>
    <TextUnit id="3667" loc="617c">χοροῖς, καθάπερ ἦν πάτριον, ἀλλὰ τοὺς χοροὺς συνᾴδειν τοῖς αὐληταῖς: ὃν οὖν εἶχεν κατὰ τῶν ταῦτα ποιούντων θυμὸν ὁ Πρατίνας ἐμφανίζει διὰ τοῦδε τοῦ ̔Υπορχήματος:  τίς ὁ θόρυβος ὅδε; τί τάδε τὰ χορεύματα; τίς ὕβρις ἔμολεν ἐπὶ  Διονυσιάδα πολυπάταγα θυμέλαν;</TextUnit>
    <TextUnit id="3668" loc="617d">ἐμός, ἐμὸς ὁ Βρόμιος,  ἐμὲ δεῖ κελαδεῖν, ἐμὲ δεῖ παταγεῖν ἀν' ὄρεα σύμενον  μετὰ Ναιάδων  οἷά τε κύκνον ἄγοντα: ποικιλόπτερον μέλος.  τὰν ἀοιδὰν κατέστασε Πιερὶς βασίλειαν: ὁ δ' αὐλὸς ὕστερον χορευέτω : καὶ γάρ ἐσθ' ὑπηρέτας: κώμῳ ὁ μόνον θυραμάχοις τε πυγμαχίαισι νέων θέλοι  παροίνων</TextUnit>
    <TextUnit id="3669" loc="617e">ἔμμεναι στρατηλάτας.  παῖε τὸν φρυνέου ποικίλου πνοὰν ἔχοντα,  φλέγε τὸν ὀλεσισιαλοκάλαμον λαλοβαρύοπα παραμελορυθμοβάταν  θῆτα τρυπάνῳ δέμας πεπλασμένον.</TextUnit>
    <TextUnit id="3670" loc="617f">ἢν ἰδού: ἅδε σοι δεξιᾶς καὶ ποδὸς διαρριφά, θριαμβοδιθύραμβε κισσόχαιτ' ἄναξ: ἄκουε τὰν ἐμὰν Δώριον χορείαν.  περὶ δὲ τῆς: αὐλῶν πρὸς λύραν κοινωνίας, ἐπεὶ  πολλάκις καὶ αὐτὴ ἡμᾶς ἡ συναυλία ἔθελγεν, ̓́Εφιππος ἐν ̓Εμπολῇ φησιν</TextUnit>
    <TextUnit id="3671" loc="618a">κοινωνεῖ γάρ, ὦ μειρακίδιον, ἡ 'ν τοῖσιν αὐλοῖς μουσικὴ κἀν τῇ λύρᾳ τοῖς ἡμετέροισι παιγνίοις. ὅταν γὰρ εὖ συναρμόσῃ τις τοῖς συνοῦσι τὸν τρόπον,  τόθ' ἡ μεγίστη τέρψις ἐξευρίσκεται.  τὴν δὲ συναυλίαν τί ποτ' ἐστὶν ἐμφανίζει Σῆμος ὁ Δήλιος ἐν ε# Δηλιάδος γράφων οὕτως: “ ἀγνοουμένης δὲ παρὰ πολλοῖς τῆς συναυλίας, λεκτέον. ἦν τις ἀγὼν συμφωνίας ἀμοιβαῖος αὐλοῦ καὶ ῥυθμοῦ, χωρὶς λόγου τοῦ προσμελῳδοῦντος.”</TextUnit>
    <TextUnit id="3672" loc="618b">ἀστείως δὲ αὐτὴν ̓Αντιφάνης φανερὰν ποιεῖ ἐν τῷ Αὐλητῇ λέγων:   ποίαν, φράσον γάρ, ηδε τὴν συναυλίαν; β. ταύτην ἐπίστανται παρ' ἀλλήλων ἔτι  μαθόντες αὐλεῖν. ὥστε τοὺς αὐλοὺς σύ τε  αὔτη τε λήψετ', εἶθ' ἃ μὲν σὺ τυγχάνεις  αὐλῶν πέραινε, δέξεται δὲ τἄλλα σοι ἥδ'. οὗ τι κοινόν ἐστιν, οὗ χωρὶς πάλιν,   συννεύματ', οὐ προβλήμαθ', οἷς σημαίνεται  ἕκαστα.  “ Λίβυν δὲ τὸν αὐλὸν προσαγορεύουσιν οἱ ποιηταί,” φησὶ Δοῦρις ἐν β' τῶν περὶ ̓Αγαθοκλέα,</TextUnit>
    <TextUnit id="3673" loc="618c">“ ἐπειδὴ Σειρίτης δοκεῖ πρῶτος: εὑρεῖν τὴν αὐλητικὴν Λίβυς ἦν τῶν Νομάδων, ὃς καὶ κατηύλησεν τὰ μητρῷα πρῶτος.” “ αὐλήσεων δ' εἰσὶν ὀνομασίαι, ὥς φησι Τρύφων ἐν δευτέρῳ ̓Ονομασιῶν, αἵδε: κῶμος, βουκολισμός, γίγγρας, τετράκωμος, ἐπίφαλλος, χορεῖος, καλλίνικος, πολεμικόν, ἡδύκωμος, σικιννοτύρβη, θυροκοπικόν τὸ δ' αὐτὸ καὶ κρουσίθυρον, κνισμός, μόθων. ταῦτα δὲ πάντα μετ' ὀρχήσεως ηὐλεῖτο.”  καὶ ᾠδῆς δὲ ὀνομασίας</TextUnit>
    <TextUnit id="3674" loc="618d">καταλέγει ὁ Τρύφων τάσδε: “ἱμαῖος ἡ ἐπιμύλιος καλουμένη, ἣν παρὰ τοὺς ἀλέτους ᾖδον, ἴσως ἀπὸ τῆς ἱμαλίδος. ἱμαλὶς δ' ἐστὶν παρὰ Δωριεῦσιν ὁ νόστος καὶ τὰ ἐπίμετρα τῶν ἀλεύρων. ἡ δὲ τῶν ἱστουργούντων ᾠδὴ αἴλινος, ὡς ̓Επίχαρμος ἐν ̓Αταλάνταις ἱστορεῖ, ἡ δὲ τῶν ταλασιουργῶν ἴουλος.”  Σῆμος δ' ὁ Δήλιος ἐν τῷ περὶ Παιάνων φησί: “τὰ δράγματα τῶν κριθῶν αὐτὰ καθ' αὑτὰ προσηγόρευον ἀμάλας: συναθροισθέντα δὲ καὶ ἐκ πολλῶν μίαν γενόμενα δέσμην οὔλους καὶ ἰούλους:: καὶ τὴν</TextUnit>
    <TextUnit id="3675" loc="618e">Δήμητρα ὁτὲ μὲν Χλόην, ὁτὲ δὲ ̓Ιουλώ. ἀπὸ τῶν οὖν τῆς Δήμητρος εὑρημάτων τούς τε καρποὺς καὶ τοὺς ὕμνους τοὺς εἰς τὴν θεὸν οὔλους καλοῦσι καὶ ἰούλους.” δημήτρουλοι καὶ καλλίουλοι. καὶ   πλεῖστον οὖλον οὖλον ἵει, ἴουλον ἵει.  ἄλλοι δέ φασιν ἐριουργῶν εἶναι τὴν ᾠδήν. αἱ δὲ τῶν τιτθευουσῶν ᾠδαὶ καταβαυκαλήσεις ὀνομάζονται, ἦν δὲ καὶ ἐπὶ ταῖς ἐώραις τις ἐπ' ̓Ηριγόνῃ, ἣν καὶ ἀλῆτιν λέγουσιν, ᾠδή. ̓Αριστοτέλης γοῦν ἐν τῇ Κολοφωνίων Πολιτείᾳ φησίν “ ἀπέθανεν δὲ καὶ αὐτὸς ὁ Θεόδωρος ὕστερον βιαίῳ θανάτῳ.</TextUnit>
    <TextUnit id="3676" loc="618f">λέγεται δὲ γενέσθαι τρυφῶν τις, ὡς ἐκ τῆς ποιήσεως δῆλόν ἐστιν. ἔτι γὰρ καὶ νῦν αἱ γυναῖκες</TextUnit>
    <TextUnit id="3677" loc="619a">ᾄδουσιν αὐτοῦ μέλη περὶ τὰς ἐώρας.” ἡ δὲ τῶν θεριστῶν ᾠδὴ Λιτυέρσης καλεῖται. καὶ τῶν μισθωτῶν δέ τις ἦν ᾠδὴ τῶν ἐς τοὺς ἀγροὺς  φοιτώντων, ὡς Τηλεκλείδης φησὶν ἐν ̓Αμφικτύοσιν καὶ βαλανέων ἄλλαι, ὡς Κράτης ἐν Τόλμαις: καὶ τῶν πτισσουσῶν ἄλλη τις, ὡς ̓Αριστοφάνης ἐν Θεσμοφοριαζούσαις καὶ Νικοχάρης ἐν ̔Ηρακλεῖ Χορηγῷ. ἦν δὲ καὶ τοῖς ἡγουμένοις τῶν βοσκημάτων ὁ βουκολιασμὸς</TextUnit>
    <TextUnit id="3678" loc="619b">καλούμενος. Δίομος δὲ ἦν βουκόλος Σικελιώτης ὁ πρῶτος εὑρὼν τὸ εἶδος: μνημονεύει αὐτοῦ ̓Επίχαρμος ἐν ̔Αλκυόνι καὶ ἐν ̓Οδυσσεῖ Ναυαγῷ. ἡ δ' ἐπὶ τοῖς θανάτοις καὶ λύπαις ᾠδὴ ὀλοφυρμὸς καλεῖται. αἱ δὲ ἴουλοι καλούμεναι ᾠδαὶ Δήμητρι καὶ Φερσεφόνῃ πρέπουσι. ἡ δὲ εἰς ̓Απόλλωνα ᾠδὴ φιληλιάς, ὁ ὡς Τελέσιλλα παρίστησιν οὔπιγγοι δὲ αἱ εἰς ̓́Αρτεμιν. ᾔδοντο δὲ ̓Αθήνησι καὶ οἱ Χαρώνδου νόμοι παρ' οἶνον, ὡς ̔́Ερμιππός φησιν ἐν ἕκτῳ περὶ Νομοθετῶν. ̓Αριστοφάνης δ' ἐν ̓Αττικαῖς φησιν Λέξεσιν “ ἱμαῖος ᾠδὴ μυλωθρῶν ἐν δὲ γάμοις</TextUnit>
    <TextUnit id="3679" loc="619c">ὑμέναιος: ἐν δὲ πένθεσιν ἰάλεμος. λίνος δὲ καὶ  αἴλινος οὐ μόνον ἐν πένθεσιν, ἀλλὰ καὶ ' ἐπ' εὐτυχεῖ μολπᾷ κατὰ τὸν Εὐριπίδην.”  Κλέαρχος δ' ἐν πρώτῳ ̓Ερωτικῶν νόμιον καλεῖσθαὶ τινά φησιν ᾠδὴν ἀπ' ̓Ηριφανίδος, γράφων οὕτως : “̓Ηριφανὶς ἡ μελοποιὸς Μενάλκου κυνηγετοῦντος ἐρασθεῖσα ἐθήρευεν μεταθέουσα ταῖς ἐπιθυμίαις. φοιτῶσα γὰρ καὶ πλανωμένη πάντας τοὺς ὀρείους ἐπεξῄει δρυμούς, ὡς μῦθον εἶναι τοὺς λεγομένους ̓Ιοῦς δρόμους: ὥστε μὴ μόνον τῶν ἀνθρώπων τοὺς ἀστοργίᾳ διαφέροντας,</TextUnit>
    <TextUnit id="3680" loc="619d">ἀλλὰ καὶ τῶν θηρῶν: τοὺς ἀνημερωτάτους συνδακρῦσαι τῷ πάθει, λαβόντας αἴσθησιν ἐρωτικῆς ἐλπίδος. ὅθεν ἐποίησέ τε καὶ ποιήσασα περιῄει κατὰ τὴν ἐρημίαν, ὥς φασιν, ἀναβοῶσα καὶ ᾄδουσα τὸ καλούμενον νόμιον, ἐν ᾧ ἐστιν ' μακραὶ δρύες, ὦ Μέναλκα.'” ̓Αριστόξενος δὲ ἐν τετάρτῳ περὶ Μουσικῆς “ᾖδον, φησίν, αἱ ἀρχαῖαι γυναῖκες Καλύκην τινὰ ᾠδήν. Στησιχόρου δ' ἦν ποίημα, ἐν ᾧ Καλύκη τις ὄνομα ἐρῶσα Εὐάθλου νεανίσκου σωφρόνως εὔχεται τῇ ̓Αφροδίτῃ γαμηθῆναι αὐτῷ.</TextUnit>
    <TextUnit id="3681" loc="619e">ἐπεὶ δὲ ὑπερεῖδεν ὁ νεανίσκος, κατεκρήμνισεν ἑαυτήν. ἐγένετο δὲ τὸ πάθος περὶ Λευκάδα.  σωφρονικὸν δὲ πάνυ κατεσκεύασεν ὁ ποιητὴς τὸ τῆς παρθένου ἦθος, οὐκ ἐκ παντὸς τρόπου θελούσης συγγενέσθαι τῷ νεανίσκῳ, ἀλλ' εὐχομένης εἰ δύναιτο γυνὴ τοῦ Εὐάθλου γενέσθαι κουριδία ἢ εἰ τοῦτο μὴ δυνατόν, ἀπαλλαγῆναι τοῦ βίου.” ἐν δὲ τοῖς κατὰ βραχὺ ̔Υπομνήμασιν ὁ ̓Αριστόξενος “̓́Ιφικλος, φησίν, ̔Αρπαλύκην ἐρασθεῖσαν ὑπερεῖδεν. ἡ δὲ ἀπέθανεν καὶ γίνεται ἐπ' αὐτῇ παρθένοις ἀγὼν ᾠδῆς, ἥτις ̔Αρπαλύκη, φησί, καλεῖται.”</TextUnit>
    <TextUnit id="3682" loc="619f">Νύμφις δ' ἐν πρώτῳ περὶ ̔Ηρακλείας περὶ Μαριανδυνῶν διηγούμενός φησιν “ὁμοίως δὲ καὶ τῶν ᾠδῶν ἐνίας κατανοήσειεν ἄν τις ἃς ἐκεῖνοι κατά τινα ἐπιχωριαζομένην παρ' αὐτοῖς ἑορτὴν ᾄδοντες ἀνακαλοῦνταί τινα τῶν ἀρχαίων, προσαγορεύοντες Βῶρμον. τοῦτον δὲ λέγουσιν υἱὸν γενέσθαι ἀνδρὸς</TextUnit>
    <TextUnit id="3683" loc="620a">ἐπιφανοῦς καὶ πλουσίου, τῷ δὲ κάλλει καὶ τῇ κατὰ τὴν ἀκμὴν ὥρᾳ πολὺ τῶν ἄλλων διενεγκεῖν ὃν ἐφεστῶτα ἔργοις ἰδίοις καὶ βουλόμενον τοῖς θερίζουσιν δοῦναι πιεῖν βαδίζοντα ἐφ' ὕδωρ ἀφανισθῆναι. ζητεῖν οὖν αὐτὸν τοὺς ἀπὸ τῆς χώρας μετά τινος μεμελῳδημένου θρήνου καὶ ἀνακλήσεως, ᾧ καὶ νῦν ἔτι πάντες χρώμενοι διατελοῦσι. τοιοῦτος δ' ἐστὶ καὶ ὁ παρ' Αἰγυπτίοις καλούμενος Μάνερως.”  οὐκ ἀπελείποντο δὲ ἡμῶν τῶν συμποσίων οὐδὲ</TextUnit>
    <TextUnit id="3684" loc="620b">ῥαψῳδοί. ἔχαιρε γὰρ τοῖς ̔Ομήρου ὁ Λαρήνσιος ὡς ἄλλος οὐδὲ εἷς, ὡς λῆρον ἀποφαίνειν Κάσανδρον  τὸν Μακεδονίας βασιλεύσαντα, περὶ οὗ φησι Καρύστιος ἐν ̔Ιστορικοῖς ̔Υπομνήμασιν ὅτι οὕτως ἦν φιλόμηρος ὡς διὰ στόματος ἔχειν τῶν ἐπῶν τὰ πολλά καὶ ̓Ιλιὰς ἦν αὐτῷ καὶ ̓Οδυσσεία ἰδίως γεγραμμέναι. ὅτι δ' ἐκαλοῦντο οἱ ῥαψῳδοὶ καὶ ̔Ομηρισταὶ ̓Αριστοκλῆς εἴρηκεν ἐν τῷ περὶ Χορῶν. τοὺς δὲ νῦν ̔Ομηριστὰς ὀνομαζομένους πρῶτος εἰς τὰ θέατρα παρήγαγε Δημήτριος ὁ</TextUnit>
    <TextUnit id="3685" loc="620c">Φαληρεύς. χαμαιλέων δὲ ἐν τῷ περὶ Στησιχόρου καὶ μελῳδηθῆναί φησιν οὐ μόνον τὰ ̔Ομήρου, ἀλλὰ καὶ τὰ ̔Ησιόδου καὶ ̓Αρχιλόχου, ἔτι δὲ Μιμνέρμου καὶ Φωκυλίδου. Κλέαρχος δ' ἐν τῷ προτέρῳ περὶ Γρίφων “τὰ ̓Αρχιλόχου, φησίν, Σιμωνίδης ὁ Ζακύνθιος ἐν τοῖς θεάτροις ἐπὶ δίφρου καθήμενος ἐρραψῴδει.” Λυσανίας δ' ἐν τῷ πρώτῳ περὶ ̓Ιαμβοποιῶν Μνασίωνα τὸν ῥαψῳδὸν λέγει ἐν ταῖς δείξεσι τῶν Σιμωνίδου τινὰς ἰάμβων ὑποκρίνεσθαι.</TextUnit>
    <TextUnit id="3686" loc="620d">τοὺς δ' ̓Εμπεδοκλέους Καθαρμοὺς ἐρραψῴδησεν ̓Ολυμπίασι Κλεομένης ὁ ῥαψῳδός, ὥς φησιν Δικαίαρχος ἐν τῷ ̓Ολυμπικῷ. ̓Ιάσων δ' ἐν τρίτῳ περὶ τῶν ̓Αλεξάνδρου ̔Ιερῶν ἐν ̓Αλεξανδρείᾳ φησὶν ἐν τῷ μεγάλῳ θεάτρῳ ὑποκρίνασθαι ̔Ηγησίαν τὸν κωμῳδὸν τὰ ̔Ησιόδου, ̔Ερμόφαντον δὲ τὰ ̔Ομήρου. καὶ οἱ καλούμενοι δὲ ἱλαρῳδοί, οὓς νῦν τινες  σιμῳδοὺς καλοῦσιν, ὡς ̓Αριστοκλῆς φησιν ἐν α' περὶ Χορῶν, τῷ τὸν Μάγνητα Σῖμον διαπρέψαι μᾶλλον τῶν διὰ τοῦ ἱλαρῳδεῖν ποιητῶν, : συνεχῶς</TextUnit>
    <TextUnit id="3687" loc="620e">ἡμῖν ἐπεφαίνοντο, καταλέγει δ' ὁ ̓Αριστοκλῆς καὶ τούσδε ἐν τῷ περὶ Μουσικῆς γράφων ὧδε: “ μαγῳδός: οὗτος δ' ἐστὶν ὁ αὐτὸς τῷ λυσιῳδῷ.” ̓Αριστόξενος δέ φησι τὸν μὲν ἀνδρεῖα καὶ γυναικεῖα πρόσωπα ὑποκρινόμενον μαγῳδὸν καλεῖσθαι, τὸν δὲ γυναικεῖα ἀνδρείοις λυσιῳδὸν τὰ αὐτὰ δὲ μέλη ᾄδουσιν, καὶ τἄλλα πάντα δ' ἐστὶν ὅμοια. ὁ δὲ ἰωνικολόγος τὰ Σωτάδου καὶ τῶν πρὸ τούτου ἰωνικὰ καλούμενα ποιήματα ̓Αλεξάνδρου τε τοῦ Αἰτωλοῦ καὶ Πύρητος τοῦ Μιλησίου καὶ ̓Αλέξου καὶ ἄλλων τοιούτων ποιητῶν προφέρεται.  καλεῖται</TextUnit>
    <TextUnit id="3688" loc="620f">δ' οὗτος καὶ κιναιδολόγος. ἤκμασεν δ' ἐν τῷ εἴδει τούτῳ Σωτάδης ὁ Μαρωνείτης, ὥς φησι Καρύστιος ὁ Περγαμηνὸς ἐν τῷ περὶ αὐτοῦ, συγγράμματι καὶ ὁ τοῦ Σωτάδου υἱὸς ̓Απολλώνιος. ἔγραψεν δὲ καὶ οὗτος περὶ τῶν τοῦ πατρὸς ποιημάτων σύγγραμμα ἐξ οὗ ἔστι κατιδεῖν τὴν ἄκαιρον παρρησίαν τοῦ Σωτάδου, κακῶς μὲν εἰπόντος Λυσίμαχον τὸν βασιλέα ̓Αλεξανδρείᾳ, Πτολεμαῖον δὲ τὸν Φιλάδελφον παρὰ Λυσιμάχῳ, καὶ ἄλλους τῶν βασιλέων ἐν ἄλλαις τῶν πόλεων διόπερ</TextUnit>
    <TextUnit id="3689" loc="621a">τῆς δεούσης ἔτυχε τιμωρίας. ἐκπλεύσαντα γὰρ αὐτὸν τῆς ̓Αλεξανδρείας, ὥς φησιν ̔Ηγήσανδρος ἐν τοῖς ̔Υπομνήμασιν, καὶ δοκοῦντα διαπεφευγέναι τὸν κίνδυνον—εἰρήκει γὰρ εἰς τὸν βασιλέα Πτολεμαῖον πολλὰ μὲν καὶ ἄλλα δεινά, ἀτὰρ καὶ τόδε, ὅτε τὴν ἀδελφὴν ' ̓Αρσινόην ἐγεγαμήκει:   εἰς οὐχ ὁσίην τρυμαλιὴν τὸ κέντρον ὠθεῖς Πάτροκλος οὖν ὁ τοῦ Πτολεμαίου στρατηγὸς ἐν Καύνῳ τῇ νήσῳ λαβὼν αὐτὸν καὶ εἰς μολυβῆν κεραμίδα ἐμβαλὼν καὶ ἀναγαγὼν εἰς τὸ πέλαγος κατεπόντωσε. τοιαύτη δ' ἐστὶν αὐτοῦ ἡ ποίησις:</TextUnit>
    <TextUnit id="3690" loc="621b">Θεοδώρου τοῦ αὐλητοῦ Φιλῖνος ἦν πατήρ, εἰς ὃν ταῦτ' ἔγραψεν  ὁ δὲ ἀποστεγάσας τὸ τρῆμα τῆς ὄπισθε λαύρης,   διὰ δενδροφόρου φάραγγος ἐξέωσε βροντὴν ἠλέματον, ὁκοίην ἀροτὴρ γέρων χαλᾷ βοῦς.  σεμνότερος δὲ τῶν τοιούτων ἐστὶ ποιητῶν ὁ ἱλαρῳδὸς καλούμενος: οὐδὲ1. γὰρ σχινίζεται. χρῆται δ' ἐσθῆτι λευκῇ ἀνδρείᾳ καὶ στεφανοῦται χρυσοῦν στέφανον, καὶ τὸ μὲν παλαιὸν ὑποδήμασιν ἐχρῆτο, ὥς φησιν ὁ ̓Αριστοκλῆς, νῦν δὲ κρηπῖσιν. ψάλλει δ' αὐτῷ ἢ ἄρρην ἢ θήλεια, ὡς καὶ τῷ αὐλῳδῷ. δίδοται δὲ ὁ στέφανος τῷ ἱλαρῳδῷ καὶ</TextUnit>
    <TextUnit id="3691" loc="621c">τῷ αὐλῳδῷ, οὐ τῷ ψάλτῃ οὐδὲ τῷ αὐλητῇ. ὁ δὲ μαγῳδὸς καλούμενος τύμπανα ἔχει καὶ κύμβαλα καὶ πάντα τὰ περὶ αὐτὸν ἐνδύματα γυναικεῖα: σχινίζεται τε καὶ πάντα ποιεῖ τὰ ἔξω κόσμου, ὑποκρινόμενος ποτὲ μὲν γυναῖκας καὶ μοιχοὺς καὶ μαστροπούς, ποτὲ δὲ ἄνδρα μεθύοντα καὶ ἐπὶ κῶμον παραγινόμενον πρὸς τὴν ἐρωμένην. φησὶ δὲ ὁ ̓Αριστόξενος τὴν μὲν ἱλαρῳδίαν σεμνὴν οὖσαν παρὰ τὴν τραγῳδίαν εἶναι, τὴν δὲ μαγῳδίαν παρὰ</TextUnit>
    <TextUnit id="3692" loc="621d">τὴν κωμῳδίαν. πολλάκις δὲ οἱ μαγῳδοὶ καὶ κωμικὰς ὑποθέσεις λαβόντες ὑπεκρίθησαν κατὰ τὴν ἰδίαν ἀγωγὴν καὶ διάθεσιν. ἔσχεν δὲ τοὔνομα ἡ  μαγῳδία ἀπὸ τοῦ οἱονεὶ μαγικὰ προφέρεσθαι καὶ φαρμάκων ἐμφανίζειν δυνάμεις. παρὰ δὲ Λακεδαιμονίοις κωμικῆς παιδιᾶς ἦν τις τρόπος παλαιός, ὥς φησι Σωσίβιος, οὐκ ἄγαν σπουδαῖος, ἅτε δὴ κἀν τούτοις τὸ λιτὸν τῆς Σπάρτης μεταδιωκούσης. ἐμιμεῖτο γάρ τις ἐν εὐτελεῖ τῇ λέξει κλέπτοντάς τινας ὀπώραν ἢ ξενικὸν</TextUnit>
    <TextUnit id="3693" loc="621e">ἰατρὸν τοιαυτὶ λέγοντα, ὡς ̓́Αλεξις ἐν Μανδραγοριζομένῃ διὰ τούτων παρίστησιν   ἐὰν ἐπιχώριος  ἰατρὸς εἴπῃ “τρυβλίον τούτῳ δότε  πτισάνης ἕωθεν,” καταφρονοῦμεν εὐθέως: ἂν δὲ πτισάνας καὶ τρουβλίον, θαυμάζομεν.  καὶ πάλιν ἐὰν μὲν τευτλίον, παρείδομεν  ἐὰν δὲ σεῦτλον, ἀσμένως ἠκούσαμεν, ὡς οὐ τὸ σεῦτλον ταὐτὸν ὂν τῷ τευτλίῳ.  ἐκαλοῦντο δ' οἱ μετιόντες τὴν τοιαύτην παιδιὰν παρὰ τοῖς Λάκωσι δεικηλισταί, ὡς ἄν τις σκευοποιοὺς</TextUnit>
    <TextUnit id="3694" loc="621f">εἴπῃ καὶ μιμητάς. τοῦ δὲ εἴδους τῶν  δεικηλιστῶν πολλοὶ κατὰ τόπους εὶς προσηγορίαι. Σικυώνιοι μὲν γὰρ φαλλοφόρους αὐτοὺς καλοῦσιν, ἄλλοι δ' αὐτοκαβδάλους, οἱ δὲ φλύακας, ὡς ̓Ιταλοί, σοφιστὰς δὲ οἱ πολλοί: Θηβαῖοι δὲ καὶ τὰ πολλὰ ἰδίως ὀνομάζειν εἰωθότες ἐθελοντάς. ὅτι δὲ καινουργοῦσιν κατὰ τὰς φωνὰς οἱ Θηβαῖοι Στράττις ἐπιδείκνυσιν ἐν Φοινίσσαις διὰ τούτων   ξυνίετ' οὐδέν, πᾶσα Θηβαίων πόλις,</TextUnit>
    <TextUnit id="3695" loc="622a">οὐδέν ποτ' ἀλλ' : οἳ πρῶτα μὲν τὴν σηπίαν ὀπιτθοτίλαν, ὡς λέγους', ὀνομάζετε:  τὸν ἀλεκτρυόνα δὲ ὀρτάλιχα, τὸν δ' ἰατρὸν αὖ  σάκταν, βέφυραν τὴν γέφυραν, τῦκα δὲ τὰ σῦκα, κωτιλάδας δὲ τὰς χελιδόνας,  τὴν ἔνθεσιν δ' ἄκολον, τὸ γελᾶν δὲ κριδδέμεν, ὁ νεασπάτωτον δ', ἤν τι νεοκάττυτον ᾖ.  Σῆμος δ' ὁ Δήλιος ἐν τῷ περὶ Παιάνων “οἱ</TextUnit>
    <TextUnit id="3696" loc="622b">αὐτοκάβδαλοι, φησί, καλούμενοι ἐστεφανωμένοι  κιττῷ στάδην ἐπέραινον ῥήσεις. ὕστερον δὲ ἴαμβοι ὠνομάσθησαν αὐτοί τε καὶ τὰ ποιήματα αὐτῶν, οἱ δὲ ἰθύφαλλοι, φησί, καλούμενοι προσωπεῖον μεθυόντων ἔχουσιν καὶ ἐστεφάνωνται, χειρῖδας ἀνθινὰς ἔχοντες: χιτῶσι δὲ χρῶνται μεσολεύκοις καὶ περιέζωνται ταραντῖνον καλύπτον αὐτοὺς μέχρι τῶν σφυρῶν, σιγῇ δὲ διὰ τοῦ πυλῶνος εἰσελθόντες, ὅταν κατὰ μέσην τὴν ὀρχήστραν γένωνται, ἐπιστρέφουσιν εἰς τὸ θέατρον λέγοντες</TextUnit>
    <TextUnit id="3697" loc="622c">ἀνάγετ', ἀνάγετ', εὐρυχωρίαν ποιεῖτε. τῷ θεῷ θέλει γὰρ ὁ θεὸς ὀρθὸς ἐσφυδωμένος  διὰ μέσου βαδίζειν.  οἱ δὲ φαλλοφόροι, φησίν, προσωπεῖον μὲν οὐ λαμβάνουσιν, προπόλιον δ' ἐξ ἑρπύλλου περιτιθέμενοι καὶ παιδέρωτος ἐπάνω τούτου ἐπιτίθενται στέφανον δασὺν ἴων καὶ κιττοῦ: καυνάκας τε περιβεβλημένοι παρέρχονται οἱ μὲν ἐκ παρόδου, οἱ δὲ κατὰ μέσας τὰς θύρας, βαίνοντες ἐν ῥυθμῷ καὶ λέγοντες:    σοί, Βάκχε, τάνδε μοῦσαν ἀγλαίζομεν, ἁπλοῦν ῥυθμὸν χέοντες αἰόλῳ μέλει,</TextUnit>
    <TextUnit id="3698" loc="622d">καινάν, ἀπαρθένευτον, οὔ τι ταῖς πάρος  κεχρημέναν ᾠδαῖσιν, ἀλλ' ἀκήρατον  κατάρχομεν τὸν ὕμνον.  εἶτα προτρέχοντες: ἐτώθαζον οὓς: προέλοιντο, στάδην δὲ ἔπραττον, ὁ δὲ φαλλοφόρος ἰθὺ βαδίζων καταπασθεὶς αἰθάλῳ.”  ἐπεὶ δ' ἐνταῦθα τοῦ λόγου ἐσμέν, οὐκ ἄξιον ἡγοῦμαι παραλιπεῖν τὰ περὶ ̓Αμοιβέως τοῦ καθ' ἡμᾶς κιθαρῳδοῦ, ἀνδρὸς τεχνίτου κατὰ νόμους τοὺς μουσικούς.</TextUnit>
    <TextUnit id="3699" loc="622e">οὗτός ποτε βράδιον ἥκων ἐπὶ τὸ συμπόσιον ἡμῶν ὡς ἔμαθεν παρά τινος τῶν οἰκετῶν ἀποδειπνήσαντας, ἐβουλεύετο τί χρὴ ποιεῖν, ἕως παρελθὼν ὁ Σόφων αὐτῷ μάγειρος γεγωνότερον δ' ἐφθέγγετο ὡς πάντας ἀκούειν τὰ ἐξ Αὔγης εἶπεν Εὐβούλου:  τί, ὦ πόνηρ'Σ32, ἕστηκας ἐν πύλαις ἔτι,  ἀλλ' οὐ βαδίζεις; τοῖσδε γενναίως πάλαι  διεσπάρακται θερμὰ χηνίσκων μέλη,  διερράχισται σεμνὰ δελφάκων κρέα,  κατηλόηται γαστρὸς οὑν μέσῳ κύκλος  κατῃσίμωται πάντα τἀκροκώλια,</TextUnit>
    <TextUnit id="3700" loc="622f">νενωγάλισται σεμνὸς ἀλλᾶντος τόμος,  παρεντέτρωκται τευθὶς ἐξωπτημένη, παρεγκέκαπται κρανί' ἐννέ' ἢ δέκα.  ὥστ' εἴ τι βούλει τῶν λελειμένων φαγεῖν,  ἔπειγ' ἔπειγε, μὴ ποθ' ὡς λύκος χανὼν  καὶ τῶνδ' ἁμαρτὼν ὕστερον σαυτὸν δάκνῃς.  πάντ' ἐστὶν ἡμῖν  κατὰ τὸν ἥδιστον ̓Αντιφάνην, ὃς ἐν τῷ Φιλοθηβαίῳ φησίν:  ἥ τε γὰρ συνώνυμος  τῆς ἔνδον οὔσης ἔγχελυς Βοιωτία</TextUnit>
    <TextUnit id="3701" loc="623a">τμηθεῖσα κοίλοις ἐν βυθοῖσι κακκάβης  χλιαίνετ', αἴρεθ', ἕψεται, παφλάζεται,  προσκάεθ', ὥστε μηδ' ἂν εἰ χαλκοῦς ἔχων  μυκτῆρας εἰσέλθοι τις, ἐξελθεῖν πάλιν εἰκῇ:: τοσαύτην ἐξακοντίζει πνοήν. β. λέγεις μάγειρον ζῶντα. α. πλησίον δέ γε  ταύτης ἄσιτος ἡμέραν καὶ νύχθ' ὅλην   κεστρεὺς λοπισθείς, ἁλσὶ πασθείς, ἐκστραφείς,  χρωσθείς, ὁμοῦ τι πρὸς τέλος δρόμου περῶν,</TextUnit>
    <TextUnit id="3702" loc="623b">σίζει κεκραγώς, παῖς δ' ἐφέστηκε ῥανῶν  ὄξει, Λίβυς τε καυλὸς ἐξηρασμένος  ἀκτῖσι θείαις σιλφίου παραστατεῖ.  β. εἶτ' οὐκ ἐπῳδούς φασιν ἰσχύειν τινές;  ἐγὼ γὰρ ἤδη τρεῖς ὁρῶ μασωμένους,  σοῦ ταῦτα συστρέφοντος. α. ἥ τε σύννομον  τῆς κυφονώτου σῶμ' ἔχουσα σηπίας,  ξιφηφόροισι χερσὶν ἐξωπλισμένη  τευθίς, μεταλλάξασα λευκαυγῆ φύσιν  σαρκὸς πυρωτοῖς ἀνθράκων ῥαπίσμασιν,</TextUnit>
    <TextUnit id="3703" loc="623c">ξανθαῖσιν αὔραις σῶμα πᾶν ἀγάλλεται,  δείπνου προφήτην λιμὸν ἐκκαλουμένη.  ὥστε γ' εἴσιθι, μὴ μέλλε, χώρει. δεῖ γὰρ ἠριστηκότας  πάσχειν, ἐάν τι καὶ παθεῖν ἡμᾶς δέῃ.  καὶ ὃς. πάνυ ἐμμελέστατα ἀπαντήσας αὐτῷ ἀνεφώνησε τὰ ἐκ τοῦ Κλεάρχου Κιθαρῳδοῦ τάδε:    γόγγρων τε λευκῶν πᾶσι τοῖς κολλώδεσι  βρόχθιζε. τούτοις γὰρ τρέφεται τὸ πνεῦμα καὶ τὸ φωνάριον ἡμῶν περίσαρκον γίνεται.</TextUnit>
    <TextUnit id="3704" loc="623d">κρότου δ' ἐπὶ τούτοις γενομένου καὶ πάντων ὁμοθυμαδὸν αὐτὸν καλεσάντων εἰσελθὼν καὶ πιὼν ἀναλαβών τε τὴν κιθάραν εἰς τοσοῦτον ἡμᾶς ἧσεν ὡς πάντας θαυμάζειν τήν τε κιθάρισιν μετὰ τῆς τέχνης ταχίστην οὖσαν καὶ τῆς φωνῆς τὴν ἐμμέλειαν. ἐμοὶ μὲν γὰρ οὐδὲν ἐλάττων εἶναι νομίζεται τοῦ παλαιοῦ ̓Αμοιβέως, ὅν φησιν ̓Αριστέας ἐν τῷ περὶ Κιθαρῳδῶν ἐν ̓Αθήναις κατοικοῦντα καὶ πλησίον τοῦ θεάτρου οἰκοῦντα, εἰ ἐξέλθοι ᾀσόμενος, τάλαντον ̓Αττικὸν τῆς ἡμέρας λαμβάνειν.</TextUnit>
    <TextUnit id="3705" loc="623e">περὶ δὲ μουσικῆς τῶν μὲν τάδε λεγόντων, ἄλλων δ' ἄλλα γ' ὁσημέραι, πάντων δ' ἐπαινούντων τὴν παιδιὰν ταύτην, Μασούριος ὁ πάντα ἄριστος καὶ σοφὸς καὶ γὰρ νόμων ἐξηγητὴς οὐδενὸς δεύτερος καὶ περὶ μουσικὴν ἐνδιατρίβων αἰεί: ἅπτεται γὰρ καὶ τῶν ὀργάνων ἔφη ὁ μὲν κωμῳδιοποιὸς Εὔπολις, ἄνδρες φίλοι, φησί  ἡ μουσικὴ πρᾶγμ' ἐστὶ βαθύ καὶ καμπύλον,  αἰεί τε καινὸν ἐξευρίσκει τι τοῖς ἐπινοεῖν δυναμένοις</TextUnit>
    <TextUnit id="3706" loc="623f">. διόπερ καὶ ̓Αναξίλας ἐν ̔Υακίνθῳ φησίν:    ἡ μουσικὴ δ' ὥσπερ Λιβύη πρὸς τῶν θεῶν αἰεί τι καινὸν κατ' ἐνιαυτὸν θηρίον  τίκτει.  μέγας γάρ, ὦ μακάριοι, κατὰ τὸν Θεοφίλου Κιθαρῳδόν,  θησαυρός ἐστιν καὶ βέβαιος μουσικὴ ἅπασι τοῖς μαθοῦσι παιδευθεῖσί τε. καὶ γὰρ τὰ ἤθη παιδεύει καὶ τοὺς θυμοειδεῖς καὶ τὰς γνώμας διαφόρους καταπραύνει. Κλεινίας</TextUnit>
    <TextUnit id="3707" loc="624a">γοῦν ὁ Πυθαγόρειος, ὡς Χαμαιλέων ὁ Ποντικὸς ἱστορεῖ, καὶ τῷ βίῳ καὶ τοῖς ἤθεσιν διαφέρων, εἴ ποτε συνέβαινεν χαλεπαίνειν αὐτὸν δι' ὀργήν, ἀναλαμβάνων τὴν λύραν ἐκιθάριζεν. πρὸς δὲ τοὺς ἐπιζητοῦντας τὴν αἰτίαν ἔλεγεν “ πραύνομαι.” καὶ ὁ ̔Ομηρικὸς δὲ ̓Αχιλλεὺς τῇ κιθάρᾳ κατεπραύνετο, ἣν αὐτῷ ἐκ τῶν ̓Ηετίωνος λαφύρων μόνην ̔́Ομηρος χαρίζεται, καταστέλλειν τὸ πυρῶδες αὐτοῦ δυναμένην. μόνος γοῦν ἐν ̓Ιλιάδι ταύτῃ χρῆται τῇ μουσικῇ. ὅτι δὲ καὶ νόσους ἰᾶται μουσικὴ  Θεόφραστος ἱστόρησεν ἐν τῷ περὶ ̓Ενθουσιασμοῦ.</TextUnit>
    <TextUnit id="3708" loc="624b">ἰσχιακοὺς φάσκων ἀπόνους διατελεῖν εἰ καταυλήσοι τις τοῦ τόπου τῇ Φρυγιστὶ ἁρμονίᾳ ταύτην δὲ τὴν ἁρμονίαν Φρύγες πρῶτοι εὗρον καὶ μετεχειρίσαντο. διὸ καὶ τοὺς παρὰ τοῖς ̔́Ελλησιν αὐλητὰς Φρυγίους καὶ δουλοπρεπεῖς τὰς προσηγορίας ἔχειν οἷός ἐστιν ὁ παρὰ ̓Αλκμᾶνι Σάμβας καὶ ̓́Αδων καὶ Τῆλος, παρὰ δὲ ̔Ιππώνακτι Κίων καὶ Κώδαλος καὶ Βάβυς, ἐφ' ᾧ καὶ ἡ παροιμία ἐπὶ τῶν αἰεὶ πρὸς τὸ χεῖρον αὐλούντων “ κάκιον Βάβυς αὐλεῖ.” ὁ δ' ̓Αριστόξενος τὴν εὕρεσιν αὐτῆς ̔Υάγνιδι τῷ Φρυγὶ ἀνατίθησιν.</TextUnit>
    <TextUnit id="3709" loc="624c">̔ ̔Ηρακλείδης δ' ὁ Ποντικὸς ἐν τρίτῳ περὶ Μουσικῆς οὐδ' ἁρμονίαν φησὶ δεῖν καλεῖσθαι τὴν Φρύγιον, καθάπερ οὐδὲ τὴν Λύδιον. ἁρμονίας γὰρ εἶναι τρεῖς: τρία γὰρ καὶ γενέσθαι ̔Ελλήνων γένη, Δωριεῖς, Αἰολεῖς, ̓́Ιωνας. οὐ μικρᾶς οὖν οὔσης διαφορᾶς ἐν τοῖς τούτων ἤθεσιν, Λακεδαιμόνιοι μὲν μάλιστα τῶν ἄλλων Δωριέων τὰ πάτρια  διαφυλάττουσιν, Θεσσαλοὶ δὲ οὗτοι γάρ εἰσιν οἱ τὴν ἀρχὴν τοῦ γένους Αἰολεῦσιν μεταδόντες παραπλήσιον</TextUnit>
    <TextUnit id="3710" loc="624d">αἰεὶ ποιοῦνται τοῦ βίου τὴν ἀγωγὴν ̓Ιώνων δὲ τὸ πολὺ πλῆθος ἠλλοίωται διὰ τὸ συμπεριφέρεσθαι τοῖς αἰεὶ δυναστεύουσιν αὐτοῖς τῶν βαρβάρων, τὴν οὖν ἀγωγὴν τῆς μελῳδίας ἣν οἱ Δωριεῖς ἐποιοῦντο Δώριον ἐκάλουν ἁρμονίαν ἐκάλουν δὲ καὶ Αἰολίδα ἁρμονίαν ἣν Αἰολεῖς ᾖδον ̓Ιαστὶ δὲ τὴν τρίτην ἔφασκον ἣν ἤκουον ᾀδόντων τῶν ̓Ιώνων. ἡ μὲν οὖν Δώριος ἁρμονία τὸ ἀνδρῶδες ἐμφαίνει καὶ τὸ μεγαλοπρεπὲς καὶ οὐ διακεχυμένον οὐδ' ἱλαρόν, ἀλλὰ σκυθρωπὸν καὶ σφοδρόν, οὔτε δὲ ποικίλον</TextUnit>
    <TextUnit id="3711" loc="624e">οὔτε πολύτροπον. τὸ δὲ τῶν Αἰολέων ἦθος ἔχει τὸ γαῦρον καὶ ὀγκῶδες, ἔτι δὲ ὑπόχαυνον ὁμολογεῖ δὲ ταῦτα ταῖς ἱπποτροφίαις αὐτῶν καὶ ξενοδοχίαις: οὐ πανοῦργον δέ, ἀλλὰ ἐξηρμένον καὶ τεθαρρηκός. διὸ καὶ οἰκεῖὸν ἐστ' αὐτοῖς ἡ φιλοποσία καὶ τὰ ἐρωτικὰ καὶ πᾶσα ἡ περὶ τὴν δίαιταν ἄνεσις. διόπερ ἔχουσι: τὸ τῆς ὑποδωρίου καλουμένης ἁρμονίας ἦθος. αὕτη γάρ ἐστι, φησὶν ὁ ̔Ηρακλείδης, ἣν ἐκάλουν Αἰολίδα, ὡς καὶ Λᾶσος ὁ ̔Ερμιονεὺς ἐν τῷ εἰς τὴν ἐν ̔Ερμιόνι ὁ Δήμητρα ̔́Υμνῳ λέγων οὕτως:   Δάματρα μέλπω Κόραν τε Κλυμένοι' ἄλοχον,</TextUnit>
    <TextUnit id="3712" loc="624f">μελιβόαν ὕμνον ἀναγνέων  Αἰολίδ' ἀνὰ βαρύβρομον ἁρμονίαν.  ταῦτα δ' ᾄδουσιν πάντες ὑποδώρια τὰ μέλη. ἐπεὶ οὖν τὸ μέλος ἐστὶν ὑποδώριον, εἰκότως Αἰολίδα φησὶν εἶναι τὴν ἁρμονίαν ὁ Λᾶσος. καὶ Πρατίνας δὲ πού φησι:   μήτε σύντονον δίωκε μήτε τὰν ἀνειμέναν ̓Ιαστὶ μοῦσαν, ὁ ἀλλὰ  τὰν μέσαν νεῶν ἄρουραν  αἰόλιζε τῷ μέλει.  ἐν δὲ τοῖς ἑξῆς σαφέστερόν φησιν</TextUnit>
    <TextUnit id="3713" loc="625a">πρέπει τοι  πᾶσιν ἀοιδὰ λαβράκταις  Αἰολὶς ἁρμονία.  πρότερον μὲν οὖν, ὡς ἔφην, Αἰολίδα αὐτὴν ἐκάλουν, ὕστερον δ' ὑποδώριον, ὥσπερ ἔνιοί φασιν, ἐν τοῖς αὐλοῖς τετάχθαι νομίσαντες αὐτὴν ὑπὸ τὴν Δώριον ἁρμονίαν. ἐμοὶ δὲ δοκεῖ ὁρῶντας αὐτοὺς τὸν ὄγκον καὶ τὸ προσποίημα τῆς καλοκἀγαθίας ἐν τοῖς τῆς ἁρμονίας ἤθεσιν Δώριον μὲν αὐτὴν οὐ νομίζειν, προσεμφερῆ δέ πως ἐκείνῃ: διόπερ ὑποδώριον ἐκάλεσαν, ὡς τὸ προσεμφερὲς τῷ λευκῷ ὑπόλευκον καὶ τὸ μὴ γλυκὺ μὲν ἐγγὺς δὲ τούτου  λέγομεν ὑπόγλυκυ : οὕτως καὶ ὑποδώριον τὸ μὴ πάνυ Δώριον.</TextUnit>
    <TextUnit id="3714" loc="625b">ἑξῆς ἐπισκεψώμεθα τὸ τῶν Μιλησίων ἦθος, ὃ διαφαίνουσιν οἱ ̓́Ιωνες, ἐπὶ ταῖς τῶν σωμάτων εὐεξίαις βρενθυόμενοι καὶ θυμοῦ πλήρεις, δυσκατάλλακτοι, φιλόνεικοι, οὐδὲν φιλάνθρωπον οὐδ' ἱλαρὸν ἐνδιδόντες, ἀστοργίαν καὶ σκληρότητα ἐν τοῖς ἤθεσιν ἐμφανίζοντες. διόπερ οὐδὲ τὸ τῆς ̓Ιαστὶ γένος ἁρμονίας οὔτ' ἀνθηρὸν οὔτε ἱλαρόν ἐστιν, ἀλλὰ αὐστηρὸν καὶ σκληρόν, ὄγκον δ' ἔχον οὐκ ἀγεννῆ: διὸ καὶ τῇ τραγῳδίᾳ προσφιλὴς ἡ ἁρμονία.</TextUnit>
    <TextUnit id="3715" loc="625c">τὰ δὲ τῶν νῦν ̓Ιώνων ἤθη τρυφερώτερα καὶ πολὺ παραλλάττον τὸ τῆς ἁρμονίας ἦθος. φασὶ δὲ Πύθερμον τὸν Τήιον ἐν τῷ γένει τῆς ἁρμονίας τούτῳ ποιῆσαι σκολιὰ μέλη, καὶ διὰ τὸ εἶναι τὸν ποιητὴν ̓Ιωνικὸν ̓Ιαστὶ κληθῆναι τὴν ἁρμονίαν. οὗτός ἐστι Πύθερμος οὗ μνημονεύει ̓Ανάνιος ἢ ̔Ιππῶναξ ἐν τοῖς ̓Ιάμβοις καὶ ἐν ἄλλῳ οὕτως:   χρυσὸν λέγει Πύθερμος ὡς οὐδὲν τἄλλα. λέγει δ' οὕτως ὁ Πύθερμος:  οὐδὲν ἦν ἄρα τἄλλα πλὴν ὁ χρυσός. οὐκοῦν καὶ κατὰ τοῦτον τὸν λόγον πιθανόν ἐστι τὸν  Πύθερμον ἐκεῖθεν ὄντα ποιήσασθαι τὴν ἀγωγὴν τῶν</TextUnit>
    <TextUnit id="3716" loc="625d">μελῶν ἁρμόττουσαν τοῖς ἤθεσι τῶν ̓Ιώνων. διόπερ ὑπολαμβάνω οὐχ ἁρμονίαν εἶναι τὴν ̓Ιαστί, τρόπον δέ τινα θαυμαστὸν σχήματος ἁρμονίας. καταφρονητέον οὖν τῶν τὰς μὲν κατ' εἶδος διαφορὰς οὐ δυναμένων θεωρεῖν, ἐπακολουθούντων δὲ τῇ τῶν φθόγγων ὀξύτητι καὶ βαρύτητι καὶ τιθεμένων ὑπερμιξολύδιον ἁρμονίαν καὶ πάλιν ὑπὲρ ταύτης ἄλλην. οὐχ ὁρῶ γὰρ οὐδὲ τὴν ὑπερφρύγιον ἴδιον ἔχουσαν ἦθος: καίτοι τινές φασιν ἄλλην ἐξευρηκέναι</TextUnit>
    <TextUnit id="3717" loc="625e">καινὴν ἁρμονίαν ὑποφρύγιον. δεῖ δὲ τὴν ἁρμονίαν εἶδος ἔχειν ἤθους ἢ πάθους, καθάπερ ἡ Λοκριστί: ταύτῃ γὰρ ἔνιοι τῶν γενομένων κατὰ Σιμωνίδην καὶ Πίνδαρον ἐχρήσαντό ποτε, καὶ πάλιν κατεφρονήθη. τρεῖς οὖν αὗται, καθάπερ ἐξ ἀρχῆς εἴπομεν εἶναι ἁρμονίας, ὅσα καὶ τὰ ἔθνη. τὴν δὲ Φρυγιστὶ καὶ τὴν Λυδιστὶ παρὰ τῶν βαρβάρων οὔσας γνωσθῆναι τοῖς ̔́Ελλησιν ἀπὸ τῶν σὺν Πέλοπι κατελθόντων</TextUnit>
    <TextUnit id="3718" loc="625f">εἰς τὴν Πελοπόννησον Φρυγῶν καὶ Λυδῶν. Λυδοὶ μὲν γὰρ αὐτῷ συνηκολούθησαν διὰ τὸ τὴν Σίπυλον εἶναι τῆς Λυδίας: Φρύγες δὲ οὐχ ὅτι ὁμοτέρμονες τοῖς Λυδοῖς εἰσιν, ἀλλ' ὅτι καὶ αὐτῶν ἦρχεν ὁ Τάνταλος. ἴδοις δ' ἂν καὶ τῆς Πελοποννήσου πανταχοῦ, μάλιστα δὲ ἐν Λακεδαίμονι χώματα  μεγάλα, ἃ καλοῦσι τάφους τῶν μετὰ Πέλοπος Φρυγῶν. μαθεῖν οὖν τὰς ἁρμονίας ταύτας τοὺς ̔́Ελληνας παρὰ τούτων, διὸ καὶ Τελέστης ὁ Σελινούντιός φησιν</TextUnit>
    <TextUnit id="3719" loc="626a">πρῶτοι παρὰ κρατῆρας ̔Ελλήνων ἐν αὐλοῖς συνοπαδοὶ Πέλοπος Ματρὸς ὀρείας  Φρύγιον ἄεισαν νόμον τοὶ δ' ὀξυφώνοις πηκτίδων ψαλμοῖς κρέκον  Λύδιον ὕμνον.   “οὐ παραληπτέον δὲ τὴν μουσικήν,” φησὶν Πολύβιος ὁ Μεγαλοπολίτης, “ὡς ̓́Εφορος ἱστορεῖ, ἐπὶ ἀπάτῃ καὶ γοητείᾳ παρεισῆχθαι τοῖς ἀνθρώποις,</TextUnit>
    <TextUnit id="3720" loc="626b">οὐδὲ τοὺς παλαιοὺς Κρητῶν καὶ Λακεδαιμονίων αὐλὸν καὶ ῥυθμὸν εἰς τὸν πόλεμον ἀντὶ σάλπιγγος εἰκῇ νομιστέον εἰσαγαγεῖν, οὐδὲ τοὺς πρώτους ' ̓Αρκάδων εἰς τὴν ὅλην πολιτείαν τὴν μουσικὴν παραλαβεῖν, ὥστε μὴ μόνον παισὶν ἀλλὰ καὶ νεανίσκοις γενομένοις ἕως λ' ἐτῶν κατ' ἀνάγκην σύντροφον ποιεῖν αὐτήν, τἄλλα τοῖς βίοις ὄντας αὐστηροτάτους, παρὰ γοῦν μόνοις ̓Αρκάσιν οἱ παῖδες ἐκ νηπίων ᾄδειν ἐθίζονται κατὰ νόμον τοὺς ὕμνους καὶ παιᾶνας, οἷς ἕκαστοι κατὰ τὰ πάτρια τοὺς ἐπιχωρίους ἥρωας καὶ θεοὺς ὑμνοῦσι. μετὰ  δὲ ταῦτα τοὺς Τιμοθέου καὶ Φιλοξένου νόμους μανθάνοντες χορεύουσι κατ' ἐνιαυτὸν τοῖς Διονυσιακοῖς</TextUnit>
    <TextUnit id="3721" loc="626c">αὐληταῖς ἐν τοῖς θεάτροις, οἱ μὲν παῖδες τοὺς παιδικοὺς ἀγῶνας, οἱ δὲ νεανίσκοι τοὺς τῶν ἀνδρῶν. καὶ παρ' ὅλον δὲ τὸν βίον ἐν ταῖς συνουσίαις ταῖς κοιναῖς οὐχ οὕτω ποιοῦνται τὰς ἀγωγὰς διὰ τῶν ἐπεισάκτων ἀκροαμάτων ὡς δι' αὑτῶν: ἀν μέρος ᾄδειν ἀλλήλοις προστάττοντες. καὶ τῶν μὲν ἄλλων μαθημάτων ἀρνηθῆναί τι μὴ εἰδέναι οὐδὲν αἰσχρόν ἐστιν, τὸ δὲ ᾄδειν ἀποτρίβεσθαι αἰσχρὸν παρ' αὐτοῖς νομίζεται, καὶ μὴν ἐμβατήρια μετ' αὐλοῦ καὶ τάξεως ἀσκοῦντες, ἔτι δὲ ὀρχήσεις ἐκπονοῦντες μετὰ κοινῆς ἐπιστροφῆς καὶ δαπάνης κατ' ἐνιαυτὸν ἐν τοῖς θεάτροις ἐπι</TextUnit>
    <TextUnit id="3722" loc="626d">δείκνυνται. ταῦτ' οὖν αὐτοὺς εἴθισαν οἱ παλαιοὶ οὐ τρυφῆς καὶ περιουσίας χάριν, ἀλλὰ θεωροῦντες τὴν ἑκάστου κατὰ τὸν βίον σκληρότητα καὶ τὴν τῶν ἠθῶν αὐστηρίαν, ἥτις αὐτοῖς παρέπεται διὰ τὴν τοῦ περιέχοντος ψυχρότητα καὶ στυγνότητα τὴν κατὰ τὸ πλεῖστον ἐν τοῖς τόποις ὑπάρχουσαν, οἷς καὶ συνεξομοιοῦσθαι πεφύκαμεν πάντες ἄνθρωποι διὸ καὶ κατὰ τὰς ἐθνικὰς διαστάσεις πλεῖστον ἀλλήλων διαφέρομεν ἤθεσι καὶ μορφαῖς</TextUnit>
    <TextUnit id="3723" loc="626e">καὶ χρώμασιν. πρὸς δὲ τούτοις συνόδους κοινὰς  καὶ θυσίας ἀνδράσι καὶ γυναιξὶ κατείθισαν, ἔτι δὲ χοροὺς παρθένων ὁμοῦ καὶ παίδων, σπεύδοντες τὸ τῆς φύσεως ἀτέραμνον διὰ τῆς τῶν ἐθισμῶν κατασκευῆς ἐξημεροῦν καὶ πραύνειν. ὧν Κυναιθεῖς ὀλιγωρήσαντες εἰς τέλος, καίτοι σκληρότατον παρὰ πολὺ τῆς ̓Αρκαδίας ὁμοῦ τῷ τόπῳ καὶ τὸν ἀέρα ἔχοντες, πρὸς αὐτὰς τὰς ἐν ἀλλήλοις παρατριβὰς καὶ φιλοτιμίας ὁρμήσαντες τέλος ἀπεθηριώθησαν οὕτως ὡς μέγιστα ἀσεβήματα παρὰ μόνοις αὐτοῖς γίνεσθαι. καθ' οὓς δὲ καιροὺς</TextUnit>
    <TextUnit id="3724" loc="626f">τὴν μεγάλην σφαγὴν ἐποιήσαντο, εἰς ἅς ποτε πόλεις ̓Αρκαδικὰς κατὰ τὴν δίοδον εἰσῆλθον, οἱ μὲν ἄλλοι παραχρῆμα πάντες αὐτοὺς ἐξεκήρυξαν, Μαντινεῖς δὲ καὶ μετὰ τὴν ἀπαλλαγὴν αὐτῶν καθαρμὸν τῆς πόλεως ἐποιήσαντο σφάγια περιαγαγόντες κύκλῳ τῆς χώρας ἁπάσης.”  ̓Αγίας δὲ ὁ μουσικὸς ἔφη τὸν στύρακα τὸν ἐν ταῖς ὀρχήστραις θυμιώμενον τοῖς Διονυσίοις φρύγιον ποιεῖν ὀδμὴν τοῖς αἰσθανομένοις.  τὸ δ' ἀρχαῖον ἡ μουσικὴ ἐπ' ἀνδρείαν προτροπὴ</TextUnit>
    <TextUnit id="3725" loc="627a">ἦν. ̓Αλκαῖος γοῦν ὁ ποιητής, εἴ τις καὶ ἄλλος μουσικώτατος γενόμενος, πρότερα τῶν κατὰ ποιητικὴν τὰ κατὰ τὴν ἀνδρείαν τίθεται, μᾶλλον τοῦ δέοντος πολεμικὸς γενόμενος. διὸ καὶ ἐπὶ τοῖς τοιούτοις σεμνυνόμενός φησιν   μαρμαίρει δὲ μέγας δόμος χαλκῷ: πᾶσα δ' ̓́Αρῃ κεκόσμηται στέγη  λαμπραῖσιν κυνίαισι, κὰτ τᾶν λευκοὶ καθύπερθεν ἵππιοι λόφοι</TextUnit>
    <TextUnit id="3726" loc="627b">νεύουσιν, κεφαλαῖσιν ἀνδρῶν ἀγάλματα: χάλκιαι δὲ  πασσάλοις  κρυπτοῖσιν περικείμεναι λαμπραὶ κναμίδες, ἄρκος ἰσχυρῶ βέλευς θόρρακές τε νέω λίνω, κόιλαι τε κατ' ἀσπίδες βεβλημέναι,  πὰρ δὲ Χαλκιδικαὶ σπάθαι, πὰρ δὲ ζώματα πολλὰ καὶ κυπάσσιδες.  τῶν οὐκ ἔστι λαθέσθ', ἐπειδὴ πρώτισθ' ὑπὸ ἔργον  ἕσταμεν τόδε.  καίτοι μᾶλλον ἴσως ἥρμοττε τὴν οἰκίαν πλήρη εἶναι μουσικῶν ὀργάνων. ἀλλ' οἱ παλαιοὶ τὴν</TextUnit>
    <TextUnit id="3727" loc="627c">ἀνδρείαν ὑπελάμβανον εἶναι μεγίστην τῶν πολιτικῶν ἀρετῶν, καὶ ταύτῃ τὰ πολλὰ προσνέμειν οὐ τοῖς ἄλλοις. ̓Αρχίλοχος γοῦν ἀγαθὸς ὢν  ποιητὴς πρῶτον ἐκαυχήσατο τῷ δύνασθαι μετέχειν τῶν πολιτικῶν ἀγώνων, δεύτερον δὲ ἐμνήσθη τῶν περὶ τὴν ποιητικὴν ὑπαρχόντων αὐτῷ, λέγων   εἰμὶ δ' ἐγὼ θεράπων μὲν ̓Ενυαλίοιο ἄνακτος,  καὶ Μουσέων ἐρατὸν δῶρον ἐπιστάμενος.  ὁμοίως δὲ καὶ Αἰσχύλος τηλικαύτην δόξαν ἔχων διὰ τὴν ποιητικὴν οὐδὲν ἧττον ἐπὶ τοῦ τάφου Σ32</TextUnit>
    <TextUnit id="3728" loc="627d">ἐπιγραφῆναι ἠξίωσεν μᾶλλον τὴν ἀνδρείαν, ποιήσας:   ἀλκὴν δ' εὐδόκιμον Μαραθώνιον ἄλσος ἂν εἴποι  καὶ βαθυχαῖταί κεν Μῆδοι ἐπιστάμενοι.  διόπερ καὶ οἱ ἀνδρειότατοι Λακεδαιμόνιοι μετ' αὐλῶν στρατεύονται, Κρῆτες δὲ μετὰ λύρας, μετὰ δὲ συρίγγων καὶ αὐλῶν Λυδοί, ὡς ̔Ηρόδοτος ἱστορεῖ, πολλοὶ δὲ καὶ τῶν βαρβάρων τὰς ἐπικηρυκείας ποιοῦνται μετ' αὐλῶν καὶ κιθάρας, καταπραύνοντες τῶν ἐναντίων τὰς ψυχάς. Θεόπομπος δ' ἐν τεσσαρακοστῇ ἕκτῃ τῶν Σ32ίστορίῶν</TextUnit>
    <TextUnit id="3729" loc="627e">“ Γέται, φησί, κιθάρας ἔχοντες καὶ κιθαρίζοντες  τὰς ἐπικηρυκείας ποιοῦνται.” ὅθεν ἔοικεν καὶ ̔́Ομηρος διατηρῶν τὴν ἀρχαίαν τῶν ̔Ελλήνων κατάστασιν λέγειν,   φόρμιγγός θ', ἣν δαιτὶ θεοὶ ποίησαν ἑταίρην,  ὡς καὶ τοῖς εὐωχουμένοις χρησίμης οὔσης τῆς τέχνης, ἦν δ' ὡς ἔοικε τοῦτο νενομισμένον, πρῶτον μὲν ὅπως ἕκαστος τῶν εἰς μέθην καὶ πλήρωσιν ὡρμημένων ἰατρὸν λαμβάνῃ τῆς ὕβρεως καὶ τῆς ἀκοσμίας τὴν μουσικήν, εἶθ' ὅτι τὴν αὐθάδειαν πραύνει: περιαιρουμένη γὰρ τὴν στυγνότητα</TextUnit>
    <TextUnit id="3730" loc="627f">ποιεῖ πρᾳότητα καὶ χαρὰν ἐλευθέριον, ὅθεν καὶ ̔́Ομηρος εἰσήγαγε τοὺς θεοὺς χρωμένους ἐν τοῖς πρώτοις τῆς ̓Ιλιάδος τῇ μουσικῇ, μετὰ γὰρ τὴν περὶ τὸν ̓Αχιλλέα φιλοτιμίαν διετέλουν ἀκροώμενοι   φόρμιγγος περικαλλέος, ἣν ἔχ' ̓Απόλλων,  Μουσάων θ', αἳ ἄειδον ἀμειβόμεναι ὀπὶ καλῇ.  παύσασθαι γὰρ ἔδει τὰ νείκη καὶ τὴν στάσιν, καθάπερ ἐλέγομεν. ἐοίκασιν οὖν οἱ πολλοὶ τὴν ἐπιστήμην ἀποδιδόναι ταῖς συνουσίαις ἐπανορθώσεως χάριν καὶ ὠφελείας : ἀλλὰ μὴν οἱ ἀρχαῖοι καὶ</TextUnit>
    <TextUnit id="3731" loc="628a">περιέλαβον ἔθεσι καὶ νόμοις τοὺς τῶν θεῶν ὕμνους ᾄδειν ἅπαντας ἐν ταῖς ἑστιάσεσιν, ὅπως καὶ διὰ τούτων τηρῆται τὸ καλὸν καὶ σωφρονικὸν ἡμῶν. ἐν ἁρμονίων γὰρ ὄντων τῶν ᾀσμάτων προσγενόμενος ὁ τῶν θεῶν λόγος ἀποσεμνύνει τὸν ἑκάστων τρόπον.  Φιλόχορος δέ φησιν ὡς οἱ παλαιοὶ σπένδοντες οὐκ αἰεὶ διθυραμβοῦσιν, ἀλλ' ὅταν σπένδωσι, τὸν μὲν Διόνυσον ἐν οἴνῳ καὶ μέθῃ, τὸν δ' ̓Απόλλωνα μεθ' ἡσυχίας καὶ τάξεως μέλποντες. ̓Αρχίλοχος γοῦν φησιν  ὡς Διωνύσοι' ἄνακτος καλὸν ἐξάρξαι μέλος</TextUnit>
    <TextUnit id="3732" loc="628b">οἶδα διθύραμβον, οἴνῳ συγκεραυνωθεὶς φρένας.  καὶ ̓Επίχαρμος δ' ἐν Φιλοκτήτῃ ἔφη::   οὐκ ἔστι διθύραμβος ὅκχ' ὕδωρ πίῃς.  ὅτι μὲν οὖν οὐχ ἡδονῆς χάριν ἐπιπολαίου καὶ δημοτικῆς ἡ μουσικὴ προῆλθεν κατ' ἀρχὰς εἰς τὰς ἑστιάσεις, ὥσπερ ἔνιοι νομίζουσιν, φανερὸν ἐκ τῶν εἰρημένων. Λακεδαιμόνιοι δ' εἰ μὲν ἐμάνθανον τὴν μουσικήν, οὐδὲν λέγουσιν, ὅτι δὲ κρίνειν δύνανται καλῶς τὴν τέχνην ὁμολογεῖται παρ' αὐτῶν, καί φασιν τρὶς ἤδη σεσωκέναι διαφθειρομένην αὐτήν. καὶ πρὸς γυμνασίαν δὲ καὶ ὀξύτητα διανοίας</TextUnit>
    <TextUnit id="3733" loc="628c">συμβάλλεται ἡ μουσικὴ : διὸ καὶ τῶν ̔ ̔Ελλήνων  ἕκαστοι καὶ τῶν βαρβάρων οἱ γινωσκόμενοι τυγχάνουσιν χρώμενοι. οὐ κακῶς: δὲ λέγουσιν οἱ περὶ Δάμωνα τὸν ̓Αθηναῖον ὅτι καὶ τὰς ᾠδὰς καὶ τὰς ὀρχήσεις ἀνάγκη γίνεσθαι κινουμένης πως τῆς ψυχῆς: καὶ αἱ μὲν ἐλευθέριοι καὶ καλαὶ ποιοῦσι τοιαύτας, αἱ δ' ἐναντίαι τὰς ἐναντίας, ὅθεν καὶ τὸ Κλεοσθένους τοῦ Σικυωνίων τυράννου χαρίεν καὶ σημεῖον διανοίας πεπαιδευμένης. ἰδὼν γάρ, ὣς</TextUnit>
    <TextUnit id="3734" loc="628d">φασι, φορτικῶς ὀρχησάμενον ἕνα τῶν τῆς θυγατρὸς μνηστήρων （̔Ιπποκλείδης δ' ἦν ὁ ' ̓Αθηναῖος） ἀπωρχῆσθαι τὸν γάμον αὐτὸν ἔφησεν, νομίζων ὡς ἔοικεν καὶ τὴν ψυχὴν τἀνδρὸς εἶναι τοιαύτην. καὶ γὰρ ἐν ὀρχήσει καὶ πορείᾳ καλὸν μὲν εὐσχημοσύνη καὶ κόσμος, αἰσχρὸν δὲ ἀταξία καὶ τὸ φορτικόν. διὰ τοῦτο γὰρ καὶ ἐξ ἀρχῆς συνέταττον οἱ ποιηταὶ τοῖς ἐλευθέροις τὰς ὀρχήσεις καὶ ἐχρῶντο τοῖς σχήμασι σημείοις μόνον τῶν ᾀδομένων, τηροῦντες αἰεὶ τὸ εὐγενὲς καὶ ἀνδρῶδες ἐπ' αὐτῶν, ὅθεν καὶ ὑπορχήματα τὰ τοιαῦτα προσηγόρευον. εἰ δὲ</TextUnit>
    <TextUnit id="3735" loc="628e">τις ἀμέτρως διαθείη τὴν σχηματοποιίαν καὶ ταῖς ᾠδαῖς ἐπιτυγχάνων μηδὲν λέγοι κατὰ τὴν ὄρχησιν, οὗτος δ' ἦν ἀδόκιμος. διὸ καὶ ̓Αριστοφάνης ἢ  Πλάτων ἐν ταῖς Σκευαῖς, ὡς Χαμαιλέων φησίν, εἴρηκεν οὕτως:  ὥστ' εἴ τις ὀρχοῖτ' εὖ, θέαμ' ἦν:: νῦν δὲ δρῶσιν &amp;γτ;  ι ` οὐδέν,  ἀλλ' ὥσπερ ἀπόπληκτοι στάδην ἑστῶτες ὠρύονται.  ἦν γὰρ τὸ τῆς ὀρχήσεως γένος τῆς ἐν τοῖς χοροῖς εὔσχημον τότε καὶ μεγαλοπρεπὲς καὶ ὡσανεὶ τὰς ἐν τοῖς ὅπλοις κινήσεις ἀπομιμούμενον. ὅθεν</TextUnit>
    <TextUnit id="3736" loc="628f">καὶ Σωκράτης ἐν τοῖς ποιήμασιν τοὺς κάλλιστα χορεύοντας ἀρίστους φησὶν εἶναι τὰ πολέμια λέγων οὕτως  οἳ δὲ χοροῖς κάλλιστα θεοὺς τιμῶσιν, ἄριστοι ἐν πολέμῳ. :.  σχεδὸν γὰρ ὥσπερ ἐξοπλισία τις ἦν ἡ χορεία καὶ ἐπίδειξις οὐ μόνον τῆς λοιπῆς εὐταξίας, ἀλλὰ καὶ τῆς τῶν σωμάτων ἐπιμελείας.</TextUnit>
    <TextUnit id="3737" loc="629a">̓Αμφίων δ' ὁ Θεσπιεὺς ἐν δευτέρῳ περὶ τοῦ ἐν ̔Ελικῶνι Μουσείου ἄγεσθαί φησιν ἐν ̔Ελικῶνι παίδων ὀρχήσεις μετὰ σπουδῆς, παρατιθέμενος ἀρχαῖον ̓Επίγραμμα τόδε:   ἀμφότερ', ὠρχεύμην τε καὶ ἐν Μώσαις ἐδίδασκον ἄνδρας: ὁ δ' αὐλητὰς ἦν ̓́Ανακος Φιαλεύς.  εἰμὶ δὲ Βακχιάδας Σικυώνιος. ἦ ῥα θεοῖσι  ταῖς Σικυῶνι καλὸν τοῦτ' ἀπέκειτο γέρας.  ου' κακῶς δὲ καὶ Καφισίας ὁ αὐλητής, ἐπιβαλλομένου</TextUnit>
    <TextUnit id="3738" loc="629b">τινὸς τῶν μαθητῶν αὐλεῖν μέγα καὶ τοῦτο μελετῶντος, πατάξας εἶπεν οὐκ ἐν τῷ μεγάλῳ τὸ εὖ κείμενον εἶναι, ἀλλὰ ἐν τῷ εὖ τὸ μέγα. ἐστὶ δὲ καὶ τὰ τῶν ἀρχαίων δημιουργῶν ἀγάλματα τῆς παλαιᾶς ὀρχήσεως λείψανα: διὸ καὶ συνέστη τὰ κατὰ τὴν χειρονομίαν ἐπιμελεστέρως διὰ ταύτην τὴν αἰτίαν. ἐζήτουν γὰρ κἀν ταύτῃ κινήσεις καλὰς καὶ ἐλευθερίους, ἐν τῷ εὖ τὸ μέγα περιλαμβάνοντες: καὶ τὰ σχήματα μετέφερον ἐντεῦθεν εἰς τοὺς χορούς, ἐκ δὲ τῶν χορῶν εἰς τὰς παλαίστρας, καὶ</TextUnit>
    <TextUnit id="3739" loc="629c">γὰρ ἐν τῇ μουσικῇ κἀν τῇ τῶν σωμάτων ἐπιμελείᾳ περιεποιοῦντο τὴν ἀνδρείαν καὶ πρὸς τὰς ἐν τοῖς ὅπλοις κινήσεις ἐγυμνάζοντο μετὰ ᾠδῆς: ὅθεν ἐκινήθησαν αἱ καλούμεναι πυρρίχαι καὶ πᾶς ὁ τοιοῦτος τρόπος τῆς ὀρχήσεως: πολλαὶ γὰρ αἱ ὀνομασίαι αὐτῶν, ὡς παρὰ Κρησὶν ὀρσίτης καὶ ἐπικρήδιος. τὴν δ' ἀπόκινον καλουμένην ὄρχησιν, ἧς μνημονεύει Κρατῖνος ἐν Νεμέσει καὶ Κηφισόδωρος ἐν ̓Αμαζόσιν 'ι ̓Αριστοφάνης τ' ἐν  Κενταύρῳ καὶ ἄλλοι πλείονες, ὕστερον μακτρισμὸν</TextUnit>
    <TextUnit id="3740" loc="629d">ὠνόμασαν: ἣν καὶ πολλαὶ γυναῖκες ὠρχοῦντο, ἃς καὶ μακτριστρίας ὀνομαζομένας οἶδα. τὰ δὲ στασιμώτερα καὶ πυκνότερα καὶ τὴν ὄρχησιν ἁπλουστέραν ἔχοντα καλεῖται δάκτυλοι, ἰαμβική, Μολοσσικὴ ἐμμέλεια, κόρδαξ, σίκιννις, Περσική, Φρύγιος νιβατισμός, Θρᾴκιος κολαβρισμός, τελεσιὰς: Μακεδονικὴ δ' ἐστὶν αὕτη ὄρχησις, ᾗ χρησάμενοι οἱ περὶ Πτολεμαῖον ̓Αλέξανδρον τὸν Φιλίππου ἀδελφὸν ἀνεῖλον, ὡς ἱστορεῖ Μαρσύας ἐν τρίτῳ Μακεδονικῶν. μανιώδεις δ' εἰσὶν ὀρχήσεις κερνοφόρος καὶ μογγὰς καὶ θερμαυστρίς</TextUnit>
    <TextUnit id="3741" loc="629e">. ἦν δὲ καὶ παρὰ τοῖς ἰδιώταις ἡ  καλουμένη ἄνθεμα. ταύτην δὲ ὠρχοῦντο μετὰ λέξεως τοιαύτης μιμούμενοι καὶ λέγοντες:  ποῦ μοι τὰ ῥόδα, ποῦ μοι τὰ ἴα, ποῦ μοι τὰ καλὰ σέλινα; ταδὶ τὰ ῥόδα, ταδὶ τὰ ἴα, ταδὶ τὰ καλὰ σέλινα. παρὰ δὲ Συρακοσίοις καὶ Χιτωνέας ̓Αρτέμιδος ὄρχησὶς τίς ἐστιν ἴδιος καὶ αὔλησις. ἦν δέ τις καὶ ̓Ιωνικὴ ὄρχησις παροίνιος. καὶ τὴν ἀγγελικὴν δὲ πάροινον ἠκρίβουν ὄρχησιν. καλεῖται δέ τις καὶ</TextUnit>
    <TextUnit id="3742" loc="629f">ἄλλη ὄρχησις κόσμου ἐκπύρωσις, ἧς μνημονεύει Μένιππος ὁ κυνικὸς ἐν τῷ Συμποσίῳ. καὶ γελοῖαι δ' εἰσὶν ὀρχήσεις ἴγδις καὶ μακτρισμὸς ἀπόκινός τε καὶ σοβάς, ἔτι δὲ μορφασμὸς καὶ γλαὺξ καὶ λέων ἀλφίτων τε ἔκχυσις καὶ χρεῶν ἀποκοπή: καὶ στοιχεῖα καὶ πυρρίχη. μετ' αὐλῶν δ' ὠρχοῦντο τὴν τοῦ κελευστοῦ καὶ τὴν καλουμένην πινακίδα.  σχήματα δέ ἐστιν ὀρχήσεως ξιφισμός, καλαθίσκος, καλλαβίδες, σκώψ, σκώπευμα. ἦν δὲ ὁ σκώψ τῶν ἀποσκοπούντων τι σχῆμα ἄκραν τὴν χεῖρα ὑπὲρ τοῦ μετώπου κεκυρτωκότων. μνημονεύει Αἰσχύλος ἐν Θεωροῖς:   καὶ μὴν παλαιῶν τῶνδέ σοι σκωπευμάτων.</TextUnit>
    <TextUnit id="3743" loc="630a">καλλαβίδων δ' Εὔπολις ἐν Κόλαξιν:   καλλαβίδας δὲ βαίνει,  σησαμίδας δὲ χέζει.  θερμαυστρίς, ἑκατερίδες, σκοπός, χεὶρ καταπρηνής, χεὶρ σιμή, διποδισμός, ξύλου παράληψις, ἐπαγκωνισμός, καλαθίσκος, στρόβιλος, καὶ τελεσιὰς δ' ἐστὶν ὄρχησις καλουμένη : στρατιωτικὴ δ' ἐστὶν αὕτη ἀπό τινος ἀνδρὸς Τελεσίου λαβοῦσα τοὔνομα, μεθ' ὅπλων τὸ πρῶτον αὐτὴν ἐκείνου ὀρχησαμένου, ὥς φησιν ̔Ιππαγόρας ἐν τῷ πρώτῳ περὶ τῆς Καρχηδονίων Πολιτείας.</TextUnit>
    <TextUnit id="3744" loc="630b">καλεῖται δ' ἡ μὲν σατυρικὴ ὄρχησις, ὥς φησιν ̓Αριστοκλῆς ἐν πρώτῳ περὶ Χορῶν, σίκιννις καὶ οἱ σάτυροι σικιννισταί. τινὲς δέ φασιν Σίκιννόν τινα βάρβαρον εὑρετὴν αὐτῆς γενέσθαι, ἄλλοι δὲ Κρῆτα λέγουσι τὸ γένος εἶναι τὸν Σίκιννον. ὀρχησταὶ δ' οἱ Κρῆτες, ὥς φησιν ̓Αριστόξενος. Σκάμων δ' ἐν πρώτῳ περὶ Εὑρημάτων σίκιννιν αὐτὴν εἰρῆσθαι ἀπὸ τοῦ σείεσθαι, καὶ πρῶτον</TextUnit>
    <TextUnit id="3745" loc="630c">ὀρχήσασθαι τὴν σίκιννιν Θέρσιππον. προτέρα δ' εὕρηται ἡ περὶ τοὺς πόδας κίνησις τῆς διὰ τῶν χειρῶν, οἱ γὰρ παλαιοὶ τοὺς πόδας μᾶλλον ἐγυμνάζοντο ἐν τοῖς ἀγῶσι καὶ τοῖς κυνηγεσίοις. οἱ δὲ Κρῆτες κυνηγετικοί, διὸ καὶ ποδώκεις. εἰσὶ δέ τινες οἵ φασι τὴν σίκιννιν ποιητικῶς ὠνομάσθαι ἀπὸ τῆς κινήσεως, ἣν καὶ οἱ σάτυροι ὀρχοῦνται ταχυτάτην οὖσαν. οὐ γὰρ ἔχει πάθος αὕτη ἡ ὄρχησις, διὸ οὐδὲ βραδύνει, συνέστηκεν δὲ καὶ σατυρική: πᾶσα ποίησις τὸ παλαιὸν ἐκ χορῶν, ὡς καὶ ἡ τότε τραγῳδία: διόπερ οὐδὲ ὑποκριτὰς εἶχον. τρεῖς δ' εἰσὶ τῆς σκηνικῆς ποιήσεως ὀρχήσεις,</TextUnit>
    <TextUnit id="3746" loc="630d">τραγική, κωμική, σατυρική, ὁμοίως δὲ καὶ τῆς λυρικῆς ποιήσεως τρεῖς, πυρρίχη, γυμνοπαιδική, ὑπορχηματική. καὶ ἐστὶν ὁμοία ἡ μὲν πυρρίχη τῇ σατυρικῇ : ἀμφότεραι γὰρ διὰ τάχους, πολεμικὴ δὲ δοκεῖ εἶναι ἡ πυρρίχη : ἔνοπλοι γὰρ αὐτὴν παῖδες ὀρχοῦνται. τάχους δὲ δεῖ τῷ πολέμῳ εἰς  τὸ διώκειν καὶ εἰς τὸ ἡττωμένους “ φεύγειν μηδὲ</TextUnit>
    <TextUnit id="3747" loc="630e">μένειν μηδ' αἰδεῖσθαι κακοὺς εἶναι.” ἡ δὲ γυμνοπαιδικὴ παρεμφερής ἐστι τῇ τραγικῇ ὀρχήσει ἥτις ἐμμέλεια καλεῖται: ἐν ἑκατέρᾳ δὲ ὁρᾶται τὸ βαρὺ καὶ σεμνόν. ἡ δ' ὑπορχηματικὴ τῇ κωμικῇ οἰκειοῦται ἥτις καλεῖται κόρδαξ: παιγνιώδεις δ' εἰσὶν ἀμφότεραι. ̓Αριστόξενος δέ φησι τὴν πυρρίχην ἀπὸ Πυρρίχου Λάκωνος τὸ γένος τὴν προσηγορίαν λαβεῖν Λακωνικὸν δ' εἶναι μέχρι καὶ νῦν ὄνομα τὸν Πύρριχον. ἐμφανίζει δ' ἡ ὄρχησις πολεμικὴ οὖσα</TextUnit>
    <TextUnit id="3748" loc="630f">ὡς Λακεδαιμονίων τὸ εὕρημα. πολεμικοὶ δ' εἰσὶν οἱ Λάκωνες, ὧν καὶ οἱ υἱοὶ τὰ ἐμβατήρια μέλη ἀναλαμβάνουσιν ἅπερ καὶ ἐνόπλια καλεῖται, καὶ αὐτοὶ δ' οἱ Λάκωνες ἐν τοῖς πολέμοις τὰ Τυρταίου ποιήματα ἀπομνημονεύοντες ἔνρυθμον κίνησιν ποιοῦνται. Φιλόχορος δέ φησιν κρατήσαντας Λακεδαιμονίους Μεσσηνίων διὰ τὴν Τυρταίου στρατηγίαν ἐν ταῖς στρατείαις ἔθος ποιήσασθαι, ἂν δειπνοποιήσωνται καὶ παιωνίσωσιν, ᾄδειν καθ' ἕνα τι Τυρταίου: κρίνειν δὲ τὸν πολέμαρχον καὶ</TextUnit>
    <TextUnit id="3749" loc="631a">ἆθλον διδόναι τῷ νικῶντι κρέας, ἡ δὲ πυρρίχη παρὰ μὲν τοῖς ἄλλοις ̔́Ελλησιν οὐκ ἔτι παραμένει, καὶ ἐκλιπούσης δὲ αὐτῆς συμβέβηκε τοὺς πολέμους  καταλυθῆναι. παρὰ μόνοις δὲ Λακεδαιμονίοις διαμένει προγύμνασμα οὖσα τοῦ πολέμου: ἐκμανθάνουσί τε πάντες ἐν τῇ Σπάρτῃ ἀπὸ πέντε ἐτῶν πυρριχίζειν. ἡ δὲ καθ' ἡμᾶς πυρρίχη Διονυσιακή τις εἶναι δοκεῖ, ἐπιεικεστέρα οὖσα τῆς ἀρχαίας. ἔχουσι γὰρ οἱ ὀρχούμενοι θύρσους ἀντὶ δοράτων, προίενται δὲ ἐπ' ἀλλήλους καὶ νάρθηκας, καὶ λαμπάδας</TextUnit>
    <TextUnit id="3750" loc="631b">φέρουσιν ὀρχοῦνταί τε τὰ περὶ τὸν Διόνυσον καὶ τοὺς ̓Ινδοὺς ἔτι τε τὰ περὶ τὸν Πενθέα. τακτέον δὲ ἐπὶ τῆς πυρρίχης τὰ κάλλιστα μέλη καὶ τοὺς ὀρθίους ῥυθμούς. ἔοικεν δὲ ἡ γυμνοπαιδικὴ τῇ καλουμένῃ ἀναπάλῃ παρὰ τοῖς παλαιοῖς. γυμνοὶ γὰρ ὀρχοῦνται οἱ παῖδες πάντες, ἐνρύθμους φοράς τινας ἀποτελοῦντες καὶ σχήματά τινα τῶν χειρῶν κατὰ τὸ ἁπαλόν, ὥστ' ἐμφαίνειν θεωρήματά τινα τῆς παλαίστρας καὶ τοῦ παγκρατίου, κινοῦντες ἐνρύθμως τοὺς πόδας, τρόποι δὲ αὐτῆς οἵ τε ὠσχοφορικοὶ καὶ οἱ βακχικοί, ὥστε καὶ τὴν ὄρχησιν</TextUnit>
    <TextUnit id="3751" loc="631c">ταύτην εἰς τὸν Διόνυσον ἀναφέρεσθαι. ̓Αριστόξενος δέ φησιν ὡς οἱ παλαιοὶ γυμναζόμενοι πρῶτον  ἐν τῇ γυμνοπαιδικῇ εἰς τὴν πυρρίχην ἐχώρουν πρὸ τοῦ εἰσιέναι εἰς τὸ θέατρον. καλεῖται δ' ἡ πυρρίχη καὶ χειρονομία, ἡ δ' ὑπορχηματική ἐστιν ἐν ᾗ ᾄδων ὁ χορὸς ὀρχεῖται. φησὶ γοῦν ὁ Βακχυλίδης:   οὐχ ἕδρας ἔργον οὐδ' ἀμβολᾶς.  καὶ Πίνδαρος δέ φησιν   Λάκαινα μὲν παρθένων ἀγέλα.  ὀρχοῦνται δὲ ταύτην παρὰ τῷ Πινδάρῳ οἱ Λάκωνες, καὶ ἐστὶν ὑπορχηματικὴ ὄρχησις ἀνδρῶν καὶ γυναικῶν</TextUnit>
    <TextUnit id="3752" loc="631d">κῶν. βέλτιστοι δέ εἰσι τῶν τρόπων οἵτινες καὶ ὀρχοῦνται. εἰσὶ δὲ οἵδε: προσοδιακοί, ἀποστολικοὶ οὗτοι δὲ καὶ παρθένιοι καλοῦνται καὶ οἱ τούτοις ὅμοιοι, τῶν γὰρ ὕμνων οἱ μὲν ὠρχοῦντο, οἱ δὲ οὐκ ὠρχοῦντο , ἢ τοὺς εἰς ̓Αφροδίτην καὶ Διόνυσον, καὶ τὸν παιᾶνα δὲ ὁτὲ μὲν ὁτὲ δὲ οὔ. εἰσὶ δὲ καὶ παρὰ τοῖς βαρβάροις ὥσπερ καὶ παρὰ τοῖς ̔́Ελλησι σπουδαῖαι καὶ φαῦλαι ὀρχήσεις. ὁ μὲν κόρδαξ παρ' ̔́Ελλησι φορτικός, ἡ δὲ ἐμμέλεια σπουδαία, καθάπερ καὶ ἡ παρὰ ̓Αρκάσι κίδαρις, παρὰ Σικυωνίοις τε ὁ ἀλητήρ. οὕτως δὲ καὶ ἐν ̓Ιθάκῃ καλεῖται ἀλητήρ, ὡς ἱστορεῖ ̓Αριστόξενος</TextUnit>
    <TextUnit id="3753" loc="631e">ἐν πρώτῳ Συγκρίσεων, καὶ περὶ μὲν ὀρχήσεως τοσαῦτά μοι ἐπὶ τοῦ παρόντος λέλεκται.   τὸ δὲ παλαιὸν ἐτηρεῖτο περὶ τὴν μουσικὴν τὸ  καλὸν καὶ πάντ' εἶχε κατὰ τὴν τέχνην τὸν οἰκεῖον αὑτοῖς κόσμον. διόπερ ἦσαν ἴδιοι καθ' ἑκάστην ἁρμονίαν αὐλοὶ καὶ ἑκάστοις αὐλητῶν ὑπῆρχον αὐλοὶ ἑκάστῃ ἁρμονίᾳ πρόσφοροι ἐν τοῖς ἀγῶσι Πρόνομος δ' ὁ Θηβαῖος πρῶτος ηὔλησεν ἀπὸ τῶν αὐτῶν αὐλῶν πάσας τὰς ἁρμονίας, νῦν δὲ εἰκῇ καὶ</TextUnit>
    <TextUnit id="3754" loc="631f">ἀλόγως ἅπτονται τῆς μουσικῆς, καὶ πάλαι μὲν τὸ παρὰ τοῖς ὄχλοις εὐδοκιμεῖν σημεῖον ἦν κακοτεχνίας: ὅθεν καὶ ̓Ασωπόδωρος ὁ Φλιάσιος κροταλιζομένου ποτέ τινος τῶν αὐλητῶν διατρίβων αὐτὸς ἔτι ἐν τῷ ὑποσκηνίῳ “τί τοῦτ'; εἶπεν, δῆλον ὅτι μέγα κακόν γέγονεν,” ὡς οὐκ ἂν ἄλλως ἐν τοῖς πολλοῖς εὐδοκιμήσαντος. οἶδα δέ τινας τοῦθ' ἱστορήσαντας ὡς ̓Αντιγενείδου εἰπόντος.̓ καίτοι οἱ καθ' ἡμᾶς γε τέλος ποιοῦνται τῆς τέχνης τὴν</TextUnit>
    <TextUnit id="3755" loc="632a">παρὰ τοῖς θεάτροις εὐημερίαν. διόπερ ̓Αριστόξενος ἐν τοῖς Συμμίκτοις Συμποτικοῖς “ ὅμοιον,  φησί, ποιοῦμεν Ποσειδωνιάταις τοῖς ἐν τῷ Τυρσηνικῷ κόλπῳ κατοικοῦσιν. οἷς συνέβη τὰ μὲν ἐξ ἀρχῆς ̔́Ελλησιν οὖσιν ἐκβεβαρβαρῶσθαι Τυρρηνοῖς ἢ ̔Ρωμαίοις γεγονόσι, καὶ τήν τε φωνὴν μεταβεβληκέναι τά τε λοιπὰ τῶν ἐπιτηδευμάτων, ἄγειν δὲ μίαν τινὰ αὐτοὺς τῶν ἑορτῶν τῶν ̔Ελληνικῶν ἔτι καὶ νῦν, ἐν ᾗ συνιόντες ἀναμιμνήσκονται τῶν</TextUnit>
    <TextUnit id="3756" loc="632b">ἀρχαίων ἐκείνων ὀνομάτων τε καὶ νομίμων καὶ ἀπολοφυράμενοι πρὸς ἀλλήλους καὶ ἀποδακρύσαντες ἀπέρχονται, οὕτω δὴ οὖν, φησί, καὶ ἡμεῖς, ἐπειδὴ καὶ τὰ θέατρα ἐκβεβαρβάρωται καὶ εἰς μεγάλην διαφθορὰν προελήλυθεν ἡ πάνδημος αὕτη μουσική, καθ' αὑτοὺς γενόμενοι ὀλίγοι ἀναμιμνησκόμεθα οἵα ἦν ἡ μουσική.” ταῦτα μὲν ὁ ̓Αριστόξενος. κἀμοὶ δὲ διὰ τοῦτο φαίνεται φιλοσοφητέον εἶναι περὶ μουσικῆς. καὶ γὰρ Πυθαγόρας ὁ Σάμιος τηλικαύτην δόξαν ἔχων ἐπὶ φιλοσοφίᾳ καταφανής ἐστιν ἐκ πολλῶν οὐ παρέργως ἁψάμενος μουσικῆς :</TextUnit>
    <TextUnit id="3757" loc="632c">ὅς γε καὶ τὴν τοῦ παντὸς οὐσίαν διὰ μουσικῆς ἀποφαίνει συγκειμένην. τὸ δ' ὅλον ἔοικεν ἡ παλαιὰ τῶν ̔Ελλήνων σοφία τῇ μουσικῇ μάλιστ' εἶναι  δεδομένη. καὶ διὰ τοῦτο τῶν μὲν θεῶν ̓Απόλλωνα, τῶν δὲ ἡμιθέων ̓Ορφέα μουσικώτατον καὶ σοφώτατον ἔκρινον καὶ πάντας τοὺς χρωμένους τῇ τέχνῃ ταύτῃ σοφιστὰς ἀπεκάλουν, ὥσπερ καὶ Αἰσχύλος ἐποίησεν  εἴτ' οὖν σοφιστὴς σκαιὰ παραπαίων χέλυν.  ὅτι δὲ πρὸς τὴν μουσικὴν οἰκειότατα διέκειντο οἱ</TextUnit>
    <TextUnit id="3758" loc="632d">ἀρχαῖοι δῆλον καὶ ἐξ ̔Ομήρου: ὃς διὰ τὸ μεμελοποιηκέναι πᾶσαν ἑαυτοῦ τὴν ποίησιν ἀφροντιστὶ πολλοὺς ἀκεφάλους ποιεῖ στίχους καὶ λαγαρούς, ἔτι δὲ μειούρους. Ξενοφάνης δὲ καὶ Σόλων καὶ Θέογνις καὶ Φωκυλίδης, ἔτι δὲ Περίανδρος ὁ Κορίνθιος ἐλεγειοποιὸς καὶ τῶν λοιπῶν οἱ μὴ προσάγοντες πρὸς τὰ ποιήματα μελῳδίαν ἐκπονοῦσι τοὺς στίχους τοῖς ἀριθμοῖς καὶ τῇ τάξει τῶν μέτρων καὶ σκοποῦσιν ὅπως αὐτῶν μηθεὶς μήτε ἀκέφαλος ἔσται</TextUnit>
    <TextUnit id="3759" loc="632e">μήτε λαγαρὸς μήτε μείουρος. ἀκέφαλοι δέ εἰσιν οἱ ἐπὶ τῆς ἀρχῆς τὴν χωλότητα ἔχοντες :   ἐπειδὴ νῆάς τε καὶ ̔Ελλήσποντον ἵκοντο:  ἐπίτονος τετάνυστο βοὸς ἶφι κταμένοιο.  λαγαροὶ δὲ οἱ ἐν μέσῳ, οἷον    αἶψα δ' ἄρ' Αἰνείαν φίλον υἱὸν ̓Αγχίσαο.  τῶν αὖθ' ἡγείσθην ̓Ασκληπιοῦ δύο παῖδε.  μείουροι δ' εἰσὶν οἱ ἐπὶ τῆς ἐκβολῆς, οἷον</TextUnit>
    <TextUnit id="3760" loc="632f">Τρῶες δ' ἐρρίγησαν ὅπως ἴδον αἴολον ὄφιν.  καλὴ Κασσιέπεια θεοῖς δέμας ἐοικυῖα.  τοῦ φέρον ἐμπλήσας ἀσκὸν μέγαν, ἐν δὲ καὶ ἤια.  διετήρησαν δὲ μάλιστα τῶν ̔Ελλήνων Λακεδαιμόνιοι τὴν μουσικήν, πλείστῃ αὐτῇ χρώμενοι, καὶ συχνοὶ παρ' αὐτοῖς ἐγένοντο μελῶν ποιηταί. τηροῦσιν δὲ καὶ νῦν τὰς ἀρχαίας ᾠδὰς ἐπιμελῶς</TextUnit>
    <TextUnit id="3761" loc="633a">πολυμαθεῖς τε εἰς ταύτας εἰσὶ καὶ ἀκριβεῖς, ὅθεν καὶ Πρατίνας φησί:   Λάκων ὁ τέττιξ εὔτυκος εἰς χορόν.  διὸ καὶ οἱ ποιηταὶ διετέλουν προσαγορεύοντες οὕτως τὰς ᾠδάς “γλυκυτάτων πρύτανιν ὕμνων” καὶ “ μέλεα μελιπτέρωτα Μουσᾶν.” ἀπὸ γὰρ τῆς τοῦ βίου σωφροσύνης καὶ αὐστηρίας μετέβαινον ἀσμένως ἐπὶ τὴν μουσικήν, ἐχούσης τὸ κηλητικὸν τῆς ἐπιστήμης. εἰκότως οὖν ἐγίνετο χαίρειν τοὺς ἀκροωμένους.  ἐκάλουν δὲ καὶ χορηγούς, ὥς φησιν ὁ Βυζάντιος</TextUnit>
    <TextUnit id="3762" loc="633b">Δημήτριος ἐν τετάρτῳ περὶ Ποιημάτων, οὐχ ὥσπερ νῦν τοὺς μισθουμένους τοὺς χορούς, ἀλλὰ τοὺς καθηγουμένους τοῦ χοροῦ, καθάπερ αὐτὸ τοὔνομα σημαίνει. καὶ τὸ χρηστομουσεῖν καὶ μὴ παραβαίνειν τοὺς ἀρχαίους τῆς μουσικῆς νόμους. συνέβαινε δὲ τὸ μὲν παλαιὸν φιλομουσεῖν τοὺς ̔́Ελληνας: μετὰ δὲ ταῦτα γενομένης ἀταξίας καταγηρασάντων σχεδὸν ἁπάντων τῶν ἀρχαίων νομίμων ἥ τε προαίρεσις αὕτη κατελύθη καὶ</TextUnit>
    <TextUnit id="3763" loc="633c">τρόποι μουσικῆς φαῦλοι κατεδείχθησαν, οἷς ἕκαστος τῶν χρωμένων ἀντὶ μὲν πρᾳότητος περιεποιεῖτο μαλακίαν, ἀντὶ δὲ σωφροσύνης ἀκολασίαν καὶ ἄνεσιν. ἔτι δ' ἴσως τοῦτο μᾶλλον καὶ ἐπὶ πλέον προαχθήσεται ἐὰν μή τις ἀγάγῃ πάλιν εἰς τὸ συμφανὲς τὴν πάτριον μουσικήν. τὸ παλαιὸν γὰρ καὶ τῶν ἡρώων τὰς πράξεις καὶ τῶν θεῶν τοὺς ὕμνους δι' ᾠδῆς ἐποιοῦντο. ̔́Ομηρος γοῦν φησιν ἐπ' ̓Αχιλλέως: “ ἄειδε δ' ἄρα κλέα ἀνδρῶν,” ἤτοι ἡρώων, καὶ τὸν Φήμιον δέ φησιν ὅτι   πολλὰ βροτῶν θελκτήρια οἶδεν,  ἔργ' ἀνδρῶν τε θεῶν τε, τά τε κλείουσιν ἀοιδοί.</TextUnit>
    <TextUnit id="3764" loc="633d">τὸ δὲ ἔθος τοῦτο καὶ παρὰ τοῖς βαρβάροις ἐσῴζετο, ὥς φησι Δίνων ἐν τοῖς Περσικοῖς. τὴν γοῦν Κύρου τοῦ πρώτου ἀνδρείαν καὶ τὸν μέλλοντα πόλεμον ἔσεσθαι πρὸς ̓Αστυάγην προείδοντο οἱ  ᾠδοί. “ ὅτε γάρ φησίν ᾐτήσατο τὴν εἰς Πέρσας ἀποδημίαν ὁ Κῦρος ἐγεγόνει δὲ αὐτοῦ πρότερον ἐπὶ τῶν ῥαβδοφόρων, εἶθ' ὕστερον ἐπὶ τῶν ὁπλοφόρων καὶ ἀπῆλθεν εὐωχουμένου οὖν τοῦ ̓Αστυάγους μετὰ τῶν φίλων τότε ' ̓Αγγάρης τις ὄνομα οὗτος δ' ἦν τῶν ᾠδῶν ὁ ἐνδοξότατος ᾖδεν εἰσκληθεὶς τά τε ἄλλα τῶν εἰθισμένων καὶ τὸ</TextUnit>
    <TextUnit id="3765" loc="633e">ἔσχατον εἶπεν ὡς ἀφεῖται εἰς τὸ ἕλος θηρίον μέγα, θρασύτερον ὑὸς ἀγρίου ὃ ἂν κυριεύσῃ τῶν καθ' αὑτὸ τόπων, πολλοῖς μετ' ὀλίγον ῥᾳδίως μαχεῖται, ἐρομένου δὲ τοῦ ̓Αστυάγους ' ποῖον θηρίον; ' ἔφη Κῦρον τὸν Πέρσην νομίσας οὖν ὀρθῶς αὐτὸν ὑπωπτευκέναι καὶ μεταπεμπόμενος οὐδὲν ὤνησεν.”  ἐγὼ δὲ ἔχων ἔτι πολλὰ λέγειν περὶ μουσικῆς αὐλῶν ἀκούων βόμβου καταπαύσω τὸ πολυλογεῖν, τὰ ἐκ Φιλαύλου Φιλεταίρου ἐπειπών:  ὦ Ζεῦ, καλὸν γ' ἔστ' ἀποθανεῖν αὐλούμενον.</TextUnit>
    <TextUnit id="3766" loc="633f">τούτοις ἐν ̔́Αιδου γὰρ μόνοις ἐξουσία  ἀφροδισιάζειν ἐστίν. οἱ δὲ τοὺς τρόπους  ῥυπαροὺς ἔχοντες μουσικῆς ἀπειρίᾳ  εἰς τὸν πίθον φέρουσι τὸν τετρημένον. μετὰ δὲ ταῦτα ζητήσεως γενομένης περὶ  σαμβύκης  ἔφη ὁ Μασούριος ὀξύφθογγον εἶναι μουσικὸν ὄργανον τὴν σαμβύκην διειλέχθαι τε περὶ αὐτοῦ Εὐφορίωνα τὸν ἐποποιὸν ἐν τῷ περὶ ̓Ισθμίων, χρῆσθαι φήσας αὐτῷ Πάρθους καὶ</TextUnit>
    <TextUnit id="3767" loc="634a">Τρωγλοδύτας τετραχόρδῳ ὄντι ἱστορεῖν δὲ τοῦτο Πυθαγόραν ἐν τῷ περὶ τῆς ̓Ερυθρᾶς Θαλάσσης, καλεῖται δέ τι καὶ τῶν πολιορκητικῶν ὀργάνων σαμβύκη, οὗ τό τε σχῆμα καὶ τὴν κατασκευὴν ἀποδείκνυσι Βίτων ἐν τῷ πρὸς ̓́Ατταλον περὶ ̓Οργάνων. καὶ ̓Ανδρέας ὁ Πανορμίτης ἐν τῷ τριακοστῷ τρίτῳ τῶν Σικελικῶν τῶν κατὰ πόλιν, ὡς ἀπὸ δύο νεῶν προσάγοιτο τοῖς τῶν ἐναντίων τείχεσι: καλεῖσθαί τε σαμβύκην, ἐπειδὴ ὅταν ἐξαρθῇ γίνεται σχῆμα νεὼς καὶ κλίμακος ἑνοποιούμενον</TextUnit>
    <TextUnit id="3768" loc="634b">ὅμοιον, δέ τί ἐστιν καὶ τὸ τῆς σαμβακης. μόσχος δ' ἐν πρώτῳ Μηχανικῶν ̔Ρωμαικὸν εἶναι λέγει τὸ μηχάνημα καὶ ̔Ηρακλείδην τὸν Ταραντῖνον εὑρεῖν αὐτοῦ τὸ εἶδος. Πολύβιος δ' ἐν τῇ ὀγδόῃ τῶν ̔Ιστοριῶν “ Μάρκελλος, φησί, δυσχρηστούμενος ἐν τῇ Συρακουσῶν πολιορκίᾳ ὑπὸ τῶν ̓Αρχιμήδους κατασκευασμάτων ἔλεγεν ταῖς μὲν ναυσὶν αὑτοῦ κυαθίζειν ἐκ θαλάσσης ̓Αρχιμήδην, τὰς δὲ σαμβύκας ῥαπιζομένας ὥσπερ ἐκ πότου μετ' αἰσχύνης ἐκπεπτωκέναι.”   εἰπόντος δὲ ἐπὶ τούτοις Αἰμιλιανοῦ: “ ἀλλὰ μήν,</TextUnit>
    <TextUnit id="3769" loc="634c">ὦ ἑταῖρε Μασούριε, πολλάκις καὶ αὐτὸς ἐν ἐννοίᾳ γίνομαι, μουσικῆς ὢν ἐραστής, περὶ τῆς μαγάδιδος καλουμένης, πότερον αὐλῶν εἶδος ἢ κιθάρας ἐστίν, ὁ μὲν γάρ ἥδιστος ̓Ανακρέων λέγει που:   ψάλλω δ' εἴκοσι  χορδαῖσι μάγαδιν ἔχων, ὦ Λεύκασπι, σὺ δ' ἡβᾷς.  ̓́Ιων δ' ὁ Χῖος ἐν ̓Ομφάλῃ ὡς περὶ αὐλῶν λέγει διὰ τούτων  Λυδός τε μάγαδις αὐλὸς ἡγείσθω βοῆς.  ὅπερ ἐξηγούμενος ἰαμβεῖον ̓Αρίσταρχος ὁ γραμματικός, ὃν μάντιν ἐκάλει Παναίτιος ὁ ̔ ̔Ρόδιος</TextUnit>
    <TextUnit id="3770" loc="634d">φιλόσοφος διὰ τὸ ῥᾳδίως καταμαντεύεσθαι τῆς τῶν ποιημάτων διανοίας, γένος αὐλοῦ φησιν εἶναι τὸν μάγαδιν, οὔτ' ̓Αριστοξένου τοῦτ' εἰπόντος ἐν τοῖς.περὶ Αὐλητῶν ἢ ἐν τοῖς περὶ Αὐλῶν καὶ 'ι ̓Οργάνων, ἀλλὰ μὴν οὐδὲ ̓Αρχεστράτου:: πεποίηται γὰρ καὶ τούτῳ δύο βυβλία περὶ Αὐλητῶν, οὐκ εἶπεν δὲ τοῦτο οὐδὲ Πύρρανδρος ἐν τῷ περὶ Αὐλητῶν, οὐδὲ Φίλλις ὁ Δήλιος. ξυνέγραψε γὰρ καὶ οὗτος περὶ Αὐλητῶν καὶ Εὐφράνωρ. Τρύφων δ' ἐν δευτέρῳ περὶ ̓Ονομασιῶν λέγει οὕτως “ὁ</TextUnit>
    <TextUnit id="3771" loc="634e">μάγαδις καλούμενος αὐλός. καὶ πάλιν ὁ  μάγαδις ἐν ταὐτῷ ὀξὺν καὶ βαρὺν φθόγγον ἐπιδείκνυται, ὡς ̓Αναξανδρίδης ἐν ̔Οπλομάχῳ φησίν   μαγάδι λαλήσω μικρὸν ἅμα σοι καὶ μέγα. ” τὴν ἀπορίαν οὖν μοι ταύτην οὐδεὶς ἄλλος δυνήσεται ἀπολύσασθαι, καλὲ Μασούριε, ἢ σύ.”  καὶ ὃς ἔφη: “ Δίδυμος ὁ γραμματικὸς ἐν ταῖς εἰς ̓́Ιωνα ̓Αντεξηγήσεσιν, ἑταῖρε Αἰμιλιανέ, μάγαδιν αὐλὸν ἀκούει τὸν κιθαριστήριον οὗ μνημονεύειν ̓Αριστόξενον ἐν πρώτῳ περὶ Αὐλῶν Τρήσεως</TextUnit>
    <TextUnit id="3772" loc="634f">λέγοντα πέντε γένη εἶναι αὐλῶν, παρθενίους, παιδικούς, κιθαριστηρίους, τελείους, ὑπερτελείους.” ἢ ἐλλείπειν οὖν δεῖ παρὰ τῷ ̓́Ιωνι τόν τε σύνδεσμον, ἵν' ᾖ μάγαδις αὐλὸς θ' ὁ προσαυλούμενος τῇ μαγάδιδι. ἡ γὰρ μάγαδις ὄργανόν ἐστι ψαλτικόν, ὡς ̓Ανακρέων φησί, Λυδῶν τε εὕρημα, διὸ καὶ τὰς Λυδὰς ψαλτρίας φησὶν εἶναι ὁ ̓́Ιων ἐν τῇ ̓Ομφάλῃ διὰ τούτων   ἀλλ' εἶα, Λυδαὶ ψάλτριαι, παλαιθέτων ὕμνων ἀοιδοί, τὸν ξένον κοιμήσατε.</TextUnit>
    <TextUnit id="3773" loc="635a">Θεόφιλος δ' ὁ κωμικὸς ἐν Νεοπτολέμῳ καὶ τὸ τῇ μαγάδιδι ψάλλειν μαγαδίζειν λέγει ἐν τούτοις:   πονηρὸν υἱὸν καὶ πατέρα καὶ μητέρα  ἐστὶν μαγαδίζειν ἐπὶ τροχοῦ καθημένους:  οὐδεὶς γὰρ ἡμῶν ταὐτὸν ᾄσεται μέλος.  Εὐφορίων δὲ ἐν τῷ περὶ ̓Ισθμίων παλαιὸν μέν φησι τὸ ὄργανον εἶναι τὴν μάγαδιν, μετασκευασθῆναι δ' ὀψέ ποτε καὶ σαμβύκην μετονομασθῆναι. πλεῖστον δ' εἶναι τοῦτο τὸ ὄργανον ἐν Μιτυλήνῃ, ὡς καὶ μίαν</TextUnit>
    <TextUnit id="3774" loc="635b">τῶν Μουσῶν ἔχουσαν αὐτὸ ὑπὸ Λεσβοθέμιδος ποιηθῆναι ἀρχαίου ἀγαλματοποιοῦ. Μέναιχμος δ' ἐν τοῖς περὶ Τεχνιτῶν τὴν πηκτίδα, ἣν τὴν αὐτὴν εἶναι τῇ μαγάδιδι, Σαπφώ φησιν εὑρεῖν. ̓Αριστόξενος δὲ τὴν μάγαδιν καὶ τὴν πηκτίδα χωρὶς πλήκτρου διὰ ψαλμοῦ παρέχεσθαι τὴν χρείαν. ὅπερ καὶ Πίνδαρον εἰρηκέναι ἐν τῷ πρὸς ̔Ιέρωνα σκολίῳ, τὴν μάγαδιν ὀνομάσαντα “ ψαλμὸν ἀντίφθογγον,” διὰ τὸ διὰ δύο γενῶν ἅμα καὶ διὰ πασῶν</TextUnit>
    <TextUnit id="3775" loc="635c">ἔχειν τὴν συνῳδίαν ἀνδρῶν τε καὶ παίδων. καὶ Φρύνιχος δ' ἐν Φοινίσσαις εἴρηκε:   ψαλμοῖσιν ἀντίσπαστ' ἀείδοντες μέλη.  καὶ Σοφοκλῆς ἐν Μυσοῖς:   πολὺς δὲ Φρὺξ τρίγωνος, ἀντίσπαστά τε  Λυδῆς ἐφύμνει πηκτίδος συγχορδία.  διαποροῦσι δ' ἔνιοι ὅπως τῆς μαγάδιδος οὔσης κατὰ ̓Ανακρέοντα ὀψὲ γάρ ποτε τὰ πολύχορδα ὀφθῆναι μνημονεύων αὐτῆς ὁ ̓Ανακρέων λέγει:   ψάλλω δ' εἴκοσι  χορδαῖσι μάγαδιν ἔχων, ὦ Λεύκασπι.  καὶ ὁ μὲν Ποσειδώνιὸς φησιν τριῶν μελῳδιῶν</TextUnit>
    <TextUnit id="3776" loc="635d">αὐτὸν μνημονεύειν, Φρυγίου τε καὶ Δωρίου καὶ Λυδίου: ταύταις γὰρ μόναις τὸν ̓Ανακρέοντα κεχρῆσθαι: ὧν ζ' χορδαῖς ἑκάστης περαινομένης εἰκότως φάναι ψάλλειν αὐτὸν κ' χορδαῖς, τῷ ἀρτίῳ χρησάμενον ἀριθμῷ τὴν μίαν ἀφελόντα. ἀγνοεῖ δ' ὁ Ποσειδώνιος ὅτι ἀρχαῖόν ἐστιν ὄργανον ἡ μάγαδις, σαφῶς Πινδάρου λέγοντος τὸν Τέρπανδρον ἀντίφθογγον εὑρεῖν τῇ παρὰ Λυδοῖς πηκτίδι τὸν βάρβιτον  τὸν ῥα Τέρπανδρός ποθ' ὁ Λέσβιος εὗρε πρῶτος ἐν δείπνοισι Λυδῶν</TextUnit>
    <TextUnit id="3777" loc="635e">ψαλμὸν ἀντίφθογγον ὑψηλᾶς ἀκούων πηκτίδος.  πηκτὶς δὲ καὶ μάγαδις ταὐτόν, καθά φησιν ὁ ̓Αριστόξενος καὶ Μέναιχμος ὁ Σικυώνιος ἐν τοῖς περὶ  Τεχνιτῶν. καὶ τὴν Σαπφὼ δέ φησιν οὗτος, ἥτις ἐστὶν ̓Ανακρέοντος πρεσβυτέρα, πρώτην χρήσασθαι τῇ πηκτίδι. ὅτι δὲ καὶ Τέρπανδρος ἀρχαιότερος ̓Ανακρέοντος δῆλον ἐκ τούτων τὰ Κάρνεια πρῶτος πάντων Τέρπανδρος νικᾷ, ὡς ̔Ελλάνικος ἱστορεῖ ἔν τε τοῖς ἐμμέτροις Καρνεονίκαις κἀν τοῖς καταλογάδην . ἐγένετο δὲ ἡ θέσις τῶν Καρνείων κατὰ</TextUnit>
    <TextUnit id="3778" loc="635f">τὴν ἕκτην καὶ εἰκοστὴν ὀλυμπιάδα, ὡς Σωσίβιός φησιν ἐν τῷ περὶ Χρόνων. ̔Ιερώνυμος δ' ἐν τῷ περὶ Κιθαρῳδῶν, ὅπερ ἐστὶ πέμπτον τῶν περὶ Ποιητῶν, κατὰ Λυκοῦργον τὸν νομοθέτην τὸν Τέρπανδρόν φησι γενέσθαι, ὃς ὑπὸ πάντων συμφώνως ἱστορεῖται μετὰ ̓Ιφίτου τοῦ ̓Ηλείου τὴν πρώτην ἀριθμηθεῖσαν τῶν ̓Ολυμπίων θέσιν διαθεῖναι. Εὐφορίων τε ἐν τῷ περὶ ̓Ισθμίων τὰ πολύχορδά φησι τῶν ὀργάνων ὀνόμασι μόνον παρηλλάχθαι, παμπάλαιον δ' αὐτῶν εἶναι τὴν χρῆσιν.</TextUnit>
    <TextUnit id="3779" loc="636a">Διογένης δ' ὁ τραγικὸς διαφέρειν οἴεται πηκτίδα μαγάδιδος, λέγων οὕτως ἐν τῇ Σεμέλῃ:   καίτοι κλύω μὲν ̓Ασιάδος μιτρηφόρους  Κυβέλας γυναῖκας, παῖδας ὀλβίων Φρυγῶν,  τυπάνοισι καὶ ῥόμβοισι καὶ χαλκοκτύπων  βόμβοις βρεμούσας ἀντίχερσι κυμβάλων. :.   σοφὴν θεῶν ὑμνῳδὸν ἰατρὸν θ' ἅμα.  κλύω δὲ Λυδὰς Βακτρίας τε παρθένους ποταμῷ παροίκους ̔́Αλυι Τμωλίαν θεὸν  δαφνόσκιον κατ' ἄλσος ̓́Αρτεμιν σέβειν</TextUnit>
    <TextUnit id="3780" loc="636b">ψαλμοῖς τριγώνων πηκτίδων τ' ἀντιζύγοις  ὁλκοῖς κρεκούσας μάγαδιν, ἔνθα Περσικῷ  νόμῳ ξενωθεὶς αὐλὸς ὁμονοεῖ χοροῖς.  καὶ Φίλλις δ' ὁ Δήλιος ἐν δευτέρῳ περὶ Μουσικῆς διαφέρειν φησὶ πηκτίδα μαγάδιδος, λέγων οὕτως: “ φοίνικες, πηκτίδες, μαγάδιδες, σαμβῦκαι, ἰαμβῦκαι; τρίγωνα, κλεψίαμβοι, σκινδαψοί, ἐννεάχορδα. ἐν οἷς γάρ, φησί, τοὺς ἰάμβους ᾖδον ἰαμβύκας ἐκάλουν ἐν οἷς δὲ παρελογίζοντο τὰ ἐν</TextUnit>
    <TextUnit id="3781" loc="636c">τοῖς μέτροις κλεψιάμβους. μαγάδιδας δὲ ἐν οἷς τὰ διὰ πασῶν καὶ πρὸς ἴσα τὰ μέρη τῶν ᾀδόντων ἡρμοσμένα. καὶ ἄλλα δ' ἦν παρὰ ταῦτα: καὶ γὰρ βάρβιτος ἢ βάρμος καὶ ἄλλα πλείονα τὰ μὲν ἔγχορδα, τὰ δὲ ἔνηχα κατεσκεύαζον.”  ` ̓͂Ην γὰρ δή τινα καὶ χωρὶς τῶν ἐμφυσωμένων  καὶ χορδαῖς διειλημμένων ἕτερα ψόφου μόνον παρασκευαστικά, καθάπερ τὰ κρέμβαλα. περὶ ὧν φησι Δικαίαρχος ἐν τοῖς περὶ τοῦ τῆς ̔Ελλάδος Βίου, ἐπιχωριάσαι φάσκων ποτὲ καθ' ὑπερβολὴν εἰς τὸ προσορχεῖσθαί τε καὶ προσᾴδειν ταῖς γυναιξὶν</TextUnit>
    <TextUnit id="3782" loc="636d">ὄργανά τινα ποιά, ὧν ὅτε τις ἅπτοιτο τοῖς δακτύλοις ποιεῖν λιγυρὸν ψόφον δηλοῦσθαι δὲ ἐν τῷ τῆς ̓Αρτέμιδος ᾄσματι, οὗ ἐστιν ἀρχή: “̓́Αρτεμι, σοί μέ τι φρὴν ἐφίμερον ὕμνον ὑφαινέμεναι θεόθεν % αδετις:: ἀλλὰ χρυσοφάεννα κρέμβαλα χαλκοπάραα χερσίν. ̔́Ερμιππος δ' ἐν Θεοῖς τὸ τούτοις κρούειν κρεμβαλιάζουσι εἴρηκεν ἐν τούτοις ι   λεπάδας δὲ πετρῶν ἀποκόπτοντες κρεμβαλιάζουσι.</TextUnit>
    <TextUnit id="3783" loc="636e">Δίδυμος δέ φησιν εἰωθέναι τινὰς ἀντὶ τῆς λύρας κογχύλια καὶ ὄστρακα συγκρούοντας ἔρρυθμον ἦχόν τινα ἀποτελεῖν τοῖς ὀρχουμένοις, καθάπερ καὶ ̓Αριστοφάνην ἐν Βατράχοις φάναι. ̓Αρτέμων δ' ἐν τῷ πρώτῳ περὶ Διονυσιακοῦ Συστήματος Τιμόθεόν φησι τὸν Μιλήσιον παρά  τοῖς πολλοῖς δόξαι πολυχορδοτέρῳ συστήματι χρήσασθαι τῇ μαγάδι διὸ καὶ παρὰ τοῖς Λάκωσιν εὐθυνόμενον ὡς παραφθείροι τὴν ἀρχαίαν μουσικήν, καὶ μέλλοντός τινος ἐκτέμνειν αὐτοῦ τὰς περιττὰς</TextUnit>
    <TextUnit id="3784" loc="636f">τῶν χορδῶν, δεῖξαι παρ' αὐτοῖς ὑπάρχοντα ̓Απολλωνίσκον πρὸς τὴν αὑτοῦ σύνταξιν ἰσόχορδον λύραν ἔχοντα καὶ ἀφεθῆναι. Δοῦρις δ' ἐν τῷ περὶ Τραγῳδίας ὠνομάσθαι φησὶ τὴν μάγαδιν ἀπὸ Μάγδιος Θρᾳκὸς γένος, ̓Απολλόδωρος δ' ἐν τῇ πρὸς τὴν ̓Αριστοκλέους ̓Επιστολὴν ̓Αντιγραφῇ “ὃ νῦν, φησίν, ἡμεῖς λέγομεν ψαλτήριον, τοῦτ' εἶναι μάγαδιν, ὁ δὲ κλεψίαμβος κληθείς, ἔτι δ' ὁ τρίγωνος καὶ ὁ ἔλυμος καὶ τὸ ἐννεάχορδον ἀμαυρότερα τῇ χρείᾳ</TextUnit>
    <TextUnit id="3785" loc="637a">καθέστηκεν.” καὶ ̓Αλκμὰν δέ φησιν “ μάγαδιν δ' ἀποθέσθαι.” Σοφοκλῆς δὲ ἐν Θαμύρᾳ:  πηκταὶ δὲ λύραι καὶ μαγάδιδες τὰ τ' ἐν ̔́Ελλησι ξόαν' ἡδυμελῆ.  Τελέστης δ' ἐν ̔Υμεναίῳ διθυράμβῳ πεντάχορδόν φησιν αὐτὴν εἶναι διὰ τούτων   ἄλλος δ' ἄλλαν κλαγγὰν ἱεὶς  κερατόφωνον ἐρέθιζε μάγαδιν,   ἐν πενταρράβδῳ χορδᾶν ἀρθμῷ  χεῖρα καμψιδίαυλον ἀναστρωφῶν τάχος:  οἶδα δὲ καὶ ἄλλο ὄργανον ᾧ τῶν Θρᾳκῶν οἱ βασιλεῖς ἐν τοῖς δείπνοις χρῶνται, ὥς φησιν Νικομήδης ἐν</TextUnit>
    <TextUnit id="3786" loc="637b">τῷ περὶ ̓Ορφέως. φοίνικα δὲ τὸ ὄργανον ̓́Εφορος καὶ Σκάμων ἐν τοῖς περὶ Εὑρημάτων ὑπὸ Φοινίκων εὑρεθέντα ταύτης τυχεῖν τῆς προσηγορίας, Σῆμος δὲ ὁ Δήλιος ἐν πρώτῳ Δηλιάδος διὰ τὸ ἐκ τοῦ ἐν Δήλῳ φοίνικος τοὺς ἀγκῶνας αὐτοῦ ἐξειργάσθαι. τῇ σαμβύκῃ πρώτην φησὶ χρήσασθαι Σίβυλλαν, ἧς.., Σκάμων ὁ προειρημένος ὀνομασθῆναι δ' αὐτὴν εὑρεθεῖσαν ὑπὸ Σάμβυκος τινός. καὶ περὶ τοῦ τρίποδος δὲ καλουμένου ὄργανον δὲ καὶ τοῦτο μουσικόν ὁ προειρημένος ̓Αρτέμων γράφει οὕτως : “ ὅθεν πολλὰ τῶν ὀργάνων οὐδ'</TextUnit>
    <TextUnit id="3787" loc="637c">εἰ γέγονέ ποτε γινώσκεται: καθάπερ ὁ Πυθαγόρου τοῦ Ζακυνθίου τρίπους. ὀλιγοχρόνιον γὰρ τὴν ἀκμὴν σχὼν, καὶ διὰ τὸ δοκεῖν ἐργώδης εἶναι κατὰ τὴν χειροθεσίαν, ἢ δι' ἣν δὴ ποτ' οὖν αἰτίαν, συντόμως καταλυθεὶς διαλέληθε τοὺς πολλούς. ἦν δὲ παραπλήσιος μὲν Δελφικῷ τρίποδι καὶ τοὔνομ' ἐντεῦθεν ἔσχεν, τὴν δὲ χρῆσιν τριπλῆς κιθάρας παρείχετο, τῶν γὰρ ποδῶν ἑστώτων  ἐπί τινος βάσεως εὐστρόφου, καθάπερ αἱ τῶν</TextUnit>
    <TextUnit id="3788" loc="637d">περιάκτων δίφρων κατασκευάζονται, θέσεις, τὰς μέσας τρεῖς χώρας τὰς ἀπὸ ποδὸς ἐπὶ πόδα διεστώσας ἐνέτεινε χορδαῖς, ὑπερθεὶς ἑκάστῃ πῆχυν καὶ κάτω προσαρμόσας χορδοτόνια, καὶ τὸν ἐπάνω κόσμον κοινὸν τοῦ λέβητος καὶ τῶν παρηρτημένων ἠχείων ἀποδούς: ἐξ ὧν καὶ τὴν φαντασίαν εἶχεν ἀστείαν καὶ τὸν ἦχον προσέβαλλεν ἁδρότερον. διένειμε δὲ ἑκάστῃ χώρᾳ τὰς τρεῖς ἁρμονίας, τήν τε δωριστὶ καὶ φρυγιστὶ καὶ λυδιστί. καὶ καθεζόμενος αὐτὸς ἐπί τινος δίφρου περὶ ταυτὸν συμμέτρως ἔχοντος τῇ συστάσει, διείρας δὲ τὴν</TextUnit>
    <TextUnit id="3789" loc="637e">εὐώνυμον χεῖρα πρὸς τὴν ἐπιβολήν, καὶ τῇ ἑτέρᾳ χρησόμενος τῷ πλήκτρῳ, καθ' ὁποίαν δὴ πρώτην ᾑρεῖτο τῶν ἁρμονιῶν μετέστρεφε τῷ ποδὶ τὴν βάσιν εὔτροχον οὖσαν, καὶ πρὸς ἑτέραν πλευρὰν πάλιν ἐπιβάλλων ἐχρῆτο καὶ πάλιν ἑτέραν. οὕτω δὲ ὀξέως ὑπὸ τὴν χεῖρα προσῆγεν αὐτῷ τὰ συστήματα ἡ τῆς βάσεως εὐκινησία τῷ ποδὶ ψαυαμένη καὶ τὴν χειροθεσίαν ἐπὶ τοσοῦτον εἰθίσθη κατοξύνειν ὥστ', εἴ τις μὴ συνορῴη τὸ γινόμενον, ἀλλὰ διὰ τῆς ἀκοῆς μόνον κρίνοι, νομίζειν γ' κιθαρῶν</TextUnit>
    <TextUnit id="3790" loc="637f">ἀκούειν διαφόρως ἡρμοσμένων. καὶ τοῦτο τὸ ὄργανον θαυμασθὲν ἰσχυρῶς μετὰ τὸν ἐκείνου βίον ἐξέλιπεν εὐθέως.”   τὴν δὲ ψιλὴν κιθάρισιν πρῶτόν φησιν Μέναιχμος εἰσαγαγεῖν ̓Αριστόνικον τὸν ̓Αργεῖον, τῇ ἡλικίᾳ γενόμενον κατὰ ̓Αρχίλοχον, κατοικήσαντα ἐν Κορκύρᾳ. Φιλόχορος δ' ἐν γ' ̓Ατθίδος Λύσανδρος, φησίν, ὁ Σικυώνιος κιθαριστὴς πρῶτος μετέστησε τὴν ψιλοκιθαριστικήν, μακροὺς τοὺς τόνους ἐντείνας καὶ τὴν φωνὴν εὔογκον ποιήσας, καὶ τὴν ἔναυλον κιθάρισιν πρῶτοι οἱ περὶ ̓Επίγονον</TextUnit>
    <TextUnit id="3791" loc="638a">ἐχρήσαντο. καὶ περιελὼν τὴν συντομίαν τὴν ὑπάρχουσαν ἐν τοῖς ψιλοῖς κιθαρισταῖς χρώματά τε εὔχροα πρῶτος ἐκιθάρισε καὶ ἰάμβους καὶ μάγαδιν, τὸν καλούμενον συριγμόν: καὶ ὄργανον μετέλαβεν μόνος τῶν πρὸ αὐτοῦ, καὶ τὸ πρᾶγμα αὐξήσας χορὸν περιεστήσατο πρῶτος. Δίωνα δὲ τὸν Χῖον τὸ τοῦ Διονύσου σπονδεῖον πρῶτον κιθαρίσαι Μέναιχμος. Τιμόμαχος δ' ἐν τοῖς Κυπριακοῖς Στήσανδρον λέγει τὸν Σάμιον ἐπὶ πλεῖον αὐξῆσαι τήν τέχνην καὶ πρῶτον ἐν Δελφοῖς κιθαρῳδῆσαι τὰς  καθ' ̔́Ομηρον μάχας, ἀρξάμενον ἀπὸ τῆς</TextUnit>
    <TextUnit id="3792" loc="638b">̓Οδυσσείας. ἄλλοι δὲ πρῶτόν φασιν παρ' ̓Ελευθερναίοις κιθαρίσαι τὰς ἐρωτικὰς ᾠδὰς ̓Αμήτορα τὸν ̓Ελευθερναῖον, οὗ καὶ τοὺς ἀπογόνους ' ̓Αμητορίδας καλεῖσθαι. ̓Αριστόξενος δέ φησιν “ὥσπερ τῶν ἑξαμέτρων τινὲς ἐπὶ τὸ γελοῖον παρῳδὰς εὗρον, οὕτως καὶ τῆς κιθαρῳδίας πρῶτος Οἰνώνας, ὃν ἐζήλωσαν Πολύευκτός τε ὁ ̓Αχαιὸς καὶ Διοκλῆς ὁ Κυναιθεύς.” καὶ μοχθηρῶν δὲ ᾀσμάτων γεγόνασι ποιηταί, περὶ ὧν φησι Φαινίας ὁ ̓Ερέσιος ἐν τοῖς</TextUnit>
    <TextUnit id="3793" loc="638c">πρὸς τοὺς Σοφιστὰς γράφων οὕτως: “ Τελένικος ὁ Βυζάντιος, ἔτι δὲ ̓Αργᾶς ποιηταὶ μοχθηρῶν ὄντες νόμων πρὸς μὲν τὸν ἴδιον χαρακτῆρα τῆς ποιήσεως εὐπόρουν, τῶν δὲ Τερπάνδρου καὶ Φρύνιδος νόμων οὐδὲ κατὰ μικρὸν ἠδύναντο ἐπιψαῦσαι.” τοῦ ̓Αργᾶ μνημονεύει ̓́Αλεξις ἐν ̓Αποβάτῃ οὕτως:  Χορόνικος ὁ ποιητὴς ὁδί. β. τίνων ποιητὴς ᾀσμάτων; α. σεμνῶν πάνυ. β. τί πρὸς τὸν ̓Αργᾶν οὗτος; α. ἡμέρας δρόμῳ  κρείττων.  καὶ ̓Αναξανδρίδης ἐν ̔Ηρακλεῖ:</TextUnit>
    <TextUnit id="3794" loc="638d">ὁ μὲν γάρ εὐφυής τις εἶναι φαίνεται: ὡς δ' εὐρύθμως λαβὼν τὸ μελετητήριον  εἶτ' ἐσχεδίασε δριμέως εν παπαῖ, μεστὸς γενόμενος πρὸς τὸν ̓Αργᾶν βούλομαι κωδωνίσας πέμψαι ς' ἀγωνιούμενον, ἵνα καὶ σὺ νικᾷς τοὺς σοφιστάς, ὦ φίλε.   ὁ δὲ τοὺς εἰς Χιωνίδην ἀναφερομένους ποιήσας Πτωχοὺς Γνησίππου τινὸς μνημονεύει παιγνιαγράφου τῆς ἱλαρᾶς μούσης, λέγων οὕτως:  ταῦτ' οὐ μὰ Δία Γνήσιππος οὐδὲ Κλεομένης</TextUnit>
    <TextUnit id="3795" loc="638e">ἐν ἐννέ' ἂν χορδαῖς κατεγλυκάνατο.  καὶ ὁ τοὺς Εἵλωτας δὲ πεποιηκώς φησιν  τὰ Στησιχόρου τε καὶ ̓Αλκμᾶνος Σιμωνίδου τε  ἀρχαῖον ἀείδειν. ὁ δὲ Γνήσιππος ἔστ' ἀκούειν, ὃς νυκτερίν' εὗρε μοιχοῖς ἀείσματ' ἐκκαλεῖσθαι γυναῖκας ἔχοντας ἰαμβύκην τε καὶ τρίγωνον.  Κρατῖνος ἐν Μαλθακοῖς:  τίς ἄρ' ἐρῶντά μ' οἶδεν ὦ Γνήσιππέ πω; πολλῇ χολη.  οἴομαι 'γὼ μηδὲν οὕτως μωρὸν εἶναι καὶ κενόν.  σκώπτει δ' αὐτὸν εἰς τὰ ποιήματα καὶ ἐν Βουκόλοις:</TextUnit>
    <TextUnit id="3796" loc="638f">ὃς οὐκ ἔδωκ' αἰτοῦντι Σοφοκλέει χορόν, τῷ Κλεομάχου δ', ὃν οὐκ ἂν ἠξίουν ἐγὼ  ἐμοὶ διδάσκειν οὐδ' ἂν εἰς ̓Αδώνια.  ἐν δὲ ταῖς ̔̀ ταῖς :   ἴτω δὲ καὶ τραγῳδίας ὁ Κλεομάχου διδάσκαλος  μετ' αὐτόν, ὁ παρατιλτριῶν ἔχων χορὸν λυδιστὶ τιλλουσῶν μέλη πονηρά.</TextUnit>
    <TextUnit id="3797" loc="639a">Τηλεκλείδης δὲ ἐν τοῖς Στερροῖς καὶ περὶ μοιχείας ἀναστρέφεσθαί φησιν αὐτόν. Κλέαρχος δὲ ἐν δευτέρῳ ̓Ερωτικῶν τὰ ἐρωτικά φησιν ᾄσματα καὶ τὰ Λοκρικὰ καλούμενα οὐδὲν τῶν Σαπφοῦς καὶ ̓Ανακρέοντος διαφέρειν. ἔτι δὲ τὰ ̓Αρχιλόχου καὶ τῶν ̔Ομήρου ̓Επικιχλίδων τὰ πολλὰ διὰ τῆς ἐμμέτρου ποιήσεως τούτων ἔχεταί τινος τῶν παθῶν, ἀλλὰ καὶ τὰ ̓Ασωποδώρου περὶ τὸν ̓́Ερωτα καὶ πᾶν τὸ τῶν ἐρωτικῶν ἐπιστολῶν γένος ἐρωτικῆς τινος διὰ λόγου ποιήσεώς ἐστιν.”</TextUnit>
    <TextUnit id="3798" loc="639b">τοσαῦτα τοῦ Μασουρίου διεξελθόντος περιηνέχθησαν ἡμῖν καὶ αἱ δεύτεραι καλούμεναι τράπεζαι, πολλάκις ἡμῖν διδόμεναι οὐ μόνον ταῖς τῶν Κρονίων ἡμέραις, ἐν αἷς ̔Ρωμαίων παισὶν ἔθος ἐστὶν ἑστιᾶν τοὺς οἰκέτας, αὐτοὺς τὰς τῶν οἰκετῶν ἀναδεχομένους λειτουργίας. ̔Ελληνικὸν δὲ τοῦτο τὸ ἔθος: ἐν Κρήτῃ γοῦν τῇ τῶν ̔Ερμαίων ἑορτῇ τὸ ὅμοιον γίνεται, ὥς φησι Καρύστιος ἐν ̓Ιστορικοῖς ̔Υπομνήμασιν. εὐωχουμένων γὰρ τῶν οἰκετῶν οἱ</TextUnit>
    <TextUnit id="3799" loc="639c">δεσπόται ὑπηρετοῦσιν πρὸς τὰς διακονίας, καὶ ἐν Τροιζῆνι δὲ μηνὶ Γεραιστίῳ: πανήγυρις δὲ τότε γίνεται πολυήμερος, ἧς ἐν μιᾷ οἱ δοῦλοι μετὰ τῶν πολιτῶν κοινῇ τε ἀστραγαλίζουσιν καὶ οἱ κύριοι τοὺς δούλους ἑστιῶσιν, ὡς ὁ αὐτός φησιν Καρύστιος Βήρωσος. δ' ἐν πρώτῳ Βαβυλωνιακῶν τῷ Λώῳ φησὶ μηνὶ ἑκκαιδεκάτῃ ἄγεσθαι ἑορτὴν Σάκαια προσαγορευομένην ἐν Βαβυλῶνι ἐπὶ ἡμέρας πέντε, ἐν αἷς ἔθος εἶναι ἄρχεσθαι τοὺς δεσπότας ὑπὸ τῶν οἰκετῶν ἀφηγεῖσθαί τε τῆς οἰκίας ἕνα αὐτῶν ἐνδεδυκότα στολὴν ὁμοίαν τῇ βασιλικῇ: ὃν καὶ καλεῖσθαι ζωγάνην. μνημονεύει τῆς ἑορτῆς</TextUnit>
    <TextUnit id="3800" loc="639d">καὶ Κτησίας ἐν δευτέρῳ Περσικῶν. Κῷοι δὲ τοὐναντίον δρῶσιν, ὡς ἱστορεῖ Μακαρεὺς ἐν τρίτῳ Κῳακῶν: ὅταν γὰρ τῇ ̔́Ηρᾳ θύωσιν, δοῦλοι οὐ παραγίνονται ἐπὶ τὴν εὐωχίαν. διὸ καὶ Φύλαρχον εἰρηκέναι:  Οὐρανίῃ μοῦνοι μὲν ἐλεύθεροι ἱεροεργοί,  ἀνδράσι παρ' κείνοισιν ἐλεύθερον ἆμαρ ἔχοντες  δούλων δ' οὔτις πάμπαν ἐσέρχεται οὐδ' ἠβαιόν.   Βάτων δ' ὁ Σινωπεὺς ὁ ῥήτωρ ἐν τῷ περὶ Θεσσαλίας</TextUnit>
    <TextUnit id="3801" loc="639e">καὶ Αἱμονίας σαφῶς ἐμφανίζει τὴν τῶν Σατουρναλίων ἑορτὴν ̔Ελληνικωτάτην, φάσκων αὐτὴν παρὰ τοῖς Θεσσαλοῖς Πελώρια καλεῖσθαι, γράφων οὕτως ι “ θυσίας κοινῆς τοῖς Πελασγοῖς γινομένης ἀναγγεῖλαί τινα τῷ Πελασγῷ ἄνδρα, ᾧ ὄνομα ἦν Πέλωρος, διότι ἐν τῇ Αἱμονίᾳ σεισμῶν μεγάλων γενομένων ῥαγείη τὰ Τέμπη ὄρη ὀνομαζόμενα καὶ διότι διὰ τοῦ διαστήματος ὁρμῆσαν τὸ τῆς λίμνης ὕδωρ ἐμβάλλοι εἰς τὸ τοῦ Πηνειοῦ ῥεῖθρον, καὶ τὴν πρότερον λιμνάζουσαν χώραν</TextUnit>
    <TextUnit id="3802" loc="639f">ἅπασαν γεγυμνῶσθαι καὶ ἀναξηραινομένων τῶν ὑδάτων πεδία θαυμαστὰ τῷ μεγέθει καὶ τῷ κάλλει ἀναφαίνεσθαι. ἀκούσαντα οὖν τὸν Πελασγὸν τὴν τράπεζαν ἀφθόνως αὑτῷ κεκοσμημένην τῷ Πελώρῳ παραθεῖναι. καὶ τοὺς ἄλλους δὲ φιλοφρονουμένους ἕκαστον φέρειν ὅ τι ἔχοι παρ' αὑτῷ βέλτιστον καὶ παρατιθέναι ἐπὶ τὴν τράπεζαν τῷ ἀπαγγείλαντι, καὶ αὐτὸν τὸν Πελασγὸν προθύμως διακονεῖν καὶ τῶν ἄλλων τοὺς ἐν ἀξιώματι ὄντας ὑπηρετεῖν, καθότι ἑκάστῳ ὁ καιρὸς παρέπιπτεν. διόπερ φασίν, ἐπεὶ τὴν χώραν κατέσχον, ἀπομίμημα</TextUnit>
    <TextUnit id="3803" loc="640a">τῆς τότε γενομένης ἑορτῆς.. : καὶ θύοντας Διὶ Πελωρίῳ τραπέζας τε λαμπρῶς κοσμοῦντας προτιθέναι καὶ οὕτως φιλάνθρωπον τὴν πανήγυριν συντελεῖν, ὥστε καὶ τοὺς ξένους ἅπαντας ἐπὶ τὴν θοίνην παραλαμβάνειν καὶ τοὺς δεσμώτας λύειν καὶ τοὺς οἰκέτας κατακλίναντας μετὰ πάσης παρρησίας ἑστιᾶν, διακονούντων αὐτοῖς  τῶν δεσποτῶν καὶ τὸ σύνολον ἔτι καὶ νῦν Θεσσαλοὺς μεγίστην ἑορτὴν ἄγοντας προσαγορεύειν Πελώρια.”  πολλάκις οὖν, ὡς ἔφην, τῶν τοιούτων ἡμῖν παρατιθεμένων ἐπιδορπισμάτων ἔφη τις τῶν παρόντων</TextUnit>
    <TextUnit id="3804" loc="640b">αἱ δεύτεραί πως φροντίδες σοφώτεραι. τί γὰρ ποθεῖ τράπεζα; τῷ δὲ οὐ βρίθεται;  πλήρης μὲν ὄψων ποντίων, πάρεισι δὲ  μόσχων τέρειναι σάρκες ἀρνεία τε δαὶς  καὶ πεπτὰ καὶ κροτητὰ τῆς ξουθοπτέρου πελάνῳ μελίσσης ἀφθόνως δεδευμένα,  φησὶν ὁ Εὐριπίδης ἐν Κρήσσαις. καὶ ὡς ὁ Εὔβουλος δ' ἐν ' ̓Ολβίᾳ ἔφη:  ἐν τῷ γὰρ αὐτῷ πάνθ' ὁμοῦ πωλήσεται  ἐν ταῖς ̓Αθήναις: σῦκα, Β. κλητῆρες, ὁ Α, βότρυς,</TextUnit>
    <TextUnit id="3805" loc="640c">γογγυλίδες, ἄπιοι, μῆλα, Β. μάρτυρες, Α. ῥόδα,  μέσπιλα, χόρια, σχαδόνες, ἐρέβινθοι, Β, δίκαι, δ. πυός, πυριάτη, μύρτα, Β. κληρωτήρια, α, ὑάκινθος, ἄρνες, Β. κλεψύδραι, νόμοι, γραφαί.  μέλλοντος οὖν τοῦ Ποντιανοῦ λέγειν περὶ ἑκάστου τῶν παρακειμένων, “οὐ πρότερόν γε, ἔφη ὁ Οὐλπιανός, ἀκουσόμεθα περὶ τούτων ἕως ἂν περὶ τῶν ἐπιδορπισμάτων εἴπῃς.” καὶ ὁ Ποντιανός:  τραγήματα Κράτης φησὶ Φιλιππίδην λέγειν ἐν Φιλαργύρῳ οὕτως ι</TextUnit>
    <TextUnit id="3806" loc="640d">πλακοῦντες, ἐπιδορπίσματ', ᾠά, σήσαμα:  ὅλην λέγοντ' οὐκ ἂν ἐπιλείποι μ' ἡμέραν. καὶ Δίφιλος ἐν Τελεσίᾳ:   τράγημα, μυρτίδες, πλακοῦς, ἀμύγδαλα.  β. ἐγὼ δὲ ταῦθ' ἥδιστά γ' ἐπιδορπίζομαι.  Σώφιλος ἐν Παρακαταθήκῃ:  ἡδύ γε μετ' ἀνδρῶν ἐστιν ̔Ελλήνων αἰεὶ  συνάγειν: τὸ πρᾶγμα χάριεν. “ οὐχὶ δώδεκα  κυάθους,” ἀνεβόησέν τις,  ὑποχεῖς; κωμάσαι  πρὸς τὴν Ταναγρικὴν δεῖ γάρ, ἵν' ἐκεῖ κατακλιθεὶς  ἐπιδορπίσηται τὰς ὀνείας ματτύας.</TextUnit>
    <TextUnit id="3807" loc="640e">Πλάτων ἐν τῷ ̓Ατλαντικῷ μεταδόρπια αὐτὰ καλεῖ ἐν τούτοις “ πάντα τε εὐώδη ἔφερέ τότε τοῖς κατοικοῦσιν ἡ γῆ, καὶ τὸν ἥμερον δὲ καρπὸν πλεῖστον ἔφερεν καὶ ἀκροδρύων πλῆθος καὶ ὅσα παραμύθια ἡδονῆς μεταδόρπια.”  Τρύφων δέ φησι τὸ παλαιὸν πρὶν εἰσελθεῖν τοὺς δαιτυμόνας, ἐπὶ τῶν τραπεζῶν κεῖσθαι τὴν ἑκάστου μοῖραν, ὕστερον δὲ πολλά τε καὶ ποικίλα ἐπεισφέρεσθαι:  διὸ καὶ ἐπιφορήματα κληθῆναι. Φιλύλλιος δ' ἐν Φρεωρύχῳ φησὶν περὶ τῶν δευτέρων τραπεζῶν λέγων</TextUnit>
    <TextUnit id="3808" loc="640f">ἀμυγδάλια, καρύδι', ἐπιφορήματα.  καὶ ̓́Αρχιππος ἐν ̔Ηρακλεῖ καὶ ̔Ηρόδοτος ἐν α' καὶ ἐπιδορπίσασθαι δ' ἔλεγον τὸ ἐντραγεῖν καὶ ἐπιδειπνῆσαι. ἅπερ ̓́Αρχιππος ἐν ̔Ηρακλεῖ Γαμοῦντι ἐπιφορήματα καλεῖ διὰ τούτων   ἰτρίοις ἐπιφορήμασὶ τ'  ἄλλοις γέμουσα.</TextUnit>
    <TextUnit id="3809" loc="641a">καὶ ̔Ηρόδοτος δὲ ἐν τῇ πρώτῃ: “ σιτίοις δὲ ὀλίγοισι χρέονται, ἐπιφορήμασι δὲ πολλοῖς.” τὸ μέντοι κατὰ τὴν παροιμίαν λεγόμενον “̓Αβυδηνὸν ἐπιφόρημα” τέλος τί ἐστιν καὶ ἐλλιμένιον, ὡς ̓Αριστείδης φησὶν ἐν, γ' περὶ Παροιμιῶν. Διονύσιος δ' ὁ τοῦ Τρύφωνος : “τὸ μὲν παλαιὸν πρὶν εἰσελθεῖν τοὺς δαιτυμόνας ἐπὶ τῶν τραπεζῶν κεῖσθαι τὴν ἑκάστου μοῖραν, ὕστερον δὲ πολλὰ καὶ ποικίλα ἐπιφέρεσθαι: διὸ καὶ ἐπιφορήματα κληθῆναι.” Φιλύλλιος δ' ἐν Φρεωρύχῳ τὰ ἐπιφερόμενα μετὰ τὸ δειπνῆσαι λέγων ὧδε:</TextUnit>
    <TextUnit id="3810" loc="641b">ἀμυγδάλια, καρύδι', ἐπιφορήματα.  Πλάτων δ' ἐν Μενέλεῳ ἐπιτραπεζώματα αὐτὰ καλεῖ οἷον τὰ ἐπιτιθέμενα ταῖς τραπέζαις βρώματα, λέγων οὕτως:  εἰπέ μοι, ὡς ὀλίγα λοιπὰ τῶν ἐπιτραπεζωμάτων; β. ὁ γὰρ θεοῖσιν ἐχθρὸς αὐτὰ κατέφαγεν.  ̓Αριστοτέλης δ' ἐν τῷ περὶ Μέθης τὰ τραγήματά φησι λέγεσθαι ὑπὸ τῶν ἀρχαίων τρωγάλια: ὡσεὶ γὰρ ἐπιδορπισμὸν εἶναι. Πίνδαρος δέ ἐστιν ὁ εἰπών</TextUnit>
    <TextUnit id="3811" loc="641c">δείπνου δὲ λήγοντος γλυκὺ τρωγάλιον,  καίπερ πεδ' ἄφθονον βοράν.  ὄντως γὰρ κατὰ τὸν Εὐριπίδην ἀποβλέψαντα ἔστιν εἰς τὰ παρακείμενα εἰπεῖν  ὁρᾷς τὸν εὐτράπεζον ὡς ἡδὺς βίος.  ὅτι γὰρ ἦσαν καὶ παρὰ τοῖς ἀρχαίοις αἱ δεύτεραι τράπεζαι πολυτελῶς μεμεριμνημέναι, παρίστησιν Πίνδαρος ἐν ̓Ολυμπιονίκαις περὶ τῆς Πέλοπος κρεουργίας διηγούμενος:   τραπέζαισι δ' ἀμφὶ δεύτερα, ὁ κρεῶν  σέθεν διεδάσαντο καὶ φάγον.</TextUnit>
    <TextUnit id="3812" loc="641d">ἐμοὶ δ' ἄπορα γαστρίμαργον μακάρων τιν' εἰπεῖν.  οἱ δὲ παλαιότεροι ἁπλῶς τραπέζας ἔλεγον, ὡς ̓Αχαιὸς ἐν ̔Ηφαίστῳ σατυρικῷ:  θοίνῃ σε πρῶτον τέρψομεν: πάρεστι δέ. β. τὸ δεύτερον δὲ τῷ με κηλήσεις τρόπῳ; α. μύρῳ σε χρίσω πάμπαν εὐόσμῳ δέμας. β. ὕδωρ δὲ νῖψαι χεῖρας οὐ πρόσθεν δίδως; α. ἡνίκα τράπεζά γ' ἐκποδὼν ἀπαίρεται. ̓Αριστοφάνης Σφηξίν:   ὕδωρ κατὰ χειρός: τὰς τραπέζας εἰσφέρειν.  ̓Αριστοτέλης δ' ἐν τῷ περὶ Μέθης παραπλησίως</TextUnit>
    <TextUnit id="3813" loc="641e">ἡμῖν δευτέρας τραπέζας προσαγορεύει διὰ τούτων “τὸ μὲν οὖν ὅλον διαφέρειν τράγημα βρώματος νομιστέον ὅσον ἔδεσμα τρωγαλίου. τοῦτο γὰρ πάτριον τοὔνομα τοῖς ̔́Ελλησιν, ἐπεὶ ἐν τραγήμασι τὰ βρώματα παρατίθενται. διόπερ οὐ κακῶς ἔοικεν εἰπεῖν ὁ πρῶτος δευτέραν προσαγορεύσας τράπεζαν ὄντως γὰρ ἐπιδορπισμός τις ὁ τραγηματισμός ἐστι καὶ δεῖπνον ἕτερον παρατίθεται τὰ τραγήματα.” Δικαίαρχος δ' ἐν πρώτῳ τῆς εἰς</TextUnit>
    <TextUnit id="3814" loc="641f">Τροφωνίου Καταβάσεώς φησιν οὕτως: “ἥ γε τὴν πολλὴν δαπάνην ἐν τοῖς δείπνοις παρέχουσα δευτέρα τράπεζα προσεγένετο, καὶ στέφανοι καὶ μύρα καὶ θυμιάματα καὶ τὰ τούτοις ἀκόλουθα πάντα”  ἐδίδοτο δὲ καὶ ᾠὸν ἐν τῇ δευτέρᾳ τραπέζῃ, ὥσπερ  καὶ λαγῷα καὶ κίχλαι κοινῇ μετὰ τῶν μελιπήκτων προσεφέρετο, ὡσι ̓Αντιφάνης ἐν Λεπτινίσκῳ φησὶν οὕτως:  οἶνον Θάσιον πίνοις ἄν; β. εἴ τις ἐγχέοι.  α: πρὸς ἀμυγδάλας δὲ πῶς ἔχεις; β. εἰρηνικῶς α. β. μαλακὰς: δι' ἀς μέλιτι πρέπει παίειν βίᾳ. α. μελίπηκτα δ' εἴ σοι προσφέροι; β. τρώγοιμι τἄν.</TextUnit>
    <TextUnit id="3815" loc="642a">α, ᾠὸν δέ; β. καταπίνοιμ' ἄν. α. ἄλλου δεῖ τινος;  ἐν δὲ ̔Ομοίοις:   εἶτ' ἐπεισῆγεν χορείαν ἢ τράπεζαν δευτέραν,  καὶ παρέθηκε γέμουσαν πέμμασι παντοδαποῖς. ̓́Αμφις δὲ ἐν Γυναικομανίᾳ:  ἤδη ποτ' ἤκουσας βίον  ἀληλεμένον; Β. ναί. Α. τοῦτ' ἐκεῖν' ἔστιν σαφῶς:  ἄμητες, οἶνος ἡδύς, ᾠά, σησαμαῖ,  μύρον, στέφανος, αὐλητρίς. β. ὦ Διοσκόρω,</TextUnit>
    <TextUnit id="3816" loc="642b">ὀνόματα τῶν δώδεκα θεῶν διελήλυθας.  ̓Αναξανδρίδης ̓Αγροίκοις:  ὡς δ' ἐστεφανώθην, ἡ τράπεζ' εἰσήγετο  τοσαῦτ' ἔχουσα βρώμαθ' ὅσα, μὰ τοὺς θεοὺς  καὶ τὰς θεάς, οὐδ' ἔνδον ὄντ' ᾔδειν ἐγώ: οὕτως παρέζων †χρηστῶς† οὐκ ἔζων τότε. Κλέαρχος Πανδρόσῳ:</TextUnit>
    <TextUnit id="3817" loc="642c">λάβ' ὕδωρ κατὰ χειρός. β. μηδαμῶς: καλῶς ἔχει.  α. λάβ', ὦγάθ', οὐδὲν χεῖρον. ἡ παῖς, ἐπιτίθει  ἐπὶ τὴν τράπεζαν κάρυα καὶ τραγήματα.  Εὔβουλος Καμπυλίωνι:   τραγημάτων δ' ἔσθ' ἡ τράπεζά σοι πλέα. β. οὐ φιλοτραγήμων εἰμί πως ἑκάστοτε.  ̓́Αλεξις Πολυκλείᾳ ἑταίρας δ' ὄνομα Πολύκλεια:  ὁ πρῶτος εὑρὼν κομψὸς ἦν τραγήματα.  τοῦ συμποσίου γὰρ διατριβὴν ἐξεῦρε καὶ  ἀργοὺς ἔχειν μηδέποτε τὰς σιαγόνας.</TextUnit>
    <TextUnit id="3818" loc="642d">καὶ ἐν ̔Ομοίᾳ, τὸ δ' αὐτὸ δρᾶμα καὶ ὡς ' ̓Αντιδότου φέρεται:   οὐδὲ φιλόδειπνός εἰμι, μὰ τὸν ̓Ασκληπιόν,  τραγήμασιν χαίρω, μᾶλλον. β. εὖ πάνυ. α. τραγήματ' αἰσθάνομαι γὰρ ὅτι νομίζεται  τοῖς νυμφίοις μετιοῦσι Β. τὴν νύμφην λέγεις;   Α. παρέχειν, ἄμητας καὶ λαγῷα καὶ κίχλας:  τούτοισι χαίρω, τοῖς δὲ κεκαρυκευμένοις  ὄψοισι καὶ ζωμοῖσι—μηδάμ' ὧ θεοί.</TextUnit>
    <TextUnit id="3819" loc="642e">̓Απίων δὲ καὶ Διόδωρος, ὥς φησι Πάμφιλος, ἐπαίκλειά φησι καλεῖσθαι τὰ μετὰ τὸ δεῖπνον τραγήματα.   ἔφιππος ̓Εφήβοις:  χόνδρος μετὰ ταῦτ' εἰσῆλθε, μύρον Αἰγύπτιον,  φοινικίνου βῖκός τις ὑπανεῴγνυτο,  ἴτρια, τραγήμαθ' ἧκε, πυραμοῦς, ἄμης,  ᾠῶν ἑκατόμβη: πάντα ταῦτ' ἐχναύομεν,  ἐμασώμεθ' οὕτως ἀνδρικῶς ὅς' εἴχομεν  καὶ γὰρ παραμασύντας τινὰς παραβόσκομεν, καὶ ἐν Κύδωνι:  καὶ μετὰ δεῖπνον κόκκος.., .  ἐρέβινθος κύαμος,  χόνδρος, τυρός, μέλι, σησαμίδες,</TextUnit>
    <TextUnit id="3820" loc="642f">βάτραχος, βότρυες, ῥοῦς, πυραμίδες, μῆλον, κάρυον, γάλα, κανναβίδες,  κόγχαι, χυλός, Διὸς ἐγκέφαλος.  ̓́Αλεξις Φιλίσκῳ:  ἀρτέον τράπεζαν, ἀπονίψαι δοτέον, προσοιστέος  στέφανος, μύρον, σπονδή, λιβανωτός, ἐσχαρίς, τράγημα δοτέον ἔτι, πλακοῦντος ἁπτέον.  ἐπεὶ δὲ καὶ ὁ Κυθήριος Φιλόξενος ἐν τῷ Δείπνῳ</TextUnit>
    <TextUnit id="3821" loc="643a">δευτέρων τραπεζῶν μνημονεύων πολλὰ καὶ τῶν ἡμῖν παρακειμένων ὠνόμασεν, φέρε καὶ τούτων ἀπομνημονεύσωμεν:   τὰς δὲ δὴ πρόσθεν μολούσας λιπαραυγεῖς  πορθμίδας πολλῶν ἀγαθῶν πάλιν εἴσφερον γεμούσας,  τὰς ἐφήμεροι καλέοντι νῦν τραπέζας δευτέρας,  ἀθάνατοι δὲ τ' ̓Αμαλθείας κέρας, ταῖσι δ' ἐν μέσαις ἐγκαθιδρύθη μέγα χάρμα βροτοῖς, λευκὸς μυελὸς γλυκερός, λεπτοῖς ἀράχνας ἐναλιγκίοισι πέπλοις  συγκαλύπτων ὄψιν αἰσχύνας ὕπο, μὴ κατίδῃ τις</TextUnit>
    <TextUnit id="3822" loc="643b">μηλογενὲς πῶυ λιπόντ' ἀνάγκαις  ξηρὸν ἐν ξηραῖς ̓Αρισταίου παλιρρύτοισι παγαῖς:  τῷ δ' ὄνομ' ἦς ἄμυλος. χερσὶν δ' ἐπέθεντο  στόμιον μαλεραῖς  ταν δεξαμένην ὅ τι καὶ διδῷ τις, ἃ Ζανὸς καλέοντι τρώγματ'. ἐπεί γ' ἐπένειμεν ἐγκατακνακομιγὲς πεφρυγμένον  πυροβρομολευκερεβινθοακανθιδομικριτριαδυ- βρωματοπαντανάμικτον ἄμπυκι καριδίᾳ:: στιχὰς παρεγίνετο τούτοις σταιτινοκογχομαγὴς χὡ ψαιστελαιοξανθεπιπαγκαπύρωτος χοιρίνας.</TextUnit>
    <TextUnit id="3823" loc="643c">ἅδεα δὲ κυκλώθ' ὁμόφωκτ' ἀνάριθμα καὶ μελίπακτα τετυγμέν' ἄφθονα σασαμόφωκτα. τυρακίνας τε γάλακτι καὶ μέλι συγκατάφυρτος ἦς  ἄμυλος πλαθανίτας. σασαμοτυροπαγῆ δὲ καὶ ζεσελαιοπαγῆ πλατύνετο σασαμόπαστα πέμματα κἆτ' ἐρέβινθοι κνακοσυμμιγεῖς ἁπαλαῖς θάλλοντες ὥραις, ᾠὰ τ' ἀμυγδαλίδες τε τᾶν μαλακοφλοίδων ἐτάττετο τρωκτά τε παισὶν ἁδυεδῆ κάρυ', ἄλλα θ' ὅσσα πρέπει παρὰ θοίναν ὀλβιόπλουτον ἔμεν, πόσις δ' ἐπεραίνετο κότταβοὶ τε λόγοι τ' ἐπὶ κοινᾶς,</TextUnit>
    <TextUnit id="3824" loc="643d">ἔνθα τι καινὸν ἐλέχθη κομψὸν ἀθυρμάτιον καὶ θαύμασαν αὔτ' ἐπὶ τ' ᾔνησαν ταῦτα καὶ ὁ Κυθήριος Φιλόξενος: ὃν ἐπαινῶν ̓Αντιφάνης ἐν τῷ Τριταγωνιστῇ φησι:    πολὺ γ' ἐστὶ πάντων τῶν ποιητῶν διάφορος ὁ Φιλόξενος, πρώτιστα μὲν γὰρ ὀνόμασιν  ἰδίοισι καὶ καινοῖσι χρῆται πανταχοῦ.  ἔπειτα τὰ μέλη μεταβολαῖς καὶ χρώμασιν ὡς εὖ κέκραται. θεὸς ἐν ἀνθρώποισιν ἦν</TextUnit>
    <TextUnit id="3825" loc="643e">ἐκεῖνος, εἰδὼς τὴν ἀληθῶς μουσικήν. οἱ νῦν δὲ κισσόπλεκτα καὶ κρηναῖα καὶ  ἀνθεσιπότατα μέλεα μελέοις ὀνόμασι  ποιοῦσιν ἐμπλέκοντες ἀλλότρια μέλη.  πλακούντων δὲ ὀνόματα πολλῶν καταλεξάντων, ὅσων μέμνημαι τούτων σοι καὶ μεταδώσω, οἶδα δὲ καὶ Καλλίμαχον ἐν τῷ τῶν παντοδαπῶν συγγραμμάτων Πίνακι ἀναγράψαντα πλακουντοποιικὰ</TextUnit>
    <TextUnit id="3826" loc="643f">συγγράμματα Αἰγιμίου καὶ ̔Ηγησίππου καὶ Μητροβίου, ἔτι δὲ Φαίστου. ἡμεῖς δὲ ἃ μετεγράψαμεν ὀνόματα πλακούντων τούτων σοι καὶ μεταδώσομεν, οὐχ ὡς τοῦ ὑπ' ̓Αλκιβιάδου πεμφθέντος Σωκράτει ὃν Ξανθίππης καταπατησάσης, γελάσας ὁ Σωκράτης “ οὐκοῦν, ἔφη, οὐδὲ σὺ μεθέξεις τούτου.” τοῦτο δὲ ἱστόρησεν ̓Αντίπατρος</TextUnit>
    <TextUnit id="3827" loc="644a">ἐν τῷ πρώτῳ περὶ ̓Οργῆς. “ ἐγὼ δὲ φιλοπλάκουντος ὢν οὐκ ἂν περιεῖδον” τὸν θεῖον ἐκεῖνον ἐξυβριζόμενον πλακοῦντα. μνημονεύων οὖν ὁ κωμικὸς Πλάτων εἴρηκεν ἐν τῷ Ποιητῇ οὕτως    μόνος δ' ἄγευστος, ἄσπλαγχνος ἐνιαυτίζομαι, ἀπλάκουντος, ἀλιβάνωτος.  ἀλλὰ μὴν οὐδὲ τῆς κώμης ἀμνήμων εἰμὶ ἣν Πλακοῦντά φησι καλεῖσθαι Δημήτριος ὁ Σκήψιος ἐν δωδεκάτῳ Τρωικοῦ Διακόσμου, τῶν ̔Υποπλακίων Θηβῶν φάσκων αὐτὴν ἀπέχειν σταδίους</TextUnit>
    <TextUnit id="3828" loc="644b">ἕξ. περισπαστέον δὲ λέγοντας πλακοῦς τὴν ὀνομαστικὴν συνῄρηται γὰρ ἐκ τοῦ πλακόεις, ὡς τυρόεις τυροῦς, σησαμόεις σησαμοῦς. εἴρηται δὲ κατ' ἔλλειψιν τοῦ ἄρτος. ὅτι δὲ καλοὺς πλακοῦντας ἐν Παρίῳ τοῦ ̔ ̔Ελλησπόντου φαγεῖν ἔστιν οἱ ἐπιδημήσαντες μαρτυρήσουσιν. ̓́Αλεξις γὰρ πεπλάνηται λέγων τοὺς ἐκ Πάρου: λέγει δὲ οὕτως ἐν τῷ ἐπιγραφομένῳ ̓Αρχιλόχῳ:  ὦ τὴν εὐτυχῆ ναίων Πάρον, ὄλβιε πρέσβυ, ἣ κάλλιστα φέρει χώρα δύο τῶν συναπασῶν,</TextUnit>
    <TextUnit id="3829" loc="644c">κόσμον μὲν μακάρεσσι λίθον, θνητοῖς δὲ πλακοῦντας.  ὅτι δὲ καὶ οἱ Σάμιοι διαφέροντές εἰσι πλακοῦντες Σώπατρος ὁ φλυακογράφος φησὶν ἐν Βακχίδος Μνηστῆρσιν   πλακουντοποιὸν ὠνομασμένην Σάμον.  ἐγχύτων δὲ πλακούντων μνημονεύει Μένανδρος μὲν ἐν Ψευδηρακλεῖ:   οὐκ ἔστι κανδύλους ποιεῖν οὐδ' οἷα σὺ  εἴωθας εἰς ταὐτὸν καρυκεύειν, μέλι,</TextUnit>
    <TextUnit id="3830" loc="644d">σεμίδαλιν, ᾠά1: πάντα γὰρ τἀναντία νῦν ἐστιν ὁ μάγειρος γὰρ ἐγχύτους ποιεῖ , πλακοῦντας ὀπτᾷ, χόνδρον ἕψει καὶ φέρει  μετὰ τὸ τάριχος, εἶτα θρῖον καὶ βότρυς: ἡ δημιουργὸς δ' ἀντιπαρατεταγμένη κρεᾴδἰ ὀπτᾷ καὶ κίχλας.  Εὐάγγελος δὲ ̓Ανακαλυπτομένῃ:   τέτταρας ποιεῖν τραπέζας τῶν γυναικῶν εἶπά σοι,  ἓξ δὲ τῶν ἀνδρῶν τὸ δεῖπνον δ' ἐντελὲς καὶ μηδὲ ἓν</TextUnit>
    <TextUnit id="3831" loc="644e">ἐλλιπές. λαμπροὺς γενέσθαι βουλόμεσθα τοὺς γάμους. οὐ παρ' ἑτέρου δεῖ πυθέσθαι: πάντα δ' αὐτόπτης &amp;γτ; ἐρῶ.  τῶν μὲν ἰχθύων σὺ λήψει πάνθ' ὅς' ἂν βούλῃ γένη,  εἰς δὲ τὰ κρέα μόσχον ἔλαβες, δέλφακας, χοίρους, λαγώς  β. ὡς ἀλαζὼν ὁ κατάρατος. α. θρῖα, τυρόν, ἐγχύτους. Γ. παῖ, Δρόμων. α. κάνδυλον ᾠά τ', ἀμύλιον  τὸ πέρας, ὕψος τῆς τραπέζης, πήχεων ἔσται τριῶν,</TextUnit>
    <TextUnit id="3832" loc="644f">ὥστε τὸν δειπνοῦντ' ἐπαίρειν, ἄν τι βούληται λαβεῖν. ἄμης πλακοῦντος γένος. ̓Αντιφάνης:  ἄμητες, ἄμυλοι.  Μένανδρος ἐν ̔Υποβολιμαίῳ: :   τὸν ἄμητα, Χαίριππ', οὐκ ἐς ̔́Αιδου πέμπετε; β. τίν' ἄμητ' ἐν ̔́Αιδου προσδοκᾷς; ̓́Ιωνες δέ, ὥς φησι Σιληνὸς ἐν ταῖς Γλώσσαις, ἄμην αὐτὸν καλοῦσιν, καὶ τοὺς μικροὺς ἀμητίσκους Τηλεκλείδης:   αὐτόμαται δὲ κίχλαι μετ' ἀμητίσκων εἰς τὸν φάρυγ'  εἰσεπέτοντο.  διακόνιον. Φερεκράτης:</TextUnit>
    <TextUnit id="3833" loc="645a">ὑπὸ τῆς ἀπληστίας  διακόνιον ἐπῆσθεν, ἀμφιφῶντ' ἔχων. ἀμφιφῶν πλακοῦς ̓Αρτέμιδι ἀνακείμενος, ἔχει δ' ἐν κύκλῳ καόμενα δᾴδια. Φιλήμων ἐν Πτωχῇ ἢ ̔Ροδίᾳ:   ̓́Αρτεμι, φίλη δέσποινα, τοῦτόν σοι φέρω, ὦ πότνι', ἀμφιφῶντα καὶ σπονδήσιμα. μνημονεύει αὐτοῦ καὶ Δίφιλος ἐν ̔Εκάτῃ.  Φιλόχορος δ' ἀμφιφῶντα αὐτὸν κληθῆναι καὶ εἰς τὰ τῆς ̓Αρτέμιδος ἱερὰ φέρεσθαι ἔτι τε καὶ εἰς τὰς τριόδους, ἐπεὶ ἐν ἐκείνῃ τῇ ἡμέρᾳ ἐπικαταλαμβάνεται</TextUnit>
    <TextUnit id="3834" loc="645b">ἡ σελήνη ἐπὶ ταῖς δυσμαῖς ὑπὸ τῆς τοῦ ἡλίου ἀνατολῆς καὶ ὁ οὐρανὸς ἀμφιφῶς γίνεται. βασυνίας. Σῆμος ἐν β' Δηλιάδος “ἐν τῇ τῆς ̔Εκάτης, φησίν, νήσῳ τῇ ̓́Ιριδι θύουσι Δήλιοι τοὺς βασυνίας καλουμένους. ἐστὶν δὲ ἑφθὸν πύρινον σταῖς σὺν μέλιτι καὶ τὰ καλούμενα κόκκωρα ἰσχὰς καὶ κάρυα τρία.” στρεπτοὶ καὶ νεήλατα. τούτων μνημονεύει Δημοσθένης ὁ ῥήτωρ ἐν τῷ ὑπὲρ Κτησιφῶντος περὶ τοῦ στεφάνου. ἐπίχυτόν. Νικοφῶν ἐν Χειρογάστορσιν</TextUnit>
    <TextUnit id="3835" loc="645c">ἐγὼ μὲν ἄρτους, μᾶζαν, ἀθάρην, ἄλφιτα,  κόλλικας, ὀβελίαν, μελιτοῦτταν, ἐπιχύτους,  πτισάνην, πλακοῦντας, δενδαλίδας, ταγηνίας  Πάμφιλος δὲ τὸν ἀττανίτην καλούμενον ἐπίχυτόν φησι καλεῖσθαι. τοῦ δὲ ἀττανίτου ̔Ιππῶναξ ἐν τούτοις μνημονεύει:   οὐκ ἀτταγᾶς τε καὶ λαγὼς καταβρύκων,   ου' τηγανίτας σησάμοισι φαρμάσσων,  οὐδ' ἀττανίτας κηρίοισιν ἐμβάπτων.</TextUnit>
    <TextUnit id="3836" loc="645d">κρήιον πλακοῦς, ἄρτος, ὃν ̓Αργεῖοι παρὰ τῆς νύμφης πρὸς τὸν νυμφίον φέρουσιν. “ὀπτᾶται δ' ἐν ἄνθραξιν, καὶ καλοῦνται ἐπ' αὐτὸν οἱ φίλοι, παρατίθεται δὲ μετὰ μέλιτος,” ὥς φησιν Φιλίτας ἐν ̓Ατάκτοις. γλυκίνας ὁ διὰ γλυκέος καὶ ἐλαίου πλακοῦς παρὰ Κρησίν, ὥς φησι Σέλευκος ἐν Γλώσσαις. ἐμπέπτας, ὁ αὐτός φησι, πύρινος ἄρτος κοῖλος καὶ σύμμετρος, ὅμοιος ταῖς λεγομέναις κρηπῖσιν, εἰς ἃς ἐντίθενται τὰ διὰ τυροῦ σκευαζόμενα πλακούντια.</TextUnit>
    <TextUnit id="3837" loc="645e">ἐγκρίδες πεμμάτιον ἑψόμενον ἐν ἐλαίῳ καὶ μετὰ τοῦτο μελιτούμενον, μνημονεύει αὐτῶν Στησίχορος διὰ τούτων   χόνδρον τε καὶ ἐγκρίδας  ἄλλα τε πέμματα καὶ μέλι χλωρόν.  μνημονεύει αὐτῶν καὶ ̓Επίχαρμος καὶ ἐν τοῖς ̓Εγχειρογάστορσι Νικοφῶν. ̓Αριστοφάνης δ' ἐν Δαναΐσιν καὶ πωλητὴν φησιν αὐτῶν εἶναι ἐν τούτοις:   μήτ' ἄρα μ': εἶναι ἐγκριδοπώλην,  Φερεκράτης δ' ἐν Κραπατάλλοις:   ταῦτ' ἔχων ἐν ταῖς ὁδοῖς ἁρπαζέτω τὰς ἐγκρίδας. ἐπικύκλιος. πλακοῦς τις παρὰ Συρακοσίοις οὕτως</TextUnit>
    <TextUnit id="3838" loc="645f">καλούμενος, καὶ μέμνηται αὐτοῦ ̓Επίχαρμος ἐν Γᾷ καὶ Θαλάσσᾳ. γουρος ὅτι πλακοῦντος εἶδος ὁ Σόλων ἐν τοῖς ̓Ιάμβοις φησίν   πίνουσι καὶ τρώγουσιν οἱ μὲν ἴτρια, οἱ δ' ἄρτον αὐτῶν, οἱ δὲ συμμεμιγμένους  γούρους φακοῖσι. κεῖθι δ' οὔτε πεμμάτων  ἄπεστιν οὐδὲν ἅσσα τ' ἀνθρώποισι γῆ  φέρει μέλαινα, πάντα δ' ἀφθόνως πάρα.</TextUnit>
    <TextUnit id="3839" loc="646a">Κριβάνας πλακοῦντάς τινας ὀνομαστικῶς ̓Απολλόδωρος παρ' ̓Αλκμᾶνι. ὁμοίως καὶ Σωσίβιος ἐν γ' περὶ ̓Αλκμᾶνος, τῷ σχήματι μαστοειδεῖς εἶναι φάσκων αὐτούς, χρῆσθαι δ' αὐτοῖς Λάκωνας πρὸς τὰς τῶν γυναικῶν ἑστιάσεις, περιφέρειν τ' αὐτοὺς ὅταν μέλλωσιν ᾄδειν τὸ παρεσκευασμένον ἐγκώμιον τῆς Παρθένου αἱ ἐν τῷ χορῷ ἀκόλουθοι. κριμνίτης πλακοῦς ποιὸς διὰ κρίμνων γινόμενος, ὡς ̓Ιατροκλῆς ἐν τῷ περὶ Πλακούντων ἀναγράφει.</TextUnit>
    <TextUnit id="3840" loc="646b">σταιτίτας πλακοῦς ποιὸς ἐκ σταιτὸς καὶ  μέλιτος, μνημονεύει ̓Επίχαρμος ἐν ̔́Ηβας Γάμῳ. σταῖς δ' ἐστὶν ὑγρὸν εἰς τήγανον ἐπιχεόμενον, μέλιτος ἐπιβαλλομένου καὶ σησάμης καὶ τυροῦ, ὡς ̓Ιατροκλῆς φησίν. Χαρίσιος . τούτου μνημονεύει ̓Αριστοφάνης ἐν Δαιταλεῦσιν :  ἐγὼ δὲ νῷν πέψω πλακοῦντ' ἐς ἑσπέραν χαρίσιον.  Εὔβουλος δ' ἐν ̓Αγκυλίωνι ὡς περὶ ἄρτου αὐτοῦ ὄντος οὑτωσὶ λέγει:   ἐξεπήδης' ἀρτίως πέττουσα τὸν χαρίσιον.</TextUnit>
    <TextUnit id="3841" loc="646c">ἐπίδαιτρον πλακουντῶδες μάζιον: ἐπὶ τῷ δείπνῳ ἐσθιόμενον, ὥς φησι Φιλήμων ἐν τῷ περὶ ̓Αττικῶν ̓Ονομάτων. νᾶνος ἄρτος πλακουντώδης διὰ τυροῦ καὶ ἐλαίου σκευαζόμενος. ψώθια τὰ ψαθύρια. Φερεκράτης Κραπατάλλοις: ,   λήψει δ' ἐν ̔́Αιδου κραπάταλον καὶ ψωθία. ̓Απολλόδωρος δ' ὁ ̓Αθηναῖος καὶ Θεόδωρος δ' ἐν  ̓Αττικαῖς Γλώσσαις τοῦ ἄρτου τὰ ἀποθραυόμενα</TextUnit>
    <TextUnit id="3842" loc="646d">ψωθία καλεῖσθαι, ἃ τινὰς ὀνομάζειν ἀτταράγους. ἴτριον πεμμάτιον λεπτὸν διὰ σησάμου καὶ μέλιτος γινόμενον. μνημονεύει αὐτοῦ ̓Ανακρέων οὕτως   ἠρίστησα μὲν ἰτρίου λεπτοῦ μικρὸν, ἀποκλάς, οἴνου δ' ἐξέπιον κάδον.  ̓Αριστοφάνης ̓Αχαρνεῦσιν:  πλακοῦντες, σησαμοῦντες, ἴτρια.  Σοφοκλῆς ̓́Εριδι:   ἐγὼ δὲ πεινῶς' αὖ πρὸς ἴτρια βλέπω. ἀμόραι. τὰ μελιτώματα Φιλίτας ἐν ̓Ατάκτοις ἀμόρας φησὶν καλεῖσθαι. μελιτώματα δ' ἐστὶν πεπεμμένα.</TextUnit>
    <TextUnit id="3843" loc="646e">ταγηνίτης πλακοῦς ἐν ἐλαίῳ τετηγανισμένος, ὁ καὶ ταγηνίας, μνημονεύει Μάγνης ἢ ὁ ποιήσας τὰς εἰς αὐτὸν ἀναφερομένας κωμῳδίας ἐν Διονύσῳ δευτέρῳ :   ταγηνίας ἤδη τεθέασαι χλιαροὺς  σίζοντας ὅταν αὐτοῖσιν ἐπιχέῃς μέλι;  καὶ Κρατῖνος ἐν Νόμοις:   καὶ δρόσον βάλλων ἕωθεν χλιαρὸς ταγηνίας.  ἔλαφος πλακοῦς ὁ τοῖς ̓Ελαφηβολίοις ἀναπλασσόμενος διὰ σταιτὸς καὶ μέλιτος καὶ σησάμου.  ναστὸς πλακοῦντος εἶδος, ἔχων ἔνδον καρυκκείας.1. χόρια βρώματα διὰ μέλιτος καὶ γάλακτος γινόμενα.</TextUnit>
    <TextUnit id="3844" loc="646f">ἀμορβίτης; πλακοῦντος εἶδος παρὰ Σικελοῖς. οἱ δὲ παῖσα πλακούντια παρὰ Κῴοις, ὥς φησιν ̓Ιατροκλῆς. σησαμίδες ἐκ μέλιτος καὶ σησάμων πεφρυγμένων καὶ ἐλαίου σφαιροειδῆ πέμματα. Εὔπολις Κόλαξιν  ὃς χαρίτων μὲν ὄζει, καλλαβίδας δὲ βαίνει,  σησαμίδας δὲ χέζει,  μῆλα δὲ χρέμπτεται.  ̓Αντιφάνης Δευκαλίωνι:   σησαμίδας ἢ μελίπηκτα ἢ τοιοῦτό τι. μνημονεύει αὐτῶν καὶ ̓́Εφιππος ἐν Κύδωνι: πρόκειται τὸ μαρτύριον.</TextUnit>
    <TextUnit id="3845" loc="647a">μύλλοι. ̔Ηρακλείδης ὁ Συρακόσιος ἐν τῷ περὶ Θεσμῶν ἐν Συρακούσαις φησὶ τοῖς Παντελείοις τῶν Θεσμοφορίων ἐκ σησάμου καὶ μέλιτος κατασκευάζεσθαι ἐφήβαια γυναικεῖα, ἃ καλεῖσθαι κατὰ πᾶσαν Σικελίαν μυλλοὺς καὶ περιφέρεσθαι ταῖς θεαῖς. ἐχῖνός;. Λυγκεὺς ὁ Σάμιος ἐν τῇ πρὸς  Διαγόραν ̓Επιστολῇ ἐκ παραλλήλου τιθεὶς τὰ κατὰ</TextUnit>
    <TextUnit id="3846" loc="647b">τὴν ̓Αττικὴν ἐξαιρέτως γινόμενα τοῖς ἐν τῇ ̔Ρόδῳ γράφει οὕτως: “τῇ δὲ περὶ τὸν ἄμητα δόξῃ τὸν καινὸν ἀνταγωνιστὴν ἐπὶ τῆς δευτέρας εἰσάγουσα τραπέζης ἐχῖνον. ὑπὲρ οὗ νῦν μὲν ἐπὶ κεφαλαίου: παραγενομένου δὲ σοῦ καὶ συντεθέντος κατὰ τοὺς ἐν ̔Ρόδῳ νόμους ἅμα μασησαμένου πειράσομαι πλείω περιθεῖναι λόγον.” κοτυλίσκοι. ̔Ηρακλέων ὁ ̓Εφέσιος πλακοῦντὰς τινάς φησιν οὕτω καλεῖσθαι τοὺς ἐκ τρίτου μέρους τῆς χοίνικος γινομένους. χοιρίναι. τούτων μνημονεύει ̓Ιατροκλῆς ἐν τῷ</TextUnit>
    <TextUnit id="3847" loc="647c">περὶ Πλακούντων καὶ τοῦ πυραμοῦντος καλουμένου, οὐ διαφέρειν λέγων τῆς πυραμίδος καλουμένης: γίνεσθαι γὰρ ταύτην ἐκ πυρῶν πεφωσμένων καὶ μέλιτι δεδευμένων. αὗται δὲ ἆθλα τίθενται ταῖς παννυχίσι τῷ διαγρυπνήσαντι. Χρύσιππος δὲ ὁ Τυανεὺς ἐν τῷ ἐπιγραφομένῳ ̓Αρτοκοπικῷ εἴδη πλακούντων καὶ γένη τάδε ἀναγράφει: “ Τερεντῖνον, Κρασσιανόν, Τουτιανόν,  Σαβελλικὸν κλοῦστρον, ̓Ιουλιανόν, ̓Απικιανόν, Κανωπικά, περλούκιδον, Καππαδοκικόν, ἡδύβια, μαρυπτόν, πλίκιον, γουττᾶτον, Μοντιανὸν: τοῦτον, φησί, μάξεις ἐξ οἴνου σκληρόν: εἰ δέ σοι τυρίον παρέσται, ἥμισυ μάξεις ἐξ οἴνου καὶ ἥμισυ ἐκ</TextUnit>
    <TextUnit id="3848" loc="647d">τυροῦ: ἡδονικώτερον γὰρ γίνεται. κλοῦστρον Κυριανόν, κλοῦστρον γουττᾶτον, κλοῦστρον Φαβωνιανόν. μουστάκια ἐξ οἰνομέλιτος, μουστάκια σησαμᾶτα, κλοῦστρον πούριον, γωσλωανιον, Παυλινιανόν. ἐκ τυροῦ δέ, φησί, γίνεται πλακουντηρὰ τάδε: ἔγχυτος, σκριβλίτης, σουβίτυλλος. γίνεται δὲ καὶ ἐξ ἄλικος σουβίτυλλος. σπῖρα: καὶ οὗτος ἐκ τυροῦ γίνεται: λούκουντλοι, ἀργυροτρύφημα, λίβος, κίρκλος λιξόλας, κλουστροπλακοῦς. γίνεται δέ, φησί, καὶ ὀρυζίτης πλακοῦς. ὁ δὲ φθοῖς οὕτω γίγνεται: τυρὸν ἐκπιέσας τρῖβε καὶ ἐμβαλὼν ἐς</TextUnit>
    <TextUnit id="3849" loc="647e">κόσκινον χάλκεον διήθει, εἶτ' ἐπίβαλε μέλι καὶ σελίγνεως ἡμίναν καὶ συμμάλαξον εἰς ἕν. κάτιλλος δὲ ὀρνᾶτος ὁ λεγόμενος παρὰ ̔Ρωμαίοις οὕτως γίγνεται: θρίδακας πλύνας ξέσον καὶ ἐμβαλὼν οἶνον  εἰς θυίαν τρῖβε τὰς θρίδακας, εἶτα τὸν χυλὸν ἐκπιέσας σελίγνιον συμφύρασον αὐτῷ καὶ συμπεσεῖν ἐάσας μετ' ὀλίγον τρῖψον εὐτόνως, προσβαλὼν ὀλίγον στέατος χοιρείου καὶ πέπερι, καὶ πάλιν τρίψας ἕλκυσον λάγανον καὶ λειάνας ἐκτεμὼν κατάτεμνε καὶ ἕψε εἰς ἔλαιον θερμότατον εἰς ἠθμὸν</TextUnit>
    <TextUnit id="3850" loc="647f">βαλὼν τὰ κατακεκομμένα. ἄλλα πλακούντων γένη: ὀστρακίτης, ἀττανῖται, ἄμυλον, τυροκόσκινον. τυρὸν ἐκπίεσας καλῶς θὲς εἰς ἄγγος, εἶτ' ἄνω κόσκινον χαλκοῦν ἐπιθεὶς δίαγε τὸν τυρόν. ὅταν δὲ μέλλῃς προσφέρειν, βάλε μέλιτος αὔταρκες ἐπάνω. ὑποτυρίδες δὲ οὕτως γίνονται: εἰς γάλα βαλὼν μέλι ἐκπίεσον καὶ βάλε εἰς σκεῦος καὶ ἔα παγῆναι. ἐὰν δέ σοι παρῇ κοσκίνια μικρά, ἐπίβαλε εἰς αὐτὰ τὸ σκεῦος, καὶ ἔα ἐκρεῖν τὸν ὀρόν. καὶ ὅταν σοὶ δόξῃ πεπηγέναι, ἄρας τὸ σκεῦος μετάβαλε εἰς ἀργύρωμα, καὶ ἔσται ἡ ὄψις ἄνωθεν, ἐὰν δὲ μὴ ᾖ κοσκίνια, φλαβιλλίοις καινοῖς χρῶ, ἐν οἷς τὸ πῦρ ῥιπίζεται: τὴν γὰρ αὐτὴν ποιεῖ χρείαν. κοπτοπλακοῦς. ἐν Κρήτῃ δέ, φησίν, πλακουντάριον ποιοῦσιν ὅπερ ὀνομάζουσι γάστριν. γίνεται δὲ οὕτως : κάρυα Θάσια καὶ Ποντικὰ καὶ ἀμύγδαλα, ἔτι δὲ μήκων, ἃ φρύξας θεράπευσον καλῶς καὶ εἰς θυίαν καθαρὰν</TextUnit>
    <TextUnit id="3851" loc="648a">τρῖψον ἐπιμελῶς: συμμίξας τε τὴν ὀπώραν μάλαξον μέλιτι ἡψημένῳ, προσβαλὼν πέπερι πλέον καὶ μάλαξον γίνεται δὲ μέλαν διὰ τὴν μήκωνα. διαπλατύνας ποίησον τετράγωνον. εἶτα σήσαμον λευκὸν τρίψας μάλαξον μέλιτι ἡψημένῳ καὶ ἕλκυσον λαγάνια δύο καὶ ἓν θὲς ὑποκάτω καὶ τὸ ἄλλο ἐπάνω, ἵνα τὸ μέλαν εἰς μέσον γένηται, εὖ ῥύθμισόν τε αὐτό.” ταῦτα καὶ ὁ σοφὸς πεμματολόγος Χρύσιππος.</TextUnit>
    <TextUnit id="3852" loc="648b">̔Αρποκρατίων δὲ ὁ Μενδήσιος ἐν τῷ περὶ Πλακούντων τὴν παρ' ̓Αλεξανδρεῦσι καλουμένην παγκαρπίαν καλεῖ. 'ἴτρια δ' ἐστὶ ταῦτα συντεθρυμμένα μετὰ μέλιτος ἑψόμενα: καὶ μετὰ τὴν ἕψησιν σφαιρηδὸν συντεθέντα περιδεῖται βύβλῳ λεπτῇ ἕνεκα τοῦ συμμένειν. Πόλτου δὲ μνημονεύει ̓Αλκμὰν οὕτως:   ἤδη παρέξει πυάνιόν τε πολτὸν ὁ χίδρον τε λευκὸν κηρίναν τ' ὀπώραν.  ἐστὶ δὲ τὸ πυάνιον, ὥς φησι Σωσίβιος, πανσπερμία ἐν γλυκεῖ ἡψημένη: χίδρον δὲ οἱ ἑφθοὶ πυροί. κηρίναν δὲ ὀπώραν λέγει τὸ μέλι. καὶ ̓Επίχαρμος δὲ οὕτως λέγει ἐν Γῇ καὶ Θαλάσσῃ:</TextUnit>
    <TextUnit id="3853" loc="648c">πολτὸν ἕψειν ὄρθριον.  καὶ τῶν καλουμένων δὲ μελικηρίδων μνημονεύει Φερεκράτης ἐν Αὐτομόλοις οὕτως :    ὥσπερ τῶν αἰγιδίων ὄζειν ἐκ τοῦ στόματος μελικήρας.  λεχθέντων καὶ τούτων ὁ σοφὸς Οὐλπιανὸς ἔφη: “ πόθεν ὑμῖν, ὦ πολυμαθέστατοι γραμματικοί, καὶ ἐκ ποίας βιβλιοθήκης ἀνεφάνησαν οἱ σεμνότατοι οὗτοι συγγραφεῖς Χρύσιππος καὶ ̔Αρποκρατίων, διαβάλλοντες καλῶν ὀνόματα φιλοσόφων τῇ ὁμωνυμίᾳ</TextUnit>
    <TextUnit id="3854" loc="648d">τίς; δὲ καὶ ἡμίναν ̔Ελλήνων ὠνόμασεν ἢ τίς ἀμύλου μνημονεύει;” ἀπαντήσαντος δ' αὐτῷ τοῦ Λαρηνσίου καὶ εἰπόντος: “ τὴν μὲν ἡμίναν οἱ τὰ εἰς ̓Επίχαρμον ἀναφερόμενα ποιήματα πεποιηκότες οἴδασι, κἀν τῷ Χείρωνι ἐπιγραφομένῳ οὕτως λέγεται:   καὶ πιεῖν ὕδωρ διπλάσιον χλιαρόν, ἡμίνας δύο,  τὰ δὲ ψευδεπιχάρμεια ταῦτα ὅτι πεποιήκασιν ἄνδρες ἔνδοξοι Χρυσόγονός τε ὁ αὐλητής, ὥς φησιν ̓Αριστόξενος ἐν ὀγδόῳ Πολιτικῶν Νόμων, τὴν Πολιτείαν ἐπιγραφομένην Φιλόχορος δ' ἐν τοῖς περὶ Μαντικῆς ̓Αξιόπιστον τὸν εἴτε Λοκρὸν γένος ἢ Σικυώνιον τὸν Κανόνα καὶ τὰς Γνώμας</TextUnit>
    <TextUnit id="3855" loc="648e">πεποιηκέναι φησίν. ὁμοίως δὲ ἱστορεῖ καὶ ̓Απολλόδωρος, τοῦ δὲ ἀμύλου μνημονεύει Τηλεκλείδης ἐν Στερροῖς οὑτωσὶ λέγων ι    φιλῶ πλακοῦντα θερμόν, ἀχράδας οὐ φιλῶ,  χαίρω λαγῴοις ἐπ' ἀμύλῳ καθημένοις. ”  τούτων ἀκούσας ὁ Οὐλπιανὸς ἔφη: “ ἀλλ' ἐπειδὴ καὶ κοπτήν τινα καλεῖτε, ὁρῶ δὲ ἑκάστῳ κειμένην ἐπὶ τῆς τραπέζης, λέγετε ἡμῖν, ὦ λίχνοι, τίς τοῦ ὀνόματος τούτου τῶν ἐνδόξων μνημονεύει.” καὶ ὁ Δημόκριτος ἔφη: “τὸ μὲν θαλάσσιον πράσον κοπτήν φησι καλεῖσθαι Διονύσιος ὁ ̓Ιτυκαῖος ἐν ἑβδόμῳ Γεωργικῶν. τοῦ δὲ ἡμῖν παρακειμένου</TextUnit>
    <TextUnit id="3856" loc="648f">μελιπήκτου μέμνηται Κλέαρχος ὁ Σολεὺς ἐν τῷ περὶ Γρίφων: οὑτωσὶ λέγων ' σκεύη κελεύοντι λέγειν ὁποῖα εἰπεῖν   τρίπους, χύτρα, λυχνεῖον, ἀκταία, βάθρον,  σπόγγος, λέβης, σκαφεῖον, ὅλμος, λήκυθος,  σπυρίς, μάχαιρα, τρυβλίον, κρατήρ, ῥαφίς,  ἢ πάλιν ὄψων οὕτως:   ἔτνος, φακῆ, τάριχος, ἰχθύς, γογγυλίς,</TextUnit>
    <TextUnit id="3857" loc="649a">σκόροδον, κρέας, θύννειον, ἅλμη, κρόμμυον,  σκόλυμος, ἐλαία, κάππαρις, βολβός, μύκης.  ἐπί τε τῶν τραγημάτων ὁμοίως:  ἄμης,   πλακοῦς, ἔντιλτος, ἴτριον, ῥόα,  ᾠόν, ἐρέβινθος, σησάμη, κοπτή, βότρυς,  ἰσχάς, ἄπιος, πέρσεια, μῆλ', ἀμύγδαλα  ταῦτα μὲν ὁ Κλέαρχος. ὁ δὲ φλυακογράφος Σώπατρος ἐν τῷ ἐπιγραφομένῳ Πύλαι δράματί φησιν  τίς δ' ἀναρίθμου μήκωνος εὗρε κοπτὰς ἢ κνηκοπύρους ἡδονὰς τραγημάτων ἔμιξεν;  ἀπέχεις, ὦ καλέ μου λογιστὰ Οὐλπιανέ, τὴν</TextUnit>
    <TextUnit id="3858" loc="649b">κοπτὴν ἧς συμβουλεύω σοι ἀπεσθίειν.” καὶ ὃς οὐδὲν μελλήσας ἀνελόμενος ἤσθιεν. γελασάντων δὲ πάντων ἔφη ὁ Δημόκριτος: “ ἀλλ' οὐκ ἐσθίειν σοι προσέταξα, καλὲ ὀνοματοθήρα, ἀλλὰ μὴ ἐσθίειν: τὸ γὰρ ἀπεσθίειν οὕτως εἴρηκεν ἐν Φινεῖ ὁ κωμῳδιοποιὸς Θεόπομπος:   παῦσαι κυβεύων, μειράκιον, καὶ τοῖς βλίτοις  διαχρῶ τὸ λοιπόν, κοιλίαν σκληρὰν ἔχεις: τὰ πετραῖα τῶν ἰχθυδίων ἀπέσθιε: ἡ τρὺξ ἄριστόν ἐστιν εἰς εὐβουλίαν.  ταῦτ' ἢν ποῇς, ῥᾴων ἔσει τὴν οὐσίαν.</TextUnit>
    <TextUnit id="3859" loc="649c">χρῶνται δὲ τῷ ἀπεσθίειν καὶ ἀντὶ τοῦ ἀπό τινος ἐσθίειν, ὡς ̔́Ερμιππος ἐν Στρατιώταις:   οἴμοι τάλας, δάκνει, δάκνει, ἀπεσθίει μου τὴν ἀκοήν. ”   ἐπὶ τούτῳ ἐλεγχθεὶς ὁ Σύρος καὶ δηχθεὶς σφόδρα “ ἀλλὰ μήν, ἔφη, παράκειται ἡμῖν ἐπὶ τῆς τραπέζης καὶ ψιττάκια: ἅπερ ἢν εἴπῃς παρὰ τίνι κεῖται, ' δώσω σοι ' οὐ ' χρυσέους δέκα στατῆρας ' κατὰ τὸν Ποντικὸν λεσχηνευτήν, ἀλλὰ τουτὶ τὸ ἔκπωμα.” σιωπήσαντος δὲ τοῦ Δημοκρίτου “ ἀλλ' ἐπεὶ ἀπορεῖς, ἔφη, ἐγώ σε διδάξω. Νίκανδρος μὲν ὁ Κολοφώνιος</TextUnit>
    <TextUnit id="3860" loc="649d">ἐν τοῖς Θηριακοῖς μνημονεύων αὐτῶν φησιν:  ψιττάκι' ἀκρεμόνεσσιν ἀμυγδαλέοισιν ὅμοια.  γράφεται δὲ καὶ “ βιστάκια ἀμυγδαλόεντα πέφανται.” καὶ Ποσειδώνιος δὲ ὁ ἀπὸ τῆς στοᾶς ἐν τῇ τρίτῃ τῶν ̔Ιστοριῶν γράφει οὕτως: “ φέρει δὲ καὶ τὸ πέρσειον ἡ ̓Αραβία καὶ ἡ Συρία καὶ τὸ καλούμενον βιστάκιον: ὃ δὴ βοτρυώδη τὸν καρπὸν ἀφίησι λευκόφαιον ὄντα καὶ μακρόν, παρεμφερῆ τοῖς δακρύοις ἃ δὴ ῥαγῶν τρόπον ἀλλήλοις ἐπιβάλλει, τὰ δ' ἔνδον ἔγχλωρον καὶ τοῦ κωνίου τῶν στροβίλων ἧττον μὲν εὔχυμον, εὐώδη δὲ μᾶλλον.”</TextUnit>
    <TextUnit id="3861" loc="649e">οἱ δὲ τὰ Γεωργικὰ συγγράψαντες ἀδελφοὶ ἐν τῷ γ' γράφουσιν οὕτως: “ καὶ τὴν μελίαν καὶ τὴν τέρμινθον, ἃ δὴ νῦν πιστάκια οἱ Σύροι καλοῦσιν.” καὶ οὗτοι μὲν διὰ τοῦ π πιστάκια ταῦτα ὠνόμασαν, ὁ δὲ Νίκανδρος δασέως φιττάκια, ὁ Ποσειδώνιος δὲ βιστάκια.”   περιβλέψας οὖν ἐν τούτοις τοὺς παρόντας καὶ τυχὼν ἐπαίνου ἔφη: “ ἀλλὰ μὴν καὶ περὶ τῶν ἄλλων πάντων τῶν παρακειμένων λελέξεταί μοι, ἵνα με τῆς πολυμαθίας ἀγασθῆτε ἐρῶ δὲ πρότερον περὶ τῶν παρὰ ̓Αλεξανδρεῦσιν καλουμένων κοννάρων</TextUnit>
    <TextUnit id="3862" loc="649f">καὶ παλιούρων. μνημονεύει δ' αὐτῶν ̓Αγαθοκλῆς ὁ Κυζικηνὸς ἐν γ' τῶν περὶ τῆς πατρίδος λέγων οὕτως “κεραυνοῦ δὲ σκήψαντος εἰς τὸν τάφον ἀνεβλάστησεν ἐκ τοῦ σήματος δενδρίον, ὃ ἐκεῖνοι κόνναρον ἐπονομάζουσιν. ἐστὶ δὲ τὸ δενδρίον μεγέθει μὲν πτελέης καὶ πεύκης οὐθέν τι μεῖον, ἀκρεμόνας δὲ ἔχει θαμέας καὶ δολιχοὺς καὶ ἐπ' ὀλίγον ἀκανθώδεας, τὸ δὲ φύλλον τέρεν καὶ χλωρόν, τῇ φυῇ περιφερές, καρποφορεῖ δὲ δὶς τοῦ ἔτεος,</TextUnit>
    <TextUnit id="3863" loc="650a">ἦρός τε καὶ φθινοπώρου, γλυκὺς δὲ πάνυ ὁ καρπός, μέγεθος κατὰ φαυλίην ἐλάην καὶ τὴν σάρκα καὶ τὸ ὀστέον ταύτῃ προσείκελον, διαλλάσσον δὲ τῇ τοῦ χυμοῦ ἡδονῇ, καὶ τρώγεται ἔτι χλωρὸς ὁ καρπός: καὶ ἐπὴν αὐανθῇ, ποιοῦσιν ἐξ αὐτοῦ ἄλευρα, καὶ πατέονται ταῦτα οὐ μάξαντες οὐδ' ὕδατι δεύοντες, ἀλλὰ φαύλως ὁκοῖά περ πέφυκεν.” καὶ Εὐριπίδης ἐν Κύκλωπί φησι: “ παλιούρου κλάδῳ.” Θεόπομπός τε ἐν εἰκοστῇ πρώτῃ Φιλιππικῶν μνημονεύει</TextUnit>
    <TextUnit id="3864" loc="650b">αὐτῶν καὶ Δίφιλος ὁ Σίφνιος ἰατρὸς ἐν τῷ  περὶ τῶν Προσφερομένων τοῖς ̔Υγιαίνουσι καὶ τοῖς νοσοῦσιν. τούτων δὲ πρῶτον ἐμνήσθην, ἄνδρες φίλοι, οὐχ ὅτι ἡμῖν παράκειται νῦν, ἀλλ' ὅτι πολλάκις ἐν τῇ καλῇ ̓Αλεξανδρείᾳ ἐπὶ τῶν δευτέρων τραπεζῶν παρακείμενα ἔλαβον καὶ ζητηθέντος ἐκεῖ τοῦ ὀνόματος ἐνθάδε τῷ βιβλίῳ ἐντυχὼν ἀνελεξάμην. ἑξῆς οὖν λέξω περὶ τῶν παρακειμένων ̓Απίων:: ἐπεὶ ἀπ' αὐτῶν καὶ ἡ Πελοπόννησος ̓Απία ἐκλήθη διὰ τὸ ἐπιδαψιλεύειν ἐν αὐτῇ τὸ φυτόν, φησὶν</TextUnit>
    <TextUnit id="3865" loc="650c">̓́Ιστρος ἐν τοῖς ̓Αργολικοῖς. ὅτι δὲ τὰς ἀπίους ἐν ὕδατι εἰσέφερον εἰς τὰ συμπόσια ̓́Αλεξις ἐν Βρεττίᾳ παρίστησι διὰ τούτων  εἶδές ποτε  πίνουσιν ἀνθρώποις ἀπίους παρακειμένας ἐν ὕδατι; β. πολλοῖς πολλάκις δήπου. τί οὖν; α. οὐκοῦν ἕκαστος ἐκλεγόμενος λαμβάνει  τῶν ἐπινεουσῶν τὴν πεπαιτάτην ἀεί; β. δηλονότι. αἱ δ' ἁμαμηλίδες οὔκ εἰσιν ἄπιοι, ὥς τινες οἴονται,</TextUnit>
    <TextUnit id="3866" loc="650d">ἀλλ' ἕτερόν τι καὶ ἥδιον καὶ ἀπύρηνον. ̓Αριστομένης ἐν Διονύσῳ φησίν  ὁ Χῖος οὐκ οἶσθ' ὡς ἁμαμηλίδας ποιεῖ;  ὅτι δ' ἐστὶν ἕτερον τῆς ἀπίου καὶ ἥδιον Αἰσχυλίδης  παρίστησιν ἐν τρίτῳ Γεωργικῶν. περὶ Κέω γοῦν τῆς νήσου λέγων γράφει οὕτως: “ ἀπίους ἡ νῆσος φέρει κρατίστας κατὰ τὰς ἐν ̓Ιωνίᾳ καλουμένας ἁμαμηλίδας: εἰσὶ γὰρ ἀπύρηνοί τε καὶ ἡδεῖαι καὶ γλυκεῖαι.” ̓Αέθλιος δὲ ἐν ε' ̔̀ ̔́Ωρων Σαμίων, εἰ γνήσια τὰ συγγράμματα, ὁμομηλίδας αὐτὰς καλεῖ.</TextUnit>
    <TextUnit id="3867" loc="650e">Πάμφιλος δ' ἐν τοῖς περὶ Γλωσσῶν καὶ ̓Ονομάτων ἐπιμηλίς, φησίν, ἀπίου γένος. ̓Ανδροτίων δ' ἐν τῷ περὶ Γεωργικῶν φωκίδας φησὶν εἶδος ἀπίων εἶναι. ῥοῶν] δὲ σκληροκόκκων, τῶν γὰρ ἀπυρήνων ̓Αριστοφάνης ἐν Γεωργοῖς μνημονεύει, καὶ ἐν ̓Αναγύρῳ :   πλὴν ἀλεύρου καὶ ῥόας.  καὶ ἐν Γηρυτάδῃ. ̔́Ερμιππος δ' ἐν Κέρκωψί φησιν  ἤδη τεθέασαι κόκκον ἐν χιόνι ῥόας;  ῥοίδιον μέντοι ὡς βοίδιον τὸ ὑποκοριστικόν. ̓Αντιφάνης ἐν Βοιωτίδι.   ἐνεγκεῖν ἐξ ἀγροῦ μοι τῶν ῥοιῶν τῶν σκληροκόκκων.  ̓Επίλυκος Κωραλίσκῳ:   μῆλα καὶ ῥόας λέγεις,  ̓́Αλεξις Μνηστῆρσιν:   ῥόαν γὰρ ἐκ τῆς χειρὸς αὐτῶν.</TextUnit>
    <TextUnit id="3868" loc="650f">σίδας δ' ὅτι τὰς ῥοιὰς καλοῦσι Βοιωτοὶ ̓Αγαθαρχίδης ἐν τῇ ἐννεακαιδεκάτῃ τῶν Εὐρωπιακῶν οὕτως γράφει: “ἀμφισβητούντων ̓Αθηναίων πρὸς Βοιωτοὺς περὶ τῆς χώρας ἣν καλοῦσι Σίδας, ̓Επαμινώνδας δικαιολογούμενος ἐξαίφνης ἐκ τῆς ἀριστερᾶς μεταλαβὼν κεκρυμμένην ῥόαν καὶ δείξας ἤρετο τί καλοῦσι τοῦτο. τῶν δ' εἰπόντων ῥόαν</TextUnit>
    <TextUnit id="3869" loc="651a">ἀλλ' ἡμεῖς, εἶπε, σίδαν ὁ δὲ τόπος τοῦτ' ἔχει τὸ φυτὸν ἐν αὑτῷ πλεῖστον, ἀφ' οὗ τὴν ἐξ ἀρχῆς εἴληφε προσηγορίαν: καὶ ἐνίκησεν.” Μένανδρος δ' ἐν Αὑτὸν Τιμωρουμένῳ ῥοίδια αὐτὰς ὠνόμασεν διὰ τούτων   μετ' ἄριστον γὰρ ὡς ἀμυγδάλας ἐγὼ  παρέθηκα καὶ τῶν ῥοιδίων ἐτρώγομεν.  λέγεται δέ τι καὶ φυτὸν σίδη ὅμοιον ῥοιᾷ, γινόμενον ἐν τῇ περὶ ̓Ορχομενὸν λίμνῃ ἐν αὐτῷ τῷ ὕδατι, οὗ τὰ μὲν φύλλα τὰ πρόβατα ἐσθίει, τὸν δὲ βλαστὸν αἱ ὕες, ὡς ἱστορεῖ Θεόφραστος ἐν τετάρτῳ περὶ</TextUnit>
    <TextUnit id="3870" loc="651b">φυτῶν, γίνεσθαι λέγων κἀν τῷ Νείλῳ ὁμώνυμόν τι αὐτῇ ἄνευ ῥιζῶν. Φοίνικες. Ξενοφῶν μὲν ἐν β' ̓Αναβάσεώς φησιν “ἐνῆν δὲ σῖτος πολὺς καὶ οἶνος φοινίκων  καὶ ὄξος ἑψητὸν ἀπὸ τῶν αὐτῶν, αὐταὶ δὲ αἱ βάλανοι τῶν φοινίκων οἵας μὲν ἐν τοῖς ̔́Ελλησιν ἔστιν ἰδεῖν τοῖς οἰκέταις ἀπέκειντο: αἱ δὲ τοῖς δεσπόταις ἀποκείμεναι ἦσαν ἀπόλεκτοι, θαυμάσιοι: τὸ κάλλος καὶ τὸ μέγεθος, ἡ δὲ ὄψις ἠλέκτρου οὐδὲν διέφερεν τὰς δέ τινας ξηραίνοντες τραγήματα παρετίθεντο. καὶ ἦν παρὰ πότον ἡδὺ μέν, κεφαλαλγὲς</TextUnit>
    <TextUnit id="3871" loc="651c">δέ.” ̔Ηρόδοτος δ' ἐν τῇ α' περὶ Βαβυλῶνος λέγων φησίν “ εἰσὶ δ' αὐτόθι φοίνικες πεφυκότες ἀνὰ πᾶν τὸ πεδίον, οἱ πλεῦνες αὐτῶν καρποφόροι, ἐκ τῶν καὶ σιτία καὶ οἶνον καὶ μέλι ποιέονται τοὺς συκέων τρόπον θεραπεύουσιν. τῶν γὰρ φοινίκων οὓς ἔρσενας καλέουσι, τούτων τὸν καρπὸν περιδέουσι τῇσι βαλανηφόροισι τῶν φοινίκων, ἵνα τε πεπαίνῃ σφιν ὁ ψὴν τὴν βάλανον ἐνδύνων καὶ μὴ ἀπορρείῃ ὁ καρπὸς τοῦ φοίνικος, ψῆνας γὰρ δὴ φορέουσιν ἐν τῷ καρπῷ οἱ ἔρσενες καθάπερ οἱ ὄλονθοι.” τὰ παραπλήσια τοῖς περὶ</TextUnit>
    <TextUnit id="3872" loc="651d">τὸν ̔Ηρόδοτον ἱστορεῖ περὶ τοῦ ἐν Λιβύῃ καλουμένου λωτοῦ αὐτόπτης γενόμενος ὁ Μεγαλοπολίτης Πολύβιος ἐν τῇ ι ` τῶν ̔Ιστοριῶν λέγων οὕτως: ἐστὶ δὲ τὸ δένδρον ὁ λωτὸς οὐ μέγα, τραχὺ δὲ καὶ ἀκανθῶδες, ἔχει δὲ φύλλον χλωρὸν παραπλήσιον  τῇ ῥάμνῳ, μικρὸν βαθύτερον καὶ πλατύτερον. ὁ δὲ καρπὸς τὰς μὲν ἀρχὰς ὅμοιός ἐστιν καὶ τῇ χρόᾳ καὶ τῷ μεγέθει ταῖς λευκαῖς μυρτίσι ταῖς τετελειωμέναις, αὐξανόμενος δὲ τῷ μὲν χρώματι γίνεται φοινικοῦς, τῷ δὲ μεγέθει ταῖς γογγύλαις ἐλαίαις παραπλήσιος, πυρῆνα δὲ ἔχει τελέως μικρόν.</TextUnit>
    <TextUnit id="3873" loc="651e">ἐπὰν δὲ πεπανθῇ, συνάγουσι καὶ τὸν μὲν τοῖς οἰκέταις μετὰ χόνδρου κόψαντες σάττουσιν εἰς ἀγγεῖα, τὸν δὲ τοῖς ἐλευθέροις ἐξελόντες τὸν πυρῆνα συντιθέασιν ὡσαύτως καὶ σιτεύονται τοῦτον, ἐστὶ δὲ τὸ βρῶμα παραπλήσιον σύκῳ καὶ φοινικοβαλάνῳ, τῇ δὲ εὐωδίᾳ βέλτιον. γίνεται δὲ καὶ οἶνος ἐξ αὐτοῦ βρεχομένου καὶ τριβομένου δι' ὕδατος, κατὰ μὲν τὴν γεῦσιν ἡδὺς καὶ ἀπολαυστικός, οἰνομέλιτι χρηστῷ παραπλήσιος, ᾧ χρῶνται χωρὶς ὕδατος: οὐ δύναται δὲ πλέον δέκα μένειν ἡμερῶν καὶ ποιοῦσι κατὰ βραχὺ πρὸς τὴν</TextUnit>
    <TextUnit id="3874" loc="651f">χρείαν. ποιοῦσι δὲ καὶ ὄξος ἐξ αὐτοῦ.” Μελανιππίδης δ' ὁ Μήλιος ἐν ταῖς Δαναίσιν φοίνικας τὸν καρπὸν οὕτως ὀνομάζει τὸν λόγον ποιούμενος περὶ αὐτῶν τῶν Δαναίδων:   ου' γὰρ ἀνθρώπων φόρευν μορφᾶεν εἶδος, ὁ οὐδὲ τὰν αὐδὰν γυναικείαν ἔχον  ἀλλ' ἐν ἁρμάτεσσι διφρούχοις ἐγυμνάζοντ' ἀν' εὐήλι' ἄλσεα πολλάκι θήραις φρένα τερπόμεναι,   πολλάκι δὲ ἱερόδακρυν λίβανον εὐώδεις τε φοίνικας κασίαν τε  ματεῦσαι,  τέρενα Συρίας σπέρματα.</TextUnit>
    <TextUnit id="3875" loc="652a">καὶ ̓Αριστοτέλης ἐν τῷ περὶ Φυτῶν οὕτως: “ φοινίκων ἀνόρχων, οὕς τινες εὐνούχους καλοῦσιν, οἱ δ' ἀπυρήνους.” φοίνικα δὲ τὸν καρπὸν καὶ ̔Ελλάνικος κέκληκεν ἐν τῇ εἰς ̓́Αμμωνος ̓Αναβάσει, εἰ γνήσιον τὸ σύγγραμμα, καὶ Φόρμος ὁ κωμικὸς ἐν ̓Αταλάνταις. περὶ δὲ τῶν Νικολάων καλουμένων φοινίκων τοσοῦτον ὑμῖν εἰπεῖν ἔχω τῶν ἀπὸ τῆς Συρίας καταγομένων, ὅτι ταύτης τῆς προσηγορίας ἠξιώθησαν ὑπὸ τοῦ Σεβαστοῦ αὐτοκράτορος σφόδρα χαίροντος τῷ βρώματι, Νικολάου τοῦ Δαμασκηνοῦ ἑταίρου ὄντος αὐτῷ καὶ πέμποντος φοίνικας συνεχῶς</TextUnit>
    <TextUnit id="3876" loc="652b">. τῶν ἀπὸ τοῦ περιπάτου δ' ὢν ὁ Νικόλαος καὶ ἱστορίαν συνέγραψεν, πολλήν. ἰσχάδες. σφόδρα τῶν ἰσχάδων ἐθαυμάζοντο αἱ ̓Αττικαί. Δίνων γοῦν ἐν τοῖς Περσικοῖς φησιν “ παρετίθεντο δ' ἐπὶ τῆς τραπέζης τῆς βασιλέως ὅσα ἡ γῆ βρώματα φέρει ἧς ἄρχει βασιλεύς, ἀφ': ἑκάστου ὅσον ἀπαρχήν. ξενικῷ δὲ οὐδενὶ οὔτε βρώματι οὔτε ποτῷ ᾤετο δεῖν ὁ Ξέρξης τοὺς βασιλεῖς χρῆσθαι: ὅθεν καὶ νόμος τις ὕστερον</TextUnit>
    <TextUnit id="3877" loc="652c">ἐγένετο, εἰσενέγκαντος γάρ ποτε τῶν εὐνούχων  τινὸς ἐν τοῖς λοιποῖς τραγήμασιν ἰσχάδας ̓Αττικάς, ἐρωτῆσαι ποταπαὶ εἶεν. ἐπεὶ δὲ ἐπύθετο ἐξ ̓Αθηνῶν, τοὺς ἀγοραστὰς ἐκώλυεν ὠνεῖσθαι, ἕως ἂν ἐξουσία γένηται αὑτῷ λαμβάνειν ὅταν ἐθέλῃ καὶ μὴ ἀγοράζειν. λέγεται δὲ τὸν εὐνοῦχον ἐπίτηδες τοῦτο ποιῆσαι, ἵνα αὐτὸν ὑπομνήσῃ τῆς ἐπὶ τὰς ̓Αθήνας στρατείας.” ̓́Αλεξις δ' ἐν Κυβερνήτῃ φησὶν   εἰσέβαινον ἰσχάδες, τὸ παράσημον τῶν ̓Αθηνῶν, καὶ θύμου δέσμαι τινές.  Λυγκεὺς δὲ ἐν τῇ πρὸς τὸν κωμικὸν Ποσείδιππον</TextUnit>
    <TextUnit id="3878" loc="652d">ἐπιστολῇ “ἐν τοῖς τραγικοῖς, φησίν, πάθεσιν Εὐριπίδην νομίζω Σοφοκλέους οὐδὲν διαφέρειν ἐν δὲ ταῖς ἰσχάσι τὰς ̓Αττικὰς τῶν ἄλλων πολὺ προέχειν.” κἀν τῇ πρὸς Διαγόραν δὲ ̓Επιστολῇ γράφει οὕτως: “ἡ δὲ γῆ ταῖς μὲν χελιδονείοις ἰσχάσιν ἀντιπαρατιθεῖσα τὰς Βριγινδαρίδας καλουμένας, τῷ μὲν ὀνόματι βαρβαριζούσας, ταῖς δὲ ἡδοναῖς οὐδὲν ἧττον ἐκείνων ἀττικιζούσας.” Φοινικίδης δ': ἐν Μισουμένῃ φησὶν    μύρτων λέγουσιν καὶ μέλιτος ἐγκώμια</TextUnit>
    <TextUnit id="3879" loc="652e">καὶ τῶν προπυλαίων καὶ τέταρτον ἰσχάδων.  τούτων ἐγευσάμην καταπλεύσας εὐθέως—β. καὶ τῶν προπυλαίων; Α. κοὐδὲν ἦν τούτων ὅλως  πρὸς ἀτταγῆνα συμβαλεῖν τῶν βρωμάτων  . ἐν τούτοις τηρητέον καὶ τὴν τοῦ ἀτταγῆνος μνήμην. Φιλήμων δ' ἐν τῷ περὶ τῶν ̓Αττικῶν ̓Ονομάτων Αἰγιλίδας φησὶν εἶναι τὰς καλλίστας ἰσχάδας: Αἴγιλα δ' εἶναι δῆμον τῆς ̓Αττικῆς ἀπὸ Αἰγίλου</TextUnit>
    <TextUnit id="3880" loc="652f">τινὸς ἥρωος ὠνομασμένον χελιδονίας δὲ καλεῖσθαι τὰς ἐρυθρομελαίνας ἰσχάδας. Θεόπομπος δ' Εἰρήνῃ τὰς Τειθρασίας ἐπαινῶν ἰσχάδας φησὶν οὕτως:,  μᾶζαι πλακοῦντες, ἰσχάδες Τειθράσιαι. οὕτω δὲ ἦσαν περισπούδαστοι πᾶσιν ἀνθρώποις αἱ ἰσχάδες ὄντως γὰρ κατὰ τὸν ̓Αριστοφάνην   οὐδὲν γὰρ ὄντως γλυκύτερον τῶν ἰσχάδων :  ὡς καὶ ̓Αμιτροχάτην τὸν τῶν ̓Ινδῶν βασιλέα γράψαι ̓Αντιόχῳ ἀξιοῦντα, φησὶν ̔Ηγήσανδρος, πέμψαι</TextUnit>
    <TextUnit id="3881" loc="653a">αὐτῷ γλυκὺν καὶ ἰσχάδας καὶ σοφιστὴν ἀγοράσαντα. καὶ τὸν ̓Αντίοχον ἀντιγράψαι:  ἰσχάδας μὲν καὶ γλυκὺν ἀποστελοῦμέν σοι, σοφιστὴν δ' ἐν ̔́Ελλησιν οὐ νόμιμον πωλεῖσθαι. ὅτι δὲ καὶ πεφωσμένας ἰσχάδας ἤσθιον Φερεκράτης δείκνυσιν ἐν Κοριαννοῖ λέγων οὕτως:  ἀλλ'   ἰσχάδας μοι πρόελε τῶν πεφωσμένων.  καὶ μετ' ὀλίγα δέ:   οὐκ ἰσχάδας οἴσεις τῶν μελαινῶν; μανθάνεις, ἐν τοῖς Μαριανδυνοῖς ἐκείνοις βαρβάροις  χύτρας καλοῦσι τὰς μελαίνας ἰσχάδας.</TextUnit>
    <TextUnit id="3882" loc="653b">οἶδα δὲ καὶ Πάμφιλον εἰρηκότα πρόκνιδας γένος ἰσχάδων.  βότρυς δὲ ὅτι μὲν κοινὸν δῆλον. σταφυλῆς δὲ μέμνηται, καίτοι, δοκοῦντος τοῦ ὀνόματος ̓Ασιαγενοῦς εἶναι, Κράτης ἐν δευτέρῳ ̓Αττικῆς Διαλέκτου, ἐν τοῖς ̔́Υμνοις τοῖς ἀρχαίοις φάσκων ἀντὶ τοῦ βότρυος τὴν σταφυλὴν κεῖσθαι διὰ τούτων   αὐτῇσι σταφυλῇσι μελαίνῃσιν κομόωντες,  ὅτι δὲ καὶ παρ' ̔Ομήρῳ ἐστὶν παντὶ δῆλον. Πλάτων δὲ ἐν ὀγδόῳ Νόμων καὶ βότρυς καὶ σταφυλὰς</TextUnit>
    <TextUnit id="3883" loc="653c">ὀνομάζει διὰ τούτων “ὃς ἂν ἀγροίκου ὀπώρας γεύσηται, βοτρύων εἴτε καὶ σύκων, πρὶν ἐλθεῖν τὴν ὥραν τὴν τοῦ τρυγᾶν ἀρκτούρῳ σύνδρομον, εἴτ' ἐν τοῖς αὑτοῦ χωρίοις εἴτε καὶ ἐν ἄλλων, ἱερὰς μὲν ν' ὀφειλέτω τῷ Διονύσῳ δραχμάς, ἐὰν ἐκ τῶν αὑτοῦ δρέπῃ, ἐὰν δ' ἐκ τῶν γειτόνων, μνᾶν, ἐὰν δ' ἐξ ἄλλων, δύο μέρη τῆς μνᾶς. ὃς δ' ἂν τὴν γενναίαν νῦν λεγομένην σταφυλὴν ἢ τὰ γενναῖα σῦκα ἐπονομαζόμενα ὀπωρίζειν βούληται, ἐὰν μὲν ἐκ τῶν οἰκείων λαμβάνῃ, ὅπως ἂν ἐθέλῃ</TextUnit>
    <TextUnit id="3884" loc="653d">καὶ ὁπόταν βούληται καρπούσθω, ἐὰν δ' ἐξ ἄλλων  μὴ πείσας, ἑπομένως τῷ νόμῳ τῷ μὴ κινεῖν ὅ τι μὴ κατέθετο, ἐκείνως αἰεὶ ζημιούσθω.” ταῦτα μὲν ὁ θεῖος Πλάτων, ἐγὼ δὲ πάλιν ζητῶ τίς ἡ γενναία σταφυλὴ καί τίνα τὰ γενναῖα σῦκα, ὥρα οὖν ὑμῖν ζητεῖν, ἕως ἐγὼ περὶ τῶν ἑξῆς παρακειμένων διεξέλθω.” καὶ ὁ Μασσούριος ἔφη:   μηδ' ἀναβάλλεσθαι ἒς τ' αὔριον ἒς τε ἔνηφι. γενναῖα λέγει τὰ εὐγενῆ ὁ φιλόσοφος, ὡς καὶ ̓Αρχίλοχος:   πάρελθε, γενναῖος γὰρ εἶς.  ἢ τὰ ἐπιγεγεννημένα οἷον τὰ ἐπεμβεβλημένα. 'ὁ γὰρ ̓Αριστοτέλης καὶ ἐπεμβολάδας ἀπίους ὀνομάζει</TextUnit>
    <TextUnit id="3885" loc="653e">τὰς ἐγκεκεντρισμένας. Δημοσθένης ἐν τῷ ὑπὲρ Κτησιφῶντος: “ σῦκα καὶ βότρυς καὶ ἐλαίας συλλέγων.” Ξενοφῶν ἐν Οἰκονομικῷ: “ ὑπὸ τοῦ ἡλίου γλυκαίνεσθαι τὰς σταφυλάς.” οἴδασιν δὲ οἱ πρὸ ἡμῶν καὶ τοὺς ἐν οἴνῳ συντιθεμένους βότρυς. Εὔβουλος γοῦν ἐν Κατακολλωμένῳ φησὶν  ἀλλὰ παραλαβὼν ἀκράτῳ κροῦε καὶ δίδου πυκνὰς  καὶ βότρυς τρώγειν ἀνάγκαζ': αὐτὸν ἐξ οἴνου συχνούς.  ὁ δὲ τὸν Χείρωνα πεποιηκὼς τὸν εἰς Φερεκράτην</TextUnit>
    <TextUnit id="3886" loc="653f">ἀναφερόμενόν φησιν   ἀμυγδάλας καὶ μῆλα καὶ μιμαίκυλα καὶ μύρτα καὶ σέλινα κἀξ οἴνου βότρυς  καὶ μυελόν.  ὅτι δ' ἐν ταῖς ̓Αθήναις διηνεκεῖς ἦσαν αἱ ὀπῶραι πᾶσαι, μαρτυρεῖ ̓Αριστοφάνης ἐν ̔́Ωραις. τί οὖν παράδοξον ἱστορεῖν δοκεῖ ̓Αέθλιος ὁ Σάμιος ἐν πέμπτῳ Σαμίων ̔́Ωρων λέγων; “ σῦκον καὶ σταφυλὴ καὶ ὁμομηλὶς καὶ μῆλα καὶ ῥόδα δὶς τοῦ</TextUnit>
    <TextUnit id="3887" loc="654a">ἐνιαυτοῦ ἐγίνετο.” Λυγκεὺς δ' ἐν τῇ πρὸς Διαγόραν ̓Επιστολῇ ἐπαινῶν τὸν κατὰ τὴν ̓Αττικὴν γινόμενον Νικοστράτειον βότρυν καὶ ἀντιτιθεὶς αὐτῷ τοὺς ̔Ροδιακούς φησιν: “τῷ δ' ἐκεῖ καλουμένῳ βότρυι Νικοστρατείῳ τὸν ̔Ιππώνειον ἀντεκτρέφουσι βότρυν, ὃς ἀπὸ ̔Εκατομβαιῶνος μηνὸς ὥσπερ ἀγαθὸς οἰκέτης διαμένει τὴν αὐτὴν ἔχων εὔνοιαν.” ἐπεὶ δὲ πολλάκις ὑμῖν εἴρηται περί τε κρεῶν καὶ ὀρνίθων καὶ περιστεριδίων,4 ἔρχομαι κἀγὼ λέξων ὅσα ἐκ πολυαναγνωσίας εὑρεῖν ἠδυνήθην</TextUnit>
    <TextUnit id="3888" loc="654b">παρὰ τὰ προειρημένα. περιστέριον οὕτως ἔστιν εὑρεῖν εἰρημένον παρὰ Μενάνδρῳ ἐν Παλλακῇ:   μικρὸν ἐπιμείνας προστρέχει, “ἠγόρακά  σοι περιστέρια ταδί” ὁ λέγων,  ὁμοίως Νικόστρατος ̔́Αβρᾳ::   ταῦτ' ἀξιῶ:  τοὐρνιθάριον,1 τὸ περιστέριον, τὸ γάστριον:  ̓Αναξανδρίδης ἐν ̓Αντέρωτι:   περιστέρια γὰρ εἰσάγων καὶ στρουθία.  Φρύνιχος Τραγῳδοῖς :   περιστέριον δ' αὐτῷ τι λαβὲ τριωβόλου.  Φασιανικός. Πτολεμαῖος ὁ βασιλεὺς ἐν τῷ</TextUnit>
    <TextUnit id="3889" loc="654c">δωδεκάτῳ τῶν ̔Υπομνημάτων περὶ τῶν ἐν ̓Αλεξανδρείᾳ βασιλείων λέγων καὶ περὶ τῶν ἐν αὐτοῖς ζῴων τρεφομένων φησίν “τά τε τῶν φασιανῶν, οὓς τετάρους ὀνομάζουσιν οὓς οὐ μόνον ἐκ Μηδίας μετεπέμπετο,4 ἀλλὰ καὶ νομάδας ὄρνιθας ὑποβαλὼν ἐποίησε πλῆθος, ὥστε καὶ σιτεῖσθαι: τὸ γὰρ βρῶμα πολυτελὲς ἀποφαίνουσιν.” αὕτη ἡ τοῦ λαμπροτάτου βασιλέως φωνή, ὃς οὐδὲ φασιανικοῦ ὄρνιθός ποτε γεύσασθαι ὡμολόγησεν, ἀλλ' ὥσπερ τι κειμήλιον ἀνακείμενον εἶχε τούσδε τοὺς ὄρνιθας, εἰ δὲ ἑωράκει ὡς ἡμῶν ἑκάστῳ εἷς ἐστι παρακείμενος χωρὶς τῶν ἤδη κατανηλωμένων, προσαναπεπληρώκει</TextUnit>
    <TextUnit id="3890" loc="654d">ἂν ταῖς πολυθρυλήτοις ἱστορίαις τῶν ̔Υπομνημάτων τούτων τῶν εἰκοσιτεσσάρων καὶ ἄλλην μίαν. ̓Αριστοτέλης δὲ ἢ Θεόφραστος ἐν τοῖς ̔Υπομνήμασι:  “τῶν φασιανῶν, φησίν, οὐ κατὰ λόγον ἡ ὑπεροχὴ τῶν ἀρρένων, ἀλλὰ πολλῷ μείζων.”  εἰ δ' ὁ προειρημένος βασιλεὺς καὶ τὸ τῶν ταώνων πλῆθος ἑωράκει τῶν κατὰ τὴν ̔ ̔Ρώμην, καταπεφεύγει ἂν ἐπὶ τὴν ἱερὰν σύγκλητον, ὡς ὑπὸ τοῦ ἀδελφοῦ πάλιν τῆς βασιλείας ἐξεληλαμένος.</TextUnit>
    <TextUnit id="3891" loc="654e">τοσοῦτον γάρ ἐστι τούτων τῶν ὀρνίθων τὸ πλῆθος ἐν τῇ ̔Ρώμῃ ὡς δοκεῖν προμεμαντευμένον τὸν κωμῳδιοποιὸν ̓Αντιφάνην ἐν Στρατιώτῃ ἢ Τύχωνι εἰρηκέναι τάδε:   τῶν ταὧν μὲν ὡς ἅπαξ τις ζεῦγος ἤγαγεν μόνον,  σπάνιον ὂν τὸ χρῆμα, πλείους εἰσὶ νῦν τῶν ὀρτύγων.  χρηστὸν ἄνθρωπον δ' ἐάν τις ἕνα μόνον ζητῶν ἴδῃ,2  ὄψετ' ἐκ τούτου πονηροὺς πέντε παῖδας γεγονότας  ̓́Αλεξις.</TextUnit>
    <TextUnit id="3892" loc="654f">δ' ἐν Λαμπάδι:  καταφαγεῖν  αὐτὸς τοσοῦτ' ἀργύριον. οὐδ' εἰ γάλα λαγοῦ εἶχον,4 μὰ τὴν Γῆν, καὶ ταὧς κατήσθιον.  ὅτι δὲ καὶ τιθασοὺς εἶχον αὐτοὺς ἐν ταῖς οἰκίαις Στράττις παρίστησιν ἐν Παυσανίᾳ διὰ τούτων   πολλῶν φλυάρων καὶ ταὧν ἀντάξια, οὓς βόσκεθ' ὑμεῖς ἕνεκα τῶν ὠκυπτέρων,  ̓Αναξανδρίδης ἐν Μελιλώτῳ:</TextUnit>
    <TextUnit id="3893" loc="655a">οὐ μανικὸν ἐστ' ἐν οἰκίᾳ τρέφειν ταὧς,4  ἐξὸν τοσουτουὶ δύ' ἀγάλματ' ἀγοράσαι;  ̓Αναξίλας ̓Ορνιθοκόμοις:  καὶ πρὸς ἐπὶ τούτοις τιθασὸς οἰμώζων ταὧς. Μηνόδοτος δ' ὁ Σάμιος ἐν τῷ περὶ τῶν κατὰ τὸ ἱερὸν τῆς Σαμίας ̔́Ηρας φησὶν “οἱ ταοὶ ἱεροί εἰσι τῆς ̔́Ηρας. καὶ μήποτε πρώτιστοι καὶ ἐγένοντο καὶ ἐτράφησαν ἐν Σάμῳ καὶ ἐντεῦθεν εἰς τοὺς ἔξω τόπους διεδόθησαν, ὡς καὶ οἱ ἀλεκτρυόνες ἐν τῇ Περσίδι καὶ αἱ καλούμεναι μελεαγρίδες ἐν τῇ</TextUnit>
    <TextUnit id="3894" loc="655b">Αἰτωλίᾳ.” διὸ καὶ ̓Αντιφάνης ἐν τοῖς ̔Ομοπατρίοις φησὶν  ἐν ̔ ̔Ηλίου μὲν φασι γίνεσθαι πόλει  φοίνικας, ἐν ̓Αθήναις δὲ γλαῦκας. ἡ Κύπρος ἔχει πελείας διαφόρους, ἡ δ' ἐν Σάμῳ  ̔́Ηρα τὸ χρυσοῦν, φασίν, ὀρνίθων γένος,  τοὺς καλλιμόρφους καὶ περιβλέπτους ταὧς. διόπερ καὶ ἐπὶ τοῦ νομίσματος τῶν Σαμίων ταὧς ἐστιν. ἐπεὶ δὲ καὶ τῶν μελεαγρίδων Μηνόδοτος ἐμνήσθη, λέξομέν τι καὶ ἡμεῖς περὶ αὐτῶν. Κλύτος ὁ Μιλήσιος, ̓Αριστοτέλους δὲ μαθητής, ἐν τῷ α'</TextUnit>
    <TextUnit id="3895" loc="655c">περὶ Μιλήτου γράφει περὶ αὐτῶν οὕτως: “περὶ δὲ τὸ ἱερὸν τῆς Παρθένου ἐν Λέρῳ εἰσὶν οἱ  καλούμενοι ὄρνιθες μελεαγρίδες. ὁ δὲ τόπος ἐστὶν ἑλώδης ἐν ᾧ τρέφονται, ἐστὶ δὲ ἄστοργον πρὸς τὰ ἔκγονα τὸ ὄρνεον καὶ ὀλιγωρεῖ τῶν νεωτέρων ὥστε ἀνάγκη τοῖς ἱερεῦσιν ἐπιμελεῖσθαι αὐτῶν. ἔχει δὲ τὸ μὲν μέγεθος ὄρνιθος γενναίου, τὴν δὲ κεφαλὴν μικρὰν πρὸς τὸ σῶμα καὶ ταύτην ψιλήν, ἐπ' αὐτῆς δὲ λόφον σάρκινον, σκληρόν, στρογγύλον, ἐξέχοντα τῆς κεφαλῆς ὥσπερ πάτταλον, καὶ τὸ</TextUnit>
    <TextUnit id="3896" loc="655d">χρῶμα ξυλοειδῆ,2 πρὸς δὲ ταῖς γνάθοις ἀπὸ τοῦ στόματος ἀρξαμένην ἀντὶ πώγωνος μακρὰν σάρκα καὶ ἐρυθροτέραν τῶν ὀρνίθων, τὴν δὲ τοῖς ὄρνισιν ἐπὶ τῷ ῥύγχει γινομένην, ἣν ἔνιοι πώγωνα καλοῦσιν, οὐκ ἔχει: διὸ καὶ ταύτῃ κολοβόν ἐστιν, ῥύγχος δὲ ὀξύτερον καὶ μεῖζον ἢ ὄρνις ἔχει. τράχηλος μέλας, παχύτερος καὶ βραχύτερος τῶν ὀρνίθων, τὸ δὲ σῶμα ἅπαν ποικίλον, μέλανος ὄντος τοῦ χρώματος ὅλου, πτίλοις λευκοῖς καὶ πυκνοῖς διειλημμένου</TextUnit>
    <TextUnit id="3897" loc="655e">οὐ μείζοσιν φακῶν, οὗτοι δ' εἰσὶν ἐν ῥόμβοις οἱ κυκλίσκοι ἧσσον μέλασι τοῦ ὅλου χρώματος : διὸ καὶ ποικιλίαν τινὰ οἱ ῥόμβοι παρέχονται, τοῦ μὲν μέλανος ἔχοντες λευκότερον τὸ χρῶμα, τοῦ δὲ λευκοῦ πολὺ μελάντερον. τὸ δὲ κατὰ τὰς πτέρυγας αὐταῖς πεποίκιλται λευκῷ πριονώδεσιν σχήμασιν παρ' ἄλληλα κειμένοις. σκέλη δὲ ἄκεντρα ὅμοια τοῖς ὀρνιθίοις. παραπλήσιαι δ' εἰσὶν αἱ θήλειαι τοῖς ἄρρεσιν διὸ καὶ δυσδιάκριτόν ἐστι τὸ τῶν  μελεαγρίδων γένος.” τοσαῦτα καὶ ὁ περιπατητικὸς φιλόσοφος περὶ τῶν μελεαγρίδων ἱστόρησεν.</TextUnit>
    <TextUnit id="3898" loc="655f">ὀπτῶν δελφάκων δὲ μνημονεύει ̓Επικράτης ἐν ̓Εμπόρῳ :  ἐπὶ τοῖς δ' ἐγὼ  μάγειρος, οὔτε Σικελία καυχήσεται  τρέφειν τοιοῦτον ἄρταμον κατ' ἰχθύων,  οὐκ ̓͂Ηλις, ἔνθα δελφάκων ἐγὼ κρέα  κάλλιστ' ὄπωπα πυρὸς ἀκμαῖς ἠνθισμένα  ̓́Αλεξις δ' ἐν Πονήρᾳ:   τριωβόλου κρείσκον ἀστεῖον πάνυ  ὕειον ὀπτὸν καὶ θερμόν, εὔχυλον,</TextUnit>
    <TextUnit id="3899" loc="656a">τέρεν,3 ὅταν ᾖ προσφέρων. “̓Αθηναῖοι δ', ὥς φησι Φιλόχορος, ταῖς ̔̀ ̔́Ωραις θύοντες οὐκ ὀπτῶσιν, ἀλλ' ἕψουσι τὰ κρέα, παραιτούμενοι τὰς θεὰς ἀπείργειν τὰ περισκελῆ καύματα καὶ τοὺς αὐχμούς, μετὰ δὲ τῆς συμμέτρου θερμασίας καὶ ὑδάτων ὡραίων ἐκτελεῖν τὰ φυόμενα. τὴν μὲν γὰρ ὄπτησιν ἐλάττους παρέχεσθαι ὠφελείας, τὴν δὲ ἕψησιν οὐ μόνον τὴν ὠμότητα περιαιρεῖν, ἀλλὰ καὶ τὰ σκληρὰ μαλάττειν δύνασθαι καὶ τὰ λοιπὰ πεπαίνειν. ἔτι δ' εὐμενέστερον καὶ ἀκινδυνότερον πεπαίνει τὴν τροφήν. διόπερ ἑφθὸν</TextUnit>
    <TextUnit id="3900" loc="656b">ἐποπτᾶν οὔ φασι δεῖν οὐδ' ἐφέψειν. τὸ μὲν γὰρ ἀνάλυσιν ἔχειν δοκεῖ τοῦ βελτίονος, ὥς φησιν ̓Αριστοτέλης: τὰ δὲ ὀπτὰ τῶν ἑφθῶν ὠμότερα καὶ ξηρότερα.” τὰ δὲ ὀπτὰ κρέα καλεῖται φλογίδες.  Στράττις γοῦν ἐν Καλλιππίδῃ ἐπὶ τοῦ ̔ ̔Ηρακλέους φησὶν  αὐτίκα δ' ἥρπασε τεμάχη θερμάς τε κάπρου φλογίδας ἔβρυχέ τε πάνθ' ἅμα.  καὶ ̓́Αρχιππος ἐν ̔Ηρακλεῖ Γαμοῦντι:   ταδὶ δ' ἅμα χοίρων ἀκροκώλια μικρῶν  ταύρου τ' αὐξίκερω φλογίδες αἱ δολιχαί τε κάπρου φλογίδες.</TextUnit>
    <TextUnit id="3901" loc="656c">περὶ δὲ περδίκων τί δεῖ καὶ λέγειν ἐμέ, πλεόνων εἰρημένων ὑφ' ὑμῶν; ἀλλ' οὐ παραλείψω τὸ ἱστορηθὲν ὑπὸ ̔Ηγησάνδρου ἐν τοῖς ̔Υπομνήμασιν. φησὶν γὰρ ὅτι Σάμιοι πλεύσαντες εἰς Σύβαριν καὶ κατασχόντες τὴν Σιρῖτιν χώραν περδίκων ἀναπτάντων καὶ ποιησάντων ψόφον ἐκπλαγέντες ἔφυγον καὶ ἐμβάντες εἰς τὰς ναῦς ἀπέπλευσαν. περὶ δὲ λαγών Χαμαιλέων φησὶν τῷ περὶ Σιμωνίδου ὡς δειπνῶν παρὰ τῷ ̔Ιέρωνι ὁ Σιμωνίδης</TextUnit>
    <TextUnit id="3902" loc="656d">, οὐ παρατεθέντος αὐτῷ ἐπὶ τὴν τράπεζαν καθάπερ καὶ τοῖς ἄλλοις λαγωοῦ, ἀλλ' ὕστερον μεταδιδόντος τοῦ ̔Ιέρωνος, ἀπεσχεδίασεν:   οὐδὲ γὰρ οὐδ' εὐρύς περ ἐὼν ἐξίκετο δεῦρο.  ὄντως δ' ἦν ὡς ἀληθῶς κίμβιξ ὁ Σιμωνίδης καὶ αἰσχροκερδής, ὡς Χαμαιλέων φησίν. ἐν  Συρακούσαις γοῦν τοῦ ̔Ιέρωνος ἀποστέλλοντος αὐτῷ τὰ καθ' ἡμέραν λαμπρῶς πωλῶν τὰ πλείω ὁ Σιμωνίδης τῶν παρ' ἐκείνου πεμπομένων ἑαυτῷ μικρὸν μέρος</TextUnit>
    <TextUnit id="3903" loc="656e">ἀπετίθετο. ἐρομένου δέ τινος τὴν αἰτίαν “ ὅπως, εἶπεν, ἥ τε ̔Ιέρωνος μεγαλοπρέπεια καταφανὴς ᾖ καὶ ἡ ἐμὴ κοσμιότης.” οὔθατος δὲ Τηλεκλείδης ἐν Στερροῖς οὕτως μνημονεύει:  ὡς οὖσα θῆλυς εἰκότως οὖθαρ φέρω.  ὑπογάστριον δ' αὐτὸ ὠνόμασεν ̓Αντίδοτος ἐν Μεμψιμοίρῳ. σιτευτῶν δὲ ὀρνίθων μὲν μνημονεύει Μάτρων ἐν ταῖς Παρῳδίαις οὕτως:  ὣς ἔφαθ' : οἱ δ' ἐγέλασσαν, ἐπήνεικάν τ' ἐπὶ τούτῳ σιτευτὰς ὄρνιθας ἐπ' ἀργυρέοισι πίναξιν,</TextUnit>
    <TextUnit id="3904" loc="656f">ἄτριχας, οἰέτεας, λαγάνοις κατὰ νῶτον ἐίσας.  δελφάκων δὲ σιτευτῶν ὁ φλυακογράφος Σώπατρος ἐν Βακχίδος Γάμῳ οὕτως:  εἴ που κλίβανος ἦν, πολὺ δέλφαξ σιτευτὸς ἔγρυξεν. δελφάκια δὲ Αἰσχίνης εἴρηκεν ἐν ̓Αλκιβιάδῃ οὕτως: “ὥσπερ αἱ καπηλίδες τὰ δελφάκια τρέφουσιν.” ̓Αντισθένης δ' ἐν Φυσιογνωμονικῷ: “ καὶ γὰρ ἐκεῖναι τὰ δελφάκια πρὸς βίαν  χορτάζουσιν.” καὶ ἐν Προτρεπτικῷ δέ: “ ἀντὶ δελφακίων τρέφεσθαι.” δέλφακα δὲ ἀρσενικῶς εἴρηκεν</TextUnit>
    <TextUnit id="3905" loc="657a">Πλάτων ἐν Ποιητῇ:   δέλφακα δ' ὡραιότατον. Σοφοκλῆς ̔́Υβρει:   ἐσθίειν ἐθέλων τὸν δέλφακα.  Κρατῖνος ̓Οδυσσεῦσιν   δέλφακας μεγάλους,  θηλυκῶς δὲ Νικοχάρης ἔφη:   κύουσαν δέλφακα.  καὶ Εὔπολις Χρυσῷ Γένει:  οὐκ, ἀλλ' ἔθυον δέλφακ' ἔνδον θἠστίᾳ  καὶ μάλα καλήν.  καὶ Πλάτων ̓Ιοῖ:   πρόσφερε δεῦρο δὴ τὴν κεφαλὴν τῆς δέλφακος.  Θεόπομπος Πηνελόπῃ:   καὶ τὴν ἱερὰν σφάττουσιν ἡμῶν δελφάκα.</TextUnit>
    <TextUnit id="3906" loc="657b">χηνῶν δὲ σιτευτῶν καὶ μόσχων Θεόπομπος ἐν ιγ' Φιλιππικῶν καὶ ια' ̔Ελληνικῶν, ἐν οἷς ἐμφανίζει τὸ περὶ τὴν γαστέρα τῶν Λακώνων ἐγκρατὲς γράφων οὕτως “ καὶ οἱ Θάσιοι ἔπεμψαν ̓Αγησιλάῳ προσιόντι πρόβατα παντοδαπὰ καὶ βοῦς εὖ  τεθραμμένους, πρὸς τούτοις δὲ καὶ πέμματα καὶ τραγημάτων εἶδος παντοδαπῶν. ὁ δ' ̓Αγησίλαος τὰ μὲν πρόβατα καὶ τὰς βοῦς ἔλαβεν, τὰ δὲ πέμματα καὶ τὰ τραγήματα πρῶτον μὲν οὐδ' ἔγνω κατεκεκάλυπτο</TextUnit>
    <TextUnit id="3907" loc="657c">γάρ. ὡς δὲ κατεῖδεν, ἀποφέρειν αὐτοὺς ἐκέλευσεν, εἰπὼν οὐ νόμιμον εἶναι Λακεδαιμονίοις χρῆσθαι τοιούτοις τοῖς ἐδέσμασι. λιπαρούντων δὲ τῶν Θασίων ' δότε, φησί, φέροντες ἐκείνοις δείξας αὐτοῖς τοὺς εἵλωτας, εἰπὼν ὅτι τούτους δέοι διαφθείρεσθαι τρώγοντας αὐτὰ πολὺ μᾶλλον ἢ αὐτὸν καὶ τοὺς παρόντας Λακεδαιμονίων.” ὅτι δὲ τοῖς εἵλωσιν ὑβριστικῶς πάνυ ἐχρῶντο Λακεδαιμόνιοι καὶ Μύρων ὁ Πριηνεὺς ἱστορεῖ ἐν δευτέρῳ</TextUnit>
    <TextUnit id="3908" loc="657d">Μεσσηνιακῶν γράφων οὕτως: “τοῖς δ' εἵλωσι πᾶν ὑβριστικὸν ἔργον ἐπιτάττουσι πρὸς πᾶσαν ἄγον ἀτιμίαν. κυνῆν τε γὰρ ἕκαστον φορεῖν ἐπάναγκες ὥρισαν καὶ διφθέραν περιβεβλῆσθαι πληγάς τε τεταγμένας λαμβάνειν κατ' ἐνιαυτὸν ἀδικήματος χωρίς, ἵνα μήποτε δουλεύειν ἀπομάθωσιν. πρὸς δὲ τούτοις εἴ τινες ὑπερακμάζοιεν τὴν οἰκετικὴν ἐπιφάνειαν, ἐπέθηκαν ζημίαν θάνατον καὶ τοῖς κεκτημένοις ἐπιτίμιον, εἰ μὴ ἐπικόπτοιεν τοὺς ἁδρουμένους. καὶ παραδόντες αὐτοῖς τὴν χώραν ἔταξαν μοῖραν ἣν αὐτοῖς ἀνοίσουσιν αἰεί.” χηνίζειν</TextUnit>
    <TextUnit id="3909" loc="657e">δὲ εἴρηται ἐπὶ τῶν αὐλούντων. Δίφιλος Συνωρίδι:    ἐχηνίασας, ποιοῦσι τοῦτο πάντες οἱ  παρὰ Τιμοθέῳ.  ἐπεὶ δὲ καὶ πετασῶνος μέρος ἑκάστῳ κεῖται, ἣν περνᾶν καλοῦσι, φέρε τι εἴπωμεν καὶ περὶ αὐτῆς,3 εἴ τις τοῦ ὀνόματος μνημονεύει, κάλλισται μὲν γὰρ αἱ Γαλλικαί,4 οὐκ ἀπολείπονται δὲ αὐτῶν οὔτε αἱ ἀπὸ Κιβύρας τῆς ̓Ασιατικῆς οὔτε αἱ</TextUnit>
    <TextUnit id="3910" loc="657f">Λύκιαι. μνημονεύει δ' αὐτῶν Στράβων ἐν τρίτῃ Γεωγραφουμένων, ἀνὴρ οὐ πάνυ νεώτερος: λέγει γὰρ αὐτὸν ἐν τῇ ἑβδόμῃ τῆς αὐτῆς πραγματείας ἐγνωκέναι Ποσειδώνιον τὸν ἀπὸ τῆς στοᾶς φιλόσοφον, οὗ πολλάκις ἐμεμνήμεθα συγγενομένου Σκιπίωνι τῷ τὴν Καρχηδόνα ἑλόντι. γράφει δ' οὖν ὁ Στράβων οὕτως: “ἐν Σπανίᾳ πρὸς τῇ ̓Ακυτανίᾳ πόλις Πομπέλων,6 ὡς ἂν εἴποι τις Πομπηιόπολις,</TextUnit>
    <TextUnit id="3911" loc="658a">ἐν ᾗ πέρναι διάφοροι συντίθενται ταῖς Κανταβρικαῖς ἐνάμιλλοι.” ἁλιπάστων; δὲ κρεῶν μνημονεύει ὁ τῆς κωμῳδίας ποιητὴς ̓Αριστομένης ἐν Διονύσῳ:    ἁλίπαστα ταῦτα παρατίθημί σοι  κρέα. καὶ ἐν Γόησιν:   ἁλίπαστον αἰεὶ τὸν θεράποντ' ἐπεσθίειν.  ἐπεὶ δὲ καὶ Σικελίας αὔχημα τροφαλὶς “ἥδ' ἐστί σοι, φίλοι, λέξωμέν τι καὶ περὶ τύρων. Φιλήμων μὲν γὰρ ἐν τῷ ἐπιγραφομένῳ Σικελικῷ:   ἐγὼ πρότερον μὲν ᾠόμην τὴν Σικελίαν</TextUnit>
    <TextUnit id="3912" loc="658b">ἓν τοῦτ' ἀπότακτον αὐτὸ τοὺς τυροὺς ποιεῖν  καλούς, ἔτι ταῦτα προσετίθην ἀκηκοώς,7  ἱμάτια ποικίλ';εἰ λέγοι τις Σικελικά. β. σκεύη μὲν οὖν καὶ κτήματ' ᾠόμην φέρειν.  καὶ ὁ Τρομιλικὸς δὲ τυρὸς ἔνδοξός ἐστι. περὶ οὗ φησιν Δημήτριος ὁ Σκήψιος ἐν δευτέρῳ Τρωικοῦ Διακόσμου οὕτως : “ τῆς ̓Αχαίας πόλις Τρομίλεια,10 περὶ ἣν γίνεται τυρὸς αἴγειος ἥδιστος, οὐκ ἔχων σύγκρισιν πρὸς ἕτερον, ὁ προσαγορευόμενος Τρομιλικὸς.”</TextUnit>
    <TextUnit id="3913" loc="658c">οὗ καὶ Σιμωνίδης μνημονεύει ἐν ̓Ιάμβῳ, οὗ ἡ ἀρχή:  ἦ πολλὰ μὲν δὴ προεκπονῇ, Τηλέμβροτε γράφων  ἐνταῦθα μέντοι τυρὸς ἐξ ̓Αχαίης   Τρομιλικὸς θαυμαστός, ὃν κατήγαγον,  Εὐριπίδης δ' ἐν Κύκλωπι ὀπίαν καλεῖ τυρὸν τὸν δριμύν, τὸν πηγνύμενον τῷ τῆς συκῆς ὀπῷ :   καὶ τυρὸς ὀπίας ἐστὶ καὶ Διὸς γάλα.  ἐπεὶ δὲ περὶ πάντων εἶπον τῶν παρακειμένων</TextUnit>
    <TextUnit id="3914" loc="658d">ἀποτράγημά τε πεποίημαι: τὸν Τρομιλικόν, καταπαύσω τὸν λόγον τὸ γὰρ λείψανον τῶν τραγημάτων καὶ τρωξίμων ἀποτράγημα εἴρηκεν Εὔπολις. σκώπτων γὰρ Διδυμίαν τινὰ ἀποτράγημα αὐτὸν εἴρηκεν ἀλώπεκος ἤτοι ὡς μικρὸν τὸ σῶμα ἢ ὡς κακοήθη καὶ πανοῦργον, ὥς φησιν ὁ ̓Ασκαλωνίτης Δωρόθεος, τοὺς δὲ λεπτοὺς τῶν τυρῶν καὶ πλατεῖς Κρῆτες θηλείας καλοῦσιν, ὥς φησι Σέλευκος: οὓς καὶ ἐν θυσίαις τισὶν ἐναγίζουσιν. πυριέφθων δὲ μνημονεύει οὕτω δὲ καλεῖται τὸ πρῶτον γάλα Φιλιππίδης ἐν Αὐλοῖς:</TextUnit>
    <TextUnit id="3915" loc="658e">τὰ δὲ πυρίεφθα καὶ τὰ λάγανα ταῦτ' ἔχων.  καὶ ἴσως πάντα τὰ τοιαῦτα ἐπιδειπνίδας ἔλεγον Μακεδόνες, κώθωνος γὰρ ἡδύσματα ταῦτα.”  τοιαῦτά τινα ἔτι τοῦ Οὐλπιανοῦ διαλεγομένου ἐπελθὼν εἷς ἐκείνων τῶν σοφιστῶν μαγείρων ἐκήρυσσε μῦμα. καὶ πολλῶν ξενιζομένων ἐπὶ τῷ  κηρύγματι—ου' γὰρ ἐδείκνυεν ὁ στιγματίας ὅ τι ἦν ἔφη: “ ἀγνοεῖν μοι δοκεῖτε, ὦ ἄνδρες δαιταλῆς, ὅτι καὶ Κάδμος ὁ τοῦ Διονύσου πάππος μάγειρος ἦν.” σιωπησάντων δὲ καὶ ἐπὶ τούτῳ πάντων Εὐήμερος, ἔφη, ὁ Κῷος ἐν τῷ τρίτῳ τῆς ̔Ιερᾶς</TextUnit>
    <TextUnit id="3916" loc="658f">ἀναγραφῆς τοῦθ' ἱστορεῖ, ὡς Σιδωνίων λεγόντων τοῦτο, ὅτι Κάδμος μάγειρος ὢν τοῦ βασιλέως καὶ παραλαβὼν τὴν ̔Αρμονίαν αὐλητρίδα καὶ αὐτὴν οὖσαν τοῦ βασιλέως ἔφυγεν σὺν αὐτῇ.  ἐγὼ δὲ φεύξομαι γ' ἐλεύθερος γεγώς.  οὐδὲ γὰρ ἂν εὕροι τις ὑμῶν δοῦλον μάγειρόν τινα ἐν κωμῳδίᾳ πλὴν παρὰ Ποσειδίππῳ μόνῳ. δοῦλοι</TextUnit>
    <TextUnit id="3917" loc="659a">δ' ὀψοποιοὶ παρῆλθον ὑπὸ πρώτων Μακεδόνων τοῦτ' ἐπιτηδευσάντων ἢ δι' ὕβριν ἢ δι' ἀτυχίαν τῶν αἰχμαλωτισθεισῶν πόλεων, ἐκάλουν δ' οἱ παλαιοὶ τὸν μὲν πολιτικὸν μάγειρον μαίσωνα, τὸν δ' ἐκτόπιον τέττιγα. Χρύσιππος δ' ὁ φιλόσοφος τὸν μαίσωνα ἀπὸ τοῦ μασᾶσθαι οἴεται κεκλῆσθαι, οἷον τὸν ἀμαθῆ καὶ πρὸς γαστέρα νενευκότα, ἀγνοῶν ὅτι Μαίσων γέγονεν κωμῳδίας ὑποκριτὴς Μεγαρεὺς τὸ γένος, ὃς καὶ τὸ προσωπεῖον εὗρε τὸ ἀπ' αὐτοῦ καλούμενον μαίσωνα, ὡς ̓Αριστοφάνης φησὶν ὁ</TextUnit>
    <TextUnit id="3918" loc="659b">Βυζάντιος ἐν τῷ περὶ Προσώπων, εὑρεῖν αὐτὸν φάσκων καὶ τὸ τοῦ θεράποντος πρόσωπον καὶ τὸ τοῦ μαγείρου. καὶ εἰκότως καὶ τὰ τούτοις πρέποντα σκώμματα καλεῖται μαισωνικά. μάλιστα  γὰρ εἰσάγονται οἱ μάγειροι σκωπτικοί τινες,1 ὡς παρὰ Μενάνδρῳ ἐν ̓Επιτρέπουσιν. καὶ Φιλήμων δὲ πού φησιν   σφίγγ' ἄρρεν', οὐ μάγειρον, εἰς τὴν οἰκίαν εἴληφ' : ἁπλῶς γὰρ οὐδὲ ἕν, μὰ τοὺς θεούς, ὧν ἂν λέγῃ συνίημι: καινὰ ῥήματα</TextUnit>
    <TextUnit id="3919" loc="659c">πεπορισμένος πάρεστιν ,3 τὸν δὲ Μαίσωνα Πολέμων ἐν τοῖς πρὸς Τίμαιον ἐκ τῶν ἐν Σικελίᾳ φησὶν εἶναι Μεγάρων καὶ οὐκ ἐκ τῶν Νισαίων. ἀλλ' ὅ γε Ποσείδιππος περὶ δούλων μαγείρων ἐν ̓Αποκλειομένῃ φησὶν  ταυτὶ μὲν οὖν τοιαῦτα. συμβαίνει δέ τι  νῦν μοι διακονοῦντι παρὰ τῷ δεσπότῃ ἀστεῖον: οὐχ ἁλώσομ' ἐκφέρων κρέας.  καὶ ἐν Συντρόφοις:   ἐβάδιζες ἔξω τῶν πυλῶν μάγειρος ὤν;</TextUnit>
    <TextUnit id="3920" loc="659d">β. ἐντὸς πυλῶν γὰρ ἂν μένων ἄδειπνος ἦν. α. πότερ' οὖν ἀφεῖσαι; Β. κατ' ἀγορὰν ἐργάζομαι: ἐπρίατο γάρ τις ὁμότεχνός με γνώριμος.  οὐδὲν οὖν ἦν παράδοξον εἰ καὶ θυτικῆς ἦσαν ἔμπειροι οἱ παλαίτεροι μάγειροι: προίσταντο γοῦν καὶ γάμων καὶ θυσιῶν. διόπερ Μένανδρος ἐν  Κόλακι τὸν τοῖς τετραδισταῖς διακονούμενον μάγειρον ἐν τῇ τῆς Πανδήμου ̓Αφροδίτης ἑορτῇ ποιεῖ ταυτὶ λέγοντα:   σπονδή, δίδου σὺ σπλάγχν' ἀκολουθῶν. ποῖ βλέπεις;</TextUnit>
    <TextUnit id="3921" loc="659e">σπονδή, φέρ', ὦ παῖ Σωσία,1 σπονδή. καλῶς.  ἐγχοῦ. θεοῖς ̓Ολυμπίοις εὐχώμεθα ̓Ολυμπίαισι,4 πᾶσι πάσαις: λάμβανε  τὴν γλῶτταν. ἐπὶ τούτῳ διδόναι σωτηρίαν,  ὑγίειαν, ἀγαθὰ πολλὰ τῶν ὄντων τε νῦν  ἀγαθῶν ὄνησιν πᾶσι. ταῦτ' εὐχώμεθα.  καὶ παρὰ Σιμωνίδῃ δέ φησιν ἕτερος:</TextUnit>
    <TextUnit id="3922" loc="659f">χὠς ὗν ἄφευσα χὠς ἐμίστυλα κρέα ἱρωστί8, καὶ γὰρ οὐ κακῶς ἐπίσταμαι.  ἐμφαίνει δ' αὐτῶν τὴν ἐμπειρίαν καὶ ἡ πρὸς ̓Αλέξανδρον ̓Ολυμπιάδος ̓Επιστολή. προτρεπομένη μάγειρον αὑτῇ πρίασθαι θυσιῶν ἔμπειρον ἡ μήτηρ φησί: “ Πελίγναν τὸν μάγειρον λαβὲ παρὰ τῆς μητρός, οὗτος γὰρ οἶδε τὰ ἱερά σου τὰ πατρῷα πάντα ὃν τρόπον θύεται καὶ τὰ ἀργαδιστικὰ καὶ τὰ Βακχικά, ὅσα τε ̓Ολυμπιὰς προθύεται οὗτος</TextUnit>
    <TextUnit id="3923" loc="660a">οἶδεν. μὴ οὖν ἀμελήσῃς, ἀλλὰ λαβέ: καὶ ἀπόστειλον πρὸς ἐμὲ τὴν ταχίστην.”   ὅτι δὲ σεμνὸν ἦν ἡ μαγειρικὴ μαθεῖν ἔστιν ἐκ τῶν ̓Αθήνησι Κηρύκων, οἵδε γὰρ μαγείρων καὶ βουτύπων ἐπεῖχον τάξιν, ὥς φησιν Κλείδημος ἐν Πρωτογονίας πρώτῳ. ὅμηρός τε τὸ ῥέζειν ἐπὶ τοῦ θύειν τάσσει τὸ δὲ θύειν ἐπὶ τοῦ ψαιστὰ μεταδόρπια θυμιᾶν καὶ οἱ παλαιοὶ τὸ θύειν δρᾶν ὠνόμαζον. ἔδρων δ' οἱ Κήρυκες ἄχρι πολλοῦ βουθυτοῦντες, φησί, καὶ σκευάζοντες καὶ μιστύλλοντες,</TextUnit>
    <TextUnit id="3924" loc="660b">ἔτι δ' οἰνοχοοῦντες. κήρυκας δ' αὐτοὺς ἀπὸ τοῦ κρείττονος ὠνόμαζον. ἀναγέγραπταί τε οὐδαμοῦ μαγείρῳ μισθός, ἀλλὰ κήρυκι. καὶ ̓Αγαμέμνων δὲ παρ' ̔Ομήρῳ θύει βασιλεύων φησὶ γὰρ ὁ ποιητής:  καὶ ἀπὸ στομάχους ἀρνῶν τάμε νηλέι χαλκῷ, καὶ τοὺς μὲν κατέθηκεν ἐπὶ χθονὸς ἀσπαίροντας θυμοῦ δευομένους: ἀπὸ γὰρ μένος εἵλετο χαλκός.  καὶ Θρασυμήδης ὁ τοῦ Νέστορος υἱὸς ἀναλαβὼν</TextUnit>
    <TextUnit id="3925" loc="660c">πέλεκυν κόπτει τὸν βοῦν, ἐπεὶ διὰ τὸ γῆρας ὁ Νέστωρ οὐκ ἠδύνατο: συνεπόνουν δ' αὐτῷ καὶ οἱ ἄλλοι ἀδελφοί. οὕτως ἔνδοξον ἦν καὶ μέγιστον τὸ τῆς μαγειρικῆς τέχνης ἀξίωμα, καὶ παρὰ ̔Ρωμαίοις δ' οἱ τιμηταὶ μεγίστη δ' αὕτη ἀρχὴ τὴν  περιπόρφυρον ἐνδεδυκότες καὶ ἐστεφανωμένοι πελέκει τὰ ἱερεῖα κατέβαλλον. οὐ παρέργως δὲ παρά τῷ ̔Ομήρῳ καὶ τὰ ὅρκια καὶ τὰ ἱερόθυτα κήρυκες κομίζουσιν, ὡς παλαιᾶς οὔσης καὶ προσηκούσης αὐτοῖς τῆς λειτουργίας</TextUnit>
    <TextUnit id="3926" loc="660d">̔́Εκτωρ δὲ προτὶ ἄστυ δύω κήρυκας ἔπεμπε  καρπαλίμως ἄρνας τε φέρειν Πρίαμόν τε καλέσσαι. καὶ πάλιν  αὐτὰρ ὁ Ταλθύβιον προίει κρείων ̓Αγαμέμνων νῆας ἐπὶ γλαφυρὰς ἰέναι ἠδ' ἄρν' ἐκέλευσεν  οἰσέμεναι.  καί:   Ταλθύβιος δὲ θεῷ ἐναλίγκιος αὐδὴν  κάπρον ἔχων ἐν χερσὶ παρίστατο ποιμένι λαῶν.  ἐν δὲ τῷ πρώτῳ τῆς ̓Ατθίδος Κλείδημος φῦλον</TextUnit>
    <TextUnit id="3927" loc="660e">ἀποφαίνει μαγείρων ἐχόντων δημιουργικὰς τιμάς, οἷς καὶ τὸ πλῆθος ἀγείρειν ἔργον ἦν. οὐκ ἀπεικότως δὲ καὶ ̓Αθηνίων ἐν Σαμόθρᾳξιν, ὥς φησιν ̓Ιόβας, μάγειρον εἰσάγει φυσιολογοῦντα διὰ τούτων   οὐκ οἶσθ' ὅτι πάντων ἡ μαγειρικὴ τέχνη πρὸς εὐσέβειαν πλεῖστα προσενήνεχθ' ὅλως; β. τοιοῦτόν ἐστι τοῦτο; α. πάνυ γε, βάρβαρε, τοῦ θηριώδους καὶ παρασπόνδου βίου  ἡμᾶς γὰρ ἀπολύσασα καὶ τῆς δυσχεροῦς</TextUnit>
    <TextUnit id="3928" loc="660f">ἀλληλοφαγίας ἤγαγ'Σ32 εἰς τάξιν τινὰ καὶ τουτονὶ περιῆψεν ὃν νυνὶ βίον  ζῶμεν. β. τίνα τρόπον; α. πρόσεχε, κἀγώ σοι φράσω.  ἀλληλοφαγίας καὶ κακῶν ὄντων συχνῶν  γενόμενος ἄνθρωπός τις οὐκ ἀβέλτερος  ἔθυς' ἱερεῖον πρῶτος, ὤπτησεν κρέας. ὡς δ' ἦν τὸ κρέας ἥδιον ἀνθρώπου κρεῶν, αὑτοὺς μὲν οὐκ ἐμασῶντο, τὰ δὲ βοσκήματα θύοντες ὤπτων. ὡς δ' ἅπαξ τῆς ἡδονῆς</TextUnit>
    <TextUnit id="3929" loc="661a">ἐμπειρίαν τιν' ἔλαβον, ἀρχῆς γενομένης ἐπὶ πλεῖον ηὖξον τὴν μαγειρικὴν τέχνην. ὅθεν ἔτι καὶ νῦν τῶν πρότερον μεμνημένοι τὰ σπλάγχνα τοῖς θεοῖσιν ὀπτῶσιν φλογὶ ἅλας οὐ προσάγοντες οὐ γὰρ ἦσαν οὐδέπω εἰς τὴν τοιαύτην χρῆσιν ἐξευρημένοι. ὡς δ' ἤρες' αὐτοῖς ὕστερον,5 καὶ τοὺς ἅλας προσάγουσιν ἤδη, τῶν ἱερῶν γε δρωμένων τὰ πάτρια διατηροῦντες. ἅπερ ἡμῖν μόνα ἅπασιν ἀρχή γέγονε τῆς σωτηρίας,</TextUnit>
    <TextUnit id="3930" loc="661b">τὸ προσφιλοτεχνεῖν, διά τε τῶν ἡδυσμάτων ἐπὶ πλεῖον αὔξειν τὴν μαγειρικήν τέχνην. β. καινὸς γάρ ἐστιν οὑτοσὶ Παλαίφατος. α. μετὰ ταῦτα γαστρίον τις ὠνθυλευμένον  προιόντος εἰσηνέγκατ' ἤδη τοῦ χρόνου: ἐρίφιον ἐτακέρωσε, πνικτῷ διέλαβεν περικομματίῳ, διεγίγγρας' ὑποκρούσας γλυκεῖ, ἰχθὺν παρεισεκύκλησεν οὐδ' ὁρώμενον,3</TextUnit>
    <TextUnit id="3931" loc="661c">λάχανον, τάριχος πολυτελές,4 χόνδρον, μέλι. ὡς πολὺ δὲ διὰ τὰς ἡδονὰς ἃς νῦν λέγω ἀπεῖχ' ἕκαστος τοῦ φαγεῖν ἂν ἔτι νεκροῦ:   αὑτοῖς ἅπαντες ἠξίουν συζῆν, ὄχλος  ἠθροίζετ', ἐγένονθ' αἱ πόλεις οἰκούμεναι  διὰ τὴν τέχνην, ὅπερ εἶπα, τὴν μαγειρικήν. β. ἄνθρωπε χαῖρε, περὶπόδ' εἶ τῷ δεσπότῃ. α. καταρχόμεθ' ἡμεῖς οἱ μάγειροι, θύομεν,  σπονδὰς ποιοῦμεν, τῷ μάλιστα τοὺς θεοὺς  ἡμῖν ὑπακούειν διὰ τὸ ταῦθ' εὑρηκέναι</TextUnit>
    <TextUnit id="3932" loc="661d">τὰ μάλιστα συντείνοντα πρὸς τὸ ζῆν καλῶς. β. ὑπὲρ εὐσεβείας οὖν ἀφεὶς παῦσαι λέγων. α. ἥμαρτον. β. ἀλλὰ δεῦρο νῦν συνείσιθι ἐμοί, τά τ' ἔνδον εὐπρεπῆ πόει λαβών.   καὶ ̓́Αλεξις δ' ἐν Λεβητίῳ δηλοῖ ὅτι ἡ μαγειρική τέχνη ἐπιτήδευμα ἦν ἐλευθέρων: πολίτης γάρ τις</TextUnit>
    <TextUnit id="3933" loc="661e">οὐ ταπεινὸς ἐν αὐτῷ δείκνυται ὁ μάγειρος, καὶ οἱ τὰ ̓Οψαρτυτικὰ δὲ συγγράψαντες ̔ ̔Ηρακλείδης τε καὶ Γλαῦκος ὁ Λοκρὸς οὐχ ἁρμόττειν φασὶ   δούλοισι τὴν μαγειρικήν, ἀλλ' οὐδὲ τοῖς τυχοῦσι τῶν ἐλευθέρων. ἐκσεμνύνει δὲ τὴν τέχνην καὶ ὁ νεώτερος Κρατῖνος ἐν τοῖς Γίγασι λέγων   ἐνθυμεῖ δὲ τῆς γῆς ὡς γλυκὺ  ὄζει καπνὸς τ' ἐξέρχετ' εὐωδέστερος;  οἰκεῖ τις, ὡς ἔοικεν, ἐν τῷ χάσματι  λιβανωτοπώλης ἢ μάγειρος Σικελικός,</TextUnit>
    <TextUnit id="3934" loc="661f">β. παραπλησίαν ὀσμὴν λέγεις ἀμφοῖν;  καὶ ̓Αντιφάνης δ' ἐν Δυσπράτῳ ἐπαινῶν τοὺς Σικελικοὺς μαγείρους λέγει:   Σικελῶν δὲ τέχναις ἡδυνθεῖσαι  δαιτὸς διαθρυμματίδες. καὶ Μένανδρος ἐν Φάσματι:   ἐπισημαίνεσθ' ἐὰν  ἡ σκευασία καθάρειος ᾖ καὶ ποικίλη.  Ποσείδιππος ἐν ̓Αναβλέποντι:   ἐγὼ μάγειρον λαμβάνων ἀκήκοα</TextUnit>
    <TextUnit id="3935" loc="662a">τὰ τῶν μαγείρων πάνθ' ἃ καθ' ἑκάστου. κακὰ ἀντεργολαβοῦντος: ἔλεγον ὁ μὲν ὡς οὐκ ἔχει  ῥῖνα κριτικὴν πρὸς τοὔψον, ὁ δὲ ὅτι τὸ στόμα  πονηρόν, ὁ δὲ τὴν γλῶτταν εἰς ἀσχήμονας  ἐπιθυμίας ἐμίαινε τῶν ἡδυσμάτων, κάθαλος, κάτοξος,17 χναυστικός, προσκαυστικός ,  καπνὸν οὐ φέρων, πῦρ οὐ φέρων, ἐκ τοῦ πυρὸς  εἰς τὰς μαχαίρας ἦλθον ὧν εἷς οὑτοσὶ</TextUnit>
    <TextUnit id="3936" loc="662b">διὰ τῶν μαχαιρῶν τοῦ πυρὸς τ' ἐλήλυθεν.  ̓Αντιφάνης δ' ἐν Φιλώτιδι τὴν σοφίαν τῶν μαγείρων ἐμφανίζων φησὶν  οὐκοῦν τὸ μὲν γλαυκίδιον,2 ὥσπερ ἄλλοτε,  ἕψειν ἐν ἅλμῃ φημί. β. τὸ δὲ λαβράκιον; α. ὀπτᾶν ὅλον. β. τὸν γαλεόν; α. ἐν ὑποτρίμματι  ζέσαι. Β. τὸ δὲ ἐγχέλειον; α. ἅλες,5 ὀρίγανον, ὕδωρ. β. ὁ γόγγρος; α, ταὐτόν. β. ἡ βατίς; α. χλόη. β. πρόσεστι θύννου τέμαχος. α. ὀπτήσεις. Β. κρέας  ἐρίφειον; Α. ὀπτόν. β. θάτερον; α. τἀναντία.</TextUnit>
    <TextUnit id="3937" loc="662c">β. ὁ σπλήν; α. σεσάχθω. β. νῆστις; α. ἀπολεῖ μ'  οὑτοσί.  ἀοιδίμων δ' ὀψαρτυτῶν ὀνόματα καταλέγει Βάτων ἐν Εὐεργέταις οὕτως  εὖ γ', ὦ Σιβύνη, τὰς νύκτας οὐ καθεύδομεν  οὐδ' ἀνατετράμμεθ',8 ἀλλὰ καίεται λύχνος,  καὶ βιβλίον ἐν ταῖς χερσί, καὶ φροντίζομεν τί Σόφων καταλέλοιπ' ἢ τί Σημωνακτίδης</TextUnit>
    <TextUnit id="3938" loc="662d">ὁ Χῖος ἢ Τυνδάριχος ὁ Σικυώνιος, ἢ Ζωπυρῖνος. β. αὐτὸς εὕρηκας δὲ τί;  Α. τὰ μέγιστα. β. ποῖα ταῦτα; α. τοὺς τεθνηκότας  ἐγὼ δὲ τοιουτονὶ βρῶμα ὑμῖν, ἄνδρες φίλοι, τὸ μῦμα φέρω. περὶ οὗ ̓Αρτεμίδωρος μὲν ὁ ̓Αριστοφάνειος ἐν ̓Οψαρτυτικαῖς Γλώσσαις φησὶν ὅτι σκευάζεται ἐκ κρεῶν καὶ αἵματος, πολλῶν ἀρτυμάτων συνεμβαλλομένων. ' ̓Επαίνετος δ' ἐν ̓Οψαρτυτικῷ λέγει ταῦτα: “μῦμα δὲ παντὸς ἱερείου, καὶ ὄρνιθος δὲ χρὴ ποιεῖν τὰ ἁπαλὰ τῶν κρεῶν μικρὰ</TextUnit>
    <TextUnit id="3939" loc="662e">συντεμόντα καὶ τὰ σπλάγχνα καὶ τὸ ἔντερον καὶ τὸ αἷμα διαθρύψαντα καὶ ἀρτύσαντα ὄξει, τυρῷ ὀπτῷ, σιλφίῳ, κυμίνῳ, θύμῳ χλωρῷ καὶ ξηρῷ, θύμβρᾳ, κοριάννῳ χλωρῷ τε καὶ ξηρῷ, καὶ γητείῳ καὶ κρομμύῳ καθαρῷ πεφωσμένῳ ἢ μήκωνι καὶ σταφίδι ἢ μέλιτι καὶ ῥόας ὀξείας κόκκοις. εἶναι δέ σοι τὸ αὐτὸ μῦμα καὶ ὄψου.”  τοσαῦτα καὶ τούτου κατακόψαντος οὐ μόνον τὰ προειρημένα ἀλλὰ καὶ ἡμᾶς, ἄλλος ἐπεισῆλθεν τὴν</TextUnit>
    <TextUnit id="3940" loc="662f">ματτύην κομίζων. ὑπὲρ ἧς καὶ ζητήσεως γενομένης καὶ τοῦ Οὐλπιανοῦ εἰπόντος τὰ ἐκ τῶν ̓Οψαρτυτικῶν Γλωσσῶν τοῦ προειρημένου ̓Αρτεμιδώρου, Αἰμιλιανὸς Δωροθέῳ ἔφη τῷ ̓Ασκαλωνίτῃ σύγγραμμα ἐκδεδόσθαι ἐπιγραφόμενον Περὶ ̓Αντιφάνους καὶ περὶ τῆς παρὰ τοῖς νεωτέροις  κωμικοῖς ματτύης: ἣν Θετταλῶν φησιν εἶναι εὕρημα, ἐπιχωριάσαι δὲ κἀν ταῖς ̓Αθήναις κατὰ τὴν Μακεδόνων ἐπικράτειαν. ὁμολογοῦνται δὲ οἱ</TextUnit>
    <TextUnit id="3941" loc="663a">Θετταλοὶ πολυτελέστατοι τῶν ̔Ελλήνων γεγενῆσθαι περί τε τὰς ἐσθῆτας καὶ τὴν δίαιταν ὅπερ αὐτοῖς αἴτιον ἐγένετο καὶ τοῦ κατὰ τῆς ̔Ελλάδος ἐπαγαγεῖν τοὺς Πέρσας, ἐζηλωκόσι τὴν τούτων τρυφὴν καὶ πολυτέλειαν. ἱστορεῖ δὲ περὶ τῆς πολυτελείας αὐτῶν καὶ Κριτίας ἐν τῇ Πολιτείᾳ αὐτῶν.. ὠνομάσθη δὲ ἡ ματτύη, ὡς μὲν ὁ ̓Αθηναῖος ̓Απολλόδωρός φησιν ἐν τῷ πρώτῳ τῶν</TextUnit>
    <TextUnit id="3942" loc="663b">̓Ετυμολογουμένων, ἀπὸ τοῦ μασᾶσθαι, ὥσπερ καὶ ἡ μαστίχη καὶ ἡ μάσταξ, ἡμεῖς δέ φαμεν ἀπὸ τοῦ μάττειν, ἀφ' οὗ καὶ ἡ μᾶζα αὐτὴ ὠνομάσθη καὶ ἡ παρὰ Κυπρίοις καλουμένη μαγίς, καὶ τὸ τρυφᾶν καθ' ὑπερβολὴν ὑπερμαζᾶν. κατ' ἀρχὰς μὲν οὖν τὴν δημοτικὴν καὶ κοινὴν ταύτην τροφὴν τὴν ἐκ τῶν ἀλφίτων μᾶζαν ὠνόμαζον καὶ μάττειν τὸ παρασκευάζειν αὐτήν. ὕστερον δὲ ποικίλλοντες: τὴν ἀναγκαίαν τροφὴν ἀκολάστως καὶ περιέργως</TextUnit>
    <TextUnit id="3943" loc="663c">μικρὸν παραγαγόντες τοὔνομα τῆς μάζης ματτύην ὠνόμαζον πᾶν τὸ πολυτελὲς ἔδεσμα, τὸ δὲ ματτυάζειν τὸ παρασκευάζειν αὐτά, εἴτε ἰχθὺς εἴη εἴτε ὄρνις εἴτε λάχανον εἴτε ἱερεῖον εἴτε πεμμάτιον. τοῦτο δὲ δῆλόν ἐστιν ἐξ οὗ καὶ ὁ ̓Αρτεμίδωρος  παρέθετο μαρτυρίου ̓Αλέξιδος: συνεμφῆναι γὰρ βουλόμενος ὁ ̓́Αλεξις τὴν ἀκολασίαν τῆς παρασκευῆς προσέθηκε τὸ λέπεσθαι. ἔχει δ' οὕτως ἡ σύμπασα ἐκλογὴ οὖσα ἐκ τοῦ διεσκευασμένου δράματος ὃ ἐπιγράφεται Δημήτριος:  τοὔψον λαβοῦσαι τοῦτο τοὐπεσταλμένον  σκευάζετ', εὐωχεῖσθε, προπόσεις πίνετε,</TextUnit>
    <TextUnit id="3944" loc="663d">λέπεσθε, ματτυάζετε.  τῷ δὲ λέπεσθαι χρῶνται οἱ ̓Αθηναῖοι ἐπ' ἀσελγοῦς καὶ φορτικῆς δι' ἀφροδισίων ἡδονῆς. καὶ ὁ ̓Αρτεμίδωρος ἐν ταῖς ̓Οψαρτυτικαῖς Γλώτταις τὴν ματτύην ἀποφαίνει κοινὸν εἶναι πάντων ὄνομα τῶν πολυτελῶν ἐδεσμάτων,5 γράφων οὕτως: “ ἔστι τις ὄρνιθος ματτύης. ἐσφάχθω μὲν διὰ τοῦ στόματος εἰς τὴν κεφαλήν, ἔστω δὲ ἕωλος καθάπερ ὁ πέρδιξ: ἐὰν δὲ θέλῃς, ὡς ἔχει αὐτοῖς πτεροῖς ἐᾶν, μὴ τετιλμένην.” εἶτα τὸν τρόπον ἐκθεὶς τῆς ἀρτύσεως καὶ τῆς ἑψήσεως ἐπιφέρει</TextUnit>
    <TextUnit id="3945" loc="663e">εὐθύς: “ καὶ νομάδα παχεῖαν ἕψε καὶ νεοσσοὺς τῶν ἤδη κοκκυζόντων, ἐὰν θέλῃς παρὰ πότον χρῆσθαι. εἶτ' ἐξελὼν τὰ λάχανα εἰς τρυβλίον καὶ τῆς ὄρνιθος  τῶν κρεῶν ἐπιθεὶς παρατίθει: τοῦ θέρους ἀντὶ τοῦ ὄξους τῆς ὄμφακος ἐμβαλὼν εἰς τὸν ζωμὸν ὡς ἔχει τοὺς βότρυς: ἐπειδὰν δὲ ἑφθὴ γένηται, ἔξελε μετὰ τοῦ βοτρυδίου πρὸ τοῦ τὸ γίγαρτον ἐξαφεῖναι, εἶθ' οὕτως τὸ λάγανον κατάθρυπτε. οὗτος ματτύης ἐν τοῖς ἡδίστοις.” ὅτι μὲν οὖν κοινὸν ἦν τοὔνομα τῶν</TextUnit>
    <TextUnit id="3946" loc="663f">πολυτελεστάτων ἐδεσμάτων φανερὸν ὅτι δὲ καὶ ὁ τρόπος τῆς τοιαύτης εὐωχίας ὁμοίως ἐλέγετο Φιλήμων φησὶν ἐν ̔Αρπαζομένῳ:  γυμνῷ φυλακὴν ἐπίταττε, καὶ διὰ τριῶν  ποτηρίων με ματτύης εὐφραινέτω.  καὶ ἐν ̓Ανδροφόνῳ :  πιεῖν τις ἡμῖν ἐγχεάτω καὶ ματτύην  ποιεῖτε θᾶττον.  ̓́Αλεξις δ' ἐν Πυραύνῳ ἀμφιβόλως εἴρηκεν</TextUnit>
    <TextUnit id="3947" loc="664a">ἐγὼ δ' ἐπειδὰν ἀσχολουμένους λάβω, ἀνέκραγον οὐ δώσει τις ἡμῖν ματτύην;  ὥσπερ ἂν εἰ τὸ δεῖπνον ἔλεγεν πιθανὸν δὲ καὶ ἰδίως ἐπί τι τῶν ἐδεσμάτων ἀναφέρειν. Μάχων δ' ὁ Σικυώνιος τῶν μὲν κατὰ ̓Απολλόδωρον τὸν Καρύστιον κωμῳδιοποιῶν εἷς ἐστι καὶ αὐτός: οὐκ ἐδίδαξεν δ' ̓Αθήνησι τὰς κωμῳδίας τὰς ἑαυτοῦ, ἀλλ' ἐν ̓Αλεξανδρείᾳ. ἦν δ' ἀγαθὸς ποιητὴς εἴ τις ἄλλος τῶν μετὰ τοὺς ἑπτά: διόπερ ὁ γραμματικὸς ̓Αριστοφάνης ἐσπούδασε συσχολάσαι</TextUnit>
    <TextUnit id="3948" loc="664b">αὐτῷ νέος ὤν. ἐποίησε δὲ καὶ οὗτος ἐν δράματι ̓Αγνοίᾳ ταυτί:  ἥδιον οὐδὲν ἐστί μοι τῆς ματτύης,  τοῦτ' εἴτε πρῶτοι Μακεδόνες τοῖς ̓Αττικοῖς  κατέδειξαν ἡμῖν εἴτε πάντες οἱ θεοί:  οὐκ οἶδα: πλὴν γ' ὅτι μουσικωτάτου τινός  ὅτι δὲ ὕστατον καὶ ἐπὶ πᾶσιν εἰσεφέρετο Νικόστρατός φησιν ἐν ̓Απελαυνομένῳ. μάγειρος δ' ἐστὶν ὁ διηγούμενος ὡς λαμπρὰν καὶ εὔτακτον παρεσκεύασεν εὐωχίαν προδιηγησάμενός τε οἷον ἦν</TextUnit>
    <TextUnit id="3949" loc="664c">τὸ ἄριστον καὶ τὸ δεῖπνον καὶ τρίτης μνησθεὶς παραθέσεως ἐπιφέρει:  εὖ γ',3 ἄνδρες, εὖ σφόδρ', ἀλλὰ μὴν τῇ ματτύῃ οὕτω διαθήσω τὰ μετὰ ταῦθ' ὥστ' οἴομαι  οὐδ' αὐτὸν ἡμῖν τοῦτον: ἀντερεῖν ἔτι.  καὶ ἐν Μαγείρῳ:   θρῖον δὲ καὶ κάνδαυλον ἢ τούτων τι τῶν  εἰς ματτύην οὐδέτερος εἶδε πώποτε.  ἄλλος δὲ τίς φησιν  περιφέρειν ματτύην καὶ ποδάριον</TextUnit>
    <TextUnit id="3950" loc="664d">καὶ γαστρίον τακερόν τι καὶ μήτρας ἴσως.  Διονύσιος δ' ἐν ̓Ακοντιζομένῳ: μάγειρος ἐστὶν ὁ λέγων   ὥστ' ἐνίοτ' ἂν τούτοισι ποιῶν ματτύην   σπεύδων ἅμ' εἰσήνεγκα διαμαρτὼν μίαν ἄκων περιφορὰν τῶν νεκρῶν ὡς τὸν νεκρόν.  Φιλήμων ἐν Πτωχῇ:   ἐξὸν ἀποσάττεσθαι δ' ὅλην τὴν ἡμέραν, ποιοῦντα καὶ διδόντα ματτύας ἐκεῖ.</TextUnit>
    <TextUnit id="3951" loc="664e">Μόλπις δ' ὁ Λάκων τὰ παρὰ τοῖς Σπαρτιάταις ἐπαίκλεια, ὅ σημαίνει τὰς ἐπιδειπνίδας, ματτύας φησὶ λέγεσθαι παρὰ τοῖς ἄλλοις. ὁ δὲ κυνικὸς Μένιππος ἐν τῷ ἐπιγραφομένῳ ̓Αρκεσιλάῳ γράφει οὕτως: “ πότος ἦν ἐπικωμασάντων τινῶν καὶ ματτύην ἐκέλευσεν εἰσφέρειν Λάκαινάν τις: καὶ εὐθέως περιεφέρετο περδίκεια ὀλίγα καὶ χήνεια ὀπτὰ καὶ τρύφη πλακούντων.” τὸ δὲ τοιοῦτον δεῖπνον οἱ μὲν</TextUnit>
    <TextUnit id="3952" loc="664f">̓Αττικοὶ προσηγόρευον ἐπιδόρπισμα, οἱ δὲ Δωριεῖς ἐπάικλον, τῶν δ' ἄλλων ̔Ελλήνων οἱ πλεῖστοι ἐπιδειπνίδα. τοσούτων καὶ περὶ τῆς ματτύης λεχθέντων ἔδοξεν ἀπιέναι: καὶ γὰρ ἑσπέρα ἦν ἤδη. διελύθημεν οὖν οὕτως.</TextUnit>
    <TextUnit id="3953" loc="665a">εἴ μοι τὸ Νεστόρειον εὔγλωσσον μέλος ̓Αντήνορός τε τοῦ Φρυγὸς δοίη θεός,  κατὰ τὸν πάνσοφον Εὐριπίδην, ἑταῖρε Τιμόκρατες, οὐκ ἂν δυναίμην ἀπομνημονεύειν ἔτι σοι τῶν πολλάκις λεχθέντων ἐν τοῖς περισπουδάστοις τούτοις συμποσίοις διά τε τὴν ποικιλίαν καὶ τὴν ὁμοιότητα τῶν ἀεὶ καινῶς προσευρισκομένων. καὶ</TextUnit>
    <TextUnit id="3954" loc="665b">γὰρ καὶ περὶ τάξεως τῶν περιφορῶν πολλάκις ἐλέχθη καὶ περὶ τῶν μετὰ τὸ δεῖπνον ἐπιτελουμένων, ἅπερ καὶ μόλις ἀναπεμπάζομαι, εἰπόντος τινὸς τῶν ἑταίρων τὰ ἐκ τῶν Λακώνων Πλάτωνος ἰαμβεῖα:   ἅνδρες δεδειπνήκασιν ἤδη; β. σχεδὸν ἅπαντες. α. εὖ γε: τί οὐ τρέχων σὺ τὰς τραπέζας ἐκφέρεις; ἐγὼ δὲ  λίτρον παραχέων ἔρχομαι. Β. κἀγὼ δὲ παρακορήσων.  σπονδὰς δ' ἔπειτα παραχέας τὸν κότταβον παροίσω:</TextUnit>
    <TextUnit id="3955" loc="665c">τῇ παιδὶ τοὺς αὐλοὺς ἐχρῆν ἤδη πρὸ χειρὸς εἶναι   καὶ προαναφυσᾶν. τὸ μύρον ἤδη παράχεον βαδίζων  Αἰγύπτιον κᾆτ' ἴρινον στέφανον δ' ἔπειθ' ἑκάστῳ  δώσω φέρων τῶν ξυμποτῶν. νεοκρᾶτά τις ποιείτω, α. καὶ δὴ κέκραται. β. τὸν λιβανωτὸν ἐπιτίθει σὺ εἶτ' ἐπάγει :</TextUnit>
    <TextUnit id="3956" loc="665d">σπονδὴ μὲν ἤδη γέγονε καὶ πίνοντές εἰσι πόρρω :  καὶ σκόλιον ᾖσται, κότταβος δ' ἐξοίχεται θύραζε. αὐλοὺς δ' ἔχουσά τις κορίσκη Καρικὸν μέλος τι  μελίζεται τοῖς συμπόταις: κἄλλην τρίγωνον εἶδον  ἔχουσαν, εἶτ' ᾖδεν πρὸς αὐτὸ μέλος ̓Ιωνικόν τι.  μετὰ ταῦτ', οἶμαι, καὶ περὶ κοττάβων ζήτησις</TextUnit>
    <TextUnit id="3957" loc="665e">ἦν καὶ τῶν ἀποκοτταβιζόντων. οὓς οἰηθείς τις τῶν παρόντων ἰατρῶν εἶναι τούτων οἳ ἀπὸ βαλανείου καθάρσεως ἕνεκα τοῦ στομάχου πίνοντες ἄμυστιν ἀποβλύζουσιν, ἔφη οὐκ εἶναι παλαιὰν ταύτην παράδοσιν οὐδ' εἰδέναι τινὰ τῶν ἀρχαίων ταύτῃ τῇ καθάρσει χρησάμενον. δι' ὃ καὶ ̓Ερασίστρατον</TextUnit>
    <TextUnit id="3958" loc="666a">τὸν ̓Ιουλιήτην ἐν τῇ περὶ τῶν Καθόλου πραγματείᾳ ἐπιτιμᾶν τοῖς τοῦτο ποιοῦσιν, βλαπτικὸν ὀφθαλμῶν τὸ ἐπιχείρημα δεικνύων καὶ τῆς  κάτω κοιλίας ἐπισχετικόν. πρὸς ὃν Οὐλπιανὸς ἔφη:   ὄρς' ̓Ασκληπιάδη, καλέει κρείων σε Χαρωνεύς.  οὐ γὰρ κακῶς τινι τῶν ἑταίρων ἡμῶν ἐλέχθη τὸ “εἰ μὴ ἰατροὶ ἦσαν, οὐδὲν ἂν ἦν τῶν γραμματικῶν μωρότερον.” τίς γὰρ ἡμῶν οὐκ οἶδεν ὅτι οὐκ ἦν οὗτος ὁ ἀποκοτταβισμὸς ἀρχαῖος; εἰ μή τι σὺ καὶ τοὺς ̓Αμειψίου ̓Αποκοτταβίζοντας ἀποβλύζειν ὑπολαμβάνεις. ἐπεὶ οὖν ἄπειρος εἶ τῆς τοιαύτης</TextUnit>
    <TextUnit id="3959" loc="666b">θεωρίας, μάθε παρ' ἐμοῦ ὅτι πρῶτον μὲν ἡ τῶν κοττάβων εὕρεσις Σικελική ἐστιν παιδιά, ταύτην πρώτων εὑρόντων Σικελῶν, ὡς Κριτίας φησὶν ὁ Καλλαίσχρου ἐν τοῖς ̓Ελεγείοις διὰ τούτων   κότταβος ἐκ Σικελῆς ἐστι χθονὸς ἐκπρεπὲς ἔργον, ὃν σκοπὸν ἐς λατάγων τόξα καθιστάμεθα.  Δικαίαρχος δ' ὁ Μεσσήνιος, ̓Αριστοτέλους μαθητής, ἐν τῷ περὶ ̓Αλκαίου καὶ τὴν λατάγην φησὶν</TextUnit>
    <TextUnit id="3960" loc="666c">εἶναι Σικελικὸν ὄνομα, λατάγη δ' ἐστὶν τὸ ὑπολειπόμενον ἀπὸ τοῦ ἐκποθέντος ποτηρίου ὑγρόν, ὃ συνεστραμμένῃ τῇ χειρὶ ἄνωθεν ἐρρίπτουν οἱ  παίζοντες εἰς τὸ κοττάβιον. Κλείταρχος δ' ἐν τῇ περὶ Γλωττῶν πραγματείᾳ λατάγην Θεσσαλοὺς καὶ ̔Ροδίους τὸν ἀπὸ τῶν ποτηρίων κότταβον λέγειν. κότταβος δ' ἐκαλεῖτο καὶ τὸ τιθέμενον ἆθλον τοῖς νικῶσιν ἐν τῷ πότῳ, ὡς Εὐριπίδης παρίστησιν ἐν Οἰνεῖ λέγων οὕτως::   πυκνοῖς δ' ἔβαλλον Βακχίου τοξεύμασιν  κάρα γέροντος: τὸν βαλόντα δὲ στέφειν ἐγὼ ' τετάγμην, ἆθλα κοττάβων διδούς.</TextUnit>
    <TextUnit id="3961" loc="666d">ἐκαλεῖτο δὲ κότταβος καὶ τὸ ἄγγος εἰς ὃ ἔβαλλον τὰς λάταγας, ὡς Κρατῖνος ἐν Νεμέσει δείκνυσιν: ὅτι δὲ καὶ χαλκοῦν ἦν, Εὔπολις ἐν Βάπταις λέγει : “ χαλκῷ περὶ κοττάβῳ.” Πλάτων δὲ ἐν Διὶ Κακουμένῳ παιδιᾶς εἶδος παροίνιον τὸν κότταβον εἶναι ἀποδίδωσιν, ἐν ᾗ ἐξίσταντο καὶ τῶν σκευαρίων οἱ δυσκυβοῦντες. λέγει δ' οὕτως::  πορν. πρὸς κότταβον παίζειν, ἕως ἂν σφῷν ἐγὼ   τὸ δεῖπνον ἔνδον σκευάσω. ηρ. πάνυ βούλομαι: ἀλλ' ἄγγος ἐστ'; π. ἀλλ' εἰς θυίαν παιστέον.  ηρ. φέρε τὴν θυίαν, αἶρ' ὕδωρ, τὰ ποτήρια</TextUnit>
    <TextUnit id="3962" loc="666e">παράθετε, παίζωμεν δὲ περὶ φιλημάτων. π. ποίων φιλημάτων; ἀγεννῶς οὐκ ἐῶ  παίζειν. τίθημι κοττάβεια σφῷν ἐγὼ τασδί τε τὰς κρηπῖδας ἃς αὕτη φορεῖ,  καὶ τὸν κότυλον τὸν σόν. ηρ. βαβαιάξ: οὑτοσὶ  μείζων ἀγὼν τῆς ̓Ισθμιάδος ἐπέρχεται.  ἐκάλουν δὲ καὶ κατακτούς τινας κοττάβους. ἐστὶν δὲ λυχνία ἀναγόμενα πάλιν τε συμπίπτοντα.   Εὔβουλος Βελλεροφόντῃ:: τίς ἂν λάβοιτο τοῦ σκέλους κάτωθέ μοι;</TextUnit>
    <TextUnit id="3963" loc="666f">ἄνω γὰρ ὥσπερ κοττάβειον αἴρομαι.  ̓Αντιφάνης δ' ἐν ̓Αφροδίτης Γοναῖς:   τονδὶ λέγω, σὺ δ' οὐ συνιεῖς; κότταβος τὸ λυχνίον ἐστί. πρόσεχε τὸν νοῦν ᾠὰ μὲν   πέντε νικητήριον. β. περὶ τοῦ; γελοῖον. κοτταβιεῖ δὲ τίνα τρόπον; α. ἐγὼ διδάξω καθ' ἕν ὃς ἂν τὸν κότταβον  ἀφεὶς ἐπὶ τὴν πλάστιγγα ποιήσῃ πεσεῖν β. πλάστιγγα ποίαν; τοῦτο τοὐπικείμενον ἄνω τὸ μικρόν, τὸ πινακίσκιον λέγεις;</TextUnit>
    <TextUnit id="3964" loc="667a">α. τοῦτ' ἐστὶ πλάστιγξ οὗτος ὁ κρατῶν γίγνεται. β. πῶς δ' εἴσεταί τις τοῦτ'; α. ἐὰν τύχῃ μόνον  αὐτῆς, ἐπὶ τὸν μάνην πεσεῖται καὶ ψόφος  ἔσται πάνυ πολύς. β. πρὸς θεῶν, τῷ κοττάβῳ  πρόσεστι καὶ Μάνης τις ὥσπερ οἰκέτης;  καὶ μετ' ὀλίγα :  ᾧ δεῖ λαβὼν τὸ ποτήριον δεῖξον νόμῳ. α. αὐλητικῶς δεῖ καρκινοῦν τοὺς δακτύλους οἶνόν τε μικρὸν ἐγχέαι καὶ μὴ πολὺν</TextUnit>
    <TextUnit id="3965" loc="667b">ἔπειτ' ἀφήσεις. Β. τίνα τρόπον; α. δεῦρο βλέπε:  τοιουτονί. Β. Πόσειδον, ὡς ὑψοῦ σφόδρα. α. οὕτω ποιήσεις. β. ἀλλ' ἐγὼ μὲν σφενδόνῃ  οὐκ ἂν ἐφικοίμην αὐτός'. α. ἀλλὰ μάνθανε. 'ἀγκυλοῦντα  γὰρ δεῖ σφόδρα τὴν χεῖρα εὐρύθμως πέμπειν τὸν κότταβον, ὡς Δικαίαρχός φησιν καὶ Πλάτων δ' ἐν τῷ Διὶ Κακουμένῳ. παρακελεύεται  δέ τις τῷ ̔Ηρακλεῖ μὴ σκληρὰν ἔχειν τὴν χεῖρα</TextUnit>
    <TextUnit id="3966" loc="667c">μέλλοντα κοτταβίζειν. ἐκάλουν δ' ἀπ' ἀγκύλης τὴν τοῦ κοττάβου πρόεσιν διὰ τὸ ἐπαγκυλοῦν τὴν δεξιὰν χεῖρα ἐν τοῖς ἀποκοτταβισμοῖς. οἱ δὲ ποτηρίου εἶδος τὴν ἀγκύλην φασί. Βακχυλίδης ἐν ̓Ερωτικοῖς:   εὖτε τὴν ἀπ' ἀγκύλης ἵησι τοῖσδε τοῖς νεανίαις,  λευκὸν ἀντείνασα πῆχυν.  καὶ Αἰσχύλος δ' ἐν ̓Οστολόγοις ἀγκυλητοὺς λέγει κοττάβους διὰ τούτων   Εὐρύμαχος, οὔ τις ἄλλος,3 οὐδὲν ἥσσονας  ὕβριζ' ὑβρισμοὺς οὐκ ἐναισίους ἐμοί. ἦν μὲν γὰρ αὐτῷ σκοπὸς  ἀεὶ τοὐμὸν κάρα,</TextUnit>
    <TextUnit id="3967" loc="667d">τοῦ δ' ἀγκυλητοὺς κοσσάβους ἐπίσκοπος % ἐκτεμὼν % ἡβῶσα χεὶρ ἐφίετο.  ὅτι δὲ ἆθλον προὔκειτο τῷ εὖ προεμένῳ τὸν κότταβον προείρηκε μὲν καὶ ὁ ̓Αντιφάνης: ᾠὰ γάρ ἐστι καὶ πεμμάτια καὶ τραγήματα. ὁμοίως δὲ διεξέρχονται Κηφισόδωρος ἐν Τροφωνίῳ καὶ Καλλίας ἢ Διοκλῆς ἐν Κύκλωψι καὶ Εὔπολις ̔́Ερμιππὸς  τε ἐν τοῖς ̓Ιάμβοις. τὸ δὲ καλούμενον κατακτὸν</TextUnit>
    <TextUnit id="3968" loc="667e">κοττάβιον τοιοῦτόν ἐστιν λυχνίον ἐστὶν ὑψηλόν, ἔχον τὸν μάνην καλούμενον, ἐφ' ὃν τὴν καταβαλλομένην ἔδει πεσεῖν πλάστιγγα: ἐντεῦθεν δὲ πίπτειν εἰς λεκάνην ὑποκειμένην πληγεῖσαν τῷ κοττάβῳ “καί τις ἦν ἀκριβὴς εὐχέρεια τῆς βολῆς.” μνημονεύει δὲ τοῦ μάνου Νικοχάρης ἐν Λάκωσιν. ἕτερον δ' ἐστὶν εἶδος παιδιᾶς τῆς ἐν λεκάνῃ, αὕτη δ' ὕδατος πληροῦται, ἐπινεῖ δὲ ἐπ' αὐτῆς ὀξύβαφα κενά, ἐφ' ἃ βάλλοντες τὰς λατάγας ἐκ καρχησίων ἐπειρῶντο καταδύειν ἀνῃρεῖτο δὲ τὰ</TextUnit>
    <TextUnit id="3969" loc="667f">κοττάβια ὁ πλείω καταδύσας. ̓Αμειψίας ̓Αποκοτταβίζουσιν:  ἡ Μανία, φέρ' ὀξύβαφα καὶ κανθάρους  καὶ τὸν ποδανιπτῆρ', ἐγχέασα θὔδατος.  Κρατῖνος ἐν Νεμέσει: τὸ δὲ κοττάβιον προθέντα συμποτικοῖσι νόμοις τοῖς ἐπινέουσιν ὀξυβάφοισιν ἐμβάλλειν ποτόν, τῷ δὲ βαλόντι πλεῖστανέμειν τύχης τόδ' ἆθλον. ̓Αριστοφάνης Δαιταλεῦσιν  “ἔγνωκ' : ἐγὼ δὲ χαλκίον ̔τοῦτ' ἐστὶν</TextUnit>
    <TextUnit id="3970" loc="668a">κοττάβειον ἱστάναἰ καὶ μυρρίνας.” ̔́Ερμιππος Μοίραις:   χλανίδες δ' οὖλαι καταβέβληνται,  θώρακα δ' ἅπας ἐμπερονᾶται,  κνημὶς δὲ περὶ σφυρὸν ἀρθροῦται,2  βλαύτης δ' οὐδεὶς ἔτ' ἔρως λευκῆς,  ῥάβδον δ' ὄψει τὴν κοτταβικὴν ἐν τοῖς ἀχύροισι κυλινδομένην,  μάνης δ' οὐδὲν λατάγων ἀίει:  τὴν δὲ τάλαιναν πλάστιγγ' ἂν ἴδοις  παρὰ τὸν στροφέα τῆς κηπαίας ἐν τοῖσι κορήμασιν οὖσαν.  ̓Αχαιὸς δ' ἐν Λίνῳ περὶ τῶν Σατύρων λέγων φησὶν   ῥιπτοῦντες, ἐκβάλλοντες, ἀγνύντες, τί μ' οὐ</TextUnit>
    <TextUnit id="3971" loc="668b">λέγοντες; ὦ κάλλιστον ̔Ηρακλεῖ λάταξ.  τοῦτο δὲ “λέγοντες” παρ' ὅσον τῶν ἐρωμένων ἐμέμνηντο ἀφιέντες ἐπ' αὐτοῖς τοὺς λεγομένους κοσσάβους, διὸ καὶ Σοφοκλῆς ἐν ̓Ινάχῳ ̓Αφροδισίαν εἴρηκε τὴν λάταγα:   ξανθὴ δ' ̓Αφροδισία λάταξ  πᾶσιν ἐπεκτύπει δόμοις.  καὶ Εὐριπίδης ἐν Πλεισθένει:    πολὺς δὲ κοσσάβων ἀραγμὸς Κύπριδος  προσῳδὸν ἀχεῖ μέλος ἐν δόμοισιν.  καὶ Καλλίμαχος δέ φησι:   πολλοὶ καὶ φιλέοντες ̓Ακόντιον ἧκαν ἔραζε</TextUnit>
    <TextUnit id="3972" loc="668c">οἰνοπόται Σικελὰς ἐκ κυλίκων λάταγας,  ἦν δέ τι καὶ ἄλλο κοτταβίων εἶδος προτιθέμενον ἐν ταῖς παννυχίσιν, οὗ μνημονεύει Καλλίμαχος ἐν Παννυχίδι διὰ τούτων  ὁ δ' ἀγρυπνήσας μέχρι τῆς κορώνης: τὸν πυραμοῦντα λήψεται καὶ τὰ κοττάβεια καὶ τῶν παρουσῶν ἣν θέλει χὂν θέλει φιλήσει.  ἐγίνετο δὲ καὶ πεμμάτιά τινα ἐν ταῖς παννυχίσιν, ἐν αἷς πλεῖστον ὅσον χρόνον διηγρύπνουν χορεύοντες: καὶ διωνομάζετο τὰ πεμμάτια τότε χαρίσιοι ἀπὸ</TextUnit>
    <TextUnit id="3973" loc="668d">τῆς τῶν ἀναιρουμένων χαρᾶς. μνημονεύει Εὔβουλος ἐν ̓Αγκυλίωνι λέγων οὑτωσί:   καὶ γὰρ πάλαι πέττει τὰ νικητήρια,  εἶθ' ἑξῆς φησιν   ἐξεπήδης' ἀρτίως πέττουσα τὸν χαρίσιον.  ὅτι δὲ καὶ φίλημα ἦν ἆθλον ἑξῆς λέγει ὁ Εὔβουλος:   εἶεν, γυναῖκες: νῦν ὅπως τὴν νύχθ' ὅλην ἐν τῇ δεκάτῃ τοῦ παιδίου χορεύσετε:  θήσω δὲ νικητήριον τρεῖς ταινίας καὶ μῆλα πέντε καὶ φιλήματ' ἐννέα.  ̔́Οτι δὲ ἐσπούδαστο παρὰ τοῖς Σικελιώταις ὁ</TextUnit>
    <TextUnit id="3974" loc="668e">κότταβος δῆλον ἐκ τοῦ καὶ οἰκήματα ἐπιτήδεια τῇ παιδιᾷ κατασκευάζεσθαι, ὡς ἱστορεῖ Δικαίαρχος ἐν τῷ περὶ ' ̓Αλκαίου, οὐκ ἀπεικότως οὖν οὐδ' ὁ Καλλίμαχος Σικελὴν τὴν λάταγα προσηγόρευσεν. μνημονεύει τῶν λατάγων καὶ τῶν κοττάβων καὶ ὁ Χαλκοῦς καλούμενος Διονύσιος ἐν τοῖς ̓Ελεγείοις διὰ τούτων   κότταβον ἐνθάδε σοι τρίτον ἑστάναι οἱ δυσέρωτες</TextUnit>
    <TextUnit id="3975" loc="668f">ἡμεῖς προστίθεμεν γυμνασίῳ Βρομίου, κώρυκον. οἱ δὲ παρόντες ἐνείρετε χεῖρας ἅπαντες ἐς σφαίρας κυλίκων καὶ πρὶν ἐκεῖνον ἰδεῖν,6  ὄμματι βηματίσαισθε τὸν αἰθέρα τὸν κατὰ κλίνην,8  εἰς ὅσον αἱ λάταγες χωρίον ἐκτατέαι.  ἐπὶ τούτοις ὁ Οὐλπιανὸς ᾔτει πιεῖν μεγάλῃ κύλικι, ἐπιλέγων ἐκ τῶν αὐτῶν ἐλεγείων καὶ τόδε:</TextUnit>
    <TextUnit id="3976" loc="669a">ὕμνους οἰνοχοεῖν ἐπιδέξια σοί τε καὶ ἡμῖν  τόν τε σὸν ἀρχαῖον τηλεδαπόν τε φίλον εἰρεσίῃ γλώσσης ἀποπέμψομεν εἰς μέγαν αἶνον  τοῦδ' ἐπὶ συμποσίου: δεξιότης τε λόγου  Φαίακος Μουσῶν ἐρέτας ἐπὶ σέλματα πέμπει.  κατὰ γὰρ τὸν νεώτερον Κρατῖνον, ὃς ἐν ̓Ομφάλῃ φησὶν   πίνειν μένοντα τὸν καλῶς εὐδαίμονα</TextUnit>
    <TextUnit id="3977" loc="669b">κρεῖττον: μάχαι δ' ἄλλοισι καὶ πόνοι μέλοι. — πρὸς ὃν ὁ Κύνουλκος ἀεὶ τῷ Σύρῳ ἀντικορυσσόμενος καὶ οὐδέποτε τῆς φιλονεικίας παυόμενος ἧς εἶχε πρὸς αὐτόν, ἐπεὶ θόρυβος κατεῖχεν τὸ συμπόσιον, ἔφη: “τίς οὗτος ὁ τῶν συρβηνέων χορός; καὶ αὐτὸς δὲ τούτων τῶν ἐπῶν μεμνημένος τινῶν ἐρῶ, ἵνα μὴ ὁ Οὐλπιανὸς βρενθύηται ὡς ἐκ τῶν ἀποθέτων τοῖς ̔Ομηρίδαις μόνος ἀνασπάσας τὰ κοττάβεια :   ἀγγελίας ἀγαθῆς δεῦρ' ἴτε πευσόμενοι</TextUnit>
    <TextUnit id="3978" loc="669c">καὶ κυλίκων ἔριδας διαλύσατε καὶ κατάθεσθε  τὴν ξύνεσιν παρ' ἐμοὶ καὶ τάδε μανθάνετε,  εἰς τὴν παροῦσαν ζήτησιν ἐπιτήδεια ὄντα. ὁρῶ  γὰρ καὶ τοὺς παῖδας ἤδη φέροντας ἡμῖν στεφάνους καὶ μύρα. διὰ τί δὲ λέγονται, τῶν ἐστεφανωμένων ἐὰν λύωνται οἱ στέφανοι, ὅτι ἐρῶσιν; τοῦτο γὰρ ἐν παισὶ τὰ Καλλιμάχου ἀναγινώσκων ἐπιγράμματα, ὧν ἐστι καὶ τοῦτο, ἐπεζήτουν μαθεῖν, εἰπόντος τοῦ Κυρηναίου:</TextUnit>
    <TextUnit id="3979" loc="669d">τὰ δὲ ῥόδα φυλλοβολεῦντα  τὠνδρὸς ἀπὸ στεφάνων πάντ' ἐγένοντο χαμαί.  σὸν οὖν ἐστιν, ὦ μουσικώτατε, τὴν χιλιέτη μου ταύτην ζήτησιν ἀπολύσασθαι, Δημόκριτε, καὶ διά τί οἱ ἐρῶντες στεφανοῦσι τὰς τῶν ἐρωμένων θύρας.”  καὶ ὁ Δημόκριτος  ἀλλ' ἵνα κἀγώ, φησίν, μνημονεύσω τῶν τοῦ Χαλκοῦ ποιητοῦ καὶ ῥήτορος Διονυσίου Χαλκοῦς δὲ προσηγορεύθη διὰ τὸ συμβουλεῦσαι ̓Αθηναίοις χαλκῷ νομίσματι χρήσασθαι</TextUnit>
    <TextUnit id="3980" loc="669e">, καὶ τὸν λόγον τοῦτον ἀνέγραψε Καλλίμαχος ἐν τῇ τῶν ̔Ρητορικῶν ̓Αναγραφῇ λέξω τι καὶ αὐτὸς ἐκ τῶν ̓Ελεγείων σὺ δέ, ὦ Θεόδωρε τοῦτο γάρ σου τὸ κύριον ὄνομα,   δέχου τήνδε προπινομένην  τὴν ἀπ' ἐμοῦ ποίησιν. ἐγὼ δ' ἐπιδέξια πέμπω σοὶ πρώτῳ Χαρίτων ἐγκεράσας χάριτας.  καὶ σὺ λαβὼν τόδε δῶρον ἀοιδὰς ἀντιπρόπιθι,  συμπόσιον κοσμῶν καὶ τὸ σὸν εὖ θέμενος,</TextUnit>
    <TextUnit id="3981" loc="669f">φὴς οὖν “ διὰ τί, τῶν ἐστεφανωμένων ἐὰν λύηται ὁ στέφανος, ἐρᾶν λέγονται;” “πότερον ὅτι ὁ ἔρως τοῦ τῶν ἐρώντων ἤθους περιαιρεῖται τὸν κόσμον, διὰ τοῦτο τὴν τοῦ ἐπιφανοῦς κόσμου περιαίρεσιν φρυκτόν τινα,” φησὶ Κλέαρχος ἐν πρώτῳ ̓Ερωτικῶν,  καὶ σημεῖον νομίζουσιν τοῦ καὶ τὸν τοῦ ἤθους κόσμον περιῃρῆσθαι τοὺς τοιούτους, ἢ</TextUnit>
    <TextUnit id="3982" loc="670a">καθάπερ ἐπὶ τῆς μαντικῆς ἄλλα πολλά, καὶ τοῦτο σημειοῦνταί τινες; ὁ γὰρ ἐκ τοῦ στεφάνου κόσμος οὐδὲν ἔχων μόνιμον σημεῖόν ἐστι πάθους ἀβεβαίου μὲν κεκαλλωπισμένου δέ. τοιοῦτος δ' ἐστὶν ὁ ἔρως: οὐδένες γὰρ μᾶλλον τῶν ἐν τῷ ἐρᾶν ὄντων καλλωπίζονται: εἰ μὴ ἄρα ἡ φύσις οἱονεί τι δαιμόνιον δικαίως βραβεύουσα τῶν πραγμάτων ἕκαστον οἴεται δεῖν τοὺς ἐρῶντας μὴ στεφανοῦσθαι πρὶν κρατήσωσιν τοῦ ἔρωτος: τοῦτο δ' ἔστιν ὅταν κατεργασάμενοι τὸν ἐρώμενον ἀπαλλαγῶσιν τῆς ἐπιθυμίας, τὴν ἀφαίρεσιν οὖν τοῦ στεφάνου σημεῖον τοῦ ἔτι ἐν τῷ διαγωνίζεσθαι εἶναι ποιούμεθα.</TextUnit>
    <TextUnit id="3983" loc="670b">ἢ ὁ ̓́Ερως αὐτὸς οὐκ ἐῶν καθ' αὑτοῦ στεφανοῦσθαι καὶ ἀνακηρύττεσθαι τῶν μὲν τὸν στέφανον περιαιρεῖ,2 τοῖς δὲ λοιποῖς ἐνδίδωσιν αἴσθησιν μηνύων ὅτι ἡττῶνται ὑπὸ αὐτοῦ: δι' ὃ ἐρᾶν οἱ λοιποὶ τοὺς τοιούτους φασίν. ἢ ὅτι λύεται μὲν πᾶν τὸ  δεδεμένον,1 ὁ δὲ ἔρως στεφανουμένων τινῶν δεσμός ἐστιν οὐθένες γὰρ ἄλλοι τῶν δεδεμένων περὶ τὸ στεφανοῦσθαι σπουδάζουσιν πλὴν οἱ ἐρῶντεσ̓, τὴν τοῦ στεφάνου δὴ λύσιν σημεῖον τοῦ περὶ τὸν ἔρωτα δεσμοῦ νομίζοντες ἐρᾶν φασιν τοὺς τοιούτους; ἢ</TextUnit>
    <TextUnit id="3984" loc="670c">διὰ τὸ πολλάκις τοὺς ἐρῶντας διὰ τὴν πτοίησιν, ὡς ἔοικεν,4 στεφανουμένους περιρρεῖν αὑτῶν τὸν στέφανον, ἀντιστρέφομεν τῇ ὑπονοίᾳ τὸ πάθος, ὡς οὐκ ἄν ποτε τοῦ στεφάνου περιρρέοντος εἰ μὴ ἤρων; ἢ ὅτι ἀναλύσεις περὶ μόνους μάλιστα τοὺς ἐρῶντας καὶ καταδεδεμένους γίνονται, τὴν δὲ τοῦ στεφάνου ἀνάλυσιν καταδεδεμένων τινῶν εἶναι νομίζοντες ἐρᾶν φασι τοὺς τοιούτους; καταδέδενται γὰρ οἱ</TextUnit>
    <TextUnit id="3985" loc="670d">ἐρῶντες. εἰ μὴ ἄρα διὰ τὸ κατεστέφθαι τῷ ἔρωτι τοὺς ἐρῶντας οὐκ ἐπίμονος αὐτῶν ὁ στέφανος γίνεται: χαλεπὸν γὰρ ἐπὶ μεγάλῳ καὶ θείῳ στεφάνῳ μικρὸν καὶ τὸν τυχόντα μεῖναι. στεφανοῦσιν δὲ τὰς τῶν ἐρωμένων θύρας ἤτοι τιμῆς χάριν, καθαπερεί τινος θεοῦ τὰ πρόθυρα,9 ἢ οὐ τοῖς ἐρωμένοις ἀλλὰ τῷ ̓́Ερωτι ποιούμενοι τὴν τῶν στεφάνων ἀνάθεσιν, ὡς τοῦ μὲν ̓́Ερωτος τὸν ἐρώμενον  ἄγαλμα, τούτου δὲ ναὸν ὄντα τὴν οἴκησιν στεφανοῦσιν. διὰ ταῦτα δὲ καὶ θύουσιν ἔνιοι ἐπὶ ταῖς τῶν ἐρωμένων θύραις: ἢ μᾶλλον ὑφ' ὧν οἴονταί τε καὶ πρὸς ἀλήθειαν τὸν τῆς ψυχῆς κόσμον</TextUnit>
    <TextUnit id="3986" loc="670e">ἐσκύλευνται, καὶ τούτοις καὶ τὸν τοῦ σώματος κόσμον ὑπὸ τοῦ πάθους ἐξαγόμενοι, καὶ σκυλεύοντες ἑαυτοὺς, ἀνατιθέασιν. πᾶς δ' ὁ ἐρῶν τοῦτο δρᾷ μὲν παρόντος μὴ παρόντος δὲ τοῦ ἐρωμένου τῷ ἐμποδὼν ποιεῖται τὴν ἀνάθεσιν. ὅθεν Λυκοφρονίδης τὸν ἐρῶντα ἐκεῖνον αἰπόλον ἐποίησε λέγοντα:   τόδ' ἀνατίθημί σοι ῥόδον,  καλὸν ἀνάθημα: καὶ πέδιλα καὶ κυνέαν  καὶ τὰν θηροφόνον λογχίδ', ἐπεί μοι νόος ἄλλᾳ  κέχυται</TextUnit>
    <TextUnit id="3987" loc="670f">ἐπὶ τὰν Χάρισι φίλαν παῖδα καὶ καλάν.5  ἀλλὰ μὴν καὶ ὁ ἱερώτατος Πλάτων ἐν ἑβδόμῳ Νόμων πρόβλημά τι προβάλλει στεφανωτικόν, ὅπερ ἄξιόν ἐστιν ἐπιλύσασθαι, οὕτως λέγοντος τοῦ φιλοσόφου: “ μήλων τέ τινων διανομαὶ καὶ στεφάνων πλείοσιν ἅμα καὶ ἐλάττοσιν ἁρμοττόντων τῶν ἀριθμῶν τῶν αὐτῶν.” ὁ μὲν Πλάτων οὕτως  εἶπεν. ἐστὶν δ' ὃ λέγει τοιοῦτον ἕνα βούλεσθαι</TextUnit>
    <TextUnit id="3988" loc="671a">ἀριθμὸν εὑρεῖν, ᾧ ἕως τοῦ τελευταίου εἰσελθόντος ἐξ ἴσου πάντες ἕξουσιν ἤτοι μῆλα ἢ στεφάνους, φημὶ οὖν τὸν τῶν ἑξήκοντα ἀριθμὸν εἰς ἓξ συμπότας δύνασθαι τὴν ἰσότητα πληροῦν, οἶδα γὰρ ὅτι κατ' ἀρχὰς ἐλέγομεν μὴ συνδειπνεῖν τῶν πέντε γε πλείους: ὅτι δ' ἡμεῖς ψαμμακόσιοι ἐσμὲν δῆλον. ὁ οὖν τῶν ἑξήκοντα ἀριθμὸς εἰς ἐξ συμπληρωθέντος τοῦ συμποσίου ἀρκέσει οὕτως. εἰσῆλθεν εἰς τὸ συμπόσιον ὁ πρῶτος καὶ ἔλαβεν στεφάνους ἑξήκοντα ἐπεισελθόντι τῷ δευτέρῳ δίδωσιν τοὺς</TextUnit>
    <TextUnit id="3989" loc="671b">ἡμίσεις καὶ ἑκατέρῳ γίνονται τριάκοντα: καὶ τρίτῳ ἐπεισελθόντι συνδιαιρούμενοι τοὺς πάντας ἐξ εἴκοσιν ἔχουσι, τετάρτῳ πάλιν ὁμοίως κοινωνήσαντες ἐκ δεκαπέντε,7 πέμπτῳ δὲ ἐκ δώδεκα καὶ τῷ ἕκτῳ ἐκ δέκα. καὶ οὕτως ἰσότης ἀναπληροῦται τῶν στεφάνων.   ταῦτ' εἰπόντος τοῦ Δημοκρίτου ὁ Οὐλπιανὸς ἀποβλέψας πρὸς τὸν Κύνουλκον οἵῳ   μ' ὁ δαίμων, ἔφη, φιλοσόφῳ συνῴκισεν: — κατὰ τὸ Θεογνήτου τοῦ κωμῳδιοποιοῦ Φάσμα—   ἐπαρίστερ' ἔμαθες, ὦ πόνηρε, γράμματα:</TextUnit>
    <TextUnit id="3990" loc="671c">ἀνέστροφὲν σου τὸν βίον τὰ βιβλία:   πεφιλοσόφηκας γῇ τε κοὐρανῷ λαλῶν,  οἷς οὐδέν ἐστιν ἐπιμελὲς τῶν σῶν λόγων.  πόθεν γάρ σοι καὶ ὁ τῶν συρβηνέων ἐπῆλθεν χορός τίς τῶν ἀξίων λόγου μέμνηται τοῦ μουσικοῦ τούτου χοροῦ; καὶ ὃς οὐ πρότερον, ἔφη, ὦ οὗτος, διδάξω σε πρὶν ἂν τὸν ἄξιον παρὰ σοῦ λάβω μισθόν. οὐ γὰρ ἐγὼ τὰς ἐκ τῶν βιβλίων ἀκάνθας ὥσπερ σὺ ἀναγινώσκων ἐκλέγω, ἀλλὰ τὰ χρησιμώτατα</TextUnit>
    <TextUnit id="3991" loc="671d">καὶ ἀκοῆς ἄξια. ἐπὶ τούτοις ὁ Οὐλπιανὸς δυσχεράνας ἀνεβόησεν τὰ ἐξ ̔́Υπνου ̓Αλέξιδος:    οὐδ' ἐν Τριβαλλοῖς ταῦτὰ γ' ἐστὶν ἔννομα: οὗ φασι τὸν θύοντα τοῖς κεκλημένοις δείξαντ' ἰδεῖν τὸ δεῖπνον εἰς τὴν αὔριον  πωλεῖν ἀδείπνοις ἃ παρέθηκ' αὐτοῖς ἰδεῖν.  τὰ αὐτὰ ἰαμβεῖα φέρεται καὶ παρὰ ̓Αντιφάνει ἐν ̔́Υπνῳ. καὶ ὁ Κύνουλκος:  ἐπεὶ περὶ στεφάνων</TextUnit>
    <TextUnit id="3992" loc="671e">ζητήσεις ἤδη γεγόνασιν, εἰπὲ ἡμῖν τίς ἐστιν ὁ παρὰ τῷ χαρίεντι ̓Ανακρέοντι Ναυκρατίτης στέφανος, ὦ Οὐλπιανέ. φησὶν γὰρ οὕτως ὁ μελιχρὸς ποιητής:   στεφάνους δ' ἀνὴρ τρεῖς ἕκαστος εἶχεν,  τοὺς μὲν ῥοδίνους, τὸν δὲ Ναυκρατίτην.  καὶ διὰ τί παρὰ τῷ αὐτῷ ποιητῇ λύγῳ τινὲς  στεφανοῦνται; φησὶν γὰρ ἐν τῷ δευτέρῳ τῶν Μελῶν</TextUnit>
    <TextUnit id="3993" loc="671f">ὁ Μεγίστης δ' ὁ φιλόφρων δέκα δὴ μῆνες ἐπείτε  στεφανοῦταί τε λύγῳ καὶ τρύγα πίνει μελιηδέα. ὁ γὰρ τῆς λύγου στέφανος ἄτοπος : πρὸς δεσμοὺς γὰρ καὶ πλέγματα ἡ λύγος ἐπιτήδειος, εἰπὲ οὖν ἡμῖν τι περὶ τούτων, ζητήσεως ἀξίων ὄντων, καὶ μὴ ὀνόματα θήρα, φιλότης.   σιωπῶντος δ' αὐτοῦ καὶ ἀναζητεῖν προσποιουμένου ὁ Δημόκριτος ἔφη: ̓Αρίσταρχος ὁ γραμματικώτατος</TextUnit>
    <TextUnit id="3994" loc="672a">, ἑταῖρε, ἐξηγούμενος τὸ χωρίον ἔφη ὅτι καὶ λύγοις ἐστεφανοῦντο οἱ ἀρχαῖοι. Ταίναρος δὲ ἀγροίκων εἶναι λέγει στεφάνωμα τὴν λύγον. καὶ οἱ ἄλλοι δὲ ἐξηγηταὶ ἀπροσδιόνυσά τινα εἰρήκασιν περὶ τοῦ προκειμένου, ἐγὼ δ' ἐντυχὼν τῷ Μηνοδότου τοῦ Σαμίου συγγράμματι, ὅπερ ἐπιγράφεται Τῶν κατὰ τὴν Σάμον ἐνδόξων ἀναγραφή, εὗρον τὸ ζητούμενον. ἀδμήτην γάρ φησιν τὴν Εὐρυσθέως ἐξ ̓́Αργους φυγοῦσαν ἐλθεῖν εἰς Σάμον, θεασαμένην δὲ τὴν τῆς ̔́Ηρας ἐπιφάνειαν καὶ τῆς</TextUnit>
    <TextUnit id="3995" loc="672b">οἴκοθεν σωτηρίας χαριστήριον βουλομένην ἀποδοῦναι ἐπιμεληθῆναι τοῦ ἱεροῦ τοῦ καὶ νῦν ὑπάρχοντος, πρότερον δὲ ὑπὸ Λελέγων καὶ Νυμφῶν καθιδρυμένου: τοὺς δ' ̓Αργείους πυθομένους καὶ χαλεπαίνοντας πεῖσαι χρημάτων ὑποσχέσει  Τυρρηνοὺς λῃστρικῷ τῷ βίῳ χρωμένους ἁρπάσαι τὸ βρέτας, πεπεισμένους αὐτοὺς ὡς, εἰ τοῦτο γένοιτο, πάντως τι κακὸν πρὸς τῶν τὴν Σάμον κατοικούντων ἡ ̓Αδμήτη πείσεται. τοὺς δὲ Τυρρηνοὺς ἐλθόντας εἰς τὸν ̔Ηραίτην ὅρμον καὶ ἀποβάντας</TextUnit>
    <TextUnit id="3996" loc="672c">εὐθέως ἔχεσθαι τῆς πράξεως, ἀθύρου δὲ ὄντος τότε τοῦ νεὼ ταχέως ἀνελέσθαι τὸ βρέτας καὶ διακομίσαντας ἐπὶ θάλασσαν εἰς τὸ σκάφος ἐμβαλέσθαι: λυσαμένους δ' αὐτοὺς τὰ πρυμνήσια καὶ τὰς ἀγκύρας ἀνελομένους εἰρεσίᾳ τε πάσῃ χρωμένους ἀπαίρειν οὐ δύνασθαι. ἡγησαμένους οὖν θεῖόν τι τοῦτ' εἶναι πάλιν ἐξενεγκαμένους τῆς νεὼς τὸ βρέτας ἀποθέσθαι παρὰ τὸν αἰγιαλόν: καὶ ψαιστὰ αὐτῷ παραθέντας περιδεεῖς ἀπαλλάττεσθαι. τῆς δὲ ̓Αδμήτης ἕωθεν δηλωσάσης ὅτι τὸ βρέτας ἠφανίσθη καὶ ζητήσεως γενομένης εὑρεῖν</TextUnit>
    <TextUnit id="3997" loc="672d">μὲν αὐτὸ τοὺς ζητοῦντας ἐπὶ τῆς ᾐόνος, ὡς δὲ δὴ βαρβάρους Κᾶρας ὑπονοήσαντας αὐτόματον ἀποδεδρακέναι, πρός τι λύγου θωράκιον ἀπερείσασθαι, καὶ τοὺς εὐμηκεστάτους τῶν κλάδων ἑκατέρωθεν ἐπισπασαμένους περιειλῆσαι πάντοθεν. τὴν δὲ ̓Αδμήτην λύσασαν αὐτὸ ἁγνίσαι καὶ στῆσαι πάλιν ἐπὶ τοῦ βάθρου, καθάπερ πρότερον ἵδρυτο. διόπερ ἐξ ἐκείνου καθ' ἕκαστον ἔτος ἀποκομίζεσθαι τὸ βρέτας εἰς τὴν ᾐόνα καὶ ἀφαγνίζεσθαι ψαιστά τε αὐτῷ παρατίθεσθαι: καὶ καλεῖσθαι Τόναια τὴν</TextUnit>
    <TextUnit id="3998" loc="672e">ἑορτήν, ὅτι συντόνως συνέβη περιειληθῆναι τὸ βρέτας ὑπὸ τῶν τὴν πρώτην αὐτοῦ ζήτησιν ποιησαμένων.  ἱστορεῖται δ' ὑπ' αὐτὸν ἐκεῖνον τὸν χρόνον τῶν Καρῶν δεισιδαιμονίᾳ περισχεθέντων ἐπὶ τὸ μαντεῖον τοῦ θεοῦ παραγενομένων εἰς ̔́Υβλαν καὶ πυνθανομένων περὶ τῶν ἀπηντημένων, θεσπίσαι τὸν ̓Απόλλωνα ποινὴν αὐτοὺς ἀποδοῦναι τῇ θεῷ δι' ἑαυτῶν ἑκούσιον καὶ χωρὶς δυσχεροῦς συμφορᾶς:</TextUnit>
    <TextUnit id="3999" loc="672f">ἣν ἐν τοῖς ἔμπροσθεν χρόνοις ἀφώρισεν ὁ Ζεὺς τῷ Προμηθεῖ χάριν τῆς κλοπῆς τοῦ πυρός, λύσας αὐτὸν ἐκ τῶν χαλεπωτάτων δεσμῶν καὶ τίσιν ἑκούσιον ἐν ἀλυπίᾳ κειμένην δοῦναι θελήσαντος, ταύτην ἔχειν ἐπιτάξαι τὸν καθηγούμενον τῶν θεῶν. ὅθεν ἀπ' ἐκείνου τὸν δεδηλωμένον στέφανον τῷ Προμηθεῖ περιγενέσθαι καὶ μετ' οὐ πολὺ τοῖς εὐεργετηθεῖσιν ἀνθρώποις ὑπ' αὐτοῦ κατὰ τὴν τοῦ πυρὸς δωρεάν. διόπερ καὶ τοῖς Καρσὶ κατὰ τὸ παραπλήσιον ἔθος παρεκελεύσατο ̓Απόλλων στεφανώματι χρωμένοις τῇ λύγῳ καταδεῖν τὴν ἑαυτῶν κεφαλὴν τοῖς κλάδοις</TextUnit>
    <TextUnit id="4000" loc="673a">οἷς αὐτοὶ κατέλαβον τὴν θεόν. καταλῦσαι δὲ καὶ τἄλλα γένη τῶν στεφάνων ἐπέταξε χωρὶς τῆς δάφνης: ταύτην δ' αὐτὸς ἔφη τοῖς τὴν ̔́Ηραν θεραπεύουσι μόνοις ἀπονέμειν δῶρον. τοῖς τε χρησθεῖσιν ἐκ τῆς μαντείας κατακολουθήσαντας αὐτοὺς ἀβλαβεῖς ἔσεσθαι, δίκην ἐν εὐωχίαις ἀποδιδόντας τῇ θεῷ τὴν προσήκουσαν. ὅθεν τοὺς  Κᾶρας ὑπακοῦσαι βουλομένους τοῖς ἐκ τοῦ χρηστηρίου καταλῦσαι τὰς ἔμπροσθεν εἰθισμένας στεφανώσεις αὐτούς τε κατὰ πλῆθος χρῆσθαι μὲν τῇ</TextUnit>
    <TextUnit id="4001" loc="673b">λύγῳ, τοῖς δὲ θεραπεύουσιν τὴν θεὸν ἐπιτρέψαι φορεῖν τὸν καὶ νῦν ἔτι διαμένοντα τῆς δάφνης στέφανον. μνημονεύειν δ' ἔοικεν ἐπὶ ποσόν τι τῆς κατὰ τὴν λύγον στεφανώσεως καὶ Νικαίνετος ὁ ἐποποιὸς ἐν τοῖς ̓Επιγράμμασιν, ποιητὴς ὑπάρχων ἐπιχώριος καὶ τὴν ἐπιχώριον ἱστορίαν ἠγαπηκὼς ἐν πλείοσιν. λέγει δ' οὕτως   οὐκ ἐθέλω, Φιλόθηρε, κατὰ πτόλιν, ἀλλὰ παρ' ̔́Ηρῃ  δαίνυσθαι ζεφύρου πνεύμασι τερπόμενος.  ἀρκεῖ μοι λιτὴ μὲν ὑπὸ πλευροῖσι χαμευνάς,4</TextUnit>
    <TextUnit id="4002" loc="673c">ἐγγύθι πὰρ ὁ προμάλου δέμνιον ἐνδαπίης,  καὶ λύγος, ἀρχαῖον Καρῶν στέφος. ἀλλὰ φερέσθω  οἶνος καὶ Μουσῶν ἡ χαρίεσσα λύρη,  θυμῆρες πίνοντες ὅπως Διὸς εὐκλέα νύμφην  μέλπωμεν, νήσου δεσπότιν ἡμετέρης.  ἐν τούτοις γὰρ ἀμφιβόλως εἰρηκὼς ὁ Νικαίνετος πότερον στρωμνῆς ἕνεκεν ἢ στεφανώσεως ἀρκεῖται</TextUnit>
    <TextUnit id="4003" loc="673d">τῇ λύγῳ, τῷ λέγειν αὐτὴν τῶν Καρῶν ἀρχαῖον στέφος πρόδηλον καθίστησι τὸ ζητούμενον. συνέβη δὲ τὴν τῆς λύγου στεφάνωσιν καὶ μέχρι τῶν κατὰ Πολυκράτην χρόνων, ὡς ἄν τις εἰκάσειεν, ἐν τῇ  νήσῳ συνηθεστέραν ὑπάρχειν. ὁ γοῦν ̓Ανακρέων φησίν  ὁ Μεγίστης ὁ φιλόφρων δέκα δὴ μῆνες ἐπειδὴ  στεφανοῦταί τε λύγῳ καὶ τρύγα πίνει μελιηδέα.  ταῦτα ἴσασιν οἱ θεοὶ ὡς πρῶτος αὐτὸς ἐν τῇ καλῇ ' ̓Αλεξανδρείᾳ εὗρον κτησάμενος τὸ τοῦ Μηνοδότου συγγραμμάτιον καὶ ἐπιδείξας πολλοῖς ἐξ</TextUnit>
    <TextUnit id="4004" loc="673e">αὐτοῦ τὸ παρὰ τῷ ̓Ανακρέοντι ζητούμενον. λαβὼν δὲ παρ' ἐμοῦ ὁ πᾶσιν κλοπὴν ὀνειδίζων ̔Ηφαιστίων ἐξιδιοποιήσατο τὴν λύσιν καὶ σύγγραμμα ἐξέδωκεν ἐπιγράψας Περὶ τοῦ παρ' ̓Ανακρέοντι λυγίνου στεφάνου ι ὅπερ νῦν ἐν τῇ ̔Ρώμῃ εὕρομεν παρὰ τῇ ἀντικοττυραι Δημητρίῳ. τοιοῦτος δέ τις καὶ περὶ τὸν καλὸν ἡμῶν ̓́Αδραστον ἐγένετο. ἐκδόντος γὰρ τούτου πέντε μὲν βιβλία Περὶ τῶν παρὰ Θεοφράστῳ ἐν τοῖς περὶ ̓Ηθῶν καθ' ἱστορίαν καὶ λέξιν ζητουμένων, ἕκτον δὲ περὶ τῶν ἐν τοῖς ̓Ηθικοῖς</TextUnit>
    <TextUnit id="4005" loc="673f">Νικομαχείοις ̓Αριστοτέλους, ἐννοίας ἀμφιλαφῶς παραθεμένου περὶ τοῦ παρὰ ̓Αντιφῶντι τῷ τραγῳδιοποιῷ Πληξίππου καὶ πλεῖστα ὅσα καὶ περὶ  αὐτοῦ τοῦ ̓Αντιφῶντος εἰπόντος, σφετερισάμενος καὶ ταῦτα ἐπέγραψέν τι βιβλίον Περὶ τοῦ παρὰ Ξενοφῶντι ἐν τοῖς ̓Απομνημονεύμασιν ̓Αντιφῶντος, οὐδὲν ἴδιον προσεξευρών, ὥσπερ κἀν τῷ Περὶ τοῦ λυγίνου στεφάνου. μόνον γὰρ τοῦτ' ἴδιον εἴρηκεν ὅτι Φύλαρχος ἐν τῇ ἑβδόμῃ τῶν ̔Ιστοριῶν</TextUnit>
    <TextUnit id="4006" loc="674a">οἶδεν τὴν κατὰ τὴν λύγον ἱστορίαν καὶ ὅτι οὔτε τὰ Νικαινέτου οἶδεν οὔτε τὰ ̓Ανακρέοντος ὁ συγγραφεύς: ἀπέδειξε δὲ καὶ διαφωνοῦντα αὐτὸν κατ' ἔνια τῶν ἱστορηθέντων παρὰ τῷ Μηνοδότῳ. δύναται δέ τις λέγειν περὶ τῆς λύγου ἁπλούστερον, ὅτι ὁ Μεγίστης τῇ λύγῳ ἐστεφανοῦτο,3 ὡς παρακειμένης ἐκ τοῦ δαψιλοῦς ἐν ᾧ εὐωχεῖτο τόπῳ, συνδέσεως ἕνεκα τῶν κροτάφων. καὶ γὰρ καὶ Λακεδαιμόνιοι καλάμῳ στεφανοῦνται ἐν τῇ τῶν Προμαχείων ἑορτῇ, ὥς φησι Σωσίβιος ἐν τοῖς περὶ τῶν ἐν Λακεδαίμονι Θυσιῶν γράφων οὕτως :</TextUnit>
    <TextUnit id="4007" loc="674b">“ἐν ταύτῃ συμβαίνει τοὺς μὲν ἀπὸ τῆς χώρας καλάμοις στεφανοῦσθαι ἢ στλεγγίδι, τοὺς δ' ἐκ τῆς ἀγωγῆς παῖδας ἀστεφανώτους ἀκολουθεῖν.”  ̓Αριστοτέλης δ' ἐν δευτέρῳ ̓Ερωτικῶν καὶ ̓Αρίστων ὁ περιπατητικός, Κεῖος δὲ τὸ γένος, ἐν β# ̓Ερωτικῶν ̔Ομοίων φασὶν ὅτι οἱ ἀρχαῖοι διὰ τοὺς περὶ τὸν οἶνον πόνους τῶν κεφαλαλγιῶν δεσμοὺς εὕρισκον τοὺς τυχόντας, τῆς τῶν κροτάφων  συνδέσεως ὠφελεῖν δοκούσης: οἱ δ' ὕστερον ἅμα τῷ κροτάφῳ προσέβαλόν τινα καὶ κόσμον οἰκεῖον τῇ παρὰ τὸν οἶνον διαγωγῇ, μηχανησάμενοι τὸν στέφανον.</TextUnit>
    <TextUnit id="4008" loc="674c">βέλτιον δὲ διὰ τὸ πάσας τὰς αἰσθήσεις ἐν τῇ κεφαλῇ εἶναι ταύτην στεφανοῦσθαι ἢ διὰ τὸ συμφέρειν ἐσκεπάσθαι καὶ συνδεδέσθαι τοὺς κροτάφους πρὸς τὸν οἶνον. ἐστεφανοῦντο δὲ καὶ τὸ μέτωπον, ὡς ὁ καλὸς ι ̓Ανακρέων ἔφη:   δ' ὀφρύσιν σελίνων στεφανίσκους  θέμενοι θάλειαν ἑορτὴν ἀγάγωμεν Διονύσῳ.  ἐστεφανοῦντο δὲ καὶ τὰ στήθη καὶ ἐμύρουν ταῦτα, ἐπεὶ αὐτόθι ἡ καρδία, ἐκάλουν δὲ καὶ οἷς περιεδέοντο τὸν τράχηλον στεφάνους ὑποθυμίδας,6 ὡς ̓Αλκαῖος ἐν τούτοις:</TextUnit>
    <TextUnit id="4009" loc="674d">ἀλλ' ἀνήτω μὲν περὶ ταῖς δέραισι  περθέτω πλεκτὰς ὑποθυμίδας τίς.  καὶ Σαπφώ:  καὶ πολλαὶς ὑποθυμίδας  πλεκταὶς ἀμπ' ἀπαλᾷ δέρᾳ.  καὶ ̓Ανακρέων   πλεκτὰς δ' ὑποθυμίδας περὶ στήθεσι λωτίνας ἔθεντο.  Αἰσχύλος δ' ἐν τῷ Λυομένῳ Προμηθεῖ σαφῶς φησιν ὅτι ἐπὶ τιμῇ τοῦ Προμηθέως τὸν στέφανον περιτίθεμεν τῇ κεφαλῇ, ἀντίποινα τοῦ ἐκείνου δεσμοῦ, καίτοι ἐν τῇ ἐπιγραφομένῃ Σφιγγὶ εἰπών  τῷ δὲ ξένῳ γε στέφανον,2 ἀρχαῖον στέφος :</TextUnit>
    <TextUnit id="4010" loc="674e">δεσμῶν ἄριστος ἐκ Προμηθέως λόγου.  Σαπφὼ δ' ἁπλούστερον τὴν αἰτίαν ἀποδίδωσιν τοῦ στεφανοῦσθαι ἡμᾶς, λέγουσα τάδε:  σὺ δὲ στεφάνοις, ὦ Δίκα,4 περθέσθ' ἐραταῖς φόβαισιν  ὅρπακας ἀνήτοιο συνερραις ἁπαλαῖσι χερσίν.  εὐανθέα γὰρ πέλεται καὶ Χάριτες μάκαιραι  μᾶλλον προτόρην,11 ἀστεφανώτοισι δ' ἀπυστρέφονται.  ὡς εὐανθέστερον γὰρ καὶ κεχαρισμένον μᾶλλον τοῖς θεοῖς παραγγέλλει στεφανοῦσθαι τοὺς θύοντας.</TextUnit>
    <TextUnit id="4011" loc="674f">̓Αριστοτέλης δ' ἐν τῷ Συμποσίῳ φησὶν ὅτι οὐδὲν κολοβὸν προσφέρομεν πρὸς τοὺς θεούς, ἀλλὰ τέλεια καὶ ὅλα. τὸ δὲ πλῆρες τέλειόν ἐστιν, τὸ δὲ στέφειν πλήρωσίν τινα σημαίνει. ̔́Ομηρος:   κοῦροι δὲ κρητῆρας ἐπεστέψαντο ποτοῖο.  καί:   ἀλλὰ θεὸς μορφὴν ἔπεσι στέφει.  “ τοὺς γὰρ αὖ τὴν ὄψιν ἀμόρφους, φησίν, ἀναπληροῖ</TextUnit>
    <TextUnit id="4012" loc="675a">ἡ τοῦ λέγειν πιθανότης: ἔοικεν οὖν ὁ  στέφανος τοῦτο ποιεῖν βούλεσθαι. διὸ καὶ περὶ τὰ πένθη τοὐναντίον παρασκευάζομεν. ὁμοπαθείᾳ γὰρ τοῦ κεκμηκότος κολοβοῦμεν ἡμᾶς αὐτοὺς τῇ τε κουρᾷ τῶν τριχῶν καὶ τῇ τῶν στεφάνων ἀφαιρέσει”  Φιλωνίδης δ' ὁ ἰατρὸς ἐν τῷ περὶ Μύρων καὶ Στεφάνων “ἐκ τῆς ̓Ερυθρᾶς, φησίν, θαλάσσης ὑπὸ Διονύσου μετενεχθείσης εἰς τὴν ̔Ελλάδα τῆς ἀμπέλου καὶ πρὸς ἄμετρον ἀπόλαυσιν τῶν πολλῶν ἐκτρεπομένων ἄκρατόν τε προσφερομένων αὐτόν,1</TextUnit>
    <TextUnit id="4013" loc="675b">οἱ μὲν μανιωδῶς ἐκτρεπόμενοι παρέπαιον,3 οἱ δὲ νεκροῖς ἐῴκεσαν ἀπὸ τῆς καρώσεως. ἐπ' ἀκτῆς δέ τινων πινόντων ἐπιπεσὼν ὄμβρος τὸ μὲν συμπόσιον διέλυσεν, τὸν δὲ κρατῆρα, ὃς εἶχεν ὀλίγον οἶνον ὑπολελειμμένον,4 ἐπλήρωσεν ὕδατος, γενομένης δ' αἰθρίας εἰς τὸν αὐτὸν ὑποστρέψαντες τόπον, γευσάμενοι τοῦ μίγματος προσηνῆ καὶ ἄλυπον ἔσχον ἀπόλαυσιν. καὶ διὰ τοῦθ' οἱ ̔́Ελληνες τῷ μὲν παρὰ δεῖπνον ἀκράτῳ προσδιδομένῳ τὸν ' ̓Αγαθὸν ἐπιφωνοῦσι Δαίμονα, τιμῶντες τὸν εὑρόντα δαίμονα:</TextUnit>
    <TextUnit id="4014" loc="675c">ἦν δ' οὗτος ὁ Διόνυσος. τῷ δὲ μετὰ δεῖπνον κεκραμένῳ πρώτῳ προσδιδομένῳ ποτηρίῳ Δία Σωτῆρα ἐπιλέγουσι,8 τῆς ἐκ τοῦ μίγματος ἀλύπου κράσεως τὸν καὶ τῶν ὄμβρων ἀρχηγὸν αἴτιον ὑπολαβόντες. ἔδει μὲν οὖν βοηθημάτων τοῖς ἐν τῷ πότῳ κεφαλὴν ἐπιθλιβεῖσιν, ἦν δὲ δεσμὸς ἐξ αὐτῶν προχειρότατος καὶ τῆς φύσεως ἐπὶ τοῦτο  ὁδηγούσης. ἀλγήσας γάρ τις κεφαλήν, ὥς φησιν ̓Ανδρέας, εἶτα πιέσας καὶ κουφισθεὶς εὗρεν κεφαλαλγίας δεσμὸν φάρμακον. τούτῳ οὖν βοηθήματι πρὸς τοὺς πότους χρώμενοι τοῖς παραπίπτουσι τὴν</TextUnit>
    <TextUnit id="4015" loc="675d">κεφαλὴν ἐδέσμευον καὶ ἐπὶ τὸν κίσσινον στέφανον ἦλθον αὐτόματόν τε καὶ πολὺν ὄντα καὶ κατὰ πάντα τόπον γεννώμενον ἔχοντα, καὶ πρόσοψιν οὐκ ἀτερπῆ, χλωροῖς πετάλοις καὶ κορύμβοις σκιάζοντα τὸ μέτωπον καὶ τοὺς ἐν τῷ σφίγγειν τόνους ὑπομένοντα, προσέτι δὲ ψύχοντα χωρὶς ὀδμῆς καρούσης. καὶ ταύτῃ μοι δοκεῖ Διονύσῳ ὁ βίος ἀνεῖναι τὸ στέφος, τὸν εὑρετὴν τοῦ πώματος καὶ τῶν δι' αὐτὸ ἐλασσωμάτων ἀλεξητῆρα βουλόμενος εἶναι, ἐντεῦθεν δὲ εἰς ἡδονὴν τραπέντες τὸ μὲν συμφέρον:</TextUnit>
    <TextUnit id="4016" loc="675e">καὶ τοῖς ἐκ μέθης παραβοηθοῦν ἐλαττώμασιν ἀφῆκαν,6 τοῦ δὲ πρὸς ὄψιν ἢ πρὸς ὀσμὴν ἐπιτερποῦς ἐφρόντισαν, διὸ μυρσίνης μὲν στέφανον στύφοντα καὶ τὴν οἴνων ἀναθυμίασιν ἀποκρουόμενον, ἔτι δὲ ῥόδινον ἔχοντά τι καὶ κεφαλαλγίας παρηγορικὸν σὺν τῷ καὶ κατὰ ποσὸν ψύχειν, πρὸς δὲ τοῖς δάφνινον οὐκ ἀλλότριον πότου ἡγητέον. λευκόινον δὲ κινητικὸν ὄντα κεφαλῆς καὶ ἀμαράκινον καὶ ἅπαντας τοὺς καροῦν δυναμένους ἢ βαρύνειν ἄλλως κεφαλὴν περιστατέον.” τὰ αὐτὰ εἴρηκεν καὶ  ̓Απολλόδωρος ἐν τῷ περὶ Μύρων καὶ Στεφάνων</TextUnit>
    <TextUnit id="4017" loc="675f">αὐταῖς λέξεσιν. καὶ περὶ μὲν τούτων, ὦ ἑταῖροι, ταῦτα. περὶ δὲ τοῦ Ναυκρατίτου στεφάνου τίς ἐστι τὴν ἄνθην πολλὰ ἀναζητήσας καὶ πολλῶν πυθόμενος, ὡς οὐδὲν ἐμάνθανον, ἐνέτυχον ὀψέ ποτε Πολυχάρμου Ναυκρατίτου ἐπιγραφομένῳ βιβλίῳ Περὶ ̓Αφροδίτης, ἐν ᾧ ταυτὶ γέγραπται: “ κατὰ δὲ τὴν τρίτην πρὸς ταῖς εἴκοσιν ̓Ολυμπιάδα ὁ ̔Ηρόστρατος, πολίτης ἡμέτερος ἐμπορίᾳ χρώμενος καὶ χώραν πολλὴν περιπλέων, προσσχών ποτε καὶ</TextUnit>
    <TextUnit id="4018" loc="676a">Πάφῳ τῆς Κύπρου ἀγαλμάτιον ̓Αφροδίτης σπιθαμιαῖον, ἀρχαῖον τῇ τέχνῃ, ὠνησάμενος ᾔει φέρων εἰς τὴν Ναύκρατιν. καὶ αὐτῷ πλησίον φερομένῳ τῆς Αἰγύπτου τῇ χειμὼν αἰφνίδιον ἐπέπεσεν καὶ συνιδεῖν οὐκ ἦν ὅπου γῆς ἦσαν, κατέφυγον ἅπαντες ἐπὶ τὸ τῆς ̓Αφροδίτης ἄγαλμα σῴζειν αὑτοὺς αὐτὴν δεόμενοι. ἡ δὲ θεὸς προσφιλὴς γὰρ τοῖς Ναυκρατίταις ἦν αἰφνίδιον ἐποίησε πάντα τὰ</TextUnit>
    <TextUnit id="4019" loc="676b">παρακείμενα αὐτῇ μυρρίνης χλωρᾶς πλήρη ὀδμῆς τε ἡδίστης ἐπλήρωσεν τὴν ναῦν ἤδη ἀπειρηκόσι τοῖς ἐμπλέουσιν τὴν σωτηρίαν διὰ τὴν πολλὴν ναυτίαν γενομένου τε ἐμέτου πολλοῦ: καὶ ἡλίου ἐκλάμψαντος κατιδόντες τοὺς ὅρμους ἧκον εἰς τὴν Ναύκρατιν. καὶ ὁ ̔Ηρόστρατος ἐξορμήσας τῆς  νεὼς μετὰ τοῦ ἀγάλματος, ἔχων καὶ τὰς αἰφνίδιον αὐτῷ ἀναφανείσας χλωρὰς μυρρίνας, ἀνέθηκεν ἐν τῷ τῆς ̓Αφροδίτης ἱερῷ : θύσας δὲ τῇ θεῷ καὶ ἀναθεὶς τῇ ̓Αφροδίτῃ τἄγαλμα,3 καλέσας δὲ καὶ</TextUnit>
    <TextUnit id="4020" loc="676c">ἐφ' ἑστίασιν ἐν αὐτῷ τῷ ἱερῷ τοὺς προσήκοντας καὶ τοὺς οἰκειοτάτους ἔδωκεν ἑκάστῳ καὶ στέφανον ἐκ τῆς μυρρίνης, ὃν καὶ τότε ἐκάλεσε Ναυκρατίτην.” ὁ μὲν οὖν Πολύχαρμος ταῦτα. οἷς κἀγὼ πείθομαι, ἡγούμενος οὐκ ἄλλον τινὰ εἶναι Ναυκρατίτην στέφανον ἢ τὸν ἐκ τῆς μυρρίνης, τῷ καὶ μετὰ τῶν ῥόδων ὑπὸ τοῦ ̓Ανακρέοντος φορεῖσθαι. καὶ ὁ Φιλωνίδης δὲ εἴρηκεν ὡς ὁ τῆς μυρρίνης στέφανος τὴν ἐκ τῶν οἴνων ἀναθυμίασιν ἀποκρούεται καὶ ὁ τῶν ῥόδων ἔχει τι κεφαλαλγίας παρηγορικὸν πρὸς τῷ καὶ ἐμψύχειν. γελοῖοι οὖν εἰσιν οἱ λέγοντες Ναυκρατίτην εἶναι στέφανον τὸν ἐκ τῆς βύβλου τῆς στεφανωτρίδος καλουμένης παρ'</TextUnit>
    <TextUnit id="4021" loc="676d">Αἰγυπτίοις,8 παρατιθέμενοι Θεοπόμπου ἐκ τῆς τρι σκαιδεκάτης τῶν Φιλιππικῶν καὶ ἑνδεκά&amp;γτ;της τῶν ̔Ελληνικῶν,9 ὅς φησιν ̓Αγησιλάῳ τῷ Λάκωνι παραγενομένῳ εἰς Αἴγυπτον δῶρα πέμψαι τοὺς Αἰγυπτίους ἄλλα τέ τινα καὶ δὴ καὶ τὴν στεφανωτρίδα βύβλον. ἐγὼ δὲ οὐκ οἶδα τίνα ὠφέλειαν ἢ ἡδονὴν ἔχει τὸ βύβλῳ στεφανοῦσθαι μετὰ ῥόδων, πλὴν εἰ μή τι οἱ τούτοις χαίροντες  στέψονται ὁμοῦ σκορόδοις καὶ ῥόδοις. παμπόλλους δὲ οἶδα λέγοντας τὸν ἐκ τῆς σαμψούχου στέφανον εἶναι τὸν Ναυκρατίτην πολὺ δὲ τὸ ἄνθος τοῦτο</TextUnit>
    <TextUnit id="4022" loc="676e">κατὰ τὴν Αἴγυπτον. διάφορος δὲ γίνεται κατὰ τὴν ὀδμὴν ἡ ἐν Αἰγύπτῳ μυρρίνη παρὰ τὰς ἐν ἄλλαις χώραις, ὡς καὶ Θεόφραστος ἱστορεῖ.   ἔτι τούτων λεγομένων ἐπεισῆλθον παῖδες στεφάνους φέροντες τῶν ἀκμαζόντων κατὰ τοὺς καιρούς. καὶ ὁ Μυρτίλος  λέγε, καλέ, εἶπεν, Οὐλπιανέ, στεφάνων ὀνόματα. οἱ γὰρ παῖδες, κατὰ τὰν Χαιρήμονος Κένταυρον,   στεφάνους ἑτοιμάζουσιν, οὓς εὐφημίας  κήρυκας εὐχαῖς προὐβάλοντο: δαιμόνων.</TextUnit>
    <TextUnit id="4023" loc="676f">καὶ ἐν τῷ Διονύσῳ δὲ ὁ αὐτὸς ἔφη ποιητής:   στεφάνους τεμόντες, ἀγγέλους εὐφημίας.  σὺ δὲ μὴ τὰ ἐκ τῶν ἐπιγραφομένων Αἰλίου ̓Ασκληπιάδου Στεφάνων φέρε ἡμῖν ὡς ἀνηκόοις αὐτῶν, ἀλλ' ἄλλο τι παρ' ἐκεῖνα λέγε. δεῖξαι γὰρ οὐκ ἔχεις ὅτι διαλελυμένως τις εἴρηκε ῥόδων στέφανον καὶ ἴων στέφανον τὸ γὰρ παρὰ Κρατίνῳ κατὰ παιδιὰν εἴρηται: ναρκισσίνους ὀλίσβους.  καὶ ὃς γελάσας πρῶτον ἐν τοῖς ̔́Ελλησι στέφανος ὠνομάσθη, ὥς φησι Σῆμος ὁ Δήλιος ἐν δ</TextUnit>
    <TextUnit id="4024" loc="677a">Δηλιάδος, τὸ παρά μὲν ἡμῖν στέφος,1 παρὰ δέ τισι στέμμα προσαγορευόμενον, διὸ καὶ τούτῳ πρώτῳ στεφανωσάμενοι δεύτερον περιτιθέμεθα τὸν δάφνινον. κέκληται δὲ στέφανος ἀπὸ τοῦ στέφειν. σὺ δὲ οἴει με, ἔφη, Θετταλὲ ποικιλόμυθε, τῶν κοινῶν τούτων καὶ κατημαξευμένων ἐρεῖν τι; διὰ δὲ τὴν σὴν γλῶσσαν τῆς ὑπογλωττίδος μνησθήσομαι, ἧς Πλάτων ἐμνήσθη ἐν Διὶ Κακουμένῳ:   καίτοι φορεῖτε γλῶσσαν ἐν ὑποδήμασι,  στεφανοῦσθ' ὑπογλωττίσιν ὅταν πίνητέ που:</TextUnit>
    <TextUnit id="4025" loc="677b">κἂν καλλιερῆτε γλῶτταν ἀγαθὴν πέμπετε. Θεόδωρος δ' ἐν ταῖς ̓Αττικαῖς Φωναῖς, ὥς φησιν Πάμφιλος ἐν τοῖς περὶ ' ̓Ονομάτων, πλοκῆς στεφάνων γένος τι τὴν ὑπογλωττίδα ἀποδίδωσιν. λαβὲ οὖν καὶ παρ' ἐμοῦ κατὰ τὸν Εὐριπίδην:  ἐκ παντὸς （γὰρ） ἄν τις πράγματος δισσῶν λόγων  ἀγῶνα θεῖτ' ἄν, εἰ λέγειν εἴη σοφός.  ̓Ισθμιακόν. οὕτως τοῦτον καλούμενον στέφανον: ̓Αριστοφάνης μνήμης ἠξίωσεν ἐν Ταγηνισταῖς λέγων οὕτως:</TextUnit>
    <TextUnit id="4026" loc="677c">τί οὖν ποιῶμεν; χλανίδ' ἐχρῆν λευκὴν λαβεῖν:  εἶτ' ̓Ισθμιακὰ λαβόντες ὥσπερ οἱ χοροὶ ᾄδωμεν εἰς τὸν δεσπότην ἐγκώμιον.  Σιληνὸς δ' ἐν ταῖς Γλώσσαις φησὶν “̓́Ισθμιον στέφανον.” Φιλίτας δέ φησι: “̓́Ισθμιος στέφανος ἤγουν ὁμωνυμία ἀμφοτέρωθι οἷον τῆς κεφαλῆς καὶ τοῦ πρώτου κόσμος. λέγω δὲ τὸ ἐπὶ τοῦ φρέατος καὶ τοῦ ἐγχειριδίου ἴσθμιον.” Τιμαχίδας δὲ καὶ Σιμμίας οἱ ̔Ρόδιοι ἀποδιδόασιν ἓν ἀνθ' ἑνὸς</TextUnit>
    <TextUnit id="4027" loc="677d">“̓́Ισθμιον, στέφανον.” οὗ μνημονεύει καὶ Καλλίξεινος ὁ ̔Ρόδιος καὶ αὐτὸς γένος ἐν τοῖς περὶ ̓Αλεξανδρείας γράφων οὕτως. ἐπεὶ δὲ ̓Αλεξανδρείας ἐμνημόνευσα, οἶδά τινα ἐν τῇ καλῇ ταύτῃ πόλει καλούμενον στέφανον ̓Αντινόειον γινόμενον ἐκ τοῦ αὐτόθι καλουμένου λωτοῦ. φύεται δ' οὗτος ἐν λίμναις θέρους ὥρᾳ, καὶ εἰσὶν αὐτοῦ χροιαὶ δύο, ἡ μὲν τῷ ῥόδῳ ἐοικυῖα: ἐκ τούτου δὲ ὁ πλεκόμενος στέφανος κυρίως ̓Αντινόειος καλεῖται: ὁ δὲ ἕτερος λώτινος ὀνομάζεται.</TextUnit>
    <TextUnit id="4028" loc="677e">κυανέαν ἔχων τὴν χροιάν. καὶ Παγκράτης τις τῶν ἐπιχωρίων ποιητής ὃν καὶ ἡμεῖς ἔγνωμεν, ̓Αδριανῷ τῷ αὐτοκράτορι ἐπιδημήσαντι τῇ ̓Αλεξανδρείᾳ μετὰ πολλῆς τερατείας ἐπέδειξεν τὸν ῥοδίζοντα λωτόν, φάσκων αὐτὸν δεῖν καλεῖν ̓Αντινόειον, ἀναπεμφθέντα ὑπὸ τῆς γῆς ὅτε τὸ αἷμα ἐδέξατο τοῦ Μαυρουσίου λέοντος, ὃν κατὰ τὴν πλησίον τῇ ̓Αλεξανδρείᾳ Λιβύην ἐν κυνηγίῳ καταβεβλήκει ὁ ̓Αδριανός, μέγα χρῆμα ὄντα καὶ πολλῷ χρόνῳ κατανεμηθέντα πᾶσαν τὴν Λιβύην, ἧς καὶ πολλὰ  ἀοίκητα ἐπεποιήκει οὗτος ὁ λέων. ἡσθεὶς οὖν ἐπὶ τῇ τῆς ἐννοίας εὑρέσει καὶ καινότητι τὴν ἐν Μουσῶν</TextUnit>
    <TextUnit id="4029" loc="677f">αὐτῷ σίτησιν ἔχειν ἐχαρίσατο. καὶ Κρατῖνος δ' ὁ κωμῳδιοποιὸς ἐν ̓Οδυσσεῦσι κέκληκεν τὸν λωτὸν στεφάνωμα διὰ τὸ πάντα τὰ φυλλώδη ὑπὸ τῶν ' ̓Αθηναίων στεφανώματα λέγεσθαι. ὁ δὲ Παγκράτης ἐν τῷ ποιήματι οὐκ ἀγλαφύρως εἴρηκεν   οὔλην ἕρπυλλον, λευκὸν κρίνον ἠδ' ὑάκινθον  πορφυρέην γλαυκοῦ τε χελιδονίοιο πέτηλα  καὶ ῥόδον εἰαρινοῖσιν ἀνοιγόμενον ζεφύροισιν  οὔπω γὰρ φύεν ἄνθος ἐπώνυμον ̓Αντινόοιο.</TextUnit>
    <TextUnit id="4030" loc="678a">πυλέων%10. οὕτως καλεῖται ὁ στέφανος ὃν τῇ ̔́Ηρᾳ περιτιθέασιν Λάκωνες, ὥς φησιν Πάμφιλος. ἀλλὰ μὴν καὶ ἰάκχαν τινὰ καλούμενον οἶδα στέφανον ὑπὸ Σικυωνίων, ὥς φησι Τιμαχίδας ἐν ταῖς Γλώσσαις. Φιλίτας δ' οὕτως γράφει: ̓Ιάκχα, ἐν τῇ Σικυωνίᾳ, στεφάνωμα εὐῶδες:  ἕστηκ' ἀμφὶ κόμας εὐώδεας ἀγχόθι πατρὸς  καλὸν ̓Ιακχαῖον θηκαμένη στέφανον.  Σέλευκος δ' ἐν ταῖς Γλώσσαις ̔Ελλωτίδα καλεῖσθαί φησι τὸν ἐκ μυρρίνης πλεκόμενον στέφανον,</TextUnit>
    <TextUnit id="4031" loc="678b">ὄντα τὴν περίμετρον πηχῶν κ' , πομπεύειν τε ἐν τῇ τῶν ̔Ελλωτίων ἑορτῇ, φασὶ δ' ἐν αὐτῷ τὰ τῆς Εὐρώπης ὀστᾶ κομίζεσθαι, ἣν ἐκάλουν ̔Ελλωτίδα. ἄγεσθαι δὲ καὶ ἐν Κορίνθῳ τὰ ̔Ελλώτια.  Θυρεατικοί. οὕτω καλοῦνταί τινες στέφανοι παρὰ Λακεδαιμονίοις, ὥς φησι Σωσίβιος ἐν τοῖς περὶ Θυσιῶν, ψιλίνους αὐτοὺς φάσκων νῦν ὀνομάζεσθαι, ὄντας ἐκ φοινίκων. φέρειν δ' αὐτοὺς ὑπόμνημα τῆς ἐν Θυρέᾳ γενομένης νίκης τοὺς προστάτας τῶν</TextUnit>
    <TextUnit id="4032" loc="678c">ἀγομένων χορῶν ἐν τῇ ἑορτῇ ταύτῃ, ὅτε καὶ τὰς Γυμνοπαιδιὰς ἐπιτελοῦσιν. χοροὶ δ' εἰσὶν γ', ὁ μὲν πρόσω παίδων, ὁ δ' ἐκ δεξιοῦ γερόντων, ὁ δ' ἐξ ἀριστεροῦ ἀνδρῶν,2 γυμνῶν ὀρχουμένων καὶ ᾀδόντων Θαλητᾶ καὶ ̓Αλκμᾶνος ᾄσματα καὶ τοὺς Διονυσοδότου τοῦ Λάκωνος παιᾶνας. μελιλωτίνων δὲ στεφάνων μνημονεύει ̓́Αλεξις ἐν Κρατείᾳ ἢ Φαρμακοπώλῃ οὕτως: στεφάνους  τε πολλοὺς κρεμαμένους μελιλωτίνους.  ἐπιθυμίς. Σέλευκός φησι τὰ πάντα, στεφανώματα. Τιμαχίδας δέ φησιν τὰ παντοδαπὰ στεφανώματα ἃ τὰς γυναῖκας φορεῖν οὕτως καλεῖσθαι</TextUnit>
    <TextUnit id="4033" loc="678d">ὑποθυμὶς δὲ καὶ ὑποθυμίδες στέφανοι παρ' Αἰολεῦσιν καὶ ̓́Ιωσιν, οὓς περὶ τοὺς τραχήλους περιετίθεντο, ὡς σαφῶς ἔστιν μαθεῖν ἐκ τῆς ̓Αλκαίου καὶ ̓Ανακρέοντος ποιήσεως. Φιλίτας δ' ἐν τοῖς ̓Ατάκτοις ὑποθυμίδα Λεσβίους φησὶν καλεῖν  μυρσίνης κλῶνα, περὶ ὃν πλέκειν ἴα καὶ ἄλλα ἄνθη. καὶ ὑπογλωττὶς δὲ στεφάνου ἐστὶν εἶδος. Θεόδωρος δ' ἐν ̓Αττικαῖς Γλώσσαις στεφάνων πλοκῆς γένος παρὰ Πλάτωνι ἐν Διὶ Κακουμένῳ.</TextUnit>
    <TextUnit id="4034" loc="678e">εὑρίσκω δὲ καὶ παρὰ τοῖς κωμικοῖς κυλιστὸν τινα καλούμενον στέφανον καὶ μνημονεύοντα αὐτοῦ ̓́Αρχιππον ἐν ̔Ρίνωνι διὰ τούτων  ἀθῷος ἀποδοὺς θοἰμάτιον ἀπέρχεται,  στέφανον ἔχων τῶν ἐκκυλίστων οἴκαδε  . ̓́Αλεξις δ' ἐν μὲν ̓Αγωνίδι ἢ ̔Ιππίσκῳ::  ὁ τρίτος οὗτος δ' ἔχει  σύκων κυλιστὸν στέφανον. ἀλλ' ἔχαιρε καὶ  ζῶν τοῖς τοιούτοις.  ἐν δὲ τῷ Σκίρωνί φησι:  ὥσπερ κυλιστὸς στέφανος αἰωρούμενος.  μνημονεύει δ' αὐτοῦ καὶ ̓Αντιφάνης ἐν ̔Εαυτοῦ</TextUnit>
    <TextUnit id="4035" loc="678f">ἐρῶντι, Εὔβουλος δ' ἐν Οἰνομάῳ ἢ Πέλοπι:  περιφοραῖς κυκλούμενος ὥσπερ κυλιστὸς στέφανος.  τίς οὖν οὗτος ὁ κυλιστός; οἶδα γὰρ τὸν Θυατειρηνὸν Νίκανδρον ἐν τοῖς ̓Αττικοῖς ̓Ονόμασι λέγοντα τάδε: “ἐκκύλιστοι : στέφανοι, καὶ μάλιστα οἱ ἐκ ῥόδων.” καὶ τὸ εἶδος ὁποῖον ζητῶ, ὦ  Κύνουλκε, καὶ μή μοι εἴπῃς ὅτι δεῖ τοὺς ἁδροὺς ἀκούειν. σὺ γὰρ εἶ ὁ τὰ ἐν τοῖς βιβλίοις οὐ μόνον ἀπόρρητα ἐκλέγων ἀλλὰ καὶ διορύττων,2 καθάπερ οἱ παρὰ Βάτωνι τῷ κωμῳδιοποιῷ ἐν Συνεξαπατῶντι φιλόσοφοι, περὶ ὧν καὶ Σοφοκλῆς Συνδείπνοις</TextUnit>
    <TextUnit id="4036" loc="679a">φησίν, οὖσί σοι παραπλησίοις :   οὔτοι γένειον ὧδε χρὴ διηλιφὲς  φοροῦντα κἀντίπαιδα καὶ γένει μέγαν γαστρὸς καλεῖσθαι παῖδα, τοῦ πατρὸς παρόν.  ἐπειδὴ οὖν ἤδη καὶ σὺ πεπλήρωσαι οὐ μόνον τῶν τοῦ γλαύκου κρανίων ἀλλὰ καὶ τῆς ἀειζώου βοτάνης, ἧς ὁ ̓Ανθηδόνιος ἐκεῖνος δαίμων ἐμφορηθεὶς ἀθάνατος πάλιν % ητις % γέγονε, λέγε ἡμῖν περὶ τοῦ προκειμένου, ἵνα μὴ κατὰ τὸν θεῖον Πλάτωνα ὑπολάβωμέν σε ἀποθανόντα μεταμορφωθῆναι, τοὺς μὲν γὰρ τὰς γαστριμαργίας τε καὶ ὕβρεις καὶ</TextUnit>
    <TextUnit id="4037" loc="679b">φιλοποσίας μεμελετηκότας καὶ μὴ διευλαβουμένους εἰς τὰ τῶν ὄνων γένη καὶ τῶν τοιούτων θηρίων εἰκὸς ἐνδύεσθαι.   ἀποροῦντος δ' αὐτοῦ “ ἐπὶ ἕτερον,” φησί, “ στέφανον μεταβήσομαι,” ὁ Οὐλπιανός, τὸν στρούθινον καλούμενον, οὗ μέμνηται μὲν ὁ ̓Ασκληπιάδης, παρατιθέμενος τὰ ἐκ τῶν Εὐβούλου Στεφανοπωλίδων ταῦτα:  ὦ μάκαρ, ἥτις ἔχους' ἐνὶ δωματίῳ στρουθίον: ἀεροφόρητον  λεπτότατον περὶ σῶμα συνίλλεται ἡδύπνοον περὶ νυμφίον εὔτριχα,  κισσὸς ὅπως Καλάμῳ περιφύεται</TextUnit>
    <TextUnit id="4038" loc="679c">αὐξόμενος ἔαρος ὀλολυγόνος ἔρωτι κατατετηκώς.  πλέκεται δ' οὗτος ἐκ τοῦ στρουθίου καλουμένου ἄνθους, οὗ μνημονεύει Θεόφραστος ἐν ἕκτῳ Φυτικῆς ̔Ιστορίας ἐν τούτοις “ ἀνθεῖ δὲ καὶ ἡ ἶρις τοῦ θέρους καὶ τὸ στρούθιον καλούμενον, ὃ τῇ μὲν ὄψει καλὸν ἄνθος, ἄοσμον δέ.” Γαλήνη δ' ἡ Σμυρναία στρουθιον αὐτὸν ὀνομάζει. πόθος. οὕτως τις στέφανος ὀνομάζεται, ὡς Νίκανδρός φησιν ὁ Κολοφώνιος ἐν Γλώσσαις: καὶ ἴσως ὁ ἀπὸ τοῦ οὕτω καλουμένου ἄνθους πλεκόμενος, οὗ μνημονεύει ὁ αὐτὸς Θεόφραστος ἐν τῷ</TextUnit>
    <TextUnit id="4039" loc="679d">ἕκτῳ τῶν Φυτικῶν γράφων ὧδε: “τὰ δὲ θερινὰ μᾶλλον, ἥ τε λυχνὶς καὶ τὸ Διὸς ἄνθος καὶ τὸ κρίνον καὶ τὸ ἴφυον καὶ ἀμάρακος ὁ Φρύγιος, ἔτι  δὲ ὁ πόθος καλούμενος, οὗτος δὲ ἐστι διττός, ὁ μὲν ἔχων τὸ ἄνθος ὅμοιον ὑακίνθῳ, ὁ δ' ἕτερος ἄχρως, ἔκλευκος,1 ᾧ χρῶνται πρὸς τοὺς τάφους.” καταλέγει δὲ Εὔβουλος καὶ ἄλλους στεφάνους:   Αἰγίδιον, σὺ δὲ τόνδε φορήσεις  στέφανον πολυποίκιλον ἀνθέων, ὑγρότατον,2 χαριέστατον, ὦ Ζεῦ: τί γάρ; αὐτὸν ἔχουσα φιλήσει.</TextUnit>
    <TextUnit id="4040" loc="679e">κἀν τοῖς ἑξῆς τάδε φησί:   στεφάνους ἴσως βούλεσθε: πότερ' ἑρπυλλίνους ἢ μυρτίνους ἢ τῶν διηνθεμισμένων;  β. τῶν μυρτίνων βουλόμεθα τουτωνί: σὺ δὲ  τὰ γ' ἄλλα πώλει πάντα πλὴν τῶν μυρτίνων.  φιλύρινος. Ξέναρχος Στρατιώτῃ:   φιλύρας εἶχε γάρ ὁ παῖς ἀφύλλου στέφανον ἀμφικείμενον. καλοῦνται δέ τινες καὶ ἑλικτοὶ στέφανοι, ὥσπερ</TextUnit>
    <TextUnit id="4041" loc="679f">παρὰ ̓Αλεξανδρεῦσι μέχρι καὶ νῦν. μνημονεύει δ' αὐτῶν Χαιρήμων ὁ τραγῳδιοποιὸς ἐν Διονύσῳ διὰ τούτων   κισσῷ τε ναρκίσσῳ τε τριέλικας κύκλῳ  στεφάνων ἑλικτῶν ὁρμαθούς περὶ δὲ τῶν ἐν Αἰγύπτῳ αἰεὶ ἀνθούντων  στεφάνων  ̔Ελλάνικος ἐν τοῖς Αἰγυπτιακοῖς οὕτως γράφει: “ πόλις ἐπιποταμίη, Τίνδιον ὄνομα: αὐτῇ` θεῶν ὁμήγυρις καὶ ἱερὸν μέγα καὶ ἁγνὸν ἐν μέσῃ τῇ πόλει λίθινον καὶ θύρετρα λίθινα. ἔσω τοῦ ἱεροῦ ἄκανθαι πεφύκασι λευκαὶ καὶ μέλαιναι. ἐπ'</TextUnit>
    <TextUnit id="4042" loc="680a">αὐτῇσι στέφανοι ἐπιβέβληνται ἄνω, τῆς ἀκάνθου τοῦ ἄνθεος καὶ ῥοιῆς καὶ ἀμπέλου πεπλεγμένοι: καὶ οὗτοι αἰεὶ ἀνθέουσι : τοὺς ἀπέθεντο οἱ θεοὶ ἐν Αἰγύπτῳ πυθόμενοι βασιλεύειν τὸν Βάβυν, ὅς ἐστι Τυφών.” Δημήτριος δ' ἐν τῷ Περὶ τῶν κατ' Αἴγυπτον περὶ ̓́Αβυδον πόλιν τὰς ἀκάνθας ταύτας εἶναί φησιν γράφων οὕτως: “ ἔχει δὲ ὁ κάτω τόπος καὶ ἄκανθάν τινα δένδρον. ὃ τὸν καρπὸν φέρει</TextUnit>
    <TextUnit id="4043" loc="680b">στρογγύλον ἐπί τινων κλωνίων περιφερῶν, ἀνθεῖ δ' οὗτος ὅταν ὥρα ᾖ, καὶ ἐστὶ τῷ χρώματι τὸ ἄνθος καὶ καὶ εὐφεγγές. λέγεται δέ τις μῦθος ὑπὸ τῶν Αἰγυπτίων ὅτι οἱ Αἰθίοπες στελλόμενοι εἰς Τροίαν ὑπὸ τοῦ Τιθωνοῦ, ἐπεὶ ἤκουσαν τὸν Μέμνονα τετελευτηκέναι, ἐν τούτῳ τῷ τόπῳ τοὺς στεφάνους ἀνέβαλον ἐπὶ τὰς ἀκάνθας: ἐστὶ δὲ παραπλήσια τὰ κλωνία στεφάνοις, ἐφ' ὧν τὸ ἄνθος φύεται.” ὁ δὲ προειρημένος ̔Ελλάνικος καὶ ̓́Αμασιν Αἰγύπτου βασιλεῦσαι, ἰδιώτην ὄντα καὶ</TextUnit>
    <TextUnit id="4044" loc="680c">τῶν τυχόντων κατὰ τὸν πρῶτον βίον, διὰ  στεφάνου δωρεὰν ὃν ἔπεμψεν ἀνθέων πλεξάμενος τῇ ὥρᾳ περικαλλεστάτων γενέθλια ἐπιτελοῦντι Πατάρμιδι τῷ τῆς Αἰγύπτου τότε βασιλεύοντι. τοῦτον γὰρ ἡσθέντα τῷ κάλλει τοῦ στεφάνου καὶ ἐπὶ δεῖπνον καλέσαι τὸν ̓́Αμασιν καὶ μετὰ ταῦτα τῶν φίλων ἕνα αὐτὸν ἔχοντα ἐκπέμψαι ποτὲ καὶ στρατηγόν, Αἰγυπτίων αὐτῷ πολεμούντων ὑφ' ὧν διὰ τὸ τοῦ Πατάρμιδος μῖσος ἀποφανθῆναι βασιλέα. συνθηματιαῖοι στέφανοι, ἠργολαβημένοι καὶ ἐκδόσιμοι. ̓Αριστοφάνης ἐν Θεσμοφοριαζούσαις:</TextUnit>
    <TextUnit id="4045" loc="680d">πλέξαι στεφάνους συνθηματιαίους εἴκοσιν.  χορωνόν. ̓Απίων ἐν τῷ περὶ τῆς ̔Ρωμαικῆς Διαλέκτου φησὶν τὸν στέφανον πάλαι χορωνὸν καλούμενον ἀπὸ τοῦ τοὺς χορευτὰς ἐν τοῖς θεάτροις αὐτῷ χρῆσθαι, αὐτούς τε περικειμένους καὶ ἐπὶ τὸν στέφανον ἀγωνιζομένους, καθὼς ἐν τοῖς Σιμωνίδου ̓Επιγράμμασιν ἰδεῖν ἔστιν οὕτως καλούμενον:   Φοῖβον, ὃς ἁγεῖται τοῖς Τυνδαρίδῃσιν ἀοιδᾶν  ἁμέτεροι τέττιγες ἐπεστέψαντο χορωνῷ.  ἀκίνινοι. στέφανοί τινες καλοῦνται οὕτως οἱ τῆς ἀκίνου τοῦ φυτοῦ πλεκόμενοι, ὥς φησιν  ̓́Ανδρων ὁ ἱατρός. παρέθετο δ' αὐτοῦ τὴν λέξιν</TextUnit>
    <TextUnit id="4046" loc="680e">Παρθένιος ὁ τοῦ Διονυσίου ἐν τῷ πρώτῳ τῶν παρὰ τοῖς ἱστορικοῖς Λέξεων. στεφανωματικὰ δὲ ἄνθη καταλέγει Θεόφραστος τάδε: “ ἴον,1 Διὸς ἄνθος, ἴφυον, φλόγα, ἡμεροκαλλές. πρῶτόν τε τῶν ἀνθέων ἐκφαίνεσθαί φησιν τὸ λευκόιον, ἅμα δὲ αὐτῷ καὶ τὸ φλόγινον καλούμενον τὸ ἄγριον, ἔπειτα νάρκισσον καὶ λείριον καὶ τῶν ἀγρίων ἀνεμώνης: γένος τὸ καλούμενον ὄρειον καὶ τὸ τοῦ βολβοῦ κώδυον. συμπλέκουσι γὰρ καὶ τοῦτ' ἔνιοι εἰς τοὺς στεφάνους, ἐπὶ τούτοις ἥ τε οἰνάνθη καὶ τὸ μέλαν ἴον καὶ τῶν ἀγρίων ὅ τε</TextUnit>
    <TextUnit id="4047" loc="680f">ἑλίχρυσος καὶ τῆς ἀνεμώνης ἡ λειμωνία καλουμένη καὶ ξίφιον καὶ ὑάκινθος. τὸ δὲ ῥόδον ὑστερεῖ τούτων καὶ τελευταῖον μὲν φαίνεται, πρῶτον δὲ παύεται, τὸ δὲ θερινὰ μᾶλλον, ἥ τε λυχνὶς καὶ τὸ Διὸς ἄνθος καὶ τὸ κρίνον καὶ τὸ ἴφυον καὶ ἀμάρακος ὁ Φρύγιος, ἔτι δὲ ὁ πόθος καλούμενος.” ἐν δὲ τῷ θ# ὁ αὐτὸς Θεόφραστός φησιν “ἐάν τις τοῦ ἑλιχρύσου τῷ ἄνθει στεφανῶται,10 εὔκλειαν ἴσχει μύρῳ ῥαίνων.” μνημονεύει αὐτοῦ ̓Αλκμὰν ἐν τούτοις:</TextUnit>
    <TextUnit id="4048" loc="681a">καὶ τὶν εὔχομαι φέροισα  τόνδ' ἑλιχρύσω πυλεῶνα κἠράτω κυπαίρω. καὶ ̓́Ιβυκος:   μύρτα τε καὶ ἴα καὶ ἑλίχρυσος,  μᾶλά τε καὶ ῥόδα καί τέρεινα δάφνα. Κρατῖνος δὲ ἐν Μαλθακοῖς φησιν   ἑρπύλλῳ, κρόκοις, ὑακίνθοις, ἑλιχρύσου κλάδοις. . ἐστὶ δὲ τὸ ἄνθος ὅμοιον λωτῷ. Θεμισταγόρας δ' ὁ ̓Εφέσιος ἐν τῇ ἐπιγραφομένῃ Χρυσέῃ Βύβλῳ ἀπὸ</TextUnit>
    <TextUnit id="4049" loc="681b">τῆς πρώτης δρεψαμένης νύμφης ̔Ελιχρύσης ὄνομα τὸ ἄνθος ὀνομασθῆναι. τὰ δὲ κρίνα φησὶν ὁ Θεόφραστος εἶναι καὶ πορφυρανθῆ.Φιλῖνος δὲ τὸ κρίνον ὑφ' ὧν μὲν λείριον, ὑφ' ὧν δὲ ἴον καλεῖσθαι. Κορίνθιοι δ' αὐτὸ ἀμβροσίαν καλοῦσιν, ὥς φησι Νίκανδρος ἐν Γλώσσαις. Διοκλῆς δ' ἐν τῷ περὶ Θανασίμων Φαρμάκων ἀμάρακον, φησίν, ὃν σάμψουχόν τινες καλοῦσιν.  κοσμοσανδάλων δὲ μνημονεύει Κρατῖνος ἐν Μαλθακοῖς διὰ τούτων   κεφαλὴν ἀνθέμοις ἐρέπτομαι,  λειρίοις, ῥόδοις, κρίνεσιν,6 κοσμοσανδάλοις.</TextUnit>
    <TextUnit id="4050" loc="681c">Κλέαρχος δ' ἐν β' Βίων  ὅρα, φησίν, τοὺς τὸ  κοσμοσανδάλοις ἀνείροντας Λακεδαιμονίους, οἳ τὸν παλαιότατον τῆς πολιτικῆς κόσμον συμπατήσαντες ἐξετραχηλίσθησαν. διόπερ καλῶς περὶ αὐτῶν εἴρηκεν ὁ κωμῳδιοποιὸς ̓Αντιφάνης ἐν Κιθαριστῇ:   οὐκ ἐφύσων οἱ Λάκωνες ὡς ἀπόρθητοί ποτε; νῦν δ' ὁμηρεύους' ἔχοντες πορφυροῦς κεκρυφάλους;   ̔Ικέσιος δ' ἐν δευτέρῳ περὶ ̔́Υλης τὸ λευκόιον φησι μεσότητά τινα ἔχειν ἐν τῷ στύφειν, πολὺ δ'</TextUnit>
    <TextUnit id="4051" loc="681d">ἀρίστην εὐωδίαν καὶ δυναμένην τέρπειν, ἀλλὰ πρὸς ὀλίγιστον. “τὸ δὲ μέλαν. φησί, τὴν μὲν αὐτὴν θεωρίαν ἔχει, εὐῶδες δ' ἐστὶ πολὺ μᾶλλον.” ̓Απολλόδωρος δὲ ἐν τῷ περὶ Θηρίων φησί: “ χαμαίπιτυν, οἱ δὲ ὁλόκυρον, οἱ δὲ ̓Αθήνησιν ἰωνιάν, οἱ δὲ κατ' Εὔβοιαν σιδηρῖτιν.” Νίκανδρος δ' ἐν δευτέρῳ Γεωργικῶν τὰ δὲ ἔπη ὀλίγον ὕστερον παραθήσομαι, ὅταν περὶ πάντων τῶν στεφανωματικῶν ἀνθῶν διεξέρχωμαι τὸ ἴον, φησίν, ̓Ιωνιάδες τινὲς νύμφαι ̓́Ιωνι ἐχαρίσαντο πρώτῳ.</TextUnit>
    <TextUnit id="4052" loc="681e">τὸν δὲ Νάρκισσον ἐν τῷ ς' περὶ Φυτῶν ̔Ιστορίας ὁ Θεόφραστος καλεῖσθαί φησι καὶ λείριον. εἶθ' ὑποβὰς ὡς διαλλάσσοντα τίθησιν νάρκισσαν καὶ  λείριον. Εὔμαχος δ' ὁ Κορκυραῖος ἐν ̔Ριζοτομικῷ καὶ ἀκακαλλίδα φησὶ καλεῖσθαι τὸν νάρκισσον καὶ κρόταλον. τοῦ δὲ ἡμεροκαλλοῦς καλουμένου ἄνθους, ὃ τὴν μὲν νύκτα μαραίνεται, ἅμα δὲ τῷ ἡλίῳ ἀνατέλλοντι θάλλει, μνημονεύει Κρατῖνος ἐν Μαλθακοῖς λέγων οὕτως :   ἡμεροκαλλεῖ τε τῷ φιλουμένῳ.  τῆς δ' ἑρπύλλου, φησὶ Θεόφραστος, τὴν ἄγριον</TextUnit>
    <TextUnit id="4053" loc="681f">κομίζοντες ἐκ τῶν ὀρῶν φυτεύουσιν ἐν Σικυῶνι καὶ ̓Αθήνησιν ἐκ τοῦ ̔Υμηττοῦ. παρ' ἄλλοις δὲ ὅλα ὄρη πλήρη ἐστὶ τοῦ ἄνθους, καθάπερ ἐν Θρᾴκῃ. Φιλῖνος δέ φησιν αὐτὴν ζυγίδα καλεῖσθαι. περὶ δὲ τῆς λυχνίδος, λέγων ̓Αμερίας ὁ Μακεδὼν ἐν τῷ ̔Ριζοτομικῷ φησιν ἀναφῦναι αὐτὴν ἐκ τῶν ̓Αφροδίτης λουτρῶν ὅτε ̔Ηφαίστῳ συγκοιμηθεῖσα ἡ ̓Αφροδίτη λούοιτο. εἶναι δ' ἀρίστην ἐν Κύπρῳ καὶ Λήμνῳ, ἔτι δὲ Στρογγύλῃ καὶ ̓́Ερυκι καὶ Κυθήροις. ἡ δ' ἶρις, φησὶ Θεόφραστος, ἀνθεῖ τοῦ θέρους μόνη τε τῶν Εὐρωπαίων ἀνθέων εὔοσμος ἐστίν. ἀρίστη δ' ἐστὶν ἐν ̓Ιλλυριοῖς τοῖς</TextUnit>
    <TextUnit id="4054" loc="682a">ἀνῳκισμένοις τῆς θαλάσσης. Φιλῖνος δέ φησι τὰ ἄνθη τῆς ἴριδος λέγεσθαι λύκους διὰ τὸ ἐμφερῆ εἶναι λύκου χείλεσι. Νικόλαος δ' ὁ Δαμασκηνὸς ἐν τῇ ὀγδόῃ τῶν ̔Ιστοριῶν πρὸς ταῖς ἑκατὸν περὶ τὰς  ̓́Αλπεις λίμνην τινά φησιν εἶναι πολλῶν σταδίων οὖσαν, ἧς περὶ τὸν κύκλον πεφυκέναι δι' ἔτους ἄνθη ἥδιστα καὶ εὐχρούστατα, ὅμοια ταῖς καλουμέναις κάλχαις. τῶν δὲ καλχῶν μέμνηται καὶ ̓Αλκμὰν ἐν τούτοις:  χρύσιον ὅρμον ἔχων ῥαδινᾶν πετάλοισι καλχᾶν.</TextUnit>
    <TextUnit id="4055" loc="682b">μνημονεύει αὐτῶν καὶ ̓Επίχαρμος ἐν ̓Αγρωστίνῳ.  τῶν δὲ ῥόδων, φησὶ Θεόφραστος ἐν τῷ ἕκτῳ, πολλαί εἰσι διαφοραί. τὰ μὲν γὰρ πλεῖστα αὐτῶν πεντάφυλλα, τὰ δὲ δωδεκάφυλλα, ἔνια δ' ἐστὶ καὶ ἑκατοντάφυλλα περὶ Φιλίππους, λαμβάνοντες γὰρ ἐκ τοῦ Παγγαίου φυτεύουσιν ἐκεῖ γὰρ γίγνεται πολλά, μικρά, δὲ σφόδρα τὰ ἐντὸς φύλλα: ἡ γὰρ ἔκφυσις αὐτῶν οὕτως ἐστὶν ὥστ' εἶναι τὰ μὲν ἐντός, τὰ δὲ ἐκτός: οὐκ εὔοσμα δὲ οὐδὲ μεγάλα τοῖς μεγέθεσιν. τὰ δὲ πεντάφυλλα εὐώδη μᾶλλον</TextUnit>
    <TextUnit id="4056" loc="682c">ὧν τραχὺ τὸ κάτω. εὐοσμότατα δὲ τὰ ἐν Κυρήνῃ, διὸ καὶ τὸ μύρον ἥδιστον, καὶ τῶν ἴων δὲ καὶ τῶν ἄλλων ἀνθέων ἄκρατοι μάλιστα καὶ θεῖαι αἱ ὀσμαί: διαφερόντως δὲ ἡ τοῦ κρόκου. Τιμαχίδας δ' ἐν τοῖς Δείπνοις τὸ ῥόδον φησὶ τοὺς ̓Αρκάδας καλεῖν εὔομφον ἀντὶ τοῦ εὔοσμον. ̓Απολλόδωρος δὲ ἐν  δ Παρθικῶν ἄνθος τι ἀναγράφει καλούμενον Φιλάδελφον κατὰ τὴν Παρθικὴν χώραν, περὶ οὗ τάδε φησίν:  καὶ μυρσίνης γένη ποικίλα μῖλάξ τε καὶ τὸ καλούμενον φιλάδελφον, ὃ τὴν ἐπωνυμίαν</TextUnit>
    <TextUnit id="4057" loc="682d">ἔλαβε τῇ φύσει πρόσφορον. ἐπειδὰν γὰρ ἐκ διαστήματος αὐτομάτως κράδαι συμπέσωσι, ἐμψύχων περιπλοκῇ ἐν τῷ μένουσιν ἡνωμέναι καθάπερ ἀπὸ ῥίζης μιᾶς, καὶ τὸ λοιπὸν ἀνατρέχουσιν καὶ ζωοφυτοῦσιν διὸ καὶ τοῖς ἡμέροις φυλακὴν ἀπ' αὐτῶν κατασκευάζουσιν. ἀφαιροῦντες γὰρ τῶν ῥάβδων τὰς λεπτοτάτας καὶ διαπλέξαντες δικτύου τρόπῳ φυτεύουσιν κύκλῳ τῶν κηπευμάτων ι καὶ ταῦτα συμπλεκόμενα περιβόλου παρέχεται δυσπάροδον ἀσφάλειαν.  ἀνθῶν δὲ στεφανωτικῶν μέμνηται ὁ μὲν τὰ</TextUnit>
    <TextUnit id="4058" loc="682e">Κύπρια ̓́Επη πεποιηκὼς ̔Ηγησίας ἢ Στασῖνος: Δημοδάμας γὰρ ὁ ̔Αλικαρνασσεὺς ἢ Μιλήσιος ἐν τῷ περὶ ̔Αλικαρνασσοῦ Κυπρία ̔Αλικαρνασσέως αὐτὰ εἶναί φησι ποιήματα, λέγει δ' οὖν ὅστις ἐστὶν ὁ ποιήσας αὐτὰ ἐν τῷ α' οὑτωσί  εἵματα μὲν χροὶ ἕστο τά οἱ Χάριτές τε καὶ ̔͂Ωραι  ποίησαν καὶ ἔβαψαν ἐν ἄνθεσιν εἰαρινοῖσιν,  οἷα φοροῦς'Σ321 ὧραι, ἔν τε κρόκῳ ἔν θ' ὑακίνθῳ ἔν τε ἴῳ θαλέθοντι ῥόδου τ' ἐνὶ ἄνθει καλῷ,   ἡδέι νεκταρέῳ, ἒν τ' ἀμβροσίαις καλύκεσσιν</TextUnit>
    <TextUnit id="4059" loc="682f">ναρκίσσου καὶ λειρίου δῖ̓ ̓Αφροδίτη  ὥραις παντοίαις τεθυωμένα εἵματα ἕστο.  οὗτος ὁ ποιητὴς καὶ τὴν τῶν στεφάνων χρῆσιν εἰδὼς φαίνεται δι' ὧν λέγει:  ἣ δὲ σὺν ἀμφιπόλοισι φιλομμειδὴς ̓Αφροδίτη . . ,  πλεξάμεναι στεφάνους εὐώδεας ἄνθεα γαίης ἂν κεφαλαῖσιν ἔθεντο θεαὶ λιπαροκρήδεμνοι,  νύμφαι καὶ Χάριτες, ἅμα δὲ χρυσῆ ̓Αφροδίτη,  καλὸν ἀείδουσαι κατ' ὄρος πολυπιδάκου ̓́Ιδης.</TextUnit>
    <TextUnit id="4060" loc="683a">Νίκανδρος δ' ἐν δευτέρῳ Γεωργικῶν καταλέγων καὶ αὐτὸς στεφανωτικὰ ἄνθη καὶ περὶ ̓Ιωνιάδων Νυμφῶν καὶ περὶ ῥόδων τάδε λέγει:   ἀλλὰ τὰ μὲν σπείροις τε καὶ ὅσς' ὡραῖα φυτεύοις,  ἄνθε' ̓Ιαονίηθε: γένη γε μὲν ἰάσι δισσά, ὠχρόν τε χρυσῷ τε φυὴν εἰς ὦπα προσειδές,11  ἅσσα τ' ̓Ιωνιάδες Νύμφαι στέφος ἁγνὸν ̓́Ιωνι  Πισαίοις ποθέσασαι ἐνὶ κλήροισιν ὄρεξαν. ἤνυσε γὰρ χλούνηνδε μετεσσύμενος σκυλάκεσσιν,</TextUnit>
    <TextUnit id="4061" loc="683b">̓Αλφειῷ καὶ λύθρον ἑῶν ἐπλύνατο γυίων ἑσπέριος Νύμφαισιν ̓Ιαονίδεσσι νυχεύσων.  αὐτὰρ ἀκανθοβόλοιο ῥόδου κατατέμνεο βλάστας τάφροις τ' ἐμπήξειας, ὅσον διπάλαιστα τελέσκων, πρῶτα μὲν ' ̓Ωδονίηθε Μίδης ἅπερ ̓Ασίδος ἀρχὴν λείπων ἐν κλήροισιν ἀνέτρεφεν ̓Ημαθίοισιν,4 αἰὲν ἐς ἑξήκοντα πέριξ κομόωντα πετήλοις: δεύτερα Νισαίης Μεγαρηίδος, οὐδὲ Φάσηλις</TextUnit>
    <TextUnit id="4062" loc="683c">οὐδὲ αὐτὴ Λεύκοφρυν ἀγασσαμένη ἐπιμεμφής, Ληθαίου Μάγνητος ἐφ' ὕδασιν εὐθαλέουσα. κισσοῦ δ' ἄλλοτε κλῶν' εὐρυρρίζου καπέτοισιν, πολλάκι δὲ στέφος αὐτὸ κορυμβηλοῖο φυτεύσαις Θρασκίω ἢ ἀργωπὸν ἠὲ κλαδέεσσι πλανήτην βλαστοδρεπῆ δὲ χυτοῖο καεὶς μίαν ὄρσεο κόρσην, σπεῖραν ὑπὸ σπυρίδεσσι νεοπλέκτοιοι καθάπτων, ὄφρα δύο κροκόωντες ἐπιζυγέοντε κορύμβοι μέσφα συνωρίζωσιν ὑπερφιάλοιο μετώπου, χλωροῖς ἀμφοτέρωθεν ἐπηρεφέες πετάλοισιν.  σπέρματι μὴν κάλυκες κεφαλήγονοι ἀντελέουσιν, ἀργήεις πετάλοισι, κρόκῳ μέσα χροιισθεῖσαι: ἃ κρίνα, λείρια δ' ἄλλοι ἐπιφθέγγονται ἀοιδῶν, οἱ δὲ καὶ ἀμβροσίην, πολέες δέ τε χάρμ' ̓Αφροδίτης: ἤρισε γὰρ χροιῇ. τὸ δέ που ἐπὶ μέσσον ὄνειδος</TextUnit>
    <TextUnit id="4063" loc="683e">ὅπλον βρωμήταο διεκτέλλον πεφάτισται. ἶρις δ' ἐν ῥίζῃσιν ἀγαλλίας ἥ θ' ὑακίνθῳ αἰαστῇ προσέοικε, χελιδονίοισι δὲ τέλλει ἄνθεσιν, ἰσοδρομεῦσα χελιδόσιν, αἵ τ' ἀνὰ κόλπῳ φυλλάδα νηλείην ἐκχεύετον,9 ἀρτίγονοι δὲ εἴδοντ' ἠμύουσαι ἀεὶ κάλυκες στομίοισιν. σὺν καὶ ἅπερ τ' ὀξεῖα χροιῇ λυχνὶς οὐδὲ θρυαλλίς, οὐδὲ μὲν ἀνθεμίδων κενεὴ γηρύσεται ἀκμή, οὐδὲ βοάνθεμα κεῖνα τὰ τ' αἰπύτατον κάρη ὑψοῖ,14 φλόξ τε θεοῦ αὐγῇσιν ἀνερχομένῃς γανάουσα.</TextUnit>
    <TextUnit id="4064" loc="683f">ἕρπυλλον δ' ἐφύδροισιν ἐπ' ἀμβώνεσσι φυτεύσεις, ὄφρα κλάδοις μακροῖσιν ἐφερπύζων διάηται ἠὲ κατακρεμάησιν ἐφιμείρων ποτὰ Νυμφέων. καὶ δ' αὐτῆς μήκωνος ἄπο πλαταγώνια βάλλοις, ἄβρωτον κώδειαν ὄφρα κνώπεσσι φυλάξῃ: φυλλάσιν ἦ γὰρ πάντα διοιγομέναισιν ἐφίζει ἑρπετά, τὴν δὲ δρόσοισιν ἐισκομένην βοτέονται</TextUnit>
    <TextUnit id="4065" loc="684a">κώδειαν, καρποῖο μελιχροτέρου πλήθουσαν. θρίων δ' οἰχομένων ῥέα μὲν φλόγες, ἄλλοτε ῥιπαὶ πῆξαν σάρκα τυπῇσι, τὰ δ' οὐ βάσιν ἐστήριξαν, θρῖα δ' οὐ λέγει τὰ τῆς συκῆς, ἀλλὰ τὰ τῆς μήκωνος   οὔτε τί παι βρώμην ποτιδέγμενα:: πολλάκι δ' ἴχνη  στιφροῖς ὠλίσθηναν ἐνιχρίμψαντε καρείοις,12  ἁδρύνει δὲ βλάστα βαθεῖ' ἐν τεύχεϊ κόπρος</TextUnit>
    <TextUnit id="4066" loc="684b">σαμψύχου λιβάνου τε νέας κλάδασἠδ' ὅσα κῆποι  ἀνδράσιν ἐργοπόνοις στεφάνους ἔπι πορσαίνουσιν.  ἦ γὰρ καὶ λεπταὶ πτερίδες καὶ παιδὸς ἔρωτες λεύκῃ ἰσαιόμενοι, ἐν καὶ κρόκος εἴαρι μύων,16  κύπρος τ' ὀσμηρὸν τε σισύμβριον ὅσσα τε κοίλοις  ἄσπορα ναιομένοισι τόποις ἀνεθρέψατο λειμὼν   κάλλεα, βουφθαλμόν τε καὶ εὐῶδες Διὸς ἄνθος,</TextUnit>
    <TextUnit id="4067" loc="684c">χάλκας, σὺν δ' ὑάκινθον ἰωνιάδας τε χαμηλὰς ὀρφνοτέρας, ἃς στύξε μετ' ἄνθεσι Φερσεφόνεια.  σὺν δὲ καὶ ὑψῆέν τε πανόσμεον ὅσσα τε τύμβοι  φάσγανα παρθενικαῖς νεοδουπέσιν ἀμφιχέονται, αὐταί τ' ἠιθέας ἀνεμωνίδες ἀστράπτουσαι  τηλόθεν ὀξυτέρῃσιν ἐφελκόμεναι χροιῇσιν. ̔ἐν ἐνίοις δὲ γράφεται “ ἐφελκόμεναι φιλοχροιαῖς.”   ̓</TextUnit>
    <TextUnit id="4068" loc="684d">πᾶς δέ τις ἢ ἑλένειον ἢ ἀστέρα φωτίζοντα  δρέψας εἰνοδίοισι θεῶν παρακάββαλε σηκοῖς ἢ αὐτοῖς βρετάεσσιν, ὅτε πρώτιστον ἴδωνται:  πολλάκι θέρμια καλά, τοτὲ χρυσανθὲς ἀμέργων λείριά τε στήλαισιν ἐπιφθίνοντα καμόντων  καὶ γεραὸν πώγωνα καὶ ἐντραπέας κυκλαμίνους  σαύρην θ', ἣ χθονίου πέφαται στέφος ̔Ηγεσιλάου.  ἐκ τούτων τῶν ἐπῶν δῆλον γίνεται ὅτι ἕτερόν</TextUnit>
    <TextUnit id="4069" loc="684e">ἐστιν τὸ χελιδόνιον τῆς ἀνεμώνης: τινὲς γὰρ ταὐτὸ εἶναί φασι. Θεόφραστος δέ φησι: “ τὰς δ' ἀνθήσεις λαμβάνειν δεῖ συνακολουθοῦντα τοῖς ἄστροις τὸ ἡλιοτρόπιον καλούμενον καὶ τὸ χελιδόνιον καὶ γὰρ τοῦτο ἅμα τῇ χελιδόνι ἀνθεῖ.” καὶ ἀμβροσίαν δὲ ἄνθος τι ἀναγράφει ὁ Καρύστιος ἐν ̔Ιστορικοῖς ̔Υπομνήμασι λέγων οὕτως:: “Νίκανδρός φησιν ἐξ ἀνδριάντος τῆς κεφαλῆς ̓Αλεξάνδρου τὴν καλουμένην ἀμβροσίαν φύεσθαι ἐν Κῷ.” προείρηται δ'</TextUnit>
    <TextUnit id="4070" loc="684f">ἄνω περὶ αὐτῆς ὅτι τὸ κρίνον οὕτω λέγουσι. Τιμαχίδας δ' ἐν τετάρτῳ Δείπνου καὶ θήσειόν τι ἀναγράφει καλούμενον ἄνθος :  θήσειὸν θ' ἁπαλὸν μήλῳ ἐναλίγκιον ἄνθος,  Λευκερέης ἱερὸν περικαλλέος, ὃ ῥα μάλιστα  φίλατο.  ἀπὸ τούτου δέ φησι τοῦ ἄνθους καὶ τὸν τῆς ̓Αριάδνης καλούμενον στέφανον πεπλέχθαι. καὶ ὁ</TextUnit>
    <TextUnit id="4071" loc="685a">Φερεκράτης δὲ ἢ ὁ πεποιηκὼς τὸ δρᾶμα τοὺς Πέρσας μνημονεύων καὶ αὐτὸς ἀνθῶν τινων στεφανωτικῶν φησιν  ὦ μαλάχας μὲν ἐξερῶν, ἀναπνέων δ' ὑάκινθον,  καὶ μελιλώτινον λαλῶν καὶ ῥόδα προσσεσηρώς:   ὦ φιλῶν μὲν ἀμάρακον, προσκινῶν δὲ σέλινα,  γελῶν δ' ἱπποσέλινα καὶ κοσμοσάνδαλα βαίνων,  ἔγχει κἀπιβόα τρίτον παιῶν',3 ὡς νόμος ἐστίν.  ὁ δὲ πεποιηκὼς τοὺς εἰς αὐτὸν ἀναφερομένους Μεταλλεῖς φησιν  ὑπ' ἀναδενδράδων ἁπαλὰς ἀσπαλάθους πατοῦντες</TextUnit>
    <TextUnit id="4072" loc="685b">ἐν λειμῶνι λωτοφόρῳ κύπειρόν τε δροσώδη  κἀνθρύσκου μαλακῶν τ' ἴων λείμακα καὶ τριφύλλου.  ἐν τούτοις ζητῶ τί τὸ τρίφυλλον. καὶ γὰρ εἰς Δημαρέτην ἀναφέρεταί τι ποιημάτιον ὃ ἐπιγράφεται Τρίφυλλον κἀν τοῖς ἐπιγραφομένοις δὲ ̓Αγαθοῖς ὁ Φερεκράτης ἢ Στράττις φησίν   λουσάμενοι δὲ πρὸ λαμπρᾶς ἡμέρας ἐν τοῖς στεφανώμασιν, οἱ δ' ἐν τῷ μύρῳ  λαλεῖτε περὶ σισυμβρίων κοσμοσανδάλων τε.  καὶ Κρατῖνος ἐν Μαλθακοῖς:   παντοίοις γε μὴν κεφαλὴν ἀνθέμοις ἐρέπτομαι,</TextUnit>
    <TextUnit id="4073" loc="685c">λειρίοις ῥόδοις κρίνεσιν κοσμοσανδάλοις ἴοις  καὶ σισυμβρίοις ἀνεμωνῶν κάλυξὶ τ' ἠριναῖς  ἑρπύλλῳ κρόκοις ὑακίνθοις ἑλειχρύσου κλάδοις οἰνάνθῃσιν ἡμεροκαλλεῖ τε τῷ φιλουμένῳ, ἀνθρύσκου ναρκίσσου φόβῃ τῷ τ' ἀειφρούρῳ μελιλώτῳ κάρα πυκάζομαι:   καὶ κύτισος αὐτόματος παρὰ Μέδοντος ἔρχεται.  ἡ δὲ τῶν στεφάνων καὶ μύρων πρότερον εἴσοδος εἰς τὰ συμπόσια ἡγεῖτο τῆς δευτέρας τραπέζης, ὡς παρίστησι Νικόστρατος ἐν Ψευδοστιγματίᾳ διὰ τούτων.</TextUnit>
    <TextUnit id="4074" loc="685d">καὶ σὺ μὲν  τὴν δευτέραν τράπεζαν εὐτρεπῆ ποίει,  κόσμησον αὐτὴν παντοδαποῖς τραγήμασιν,  μύρον, στεφάνους, λιβανωτόν, αὐλητρίδα λαβέ.  Φιλόξενος δ' ὁ διθυραμβοποιὸς ἐν τῷ ἐπιγραφομένῳ Δείπνῳ ἀρχὴν ποιεῖται τὸν στέφανον τῆς εὐωχίας οὑτωσὶ λέγων   κατὰ χειρὸς δ'  ἤλυθ' ὕδωρ: ἁπαλὸς παιδίσκος ἐν ἀργυρέᾳ φέρων  προχόῳ ἐπέχευεν.  εἶτ' ἔφερεν στέφανον λεπτᾶς ἀπὸ μυρτίδος εὐγνήτων κλάδων δισύναπτον.</TextUnit>
    <TextUnit id="4075" loc="685e">Εὔβουλος Τιτθαῖς:   ὡς γὰρ εἰσῆλθε τὰ γερόντια τότ' εἰς δόμους,  εὐθὺς ἀνεκλίνετο: παρῆν στέφανος ἐν τάχει, ᾔρετο τράπεζα, παρέκειθ' ἅμα τετριμμένη μᾶζα χαριτοβλέφαρος.  τοῦτο δ' ἦν ἔθος καὶ παρ' Αἰγυπτίοις, ὡς Νικόστρατός φησιν ἐν Τοκιστῇ. Αἰγύπτιον γὰρ ὑποστησάμενος τὸν τοκιστήν φησιν   καταλαμβάνομεν τὸν πορνοβοσκὸν καὶ δύο  ἑτέρους</TextUnit>
    <TextUnit id="4076" loc="685f">κατὰ χειρὸς ἀρτίως εἰληφότας   καὶ στέφανον. β. εἶεν καλὸς ὁ καιρός, Χαιρεφῶν.  σὺ δὲ γαστρίζου, Κύνουλκε: καὶ μετὰ ταῦτα ἡμῖν εἰπὲ διὰ τί Κρατῖνος εἴρηκε τὸν μελίλωτον “τῷ τ' ἀειφρούρῳ μελιλώτῳ.” ἐπεὶ δέ σε ὁρῶ ἔξοινον ἤδη γεγενημένον—οὕτως δ' εἴρηκε τὸν μεθύσην ̓́Αλεξις ἐν Εἰσοικιζομένῳ παύσομαί σε ἐρεσχηλῶν καὶ τοῖς παισὶ παρακελεύομαι κατὰ τὸν Σοφοκλέα, ὃς ἐν Συνδείπνοις φησί:</TextUnit>
    <TextUnit id="4077" loc="686a">φορεῖτε, μασσέτω τις, ἐγχείτω βαθὺν  κρατῆρ', ὅδ' ἁνὴρ οὐ πρὶν ἂν φάγῃ καλῶς ὅμοια καὶ βοῦς ἐργάτης ἐργάζεται.  καὶ κατὰ τὸν Φλιάσιον δὲ ̓Αριστίαν καὶ γὰρ οὖτος ταῖς ἐπιγραφομέναις Κηρσὶν ἔφη:   σύνδειπνος ἢ ' πίκωμος ἢ μαζαγρέτας,  ̔́Αιδου τραπεζεύς, ἀκρατέα νηδὺν ἔχων.  ἐπεὶ δὲ τοσούτων λεχθέντων μηδὲν ἀποκρίνεται, κελεύω αὐτὸν κατὰ τοὺς ̓Αλέξιδος Διδύμους χυδαίοις στεφανωθέντα στεφάνοις ἐξάγεσθαι τοῦ</TextUnit>
    <TextUnit id="4078" loc="686b">συμποσίου, τῶν δὲ χυδαίων στεφάνων μνημονεύων ὁ κωμῳδιοποιός φησιν  στεφάνων τε τούτων τῶν χύδην πεπλεγμένων.  κἀγὼ δ' ἐπὶ τούτοις τοῦ λέγειν ἤδη παύσομαι τὸ τήμερον, παραχωρῶν τε τὸν περὶ τῶν μύρων λόγον τοῖς βουλομένοις διεξέρχεσθαι τῷ τε παιδὶ  προστάττων ἐπὶ τῇ στεφανηφόρῳ ταύτῃ μου διαλέξει κατὰ τὸν ̓Αντιφάνη  στεφάνους ἐνεγκεῖν δεῦρο τῶν χρηστῶν δύο</TextUnit>
    <TextUnit id="4079" loc="686c">καὶ δᾷδα χρηστὴν ἡμμένην χρηστῷ πυρί.  οὕτω γὰρ τὴν τῶν λόγων ἔξοδον ὥσπερ δράματος ποιήσομαι. καὶ μετ' οὐ πολλὰς ἡμέρας ὥσπερ αὐτὸς αὑτοῦ σιωπὴν καταμαντευσάμενος ἀπέθανεν εὐτυχῶς, οὐδένα καιρὸν νόσῳ παραδούς, πολλὰ δὲ λυπήσας ἡμᾶς τοὺς ἑταίρους.   περιενεγκόντων δὲ τῶν παίδων ἐν ἀλαβάστοις  καὶ ἄλλοις χρυσοῖς σκεύεσιν μύρα, νυστάζοντα τὸν Κύνουλκον θεασάμενός τις πολλῷ τῷ μύρῳ τὸ πρόσωπον ἐπέχρισεν. ὁ δὲ διεγερθεὶς καὶ μόλις</TextUnit>
    <TextUnit id="4080" loc="686d">ἑαυτὸν ἀναλαβὼν τί τοῦτ', εἶπεν, ̔Ηράκλεις; οὐ σπογγιᾷ τίς μου παρελθὼν τὸ πρόσωπον ἐκκαθαρίσει μεμολυσμένον μαγγανείαις πολλαῖς; ἢ οὐκ οἴδατε καὶ τὸν καλὸν Ξενοφῶντα ἐν τῷ Συμποσίῳ ποιοῦντα τὸν Σωκράτην τοιαυτὶ λέγοντα: “ νὴ Δί', ὦ Καλλία, τελέως ἡμᾶς ἑστιᾷς: οὐ γὰρ μόνον δεῖπνον ἄμεμπτον παρέθηκας, ἀλλὰ καὶ ἀκροάματα καὶ θεάματα ἥδιστα παρέχεις. τί οὖν εἰ καὶ μύρον  ἐνέγκαι τις ἡμῖν, ἵνα καὶ εὐωδίᾳ ἑστιῴμεθα; μηδαμῶς, ἔφη ὁ Σωκράτης: ὥσπερ γάρ τοι ἐσθὴς</TextUnit>
    <TextUnit id="4081" loc="686e">ἄλλη μὲν γυναικεία, ἄλλη δὲ ἀνδρεία,2 οὕτω καὶ ὀσμὴ ἄλλη μὲν γυναικί, ἄλλη δὲ ἀνδρὶ πρέπει, καὶ γὰρ ἀνδρὸς μὲν δή που ἕνεκα ἀνδρῶν οὐδεὶς μύρῳ χρίεται, αἵ γε μὴν γυναῖκες ἄλλως τε καὶ ἂν νύμφαι τύχωσιν οὖσαι, ὥσπερ ἡ Νικηράτου τε τούτου καὶ ἡ Κριτοβούλου,6 μύρου μὲν τί καὶ προσδέονται; αὐταὶ γὰρ τούτου ὄζουσιν. ἐλαίου δὲ τοῦ ἐν γυμνασίοις ὀσμὴ καὶ παροῦσα ἡδίων ἢ μύρου γυναιξὶ καὶ ἀποῦσα ποθεινοτέρα. καὶ γὰρ δὴ μύρῳ μὲν ἀλειψάμενος δοῦλος καὶ ἐλεύθερος εὐθὺς ἅπας ὅμοιον ὄζει: αἱ δ' ἀπὸ τῶν ἐλευθερίων</TextUnit>
    <TextUnit id="4082" loc="686f">μόχθων ὀσμαὶ ἐπιτηδευμάτων τε πρῶτον χρηστῶν καὶ χρόνου πολλοῦ δέονται, εἰ μέλλουσιν ἡδεῖαί τε καὶ ἐλευθέριαι ἔσεσθαι.” καὶ ὁ θαυμασιώτατος δὲ Χρύσιππος τὴν ὀνομασίαν φησὶ λαβεῖν τὰ μύρα ἀπὸ τοῦ μετὰ πολλοῦ μόρου καὶ πόνου ματαίου γίνεσθαι. Λακεδαιμόνιοί τε ἐξελαύνουσι τῆς Σπάρτης τοὺς τὰ μύρα κατασκευάζοντας ὡς</TextUnit>
    <TextUnit id="4083" loc="687a">διαφθείροντας τοὔλαιον καὶ τοὺς τὰ ἔρια δὲ βάπτοντας ὡς ἀφανίζοντας τὴν λευκότητα τῶν ἐρίων. Σόλων τε ὁ σοφὸς διὰ τῶν Νόμων κεκώλυκε τοὺς  ἄνδρας μυροπωλεῖν. “νῦν δὲ τῶν ἀνθρώπων οὐχ αἱ ὀσμαὶ μόνον, ὥς φησιν Κλέαρχος ἐν γ' περὶ Βίων, ἀλλὰ καὶ αἱ χροιαὶ τρυφερὸν ἔχουσαί τι συνεκθηλύνουσι τοὺς μεταχειριζομένους. ὑμεῖς δὲ οἴεσθε τὴν ἁβρότητα χωρὶς ἀρετῆς ἔχειν τι τρυφερόν; καίτοι Σαπφώ, γυνὴ μὲν πρὸς ἀλήθειαν οὖσα καὶ ποιήτρια, ὅμως ᾐδέσθη τὸ καλὸν τῆς ἁβρότητος ἀφελεῖν λέγουσα ὧδε:</TextUnit>
    <TextUnit id="4084" loc="687b">ἐγὼ δὲ φίλημμ' ἁβροσύναν, τοῦτο,2 καί μοι τὸ λαμπρὸν ἔρος τὠελίω καὶ τὸ καλὸν λέλογχε:  φανερὸν ποιοῦσα πᾶσιν ὡς ἡ τοῦ ζῆν ἐπιθυμία τὸ λαμπρὸν καὶ τὸ καλὸν εἶχεν αὐτῇ ταῦτα δ' ἐστὶν οἰκεῖα τῆς ἀρετῆς. Παρράσιος δὲ ὁ ζωγράφος, καίπερ παρὰ μέλος ὑπὲρ τὴν ἑαυτοῦ τέχνην τρυφήσας καὶ τὸ λεγόμενον ἐλευθέριον ἐκ ῥαβδίων ὡς ἔκ τινων ποτηρίων ἑλκύσας, λόγῳ γοῦν ἀντελάβετο τῆς ἀρετῆς, ἐπιγραψάμενος τοῖς ἐν Λίνδῳ πᾶσιν αὑτοῦ ἔργοις   ἁβροδίαιτος ἀνήρ ἀρετήν τε σέβων τάδ' ἔγραψεν  Παρράσιος.  ᾧ κομψός τις, ὡς ἐμοὶ δοκεῖ, ὑπεραλγήσας ῥυπαίνοντι</TextUnit>
    <TextUnit id="4085" loc="687c">τὸ τῆς ἀρετῆς ἀβρὸν καὶ καλόν, ἅτε  φορτικῶς μετακαλεσαμένῳ εἰς τρυφὴν τὴν δοθεῖσαν ὑπὸ τῆς τύχης χορηγίαν, παρέγραψε τὸ “ ῥαβδοδίαιτος ἀνήρ.” ἀλλ' ὅμως διὰ τὸ τὴν ἀρετὴν φῆσαι τιμᾶν ἀνεκτέον.” ταῦτα μὲν ὁ Κλέαρχος. Σοφοκλῆς δ' ὁ ποιητὴς ἐν Κρίσει τῷ δράματι τὴν μὲν ̓Αφροδίτην ̔Ηδονήν τινα οὖσαν δαίμονα μύρῳ τε ἀλειφομένην παράγει καὶ κατοπτριζομένην, τὴν δὲ ̓Αθηνᾶν Φρόνησιν οὖσαν καὶ Νοῦν ἔτι δ' ' ̓Αρετήν, ἐλαίῳ χριομένην καὶ γυμναζομένην.</TextUnit>
    <TextUnit id="4086" loc="687d">τούτοις ἀπαντήσας ὁ Μασσούριος ἔφη: “ὦ δαιμόνιε ἀνδρῶν, οὐκ οἶδας ὅτι αἱ ἐν τῷ ἐγκεφάλῳ ἡμῶν αἰσθήσεις ὀδμαῖς ἡδείαις παρηγοροῦνται προσέτι τε θεραπεύονται, καθὰ καὶ ̓́Αλεξίς φησιν ἐν Πονήρᾳ οὕτως:   ὑγιείας μέρος  μέγιστον ὀσμὰς ἐγκεφάλῳ χρηστὰς ποιεῖν.  καὶ ὁ ἀνδρειότατος δέ, προσέτι δὲ καὶ πολεμικὸς ποιητὴς ̓Αλκαῖος ἔφη: κὰδ  δὲ χευάτω μύρον ἁδὺ καττῶ  στήθεος ἄμμι.</TextUnit>
    <TextUnit id="4087" loc="687e">καὶ ὁ σοφὸς δὲ ̓Ανακρέων λέγει που:  τί μὴν πέτεαι συρίγγων κοιλώτερα  στήθεα χρισάμενος μύρῳ;  τὰ στήθη παρακελευόμενος μυροῦν, ἐν οἷς ἐστιν ἡ καρδία, ὡς καὶ ταύτης δηλονότι παρηγορουμένης τοῖς εὐώδεσι. τοῦτο δ' ἔπρασσον οὐ μόνον τῆς εὐωδίας ἀπὸ τοῦ στήθους κατὰ φύσιν ἀναφερομένης ἐπὶ τὴν ὄσφρησιν, ἀλλὰ καὶ διὰ τὸ νομίζειν</TextUnit>
    <TextUnit id="4088" loc="687f">ἐν τῇ καρδίᾳ τὴν ψυχὴν καθιδρῦσθαι, ὡς Πραξαγόρας καὶ Φυλότιμος οἱ ἰατροὶ παραδεδώκασιν.” καὶ ̔́Ομηρος δέ φησιν  στῆθος δὲ πλήξας κραδίην ἠνίπαπε μύθῳ.  καί:   κραδίη δὲ οἱ ἔνδον ὑλάκτει. καί:  ̔́Εκτορι δ' αὐτῷ θυμὸς ἐνὶ στήθεσσι πάτασσε.  ὃ δὴ καὶ σημεῖον φέρουσι τοῦ τὸ κυριώτερον τῆς ψυχῆς ἐνταῦθα κεῖσθαι: κατὰ γὰρ τὰς ἐν τοῖς φόβοις γινομένας ἀγωνίας πάλλεσθαι τὴν καρδίαν</TextUnit>
    <TextUnit id="4089" loc="688a">ἐπιδηλότατα συμβαίνει. καὶ ὁ ̓Αγαμέμνων δέ φησιν ὁ ̔Ομηρικός:   αἰνῶς γὰρ Δαναῶν πέρι δείδια, οὐδέ μοι ἦτορ  ἔμπεδον, ἀλλ' ἀλαλύκτημαι: κραδίη δέ μοι ἔξω  στηθέων ἐκθρώσκει, τρομέει δ' ὕπο φαίδιμα γυῖα.  καὶ ὁ Σοφοκλῆς δὲ τὰς ἀπολελυμένας τοῦ φόβου πεποίηκε λεγούσας :   θυμῷ δ' οὔ τις φαιδρὰ χορεύει  τάρβους θυγάτηρ.  ̓Αναξανδρίδης δὲ τὸν ἀγωνιῶντα παράγει λέγοντα:</TextUnit>
    <TextUnit id="4090" loc="688b">ὦ πονηρὰ καρδία,  ἐπιχαιρέκακον ὡς εἶ μόνον τοῦ σώματος:  ὀρχῇ γὰρ εὐθὺς ἂν μ' ἴδῃς δεδοικότα.  Πλάτων δέ φησι τὸν τῶν ὅλων δημιουργὸν καὶ τὴν τοῦ πλευμόνος αὐτῇ φύσιν “&amp;γτ;περιθεῖναι πρῶτον μὲν μαλακὴν καὶ ἄναιμον, εἶτα σήραγγας ἔχουσαν οἷον σπόγγου κατατετρημένας, ἵν' ἐν τῇ τῶν δεινῶν προσδοκίᾳ πολλάκις ἁλλομένη τὸν παλμὸν εἰς ὑπεῖκον καὶ μαλακὸν ποιῆται. ἀλλὰ μὴν</TextUnit>
    <TextUnit id="4091" loc="688c">καὶ τοὺς στεφάνους τοὺς περικειμένους τῷ στήθει ὑποθυμίδας οἱ ποιηταὶ κεκλήκασιν ἀπὸ τῆς τῶν ἀνθῶν ἀναθυμιάσεως, οὐκ ἀπὸ τοῦ τὴν ψυχὴν θυμὸν καλεῖσθαι, ὥς τινες ἀξιοῦσιν. τῷ δὲ τοῦ μύρου ὀνόματι πρῶτος ̓Αρχίλοχος κέχρηται λέγων   οὐκ ἂν μύροισι γραῦς ἐοῦς' ἠλείφετο.  καὶ ἀλλαχοῦ δ' ἔφη:   ἐσμυρισμένας κόμας καὶ στῆθος, ὡς ἂν καὶ γέρων ἠράσσατο.  μύρρα γὰρ ἡ σμύρνα παρ' Αἰολεῦσιν, ἐπειδὴ τὰ πολλὰ τῶν μύρων διὰ σμύρνης ἐσκευάζετο καὶ ἥ γε στακτὴ καλουμένη διὰ μόνης ταύτης: ὁ 'δὲ</TextUnit>
    <TextUnit id="4092" loc="688d">̔́Ομηρος τὴν μὲν χρῆσιν οἶδε τῶν μύρων, ἔλαια δ' αὐτὰ καλεῖ μετ' ἐπιθέτου:   ῥοδόεντι δ' ἔχριεν ἐλαίῳ.  καὶ ἀλλαχοῦ δὲ λέγει τι τεθυωμένον. καὶ ἡ ̓Αφροδίτη δὲ παρ' αὐτῷ τὸν ̔́Εκτορος νεκρὸν ῥοδόεντι ἔχριεν ἐλαίῳ ἀμβροσίῳ. καὶ τοῦτο μὲν ξ ἀνθέων. περὶ δὲ τοῦ ἐκ τῶν ἀρωμάτων σκευαζομένου, ἃ δὴ θυώματα ἐκάλουν, ἐπὶ τῆς ̔́Ηρας λέγει:  ἀμβροσίῃ μὲν πρῶτον ἀπὸ χροὸς ἱμερόεντος  λύματα πάντα κάθηρεν, ἀλείψατο δὲ χρόα λευκὸν</TextUnit>
    <TextUnit id="4093" loc="688e">ἀμβροσίῃ ἑδανῷ τό,6 τό ῥά οἱ τεθυωμένον ἦεν τοῦ καὶ κινυμένοιο Διὸς ποτὶ χαλκοβατὲς δῶ ἒμπης ἐς γαῖάν τε καὶ οὐρανὸν ἵκετ' ἀυτμή.  γίνεται δὲ μύρα κάλλιστα κατὰ τόπους, ὡς ̓Απολλώνιός φησιν ὁ ̔Ηροφίλειος ἐν τῷ περὶ Μύρων γράφων οὕτως: “ ἶρις μὲν ἐν ̓́Ηλιδι χρηστοτάτη καὶ ἐν Κυζίκῳ: ῥόδινον δὲ κράτιστον Φασήλιδι, καὶ τὸ ἐκ Νέας δὲ πόλεως καὶ Καπύης: κρόκινον δ' ἐν Σόλοις τοῖς Κιλικίοις καὶ ἐν ̔Ρόδῳ: νάρδινον δὲ τὸ ἐν Τάρσῳ: οἰνάνθη δὲ ἡ ἀρίστη  Κυπρία καὶ ̓Αδραμυττηνή : ἀμαράκινον δὲ Κῷον</TextUnit>
    <TextUnit id="4094" loc="688f">καὶ μήλινον. κύπρινον δὲ προκέκριται τὸ ἐν Αἰγύπτῳ, δευτερεῦον δ' ἐστὶ τὸ Κυπριακὸν καὶ τὸ ἐν Φοινίκῃ καὶ ταύτης τὸ ἀπὸ Σιδῶνος. τὸ δὲ παναθηναικὸν λεγόμενον ἐν ̓Αθήναις: : τὸ δὲ μετώπιον καὶ Μενδήσιον κάλλιστα ἐν Αἰγύπτῳ σκευάζεται: σκευάζεται δὲ τὸ μετώπιον ἐξ ἐλαίου τοῦ ἀπὸ τῶν πικρῶν καρύων. οἱ δὲ χορηγοῦντες, φησί,3 καὶ ἡ ὕλη καὶ οἱ τεχνῖται τὸ χρηστότατον</TextUnit>
    <TextUnit id="4095" loc="689a">ποιοῦσι μύρον, ἀλλ' οὐχ οἱ τόποι. ̓́Εφεσός γέ τοι πρότερον, φησί,4 τοῖς μύροις διέφερεν καὶ μάλιστα ἐν τῷ μεγαλλείῳ,6 νῦν δὲ οὔ. ἤκμαζε δὲ καὶ τὰ ἐν ̓Αλεξανδρείᾳ διὰ πλοῦτον καὶ διὰ τὴν ̓Αρσινόης καὶ Βερενίκης σπουδήν. ἐγίνετο δὲ καὶ ἐν Κυρήνῃ ῥόδινον χρηστότατον καθ' ὃν χρόνον ἔζη Βερενίκη ἡ μεγάλη : οἰνάνθινον δὲ ἐν ̓Αδραμυττίῳ πάλαι μὲν μέτριον, ὕστερον δὲ πρῶτον διὰ Στρατονίκην τὴν Εὐμένους. ἡ δὲ Συρία τὸ παλαιὸν χρηστὰ πάντα παρείχετο, μάλιστα δὲ τὸ τήλινον, νῦν δὲ οὔ. ἐν δὲ Περγάμῳ πρότερον μὲν ἐξόχως,11 νῦν</TextUnit>
    <TextUnit id="4096" loc="689b">δὲ οὔ, μυρεψοῦ τινος ἐκπονήσαντος, ἐσκευάσθη  τὸ παρ' οὐδενί πω γεγονὸς λιβανώτινον μύρον. μύρον δὲ χρηστὸν μύρῳ εὐτελεῖ ἐπιχεόμενον ἐπιπολῆς μένει: μέλι δὲ χρηστὸν χείρονι ἐπιχεόμενον εἰς τὸ κάτω βιάζεται: λαμβάνει γὰρ αὑτοῦ καθύπερθεν τὸ ἧττον.”  τοῦ δὲ Αἰγυπτίου μύρου μνημονεύων ̓Αχαιὸς ἐν ̓́Αθλοις φησιν  ἰσάργυρόν τ' εἰς χεῖρα Κυπρίου λίθου δώσουσι κόσμον χριμάτων τ' Αἰγυπτίων.  μήποτε, φησὶν ὁ Δίδυμος, τὴν καλουμένην στακτὴν</TextUnit>
    <TextUnit id="4097" loc="689c">λέγει, διὰ τὴν σμύρναν ἣν εἰς Αἴγυπτον καταγομένην κομίζεσθαι πρὸς τοὺς ̔́Ελληνας. ̔Ικέσιος δ' ἐν β' περὶ ̔́Υλης “ τῶν μύρων, φησίν, ἃ μέν ἐστιν χρίματα,4 ἃ δ' ἀλείμματα, καὶ ῥόδινον μὲν πρὸς πότον ἐπιτήδειον, ἔτι δὲ μύρσινον, μήλινον τοῦτο δ' ἐστὶν καὶ εὐστόμαχον καὶ ληθαργικοῖς χρήσιμον. τὸ δ' οἰνάνθινον εὐστόμαχον ὂν καὶ τὴν διάνοιαν ἀπαραπόδιστον φυλάσσει, καὶ τὸ σαμψούχινον δὲ καὶ ἑρπύλλινον ἐπιτήδεια πρὸς πότον καὶ κρόκινον</TextUnit>
    <TextUnit id="4098" loc="689d">τὸ χωρὶς σμύρνης πολλῆς, καὶ ἡ στακτὴ δὲ ἐπιτήδειος πρὸς πότον, ἔτι δὲ νάρδος. τὸ δὲ τήλινον καὶ γλυκύ ἐστι καὶ ἁπαλόν. τὸ δὲ λευκόινον καὶ εὐῶδες καὶ σφόδρα πεπτικόν.” Θεόφραστος δὲ ἐν τῷ περὶ ̓Οδμῶν συντίθεσθαί φησι μύρα ἀπ' ἀνθέων  μὲν ῥόδινον καὶ λευκόινον καὶ σούσινον καὶ γὰρ τοῦτο ἐκ τῶν κρίνων, ἔτι δὲ τὸ σισύμβρινον καὶ ἑρπύλλινον, ἔτι δὲ κύπρινον καὶ κρόκινον βέλτιστον δ' ἐν Αἰγίνῃ καὶ Κιλικίᾳ. ἀπὸ δὲ φύλλων τὸ μύρρινον καὶ τὸ οἰνάνθινον: αὕτη δ' ἐν Κύπρῳ φύεται ὀρεινὴ καὶ πολύοσμος, ἀπὸ δὲ τῆς ἐν τῇ ̔Ελλάδι</TextUnit>
    <TextUnit id="4099" loc="689e">οὐ γίνεται διὰ τὸ ἄοσμον. ἀπὸ δὲ ῥιζῶν τὸ τ' ἴρινον, καὶ τὸ νάρδινον, καὶ τὸ ἀμαράκινον ἐκ τοῦ κόστου.”  ὅτι δὲ διὰ σπουδῆς ἦν τοῖς παλαιοτέροις ἡ τῶν μύρων χρῆσις δῆλον ἐκ τοῦ καὶ ἐπίστασθαι ποῖόν τι ἑκάστῳ τῶν μελῶν ἡμῶν ἐστιν ἐπιτήδειον,ι ̓Αντιφάνης γοῦν ἐν Θορικίοις ἢ Διορύττοντί φησιν   λοῦται δ' ἀληθῶς; ἀλλὰ τί; β. ἐκ χρυσοκολλήτου γε κάλπιδος μύρῳ  Αἰγυπτίῳ μὲν τοὺς πόδας καὶ τὰ σκέλη,  φοινικίνῳ δὲ τὰς γνάθους καὶ τιτθία,</TextUnit>
    <TextUnit id="4100" loc="689f">σισυμβρίνῳ δὲ τὸν ἕτερον βραχίονα, ἀμαρακίνῳ δὲ τὰς ὀφρῦς καὶ τὴν κόμην,  ἑρπυλλίνῳ δὲ τὸ γόνυ καὶ τὸν αὐχένα. . , ,  καὶ Κηφισόδωρος ἐν Τροφωνίῳ:   ἔπειτ' ἀλείφεσθαι πρίω τὸ σῶμά μοι  μύρον ἴρινον καὶ ῥόδινον, ἄγε μοι,11 Ξανθία:  καὶ τοῖς ποσὶν χωρὶς πρίω μοι βάκκαριν.   Β. ὦ λακκόπρωκτε, βάκκαριν τοῖς σοῖς ποσὶν  ἐγὼ πρίωμαι; λαικάσομἄρα βάκκαριν; ̓Αναξανδρίδης Πρωτεσιλάῳ:  μύρον τε παρὰ Πέρωνος, οὗπερ ἀπέδοτο</TextUnit>
    <TextUnit id="4101" loc="690a">ἐχθὲς Μελανώπῳ, πολυτελοῦς Αἰγυπτίου, ᾧ νῦν ἀλείφει τοὺς πόδας Καλλιστράτου.  μνημονεύει τοῦ μυροπώλου τούτου τοῦ Πέρωνος καὶ Θεόπομπος ἐν ̓Αδμήτῳ καὶ ̔Ηδυχάρει. ̓Αντιφάνης δ' ἐν ̓Αντείᾳ:  παρὰ τῷ μυροπώλῃ γευόμενον κατελίμπανον  αὐτὸν Πέρωνι τῶν μύρων μέλλει δέ σοι συνθεὶς φέρειν τὰ κινναμώμινα ταῦτα καὶ τὰ νάρδινα.  παρὰ πολλοῖς δὲ τῶν κωμῳδιοποιῶν ὀνομάζεταί τι μύρον βάκκαρις:: οὗ μνημονεύει καὶ ̔Ιππῶναξ διὰ τούτων</TextUnit>
    <TextUnit id="4102" loc="690b">βακκάρι δὲ τὰς ῥῖνας ἤλειφον ἐστὶ δ' οἷά περ κρόκος.  ̓Αχαιὸς δ' ἐν Αἴθωνι σατυρικῷ:   βακκάρει χρισθέντα καὶ ψυκτηρίοις πτεροῖς ἀναστήσαντα προσθίαν τρίχα:  ̓́Ιων ̓Ομφάλῃ:  βακκάρις δὲ καὶ μύρα καὶ Σαρδιανὸν κόσμον εἰδέναι χροὸς  ἄμεινον ἢ τὸν Πέλοπος ἐν νήσῳ τρόπον.  ἐν τούτοις Σαρδιανὸν κόσμον εἴρηκε τὸ μύρον, ἐπεὶ διαβόητοι ἐπὶ ἡδυπαθείᾳ οἱ Λυδοί: καὶ τὸ παρὰ</TextUnit>
    <TextUnit id="4103" loc="690c">̓Ανακρέοντι “λυδοπαθὴς” ἀκούουσιν ἀντὶ τοῦ ἡδυπαθής. μνημονεύει τῆς βακκάριδος καὶ Σοφοκλῆς. Μάγνης δ' ἐν Λυδοῖς:   λούσαντα χρὴ καὶ βακκάριδι κεχριμένον  καὶ μήποτε οὔκ ἐστι μύρον ἡ βάκκαρις. Αἰσχύλος γὰρ ἐν ̓Αμυμώνῃ ἀντιδιαστέλλων φησὶν   κἄγωγε τὰς σὰς βακκάρεις τε καὶ μύρα.  καὶ Σιμωνίδης:   κἠλειφόμην μύροισι καὶ θυώμασι  καὶ βακκάρι. ̓Αριστοφάνης δ' ἐν Θεσμοφοριαζούσαις:</TextUnit>
    <TextUnit id="4104" loc="690d">ὦ Ζεῦ πολυτίμηθ', οἷον ἐνέπνευς' ὁ μιαρὸς  φάσκωλος εὐθὺς λυόμενός μοι τοῦ μύρου  καὶ βακκάριδος.  βρενθείου ὁ δὲ μύρου μνημονεύει Φερεκράτης ἐν Λήροις οὕτως:   ἔστην δὲ κἀκέλευον, “ ἐγχέασθε νῷν  βρένθειον,7 ἵνα τοῖς εἰσιοῦσιν ἐγχέῃ.”   βασιλείου Τ δὲ μύρου μνημονεύει Κράτης ἐν Γείτοσιν λέγων οὕτως:   γλυκύτατον δ' ὦζε βασιλείου μύρου.</TextUnit>
    <TextUnit id="4105" loc="690e">Σαπφὼ δ' ὁμοῦ μέμνηται τοῦ τε βασιλείου καὶ τοῦ βρενθείου, λέγουσα οὕτως :  βρενθείω βασιληίῳ.  ψαγδῆς. ̓Αριστοφάνης ἐν Δαιταλεῦσιν:   φέρ' ἴδω, τί σοι δῶ τῶν μύρων; ψάγδαν φιλεῖς;  Εὔπολις δ' ἐν Μαρικᾷ,   ψάγδαν ἐρυγγάνοντα,  Εὔβουλος δ' ἐν Στεφανοπώλισιν   Αἰγυπτίῳ ψάγδανι τρὶς λελουμένη.   Πολέμων δ' ἐν τοῖς πρὸς ̓Αδαῖον παρὰ ̓Ηλείοις φησὶ μύρον τι πλαγγόνιον καλεῖσθαι, εὑρεθὲν ὑπό τινος Πλαγγόνος. ὁμοίως ἱστορεῖ καὶ Σωσίβιος ἐν ̔Ομοιότησιν.</TextUnit>
    <TextUnit id="4106" loc="690f">ὡς καὶ τὸ μεγαλλεῖον, ὠνομάσθη γὰρ καὶ τοῦτο ἀπὸ Μεγάλλου τοῦ Σικελιώτου; οἱ δ' ̓Αθηναῖόν φασιν εἶναι τὸν Μέγαλλον. μνημονεύει δ' αὐτοῦ  ̓Αριστοφάνης ἐν Τελμησσεῦσι καὶ Φερεκράτης ἐν Πετάλῃ, Στράττις δ' ἐν Μηδείᾳ οὕτως:   λέγ' ὅτι φέρεις αὐτῇ μύρον  τοιοῦτον οἷον οὐ Μέγαλλος πώποτε  ἥψησεν οὐδὲ Δεινίας ᾄγύπτιος  οὔτ' εἶδεν οὔτ' ἐκτήσατο.</TextUnit>
    <TextUnit id="4107" loc="691a">τοῦ μεγαλλείου δὲ μύρου μνημονεύει καὶ ̓́Αμφις ἐν ̓Οδυσσεῖ διὰ τούτων   ἐρίοισι τοὺς τοίχους κύκλῳ Μιλησίοις,  ἔπειτ' ἀλείφειν τῷ μεγαλλείῳ ὁ μύρῳ  καὶ τὴν βασιλικὴν θυμιᾶτε μίνδακα. β. ἀκήκοας σύ, δέσποτ', ἤδη πώποτε τὸ θυμίαμα τοῦτο;  ̓Αναξανδρίδης Τηρεῖ:   ἀλλ' οἷα νύμφη βασιλὶς ὠνομασμένη  μύροις μεγαλλείοις τὸ σῶμ' ἀλείφεται.  ναρδίνου δὲ μύρου μέμνηται Μένανδρος ἐν Κεκρυφάλῳ οὕτως :</TextUnit>
    <TextUnit id="4108" loc="691b">ἡδὺ τὸ μύρον, παιδάριον. Β. ἡδύ; πῶς γὰρ οὔ;  νάρδινον.  τὸ δὲ χρίσασθαι τῷ τοιούτῳ ἀλείμματι μυρίσασθαι εἴρηκεν ̓Αλκαῖος ἐν Παλαίστρᾳ διὰ τούτων  μυρίσασά συγκατέκλεισεν ἀνθ' αὑτῆς λάθρᾳ.  μυρώμασιν μέντοι, οὐ μυρίσμασιν ἔλεγεν ̓Αριστοφάνης ἐν ̓Εκκλησιαζούσαις:   ἥτις μεμύρισμαι τὴν κεφαλὴν μυρώμασιν.</TextUnit>
    <TextUnit id="4109" loc="691c">τῆς δὲ λεγομένης σάγδας μύρον δ' ἐστὶ καὶ τοῦτο ̓Επίλυκος ἐν Κωραλίσκῳ:  βάκκαρίς τε καὶ σάγδας ὁμοῦ.  καὶ ̓Αριστοφάνης ἐν Δαιταλεῦσιν, καὶ ἐν Μαρικᾷ Εὔπολις “ σάγδαν ἐρυγγάνοντα” λέγων, ὅπερ ὁ Θυατειρηνὸς Νίκανδρος ἐπὶ τοῦ ἄγαν χλιδῶντος εἰρῆσθαι ἀκούει, Θεόδωρος δὲ θυμίαμά τί φησιν αὐτὸ εἶναι. παμπόλλου δ' ἐπιπράσκετο ̓Αθήνησιν ἡ τοῦ μύρου κοτύλη, καὶ ὡς μὲν ̔́Ιππαρχός φησιν ἐν Παννυχίδι, ε' μνῶν, ὡς δὲ Μένανδρος ἐν Μισογύνῃ,</TextUnit>
    <TextUnit id="4110" loc="691d">ι' ̓Αντιφάνης δ' ἐν Φρεαρρίῳ στακτῆς τοῦ μύρου μνημονεύων φησίν   στακτὴ δυοῖν μναῖν οὐκ ἀρέσκει μ' οὐδαμῶς.  οὐ μόνον δὲ τὸ τῶν Σαρδιανῶν γένος φιλόμυρον ἦν, ὡς ̓́Αλεξίς φησιν ἐν ̓Εκπωματοποιῷ:   ἀεὶ φιλόμυρον πᾶν τὸ Σάρδεων γένος,  ἀλλὰ καὶ αὐτοὶ οἱ ̓Αθηναῖοι οἱ πάντων τῶν καλλίστων εἰσηγηταὶ τῷ τῶν ἀνθρώπων βίῳ γενόμενοι,  παρ' οἷς ἀνυπερβλήτου τιμῆς, ὡς προείρηται, τῶν μύρων ὑπαρχούσης οὐκ ἀπείχοντο τῆς χρήσεως,1</TextUnit>
    <TextUnit id="4111" loc="691e">ὥσπερ οὐδὲ ἡμεῖς νῦν οὕτω πολυτίμων τῶν καλλίστων ὑπαρχόντων ὡς λῆρον εἶναι τὰ ἐν τῷ Εἰσοικιζομένῳ ̓Αλέξιδος ταυτί3,  οὐ γὰρ ἐμυρίζετ' ἐξ ἀλαβάστου, πρᾶγμά τι  γινόμενον ἀεί, κρονικόν, ἀλλὰ τέτταρας  περιστερὰς ἀφῆκεν ἀποβεβαμμένας  εἰς οὐχὶ ταὐτόν, μὰ Δία, τὴν αὐτὴν μύρον, ἰδίᾳ ὁ δ' ἑκάστην. πετόμεναι δ' αὗται κύκλῳ ἔρραινον ἡμῶν θαἰμάτια καὶ στρώματα.</TextUnit>
    <TextUnit id="4112" loc="691f">μή μοι φθονήσητ', ἄνδρες ̔Ελλήνων ἄκροι:  ἠλειφόμην ὑόμενος ἰρίνῳ μύρῳ.  πρὸς θεῶν, φίλοι, ποία ἡδονή, μᾶλλον δ' ὑοσαλακωνία θαἰμάτια μολύνεσθαι, ἐξὸν ταῖς χερσίν, ὥσπερ ἡμεῖς νῦν ποιοῦμεν, ἀρυσαμένους ἀλείφεσθαι πᾶν τὸ σῶμα καὶ μάλιστα τὴν κεφαλήν, φησὶν γὰρ ὁ Φιλωνίδης ἐν τῷ περὶ Μύρων καὶ Στεφάνων τὴν</TextUnit>
    <TextUnit id="4113" loc="692a">ἀφορμὴν τοῦ τὴν κεφαλὴν ἐν τοῖς πότοις λιπαίνειν ἐντεῦθεν γενέσθαι: τοῖς αὐχμῶσι γὰρ τὰς κεφαλὰς εἰς τὸ μετέωρον ἕλκεσθαι τὸ λαμβανόμενον καὶ διὰ τοῦτο τῶν πυρετῶν διακαιόντων τὰ σώματα τέγγουσι τὴν κεφαλὴν ἐπιβρέγμασιν, ἵνα μὴ πρὸς τὸ ξηρόν, ταύτῃ δὲ καὶ πολύκενον, ὁρμὴν τὰ  παρακαιόμενα λαμβάνῃ. τοῦτο δὴ λογισάμενοι καὶ ἐπὶ τῶν πότων τὴν εἰς τὸ μετέωρον τῶν οἴνων φορὰν ὑποπτεύσαντες ἐπεσπάσθησαν κεφαλὴν λιπαίνειν, ὡς ἐλάσσονος τῆς: βίας γενησομένης εἰ ταύτην</TextUnit>
    <TextUnit id="4114" loc="692b">προτέγξαιεν. προστιθεὶς δ' ὁ βίος ἀεὶ τοῖς χρειώδεσιν καὶ τῶν εἰς ἀπόλαυσιν καὶ τρυφὴν ἀγόντων ἐπὶ τὴν τῶν μύρων χρῆσιν ὥρμησεν. χρηστέον οὖν, ὦ Κύνουλκε Θεόδωρε, μύροις παρὰ πότον τοῖς ἐλάχιστα καροῦν δυναμένοις, τοῖς στύφουσιν δὲ καὶ ψύχουσιν ἐπ' ὀλίγον. ζητεῖ δ' ὁ πολυμαθέστατος ̓Αριστοτέλης ἐν τοῖς Φυσικοῖς Προβλήμασι “ διὰ τί οἱ μυριζόμενοι πολιώτεροι; ἢ ὅτι τὸ μύρον διὰ τὰ ἀρώματα ξηραντικὸν ἐστι, διὸ καὶ αὐχμηροὶ οἱ μυριζόμενοι: ὁ δὲ αὐχμὸς πολιωτέρους ποιεῖ, εἴτε γὰρ αὔανσις τριχὸς ἡ πολιὰ εἴτ' ἔνδεια θερμοῦ, ἡ</TextUnit>
    <TextUnit id="4115" loc="692c">ξηρότης μαραίνει, διὸ καὶ τὰ πιλία θᾶττον ποιεῖ πολιούς ἐκπίνεται γὰρ ἡ οἰκεία τῆς τριχὸς ὑγρότης.”  ἥδιστον δέ, ἄνδρες φίλοι, ἀναγινώσκων τὴν ὀγδόην καὶ εἰκοστὴν τῶν Ποσειδωνίου ̔Ιστοριῶν περὶ μύρων τι λεγόμενον ἐτήρησα, οὐκ ἀλλότριον ἡμῶν τοῦ συμποσίου, φησὶ γὰρ ὁ φιλόσοφος: “ἐν Συρίᾳ ἐν τοῖς βασιλικοῖς συμποσίοις ὅταν τοῖς εὐωχουμένοις δοθῶσιν οἱ στέφανοι, εἰσίασίν τινες μύρων Βαβυλωνίων ἔχοντες ἀσκίδια καὶ πόρρωθεν</TextUnit>
    <TextUnit id="4116" loc="692d">ἐκ τούτων περιπορευόμενοι τοὺς μὲν στεφάνους τῶν κατακειμένων δροσίζουσι τοῖς μύροις, ἄλλο μηδὲν ἔξωθεν παραραίνοντες.” ἐπεὶ δ' ἐνταῦθα τοῦ λόγου ἐσμέν, “συμβαλοῦμαί τι μέλος ὑμῖν εἰς ἔρωτα” κατὰ τὸν Κυθήριον ποιητήν, ὅτι ̓Ιανὸς ὁ παρ' ἡμῖν θεός, ὃν καὶ πατέρα προσαγορεύομεν, πρῶτος εὗρεν στέφανον. ἱστορεῖ δὲ τοῦτο Δράκων ὁ Κερκυραῖος ἐν τῷ περὶ Λίθων γράφων οὕτως: “̓Ιανὸν δὲ λόγος ἔχει διπρόσωπον γεγονέναι, τὸ μὲν ὀπίσω τὸ δ' ἔμπροσθεν ἔχοντα πρόσωπον, ἀπὸ τούτου καὶ τὸν ̓Ιανὸν ποταμὸν καὶ τὸ ὄρος ̓Ιανὸν ὀνομάζεσθαι,2 κατοικήσαντος αὐτοῦ ἐπὶ τοῦ ὄρους,</TextUnit>
    <TextUnit id="4117" loc="692e">τοῦτον δὲ καὶ στέφανον πρῶτον εὑρεῖν καὶ σχεδίας καὶ πλοῖα καὶ νόμισμα χαλκοῦν πρῶτον χαράξαι. διὸ καὶ τῶν κατὰ τὴν ̔Ελλάδα πολλὰς πόλεις καὶ τῶν κατὰ τὴν ̓Ιταλίαν καὶ Σικελίαν ἐπὶ τοῦ νομίσματος ἐγχαράττειν πρόσωπον δικέφαλον καὶ ἐκ θατέρου μέρους ἢ σχεδίαν ἢ στέφανον ἢ πλοῖον. τοῦτον δὲ τὴν ἀδελφὴν γήμαντα Καμήσην υἱὸν μὲν Αἴθηκα, θυγατέρα δὲ ̓Ολιστήνην γεννῆσαι. καὶ</TextUnit>
    <TextUnit id="4118" loc="692f">αὐτὸν ὡς μειζόνων ὀρεγόμενον πραγμάτων εἰς τὴν ̓Ιταλίαν διαπλεῦσαι καὶ οἰκῆσαι τὸ πλησίον ̔Ρώμης ὄρος κείμενον τὸ ἀπ' αὐτοῦ ̓Ιανοῦκλον ὀνομαζόμενον.” τοσαῦτα καὶ περὶ μύρων ἐλέχθη. καὶ μετὰ ταῦτα πλείστων τῶν μὲν ̓Αγαθοῦ Δαίμονος αἰτούντων ποτήριον, τῶν δὲ Διὸς Σωτῆρος, ἄλλων δὲ  ̔Υγιείας καὶ ἑτέρων ἑτέρους ἐπιλεγόντων, τοὺς τούτων τῶν κράσεων μεμνημένους τῶν ποιητῶν ἔδοξεν παρατίθεσθαι, ὧν καὶ αὐτῶν μνησθήσομαι, 'ι ̓Αντιφάνης μὲν γὰρ ἐν ̓Αγροικίσιν ἔφη:  ̔Αρμόδιος ἐπεκαλεῖτο,4 παιὰν ᾔδετο,  μεγάλην Διὸς Σωτῆρος ἄκατον ἦρέ τις.  ̓́Αλεξις δ' ἐν Τοκιστῇ ἢ Καταψευδομένῳ:   ἀλλ' ἔγχεον</TextUnit>
    <TextUnit id="4119" loc="693a">αὐτῷ Διός γε τήνδε Σωτῆρος, θεῶν θνητοῖς ἁπάντων χρησιμωτάτου πολύ. β. ὁ Ζεὺς ὁ σωτήρ, ἂν ἐγὼ διαρραγῶ, οὐδὲν μ' ὀνήσει. α. πῖθι θαρρῶν.  Νικόστρατος Πανδρόσῳ:   κἀγώ, φιλτάτη  μετανιπτρίδ' αὐτῷ τῆς ̔Υγιείας ἔγχεον. β. λαβὲ τῆς ̔Υγιείας δὴ σύ. α. φέρε, τύχάγαθῇ. τύχη τὰ θνητῶν πράγμαθ', ἡ πρόνοια δὲ τυφλόν τι κἀσύντακτόν ἐστιν, ὦ πάτερ.</TextUnit>
    <TextUnit id="4120" loc="693b">ἐν δὲ τῷ αὐτῷ δράματι καὶ τῆς τοῦ ̓Αγαθοῦ Δαίμονος κράσεως μνημονεύει, ἧς καὶ σχεδὸν πάντες οἱ τῆς ἀρχαίας κωμῳδίας ποιηταί. ἀλλ' ὅ γε Νικόστρατος οὕτως φησὶν  ἄλλ' ἐγχέασα θᾶττον ̓Αγαθοῦ Δαίμονος ἀπενεγκάτω μοι τὴν τράπεζαν ἐκποδών.  ἱκανῶς κεχόρτασμαι γάρ. ἀγαθοῦ Δαίμονος   δέχομαι, λαβοῦς' ἀπένεγκε ταύτην ἐκποδών  Ξέναρχος ἐν Διδύμοις:  ὡς ὑπό τι νυστάζειν γε καὐτὸς ἄρχομαι.</TextUnit>
    <TextUnit id="4121" loc="693c">β. ἡ τἀγαθοῦ γὰρ Δαίμονος συνέσεισέ με ἄκρατος ἐκποθεῖσα φιάλη παντελῶς. α. ἡ τοῦ δὲ Σωτῆρος Διὸς τάχιστά γε  ἀπώλεσε ναύτην καὶ κατεπόντωσὲν μ',6 ὁρᾷς.  ̓́Εριφος Μελιβοίᾳ:   ἐκπεπήδηκας πρὶν ̓Αγαθοῦ πρῶτα Δαίμονος λαβεῖν, πρὶν Διὸς σωτῆρος.   Θεόφραστος δ' ἐν τῷ περὶ Μέθης “τὸν ἄκρατον,</TextUnit>
    <TextUnit id="4122" loc="693d">φησίν, οἶνον τὸν ἐπὶ τῷ δείπνῳ διδόμενον, ὃν δὴ λέγουσιν ̓Αγαθοῦ Δαίμονος εἶναι πρόποσιν, ὀλίγον τε προσφέρουσιν, ὥσπερ ἀναμιμνήσκοντες μόνον τῇ γεύσει τὴν ἰσχὺν αὐτοῦ καὶ τὴν τοῦ θεοῦ δωρεάν, καὶ μετὰ τὴν πλήρωσιν διδόασιν, ὅπως ἐλάχιστον ᾖ τὸ πινόμενον καὶ τρίτον προσκυνήσαντες λαμβάνουσιν ἀπὸ τῆς τραπέζης, ὥσπερ ἱκετείαν τινὰ ποιούμενοι τοῦ θεοῦ μηθὲν ἀσχημονεῖν μηδ' ἔχειν ἰσχυρὰν ἐπιθυμίαν τοῦ πότου,12 καὶ λαμβάνειν ἐξ αὐτοῦ τὰ καλὰ καὶ χρήσιμα.” Φιλόχορος δ' ἐν δευτέρῳ ̓Ατθίδος “ καὶ θέσμιον, φησίν, ἐτέθη τότε</TextUnit>
    <TextUnit id="4123" loc="693e">προσφέρεσθαι μετὰ τὰ σιτία πᾶσιν ἀκράτου μὲν ὅσον γεῦμα καὶ δεῖγμα τῆς δυνάμεως τοῦ ἀγαθοῦ  θεοῦ, τὸν δὲ λοιπὸν ἤδη κεκραμένον. δι' ὃ καὶ τροφοὺς τοῦ Διονύσου τὰς Νύμφας ὀνομασθῆναι.” ὅτι δὲ δοθείσης τῆς τοῦ ̓Αγαθοῦ Δαίμονος κράσεως ἔθος ἦν βαστάζεσθαι τὰς τραπέζας ἔδειξεν διὰ τῆς αὑτοῦ ἀσεβείας ὁ Σικελιώτης Διονύσιος, τῷ γὰρ ̓Ασκληπιῷ ἐν ταῖς Συρακούσαις ἀνακειμένης τραπέζης χρυσῆς προπιὼν αὐτῷ ἄκρατον ̓Αγαθοῦ Δαίμονος ἐκέλευσεν βασταχθῆναι τὴν τράπεζαν. παρὰ δὲ τοῖς ̓Εμεσηνοῖς θύοντες τῷ ̔Ηλίῳ, ὣς</TextUnit>
    <TextUnit id="4124" loc="693f">φησι Φύλαρχος ἐν τῇ ιβ' τῶν ̔Ιστοριῶν, μέλι σπένδουσιν, οἶνον οὐ φέροντες τοῖς βωμοῖς, δεῖν λέγοντες τὸν τὰ ὅλα συνέχοντα καὶ διακρατοῦντα θεὸν καὶ ἀεὶ περιπολοῦντα τὸν κόσμον ἀλλότριον εἶναι μέθης. ἐμέμνηντο δ' οἱ πολλοὶ καὶ τῶν ̓Αττικῶν ἐκείνων σκολίων ἅπερ καὶ αὐτὰ ἄξιὸν ἐστί σοι ἀπομνημονεῦσαι διά τε τὴν ἀρχαιότητα καὶ ἀφέλειαν τῶν ποιησάντων, καὶ τῶν: ἐπαινουμένων ἐπὶ τῇ ἰδέᾳ ταύτῃ τῆς ποιητικῆς ̓Αλκαίου τε καὶ</TextUnit>
    <TextUnit id="4125" loc="694a">̓Ανακρέοντος, ὡς ̓Αριστοφάνης παρίστησιν ἐν Δαιταλεῦσιν λέγων οὕτως  ᾆσον δή μοι σκόλιόν τι λαβὼν ̓Αλκαίου κἀνακρέοντος.  καὶ Πράξιλλα δ' ἡ Σικυωνία ἐθαυμάζετο ἐπὶ τῇ  τῶν σκολίων ποιήσει. σκόλια δὲ καλοῦνται οὐ κατὰ τὸν τῆς μελοποιίας τρόπον ὅτι σκολιὸς ἦν λέγουσιν γὰρ τὰ ἐν ταῖς ἀνειμέναις εἶναι σκολιὰ ἀλλὰ τριῶν γενῶν ὄντων, ὥς φησιν ̓Αρτέμων ὁ Κασσανδρεὺς ἐν δευτέρῳ Βιβλίων Χρήσεως, ἐν οἷς τὰ περί: τὰς συνουσίας ἦν ᾀδόμενα: ὧν τὸ μὲν</TextUnit>
    <TextUnit id="4126" loc="694b">πρῶτον ἦν ὃ δὴ πάντας ᾄδειν νόμος ἦν, τὸ δὲ δεύτερον ὃ δὴ πάντες μὲν ᾖδον, οὐ μὴν ἀλλά γε: κατά τινα περίοδον ἐξ ὑποδοχῆς, τὸ τρίτον δὲ καὶ τὴν ἐπὶ πᾶσι τάξιν ἔχον, οὗ μετεῖχον οὐκέτι πάντες, ἀλλ' οἱ συνετοὶ δοκοῦντες εἶναι μόνοι, καὶ καθ' ὅντινα τόπον ἀεὶ τύχοιεν ὄντες: διόπερ ὡς ἀταξίαν τινὰ μόνον παρὰ τἄλλα ἔχον τὸ μήθ' ἅμα μήθ' ἑξῆς γινόμενον, ἀλλ' ὅπη ἔτυχον εἶναι σκόλιον ἐκλήθη, τὸ δὲ τοιοῦτον ᾔδετο ὁπότε τὰ κοινὰ καὶ πᾶσιν ἀναγκαῖα τέλος λάβοι ἐνταῦθα γὰρ ἤδη τῶν σοφῶν ἕκαστον ᾠδήν τινα καλὴν εἰς μέσον ἠξίουν</TextUnit>
    <TextUnit id="4127" loc="694c">προφέρειν. καλὴν δὲ ταύτην ἐνόμιζον τὴν παραίνεσὶν τέ τινα καὶ γνώμην ἔχειν δοκοῦσαν χρησίμην εἰς τὸν βίον.  τῶν οὖν δειπνοσοφιστῶν ὁ μέν τις ἔλεγε τῶν σκολίων τόδε, ὁ δέ τις τόδε: πάντα δ' ἦν τὰ λεχθέντα ταῦτα: α#    Παλλὰς Τριτογένει', ἄνασς' ̓Αθηνᾶ,2  ὄρθου τήνδε πόλιν τε καὶ πολίτας,  ἄτερ ἀλγέων καὶ στάσεων  καὶ θανάτων ἀώρων σύ τε καὶ πατήρ.  β'    πλούτου μητέρ' ̓Ολυμπίαν ἀείδω  Δήμητρα στεφανηφόροις ἐν ὥραις, σέ τε, παῖ Διός, Φερσεφόνη :  χαίρετον, εὖ δὲ τάνδ' ἀμφέπετον πόλιν.  γ#</TextUnit>
    <TextUnit id="4128" loc="694d">ἐν Δήλῳ ποτ' ἔτικτε παῖδα Λατώ,  Φοῖβον χρυσοκόμαν, ἄνακτ' ̓Απόλλω,9  ἐλαφηβόλον τ' ἀγροτέραν ̓́Αρτεμιν, ἃ γυναικῶν μέγ' ἔχει κράτος.  δ#   ὦ Πάν, ̓Αρκαδίας μέδων κλεεννᾶς,   ὀρχηστὰ Βρομίαις ὀπαδὲ Νύμφαις,  γελάσειας, ὦ Πάν, ἐπ' ἐμαῖς  εὔφροσι ταῖσδ' ἀοιδαῖς κεχαρημένος.  ε#   ἐνικήσαμεν ὡς ἐβουλόμεσθα,5  καὶ νίκην ἔδοσαν θεοὶ φέροντες  παρὰ Πανδρόσου ̔ὡς φίλην ̓Αθηνᾶν. ̓ ὁ  ς'   εἶθ' ἐξῆν ὁποῖός τις ἦν ἕκαστος</TextUnit>
    <TextUnit id="4129" loc="694e">τὸ στῆθος διελόντ', ἔπειτα τὸν νοῦν  ἐσιδόντα,7 κλείσαντα πάλιν, ἄνδρα φίλον νομίζειν ἀδόλῳ φρενί.  ζ#   ὑγιαίνειν μὲν ἄριστον ἀνδρὶ θνητῷ,  δεύτερον δὲ καλὸν φυὰν γενέσθαι, τὸ τρίτον δὲ πλουτεῖν ἀδόλως,  καὶ τὸ τέταρτον ἡβᾶν μετὰ τῶν φίλων. ̓Αισθέντος δὲ τούτου καὶ πάντων ἡσθέντων ἐπ' αὐτῷ καὶ μνημονευσάντων ὅτι καὶ ὁ καλὸς Πλάτων αὐτοῦ μέμνηται ὡς ἄριστα εἰρημένου, ὁ  Μυρτίλος ἔφη ̓Αναξανδρίδην αὐτὸ διακεχλευακέναι τὸν κωμῳδιοποιὸν ἐν Θησαυρῷ λέγοντα οὕτως:</TextUnit>
    <TextUnit id="4130" loc="694f">ὁ τὸ σκόλιον εὑρὼν ἐκεῖνος, ὅστις ἦν, τὸ μὲν ὑγιαίνειν πρῶτον ὡς ἄριστον ὂν  ὠνόμασεν ὀρθῶς : δεύτερον δ' εἶναι καλόν,  τρίτον δὲ πλουτεῖν, τοῦθ', ὁρᾷς, ἐμαίνετο:  μετὰ τὴν ὑγίειαν γὰρ τὸ πλουτεῖν διαφέρει  καλὸς δὲ πεινῶν ἐστιν αἰσχρὸν θηρίον.</TextUnit>
    <TextUnit id="4131" loc="695a">ἑξῆς δ' ἐλέχθη καὶ τάδε:  η#    3 ἐκ γῆς χρὴ κατίδην πλόον, εἴ τις δύναιτο καὶ παλάμην ἔχοι.  ἐπεὶ δὲ κ' ἐν πόντῳ γένηται, τῷ παρεόντι τρέχειν ἀνάγκη.  θ#   ὁ δὲ καρκίνος ὧδ' ἔφη, χαλᾷ τὸν ὄφιν λαβών   εὐθὺν χρὴ τὸν ἑταῖρον ἔμμεν  καὶ μὴ σκολιὰ φρονεῖν. ι#   ἐν μύρτου κλαδὶ τὸ ξίφος φορήσω,   ὥσπερ ̔Αρμόδιος καὶ ̓Αριστογείτων, ὅτε τὸν τύραννον κτανέτην</TextUnit>
    <TextUnit id="4132" loc="695b">ἰσονόμους τ' ' ̓Αθήνας ἐποιησάτην.   ια# φίλταθ' ̔Αρμόδι', οὒ τί που τέθνηκας νήσοις δ' ἐν μακάρων σέ φασιν εἶναι, ἵνα περ ποδώκης ̓Αχιλεύς,4  Τυδείδην τέ φασι τὸν ἐσθλὸν Διομήδεα. ἐν μύρτου κλαδὶ τὸ ξίφος φορήσω,  ὥσπερ ̔Αρμόδιος καὶ ̓Αριστογείτων,  ὅτ' ̓Αθηναίης ἐν θυσίαις  ἄνδρα τύραννον ̔́Ιππαρχον ἐκαινέτην.  ιγ' αἰεὶ σφῷν κλέος ἔσσεται κατ' αἶαν,  φίλταθ' ̔Αρμόδιος καὶ ι ̓Αριστογείτων: ὅτι τὸν τύραννον κτανέτην ἰσονόμους τ' ̓Αθήνας ἐποιησάτην.   ιδ#</TextUnit>
    <TextUnit id="4133" loc="695c">̓Αδμήτου λόγον, ὦ ἑταῖρε, μαθὼν τοὺς ἀγαθοὺς φίλει,7 τῶν δειλῶν δ' ἀπέχου, γνοὺς ὅτι δειλοῖς ὀλίγη χάρις.     ιε# παῖ Τελαμῶνος, Αἶαν αἰχμητά, λέγουσί σε  ἐς Τροίαν ἄριστον ἐλθεῖν Δαναῶν μετ' ̓Αχιλλέα.3   ις'  τὸν Τελαμῶνα πρῶτον, Αἴαντα δὲ δεύτερον ἐς Τροίαν λέγουσιν ἐλθεῖν Δαναῶν μετ' ̓Αχιλλέα.3   ιζ' εἴθε λύρα καλὰ γενοίμαν ἐλεφαντίνα,5  καί με καλοὶ παῖδες φέροιεν Διονύσιον ἐς χορόν.   ιη# εἴθ' ἄπυρον καλὸν γενοίμην μέγα χρυσίον</TextUnit>
    <TextUnit id="4134" loc="695d">καί με καλὴ γυνὴ φοροίη καθαρὸν θεμένη νόον.  ιθ# σύν μοι πῖνε, συνήβα, συνέρα, συστεφανηφόρει,7  σύν μοι μαινομένῳ μαίνεο,8 σὺν σώφρονι σωφρόνει.9  κ# ὑπὸ παντὶ λίθῳ σκορπίος, ὦ ἑταῖρ', ὑποδύεται.  φράζευ μή σε βάλῃ: τῷ δ' ἀφανεῖ πᾶς ἕπεται δόλος.     κα# ὗς τὰν βάλανον τὰν μὲν ἔχει, τὰν δ' ἔραται λαβεῖν</TextUnit>
    <TextUnit id="4135" loc="695e">κἀγὼ παῖδα καλὴν τὴν μὲν ἔχω,1 τὴν δ' ἔραμαι λαβεῖν.    κβ# πόρνη καὶ βαλανεὺς τωὐτὸν ἔχους' ἐμπεδέως ἔθος: ἐν ταὐτᾷ πυέλῳ τὸν τ' ἀγαθὸν τόν τε κακὸν λόει.   κγ# ἔγχει καὶ Κήδωνι, διάκονε, μηδ' ἐπιλήθου, εἰ χρὴ τοῖς ἀγαθοῖς ἀνδράσιν οἰνοχοεῖν.   κδ# αἰαῖ Λειψύδριον προδωσέταιρον,4  οἵους ἄνδρας ἀπώλεσας, μάχεσθαι ἀγαθούς τε καὶ εὐπατρίδας, οἳ τότ' ἔδειξαν οἵων πατέρων κύρησαν.8   κε#</TextUnit>
    <TextUnit id="4136" loc="695f">ὅστις ἄνδρα φίλον μὴ προδίδωσιν, μεγάλαν ἔχει  τιμὰν ἔν τε βροτοῖς ἔν τε θεοῖσιν κατ' ἐμὸν νόον. σκόλιον δὲ φασί τινες καὶ τὸ ὑπὸ ̔Υβρίου τοῦ Κρητὸς ποιηθέν. ἔχει δ' οὕτως:    ἔστι μοι πλοῦτος μέγας δόρυ καὶ ξίφος καὶ τὸ καλὸν λαισήιον, πρόβλημα χρωτός.</TextUnit>
    <TextUnit id="4137" loc="696a">τούτῳ γὰρ ἀρῶ, τούτῳ θερίζω,  τούτῳ πατέω τὸν ἁδὺν οἶνον ἀπ': ἀμπέλω,1  τούτῳ δεσπότας μνοίας κέκλημαι.  τοὶ δὲ μὴ τολμῶντ' ἔχειν δόρυ καὶ ξίφος καὶ τὸ καλὸν λαισήιον, πρόβλημα χρωτός,  πάντες γόνυ πεπτηῶτες ἐμὸν κυνέοντι, δεσπόταν  καὶ μέγαν βασιλῆα φωνέοντες.  τούτων λεχθέντων ὁ Δημόκριτος ἔφη: “ ἀλλὰ μὴν καὶ τὸ ὑπ' τοῦ πολυμαθεστάτου γραφὲν ̓Αριστοτέλους εἰς ̔Ερμείαν τὸν ̓Αταρνέα οὐ παιάν ἐστιν, ὡς ὁ τὴν τῆς ἀσεβείας κατὰ τοῦ φιλοσόφου</TextUnit>
    <TextUnit id="4138" loc="696b">γραφὴν ἀπενεγκάμενος Δημόφιλος εἰσέδωκε,7 παρασκευασθεὶς ὑπ' Εὐρυμέδοντος, ὡς ἀσεβοῦντος καὶ ᾄδοντος ἐν τοῖς συσσιτίοις ὁσημέραι εἰς τὸν ̔Ερμείαν παιᾶνα, ὅτι δὲ παιᾶνος οὐδεμίαν ἔμφασιν παρέχει τὸ ἆσμα, ἀλλὰ τῶν σκολίων ἕν τι καὶ αὐτὸ εἶδός ἐστιν ἐξ αὐτῆς τῆς λέξεως φανερὸν ὑμῖν ποιήσω:  ἀρετὰ πολύμοχθε γένει βροτείῳ,  θήραμα κάλλιστον βίῳ,   σᾶς πέρι,1 παρθένε, μορφᾶς</TextUnit>
    <TextUnit id="4139" loc="696c">καὶ θανεῖν ζηλωτὸς ἐν ̔Ελλάδι πότμος  καὶ πόνους τλῆναι μαλεροὺς ἀκάμαντας,  τοῖον ἐπὶ φρένα βάλλεις καρπὸν ἰσαθάνατον χρυσοῦ τε κρείσσω  καὶ γονέων μαλακαυγήτοιὸ θ' ὕπνου  σεῦ δ' ἕνεχ' οἱ Διὸς ̔Ηρακλέης Λήδας τε κοῦροι  πόλλ' ἀνέτλασαν ἔργοις σὰν ἀγρεύοντες δύναμιν.</TextUnit>
    <TextUnit id="4140" loc="696d">σοῖς δὲ πόθοις ̓Αχιλεὺς Αἴας τ' ̓Αίδα δόμον ἦλθον.  σᾶς δ' ἕνεκεν φιλίου μορφᾶς καὶ ̓Αταρνέος ἔντροφος ἠελίου χήρωσεν αὐγάς. τοιγὰρ ἀοίδιμον ἔργοις ἀθάνατὸν τέ μιν αὐξήσουσι  Μοῦσαι,  Μνημοσύνης θύγατρες,21 Διὸς ξενίου σέβας αὔξουσαι  φιλίας τε γέρας βεβαίου.  ἐγὼ μὲν οὐκ οἶδα εἴ τίς τι κατιδεῖν ἐν τούτοις</TextUnit>
    <TextUnit id="4141" loc="696e">δύναται παιανικὸν ἰδίωμα, σαφῶς ὁμολογοῦντος τοῦ γεγραφότος τετελευτηκέναι τὸν ̔Ερμείαν δι' ὧν εἴρηκεν “ σᾶς γὰρ φιλίου μορφᾶς ̓Αταρνέος ἔντροφος ἠελίου χήρωσεν αὐγάς.” οὐκ ἔχει δ' οὐδὲ τὸ παιανικὸν ἐπίρρημα, καθάπερ ὁ εἰς Λύσανδρον  τὸν Σπαρτιάτην γραφεὶς ὄντως παιάν, ὅν φησι Δοῦρις ἐν τοῖς Σαμίων ἐπιγραφομένοις ̔̀ ̔́Ωροις ᾄδεσθαι ἐν Σάμῳ. παιὰν δ' ἐστὶν καὶ ὁ εἰς Κρατερὸν τὸν Μακεδόνα γραφείς, ὃν ἐτεκτήνατο</TextUnit>
    <TextUnit id="4142" loc="696f">̓Αλεξῖνος ὁ διαλεκτικός, φησὶν ̔́Ερμιππος ὁ Καλλιμάχειος ἐν τῷ πρώτῳ περὶ ̓Αριστοτέλους, ᾄδεται δὲ καὶ οὗτος ἐν Δελφοῖς, λυρίζοντὸς γέ τινος παιδός. καὶ ὁ εἰς ̓Αγήμονα δὲ τὸν Κορίνθιον ̓Αλκυόνης πατέρα, ὃν ᾄδουσιν Κορίνθιοι, ἔχει τὸ παιανικὸν ἐπίφθεγμα. παρέθετο δ' αὐτὸν Πολέμων ὁ περιηγητὴς ἐν τῇ πρὸς ̓Αράνθιον ̓Επιστολῇ. καὶ ὁ εἰς Πτολεμαῖον δὲ τὸν πρῶτον Αἰγύπτου βασιλεύσαντα παιάν ἐστιν, ὃν ᾄδουσιν ̔Ρόδιοι: ἔχει</TextUnit>
    <TextUnit id="4143" loc="697a">γὰρ τὸ ἰὴ παιὰν ἐπίφθεγμα, ὥς φησιν Γόργων ἐν τῷ Περὶ τῶν ἐν ̔Ρόδῳ θυσιῶν, ἐπ' ̓Αντιγόνῳ δὲ καὶ Δημητρίῳ φησὶν Φιλόχορος ̓Αθηναίους ᾄδειν παιᾶνας τοὺς πεποιημένους ὑπὸ ̔Ερμοκλέους τοῦ Κυζικηνοῦ, ἐφαμίλλων γενομένων τῶν παιᾶνας ποιησάντων πάντων καὶ τοῦ ̔Ερμοκλέους προκριθέντος, ἀλλὰ μὴν καὶ αὐτὸς ̓Αριστοτέλης ἐν τῇ ̓Απολογίᾳ τῆς ἀσεβείας, εἰ μὴ κατέψευσται ὁ λόγος, φησίν “οὐ γὰρ ἄν ποτε ̔Ερμείᾳ θύειν ὡς</TextUnit>
    <TextUnit id="4144" loc="697b">ἀθανάτῳ προαιρούμενος ὡς θνητῷ μνῆμα κατεσκεύαζον καὶ ἀθανατίζειν τὴν φύσιν βουλόμενος ἐπιταφίοις ἂν τιμαῖς ἐκόσμησα τὸ σῶμα.”  τοιαῦτα λέγοντος τοῦ Δημοκρίτου ὁ Κύνουλκος ἔφη:  τί μ' ἀνέμνασας κείνων κυκλικῶν; κατὰ τὸν σὸν Φίλωνα, δέον μηδένα τῶν σπουδῆς ἀξίων λέγειν τι τοῦ γάστρωνος παρόντος Οὐλπιανοῦ. οὗτος γὰρ τὰς καπυρωτέρας ᾠδὰς ἀσπάζεται μᾶλλον τῶν ἐσπουδασμένων οἷαὶ εἰσιν αἱ Λοκρικαὶ καλούμεναι,4 μοιχικαί τινες τὴν φύσιν ὑπάρχουσαι, ὡς καὶ ἥδε:  ὦ τί πάσχεις; μὴ προδῷς ἄμμ', ἱκετεύω.</TextUnit>
    <TextUnit id="4145" loc="697c">πρὶν μολεῖν καὶ κεῖνον, ἀνστῶ,6 μὴ κακὸν σὲ μέγα ποιήσῃ κἀμὲ τήνδε δειλάκραν,  ἁμέρα καὶ δή10, τὸ φῶς διὰ τᾶς θυρίδος οὐκ εἰσορῇς; τοιούτων γὰρ ᾀσμάτων αὐτοῦ πᾶσα πλήρης ἡ Φοινίκη, ἐν ᾗ καὶ αὐτὸς περιῄει καλαμίζων μετὰ τῶν τοὺς κολάβρους καλουμένους συντιθέντων.  εἴρηται γάρ, ὦ καλὲ Οὐλπιανέ, τοὔνομα. καὶ ὅ γε Σκήψιος Δημήτριος ἐν τῷ δεκάτῳ τοῦ Τρωικοῦ Διακόσμου φησὶν οὕτως: “ Κτησιφῶν ὁ ̓Αθηναῖος ποιητὴς τῶν καλουμένων κολάβρων, ὃν καὶ ὁ πρῶτος</TextUnit>
    <TextUnit id="4146" loc="697d">μετὰ Φιλέταιρον ἄρξας Περγάμου ̓́Ατταλος δικαστὴν καθεστάκει βασιλικῶν τῶν περὶ τὴν Αἰολίδα.” ὁ δ' αὐτὸς οὗτος συγγραφεὺς κἀν τῷ ἐννεακαιδεκάτῳ τῆς αὐτῆς πραγματείας Μνησιπτολέμου φησί ποτε τοῦ ἱστοριογράφου τοῦ παρὰ ̓Αντιόχῳ τῷ προσαγορευθέντι Μεγάλῳ πλεῖστον ἰσχύσαντος υἱὸν γενέσθαι Σέλευκον τὸν τῶν ἱλαρῶν ᾀσμάτων ποιητήν. οὗπερ συνεχῶς ᾄδειν εἰώθασιν  κἀγὼ παιδοφιλήσω πολύ μοι κάλλιον ἢ γαμεῖν:</TextUnit>
    <TextUnit id="4147" loc="697e">παῖς μὲν γὰρ παρεὼν κἠν πολέμῳ μᾶλλον ἐπωφελεῖ, ”  καὶ μετὰ ταῦτα ἀποβλέψας εἰς αὐτὸν ἔφη: “ ἀλλ' ἐπειδή μοι ὀργίζῃ, ἔρχομαί σοι λέξων τὸν συρβηνέων χορὸν ὅστις ἐστί.” καὶ ὁ Οὐλπιανὸς “οἴει γάρ, ἔφη, κάθαρμα, θυμοῦσθαί με ἐφ' οἷς εἴρηκας ἢ κἀπ' ὀλίγον σου πεφροντικέναι, κύον ἀδδεές; ἀλλ' ἐπεὶ διδάσκειν μέ τι ἐπαγγέλλῃ,5 σπονδάς σοι ποιοῦμαι οὐ τριακοντούτιδας ἀλλ' ἑκατοντούτιδας.</TextUnit>
    <TextUnit id="4148" loc="697f">σὺ δὲ μόνον δίδασκε τίς ὁ συρβηνέων χορός.” καὶ ὃς: “ Κλέαρχος, ὦ λῷστε, ἐν δευτέρῳ περὶ Παιδείας οὑτωσί φησιν ' λείπεταί ὁ συρβηνέων χορός, ὧν  ἕκαστος τὸ δοκοῦν ἑαυτῷ κατᾴδει,1 προσέχων οὐδὲν τῷ προκαθημένῳ καὶ διδάσκοντι τὸν χορὸν ἀλλ' αὐτὸς πολὺ τούτων ἀτακτότερός ἐστιν ὁ θεατής, καὶ κατὰ τὸν παρῳδὸν Μάτρωνα:  οἱ μὲν γὰρ δὴ πάντες ὅσοι πάρος ἦσαν ἄριστοι, Εὔβοιός τε καὶ ̔Ερμογένης δῖοί τε Φίλιπποι, οἱ μὲν δὴ τεθνᾶσι καὶ εἰν ̓Αίδαο δόμοισιν.</TextUnit>
    <TextUnit id="4149" loc="698a">ἔστι δέ τις Κλεόνικος, ὃν ἀθάνατον λάχε γῆρας,  οὔτε ποιητάων ἀδαήμων οὔτε θεάτρων, ᾧ καὶ τεθνειῶτι λαλεῖν πόρε Φερσεφόνεια` σὺ δὲ καὶ ζῶν, καλὲ Οὐλπιανέ, πάντα μὲν ζητεῖς, λέγεις δὲ οὐδὲ ἕν.” καὶ ὅς: “τὶς ἡδέως, ἔφη, τῶν ἐπῶν, ὦ καλέ μου ἑταῖρε, ἕως ἔτι ἐμμένομεν ταῖς σπονδαῖς.”  καὶ ὁ Κύνουλκος: πολλοί τινες παρῳδιῶν ποιηταὶ γεγόνασιν, ὦ ἑταῖρε ἐνδοξότατος δ' ἦν Εὔβοιος ὁ Πάριος, γενόμενος τοῖς χρόνοις κατὰ Φίλιππον. οὗτός ἐστιν ὁ καὶ ̓Αθηναίοις λοιδορησάμενος,</TextUnit>
    <TextUnit id="4150" loc="698b">καὶ σῴζεται αὐτοῦ τῶν παρῳδιῶν βιβλία τέσσαρα, μνημονεύει δ' αὐτοῦ Τίμων ἐν  τῷ πρώτῳ τῶν Σίλλων. Πολέμων δ' ἐν τῷ δωδεκάτῳ τῶν πρὸς Τίμαιον περὶ τῶν τὰς παρῳδίας γεγραφότων ἱστορῶν τάδε γράφει: : καὶ τὸν Βοιωτὸν δὲ καὶ τὸν Εὔβοιον τοὺς τὰς παρῳδίας γράψαντας λογίους ἂν φήσαιμι διὰ τὸ παίζειν ἀμφιδεξίως καὶ τῶν προγενεστέρων ποιητῶν ὑπερέχειν ἐπιγεγονότας. εὑρετὴν μὲν οὖν τοῦ γένους ̔Ιππώνακτα φατέον τὸν ἰαμβοποιόν. λέγει γὰρ οὗτος ἐν τοῖς ἑξαμέτροις:</TextUnit>
    <TextUnit id="4151" loc="698c">Μοῦσά μοι Εὐρυμεδοντιάδεω τὴν ποντοχάρυβδιν,5  τὴν ἐγγαστριμάχαιραν,6 ὃς ἐσθίει οὐ κατὰ κόσμον,  ἔννεφ', ὅπως ψηφῖδι κακὸς κακὸν οἶτον ὄληται  βουλῇ δημοσίῃ παρὰ θῖν' ἁλὸς ἀτρυγέτοιο.  κέχρηται δὲ καὶ ̓Επίχαρμος ὁ Συρακόσιος ἔν τισι τῶν δραμάτων ἐπ' ὀλίγον καὶ Κρατῖνος ὁ τῆς ἀρχαίας κωμῳδίας ποιητὴς ἐν Εὐνείδαις καὶ τῶν κατ' αὐτὸν ̔Ηγήμων ὁ Θάσιος, ὃν ἐκάλουν Φακῆν. λέγει γὰρ οὕτως:</TextUnit>
    <TextUnit id="4152" loc="698d">ἐς δὲ Θάσον μ' ἐλθόντα μετεωρίζοντες ἔβαλλον  πολλοῖσι σπελέθοισι,13 καὶ ὧδέ τις εἶπε παραστάς: “ὦ πάντων ἀνδρῶν βδελυρώτατε, τίς ς' ἀνέπεισε   καλὴν ἐς κρηπῖδα ποσὶν τοιοῖσδ' ἀναβῆναι;”  τοῖσι δ' ἐγὼ πᾶσιν μικρὸν μετὰ τοῦτ' ἔπος εἶπον μνῆ  μ' ἀνέπεισε γέροντα καὶ οὐκ ἐθέλοντ' ἀναβῆναι  καὶ σπάνις, ἣ πολλοὺς Θασίων εἰς: ὁλκάδα βάλλει</TextUnit>
    <TextUnit id="4153" loc="698e">εὐκούρων βδελυρῶν, ὀλλύντων τ' ὀλλυμένων τε  ἀνδρῶν, οἳ νῦν κεῖθι κακῶς κακὰ ῥαψῳδοῦσιν  οἷς καὶ ἐγὼ σίτοιο μέγα χρῄζων ἐπίθησα. αὖθις δ' οὐκ ἐπὶ κέρδος ἀπείσομαι,8 εἰς Θασίους δὲ μηδένα πημαίνων κλυτὸν ἄργυρον ἐγγυαλίξω,11  μὴ τίς μοι κατὰ οἶκον ̓Αχαιϊάδων νεμεσήσῃ,</TextUnit>
    <TextUnit id="4154" loc="698f">πεσσομένης ἀλόχου τὸν ἀχάϊνον ἄρτον ἀεικῶς καί ποτέ τις εἴπῃ σμικρὸν τυροῦντ' ἐσιδοῦσα, ὦ φίλη, ὡνὴρ μὲν παρ' ̓Αθηναίοισιν ἀείσας  πεντήκοντ' ἔλαβε δραχμάς, σὺ δὲ μικρὸν ἐπέψω., ταῦτά μοι ὁρμαίνοντι παρίστατο Παλλὰς ̓Αθήνη,   χρυσῆν ῥάβδον ἔχουσα, καὶ ἤλασεν εἶπέ τε φωνῇ:</TextUnit>
    <TextUnit id="4155" loc="699a">“ δεινὰ παθοῦσα, Φακῆ βδελυρά, χώρει 'ς τὸν ἀγῶνα.”  καὶ τότε δὴ θάρσησα καὶ ἤειδον πολὺ μᾶλλον.    πεποίηκε δὲ παρῳδίας καὶ ̔́Ερμιππος ὁ τῆς ἀρχαίας  κωμῳδίας ποιητής, τούτων δὲ πρῶτος εἰσῆλθεν εἰς τοὺς ἀγῶνας τοὺς θυμελικοὺς ̔Ηγήμων καὶ παρ' ̓Αθηναίοις ἐνίκησεν ἄλλαις τε παρῳδίαις καὶ τῇ Γιγαντομαχίᾳ. γέγραφε δὲ καὶ κωμῳδίαν εἰς τὸν ἀρχαῖον τρόπον, ἣν ἐπιγράφουσιν Φιλίννην. ὁ δὲ Εὔβοιος πολλὰ μὲν εἴρηκεν ἐν τοῖς ποιήμασιν</TextUnit>
    <TextUnit id="4156" loc="699b">χαρίεντα, περὶ μὲν τῆς τῶν βαλανέων μάχης:   βάλλον δ' ἀλλήλους χαλκήρεσιν ἐγχείῃσιν.  περὶ δὲ τοῦ λοιδορουμένου κουρέως τῷ κεραμεῖ τῆς γυναικὸς χάριν   μήτε σὺ τόνδ' ἀγαθός περ ἐὼν ἀποαίρεο, κουρεῦ,  μήτε σύ, Πηλείδη.  ὅτι δὲ ἦν τις περὶ αὐτοὺς δόξα παρὰ τοῖς Σικελιώταις ̓Αλέξανδρος ὁ Αἰτωλὸς ὁ τραγῳδοδιδάσκαλος ποιήσας ἐλεγεῖον τρόπον τοῦτον δηλοῖ:</TextUnit>
    <TextUnit id="4157" loc="699c">ὡς ̓Αγαθοκλεῖος λάσιαι φρένες ἤλασαν ἔξω πατρίδος, ἀρχαίων ἦν ὅδ' ἀνὴρ προγόνων, εἰδὼς ἐκ νεότητος ἀεὶ ξείνοισιν ὁμιλεῖν  ξεῖνος, Μιμνέρμου δ' εἰς ἔπος ἄκρον ἰὼν  παιδομανεῖ σὺν ἔρωτι πότην ἶσον. ἔγραφε δ' ὡνὴρ εὖ παρ' ̔Ομηρείην ἀγλαίην ἐπέων  πισσύγγους ἢ φῶρας ἀναιδέας ἤ τινα χλούνην, φλύοντ' ἀνθηρῇ σὺν κακοδαιμονίῃ. τῷ ῥα Συρηκοσίοις καὶ ἔχον χάριν, ὃς δὲ Βοιωτοῦ  ἔκλυεν, Εὐβοίῳ τέρψεται οὐδ' ὀλίγον.</TextUnit>
    <TextUnit id="4158" loc="699d">πολλῶν οὖν ἑκάστοτε τοιούτων λεγομένων, ἐπεί ποτε ἑσπέρα κατελάμβανεν ἡμᾶς, ὁ μέν τις ἔλεγεν “ παῖ, λυχνίον',” ὁ δὲ λυχνέα, ὁ δὲ λοφνίαν,15 οὕτω καλεῖσθαι φάσκων τὴν ἐκ τοῦ φλοιοῦ λαμπάδα, ὁ δὲ πανόν, ἄλλος δὲ φανόν, ὁ δὲ λυχνοῦχον, ὃ δὲ λύχνον, καὶ δίμυξον δὲ λύχνον ἕτερος,16 ἄλλος δὲ ἑλάνην, ὁ δέ τις ἑλάνας, τὰς λαμπάδας οὕτω φάσκων καλεῖσθαι παρὰ τὴν ἕλην οὕτω δ' εἰπεῖν Νεάνθην ἐν α' τῶν περὶ Σ32Ατταλον ̔Ιστοριῶν. καὶ</TextUnit>
    <TextUnit id="4159" loc="699e">ἄλλος ὅ τι δή ποτε, ὡς τάραχον γίνεσθαι οὐ τὸν τυχόντα τῶν ἐπὶ τούτοις πίστεων παρὰ πάντων λεγομένων. Σιληνὸν μὲν γάρ τις τὸν γλωσσογράφον ἔφασκεν ̓Αθηναίους λέγειν τὰς λαμπάδας φανούς. Τιμαχίδας δὲ ὁ ̔Ρόδιος δέλετρον τὸν φανὸν καλεῖσθαι, οἷον, φησίν, οἱ νυκτερευόμενοι τῶν νέων ἔχουσιν οὓς οὗτοι ἑλάνας καλοῦσιν. ̓Αμερίας δὲ γράβιον τὸν φανόν. Σέλευκος δὲ οὕτως ἐξηγεῖται ταύτην τὴν λέξιν γράβιόν ἐστιν τα πρίνινον ἢ δρύινον ξύλον ὃ περιεθλασμένον καὶ κατεσχισμένον ἐξάπτεσθαι καὶ φαίνειν τοῖς</TextUnit>
    <TextUnit id="4160" loc="699f">ὁδοιποροῦσιν. Θεοδωρίδας γοῦν ὁ Συρακόσιος ἐν Κενταύροις διθυράμβῳ φησίν   πίσσα δὲ ἀπὸ γραβίων ἔσταζεν,  οἷον ἀπὸ λαμπάδων. μνημονεύει δὲ γραβίων καὶ Στράττις ἐν Φοινίσσαις. ὅτι δὲ λυχνοῦχοι οἱ νῦν καλούμενοι φανοὶ ὠνομάζοντο ̓Αριστοφάνης ἐν Αἰολοσίκωνι παρίστησιν  καὶ διαστίλβονθ' ὁρῶμεν ὥσπερ, ἐν καινῷ λυχνούχῳ,  πάντα τῆς ἐξωμίδος,  ἐν δὲ τῷ δευτέρῳ Νιόβῳ προειπὼν λυχνοῦχον οἴμοι κακόδαιμον φησίν, ὁ λύχνος ἡμῖν οἴχεται. εἶτ' ἐπιφέρει:   καὶ πῶς ὑπερβὰς τὸν λυχνοῦχον οἴχεται κἄλαθέ σε; ἐν δὲ τοῖς ἑξῆς καὶ λυχνίδιον αὐτὸν καλεῖ διὰ τούτων   ἀλλ' ὥσπερ λύχνος  ὁμοιότατα κάθευδ' ἐπὶ τοῦ λυχνιδίου.  Πλάτων δ' ἐν Νυκτὶ Μακρᾷ:   ἕξουσιν οἱ πομπεῖς λυχνούχους δηλαδή.  Φερεκράτης Δουλοδιδασκάλῳ :  ἄνυσὸν ποτ' ἐξελθών, σκότος γὰρ γίγνεται,  καὶ τὸν λυχνοῦχον ἔκφερ' ἐνθεὶς τὸν λύχνον.  ̓́Αλεξις δ' ̓Εκκηρυττομένῳ:   ὥστ' ἐξελὼν ἐκ τοῦ λυχνούχου τὸν λύχνον  μικροῦ κατακαύσας ἔλαθ' ἑαυτόν,8 ὑπὸ μάλης  τῇ γαστρὶ μᾶλλον τοῦ δέοντος προσαγαγών.  Εὐμήδης δ' ἐν Σφαττομένῳ προειπών   ἡγοῦ μὲν ἢν δὲ . υ?κνον εἰς τὸ πρόσθ' ἰδὼν  ατο ϋμένιδι ς,  ἐπιφέρει:   λυχνούχῳ κο   ̓Επικράτης δ' ἐν Τριόδοντι ἢ ̔Ρωποπώλῃ προειπών  λαβὲ τριόδοντα καὶ λυχνοῦχον,  ἐπιφέρει:   ἐγὼ δὲ δεξιᾷ γε τόνδ' ἔχω τινά,1  σιδηρότευκτον ἐναλίων θηρῶν βέλος,2  κερατίνου τε φωσφόρου λύχνου σέλας,  ̓́Αλεξις Μίδωνι:</TextUnit>
    <TextUnit id="4161" loc="700a">ὁ πρῶτος εὑρὼν μετὰ λυχνούχου περιπατεῖν  τῆς νυκτὸς ἦν τις κηδεμὼν τῶν δακτύλων.    ἐν δὲ Θεοφορήτῳ ὁ αὐτὸς ̓́Αλεξις: οἶμαὶ γ' ἐπιτιμᾶν τῶν ἀπαντώντων τινὰς ἡμῖν ὅτι τηνικαῦτα μεθύων περιπατῶ, ποῖος γάρ ἐστιν φανός, ὦ πρὸς τῶν θεῶν, τοιοῦτος οἷος ὁ γλυκύτατος ἥλιος;  ̓Αναξανδρίδης δὲ ἐν ̔́Υβρει::   οὔκουν λαβὼν τὸν φανὸν ἅψεις μοι λύχνον;</TextUnit>
    <TextUnit id="4162" loc="700b">ἄλλοι δὲ ἔφασκον φανὸν λέγεσθαι τὴν λαμπάδα, οἱ δὲ τὴν ἔκ τινων ξύλων τετμημένων δέσμην. Μένανδρος ' ̓Ανεψιοῖς   : ὁ φανός ἐστι μεστὸς ὕδατος οὑτοσί:  δεῖ τ' οὐχὶ σείειν, ἀλλ' ἀποσείειν αὐτόθεν  Νικόστρατος ἐν Πατριώταις:  ὁ κάπηλος γὰρ οὑκ τῶν γειτόνων ἄν τ' οἶνον ἄν τε φανὸν ἀποδῶταί τινι ἂν τ' ὄξος, ἀπέπεμψ' ὁ κατάρατος δοὺς ὕδωρ.</TextUnit>
    <TextUnit id="4163" loc="700c">Φιλιππίδης Συμπλεούσαις:  ὁ φανὸς ἡμῖν οὐκ ἔφαινεν οὐδὲ ἕν. β. ἔπειτα φυσᾶν δυστυχὴς οὐκ ἠδύνω;   Φερεκράτης δὲ ἐν Κραπατάλλοις τὴν νῦν λυχνίαν καλουμένην λύχνειον κέκληκεν διὰ τούτων  τίς τῶν λυχνείων ἡ ' ργασία; β. Τυρρηνική.  ποικίλαι γὰρ ἦσαν αἱ παρὰ τοῖς Τυρρηνοῖς ἐργασίαι, φιλοτέχνων ὄντων τῶν Τυρρηνῶν. ̓Αντιφάνης δ' ̔Ιππεῦσι::   τῶν δ' ἀκοντίων  συνδοῦντες ὀρθὰ τρία λυχνείῳ χρώμεθα.  Δίφιλος δ' ἐν ̓Αγνοίᾳ:</TextUnit>
    <TextUnit id="4164" loc="700d">ἅψαντες λύχνον  λυχνεῖον ἐζητοῦμεν.  Εὐφορίων δ' ἐν ̔Ιστορικοῖς ̔Υπομνήμασιν Διονύσιόν φησι τὸν νεώτερον Σικελίας τύραννον Ταραντίνοις εἰς τὸ πρυτανεῖον ἀναθεῖναι λυχνεῖον δυνάμενον καίειν τοσούτους λύχνους ὅσος ὁ τῶν ἡμερῶν ἐστιν ἀριθμὸς εἰς τὸν ἐνιαυτόν. ̔́Ερμνππος δὲ ὁ κωμῳδιοποιὸς ἐν ̓Ιάμβοις τὸ στρατιωτικὸν λυχνεῖον σύνθετον οὕτως ὀνομάζει. ἐν δὲ Φορμοφόροις δράματι:    τῇδ' ἐξιόντι δεξιᾷ, ὦ λυχνίδιον.</TextUnit>
    <TextUnit id="4165" loc="700e">πανὸς δ' ὀνομάζεται τὸ διακεκομμένον ξύλον καὶ συνδεδεμένον τούτῳ δ' ἐχρῶντο λαμπάδι. Μένανδρος ̓Ανεψιοῖς:  οἶς' εἰσιὼν  πανόν, λύχνον, λυχνοῦχον, ὅ τι πάρεστι φῶς  μόνον πολὺ ποίει. Δίφιλος Στρατιώτῃ:   ἀλλ' ὁ πανὸς ὕδατός ἐστι μεστός.  πρότερος δὲ τούτων Αἰσχύλος ἐν ̓Αγαμέμνονι μέμνηται Σ35 τοῦ πανοῦ καὶ Εὐριπίδησ̓ [ ἐν ̓́Ιωνι. ἔλεγον δὲ τοῦτον οἱ ` πρὸ ἡμῶν καὶ ξυλολυχνοῦχον, οὗ μνημονεύει ̓́Αλεξις Σ35 ἐν Εἰσοικιζομένῳ οὕτως ὁ δὲ ξυλολυχνοῦχος . : . πυρὸς πνρας ` ν?ὶ χ ο κ μνημο- νεύει δὲ Θεόπομπος ἐν Εἰρήνῃ λέγων οὑτωσί: ἡμᾶς δ' ἀ- παλλαχθέντας ἐπ' ἀγαθαῖς  τύχαις ὀβελισκολυχνίου καὶ ξιφομαχαίρας πικρᾶς επακ επις ασελ ωτι πῶς μεν δαίμ γωδ ὀισπ φη εν νειμ απτ Φιλύ λλιος π δι λα φ ξ δ φολ. ὡς ἐβάδιζον δαίδας μετὰ χερσὶν ἔχοντες.̓ . , , δὲ τῶν ἄλλων έμενον ἔν  δέοι κατα ὅπερ ἔτι . ρων κάν ῆι φησὶ λεὶ οδω ι εἰς ωλι δ' ενι λὺ υθέ ντί εν ῆς εκ ου ψη χρυ αφά ει: ον υ διμύξου  ει ὰ ς αῖ α ξομπενδιυμ ιν ξε ξυλολύχνου δὲ μέμνηται ̓́Αλεξις: καὶ τάχα τούτῳ ὅμοιόν ἐστι τὸ παρὰ Θεοπόμπῳ ὀβελισκολύχνιον. Φιλύλλιος δὲ τὰς λαμπάδας δᾷδας καλεῖ. οὐ παλαιὸν δ' εὕρημα λύχνος: φλογὶ δ' οἱ παλαιοὶ τῆς τε δᾳδὸς καὶ τῶν ἄλλων ξύλων ἐχρῶντο. “ κοιμίσαι λύχνον” Φρύνιχος φησί. καὶ λύχνον δίμυξον οἴσω καὶ θρυαλλίδ', ἢν δέῃ. καὶ Πλάτων ἐν Νυκτὶ μακρᾷ: ἐνταῦθ' ἐπ' αὐτῶν: τῶν κροτάφων ἕξει λύχνον δίμυξον. μνημονεύει τοῦ διμύξου λύχνου καὶ Μεταγένης ἐν</TextUnit>
    <TextUnit id="4166" loc="701a">Φιλοθύτῃ καὶ Φιλωνίδης ἐν Κοθόρνοις.  Κλείταρχος δ' ἐν ταῖς Γλώσσαις λοφνίδα φησὶ καλεῖν ̔Ροδίους τὴν ἐκ τοῦ φλοιοῦ τῆς ἀμπέλου λαμπάδα. ̔́Ομηρος δὲ τὰς λαμπάδας δετὰς ὀνομάζει: καιόμεναί τε δεταί, τάς τε τρεῖ ἐσσύμενός περ. ἑλάνη δὲ ἡ λαμπὰς καλεῖται, ὡς ̓Αμερίας φησίν, Νίκανδρος δ' ὁ Κολοφώνιος ἑλάνην τὴν τῶν καλάμων δέσμην. λύχνα δὲ οὐδετέρως εἴρηκεν</TextUnit>
    <TextUnit id="4167" loc="701b">̔Ηρόδοτος ἐν δευτέρᾳ ̔Ιστοριῶν. λυχνοκαυτίαν δέ, ἣν οἱ πολλοὶ λέγουσιν λυχναψίαν, Κηφισόδωρος ἐν ̔Υί καὶ ὁ Κύνουλκος αἰεί ποτε τῷ Οὐλπιανῷ ἀντικορυσσόμενος ἔφη: “ ἐμοὶ δέ, παῖ δωρόδειπνε, ἀσσαρίου κανδήλας πρίω, ἵνα κἀγὼ κατὰ τὸν καλὸν ̓Αγάθωνα ἀναφωνήσω τάδε τὰ τοῦ ἡδίστου ̓Αριστοφάνους: ἐκφέρετε πεύκας κατ' ̓Αγάθωνα φωσφόρους.” καὶ ταῦτ' εἰπὼν   οὐρὰν ὑπίλας ὑπὸ λεοντόπουν βάσιν,  ὑπεξῆλθεν τοῦ συμποσίου ὑπνηλὸς κάρτα γενόμενος. τῶν δὲ πολλῶν τὸ ἰὴ παιὼν ἐπιφθεγγομένων ὁ</TextUnit>
    <TextUnit id="4168" loc="701c">Ποντιανὸς ἔφη: “τὸ ἰὴ παιών,4 ἄνδρες φίλοι,  μαθεῖν βούλομαι εἴτε παροιμία ἐστὶν εἴτε ἐφ&amp;γτ;&amp;γτ;ἐφύμνιον εἴτε τι ἄλλο.” πρὸς ὃν ὁ Δημόκριτος ἔφη: “ Κλέαρχος ὁ Σολεὺς οὐδενὸς ὢν δεύτερος τῶν τοῦ σοφοῦ ̓Αριστοτέλους μαθητῶν ἐν τῷ προτέρῳ περὶ Παροιμιῶν 'τὴν Λητώ,' φησιν, 'ἐκ Χαλκίδος τῆς Εὐβοίας ἀνακομίζουσαν εἰς Δελφοὺς ̓Απόλλωνα καὶ ̓́Αρτεμιν γενέσθαι περὶ τὸ τοῦ κληθέντος Πύθωνος σπήλαιον. καὶ φερομένου τοῦ Πύθωνος ἐπ' αὐτοὺς</TextUnit>
    <TextUnit id="4169" loc="701d">ἡ Λητὼ τῶν παίδων τὸν ἕτερον ἐν ταῖς ἀγκάλαις ἔχουσα, προσβᾶσα τῷ λίθῳ τῷ νῦν ἔτι κειμένῳ ὑπὸ τῷ ποδὶ τῆς χαλκῆς εἰργασμένης Λητοῦς, ὃ τῆς τότε πράξεως μίμημα γενόμενον ἀνάκειται παρά: τὴν πλάτανον ἐν Δελφοῖς, εἶπεν “ἵε παῖ.” τυχεῖν δὲ τόξα μετὰ χεῖρας ἔχοντα τὸν ̓Απόλλωνα.̓ τοῦτο δ' ἐστὶν ὡς ἂν εἴποι τις “ἄφιε παῖ” καὶ “ βάλε παῖ.” διόπερ ἀπὸ τούτου λεχθῆναί φασιν τὸ ἵε παῖ καὶ ἵε παιών.' ἔνιοι δὲ παρεγκλίνοντές τε τὴν λέξιν καὶ ψιλοῦντες ἐπὶ τοῖς δεινοῖς ἀλεξητήριὸν</TextUnit>
    <TextUnit id="4170" loc="701e">τινα παροιμίαν λέγουσιν ἰὴ παιών ' καὶ οὐχὶ ' ἵε παῖ πολλοὶ δὲ καὶ ἐπὶ τοῖς τέλος ἔχουσιν ἐπιφθεγγόμενοι οἱ μὲν ἐν παροιμίᾳ φασὶν οὕτως τοῦτο δὴ τὸ λεγόμενον ἰὴ παιών,' διὰ δὲ τὸ λίαν ἡμῖν εἶναι σύνηθες λανθάνον ὂν ἐν παροιμίᾳ: οἱ δὲ τὸ τοιοῦτο λέγοντες οὐχ ὡς παροιμίαν. τὸ δὲ ὑφ' ̔Ηρακλείδου τοῦ Ποντικοῦ λεχθὲν φανερῶς πέπλασται, ἐπὶ σπονδαῖς τοῦτο πρῶτον εἰς τρὶς εἰπεῖν  τὸν θεὸν οὕτως ' ἰὴ παιάν, ἰὴ παιάν, ἰὴ παιάν.' ἐκ ταύτης γὰρ τῆς πίστεως τὸ τρίμετρον καλούμενον</TextUnit>
    <TextUnit id="4171" loc="701f">ἀνατίθησι τῷ θεῷ, φάσκων τοῦ θεοῦ διὰ τοῦθ' ἑκάτερον εἶναι τῶν μέτρων, ὅτι μακρῶν μὲν τῶν πρώτων δύο συλλαβῶν λεγομένων ' ἰὴ παιὰν ' ἡρῷον γίνεται, βραχέως δὲ λεχθεισῶν ἰαμβεῖον, διὰ δὲ τοῦτο δῆλον ὅτι καὶ τὸν χωλίαμβον ἀναθετέον αὐτῷ. βραχειῶν γὰρ γινομένων εἰ δύο τὰς ἁπασῶν τελευταίας συλλαβὰς εἰς μακρὰν ποιήσει τις, ὁ ̔Ιππώνακτος ἴαμβος ἔσται.”  μετὰ ταῦτ' ἤδη μελλόντων καὶ ἡμῶν ἀνίστασθαι ἐπεισῆλθον παῖδες φέροντες ὁ μέν τις θυμιατήριον, ὁ δὲ τοῦ συμποσίου δε? ͅ λιβανωτοῦ θυμίας ιν ποιήσας&amp;γτ; δὴ  ηιθυταυ ι τὰ τὸν ι αν. τὴν ε?νο?ρ? οι ι ὸ καὶ τόδε ε ι ε τοῦ θυμιατηρίου ` κ?αὶ? ἐ ι τοῦ ̔ λἰβανωτοῦ, ι τοῖς θεοῖς πᾶσι καὶ πάσαις ι εὐξ?άμενος, ἐπισπείσας ι τοῦ οἴνου καὶ δοὺς κατὰ ι τὸ νόμιμον τὸ ἐπιχώριον τὸ ` λοιπὸν τοῦ ἀκράτου τῷ ι διδόντι ἐκπιεῖν παιδὶ ι τὸν εἰς τὴν ̔Υγίειαν</TextUnit>
    <TextUnit id="4172" loc="702a">παιᾶνα ᾄσας τὸν ποιηθέντα ὑπὸ ̓Αρίφρονος τοῦ Σικυωνίου τόνδε:    ̔Υγέεια, πρεσβίστα μακάρων, μετὰ σοῦ ναίοιμι τὸ  λειπόμενον βιοτᾶς, σὺ δέ μοι πρόφρων σύνοικος εἴης:: εἰ γάρ τις ἢ πλούτου χάρις ἢ τεκέων ἢ τᾶς ἰσοδαίμονος ἀνθρώποις βασιληίδος ἀρχᾶς ἢ πόθων,</TextUnit>
    <TextUnit id="4173" loc="702b">οὓς κρυφίοις ̓Αφροδίτας ἄρκυσιν θηρεύομεν, ἢ εἴ τις ἄλλα θεόθεν ἀνθρώποισι τέρψις ἢ πόνων  ἀμπνοὰ πέφανται,  μετὰ σεῖο, μάκαιρ' ̔Υγίεια,7  τέθαλε πάντα καὶ λάμπει Χαρίτων ὀάροις  σέθεν δὲ χωρὶς οὔτις εὐδαίμων ἔφυ. καὶ ἀσπασάμενος ἡμᾶς φιλοφρόνως ἀπομάττοντας σ35 οἴδασιν οἱ παλαιοί. Σώπατρος γὰρ ὁ φλυακογράφος ἐν τῷ ἐπιγραφομένῳ δράματι Φακῆ λέγει οὕτως:   κρεανομοῦμαι καὶ τὸν ἐκ Τυρρηνίας  οἶνον σὺν ὀκτὼ λαμβάνειν ἐπίσταμαι.  ταῦτα, φίλτατε Τιμόκρατες, κατὰ τὸν Πλάτωνα</TextUnit>
    <TextUnit id="4174" loc="702c">οὐ Σωκράτους νέου καὶ καλοῦ παίγνια, ἀλλὰ τῶν  δειπνοσοφιστῶν σπουδάσματα. κατὰ γὰρ τὸν Χαλκοῦν Διονύσιον  τί κάλλιον ἀρχομένοισιν  ἢ καταπαυομένοις ἢ τὸ ποθεινότατον;</TextUnit>
  </Text>
</TessDocument>
