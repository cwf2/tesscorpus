<?xml version="1.0" encoding="UTF-8"?>
<TessDocument id="catullus.carmina">
  <Metadata>
    <Author>catullus</Author>
    <Display>Carmina</Display>
    <Abbr>cat.</Abbr>
    <Lang>la</Lang>
    <Prose>0</Prose>
    <PrintSource>Edition of E. T. Merrill</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.02.0003</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0472.phi001.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>9</MaskUpper><LocusLower>1.1</LocusLower><LocusUpper>1.10</LocusUpper></Part><Part id="2"><Display>Book 2</Display><MaskLower>10</MaskLower><MaskUpper>22</MaskUpper><LocusLower>2.1</LocusLower><LocusUpper>2.13</LocusUpper></Part><Part id="3"><Display>Book 3</Display><MaskLower>23</MaskLower><MaskUpper>40</MaskUpper><LocusLower>3.1</LocusLower><LocusUpper>3.18</LocusUpper></Part><Part id="4"><Display>Book 4</Display><MaskLower>41</MaskLower><MaskUpper>67</MaskUpper><LocusLower>4.1</LocusLower><LocusUpper>4.27</LocusUpper></Part><Part id="5"><Display>Book 5</Display><MaskLower>68</MaskLower><MaskUpper>80</MaskUpper><LocusLower>5.1</LocusLower><LocusUpper>5.13</LocusUpper></Part><Part id="6"><Display>Book 6</Display><MaskLower>81</MaskLower><MaskUpper>97</MaskUpper><LocusLower>6.1</LocusLower><LocusUpper>6.17</LocusUpper></Part><Part id="7"><Display>Book 7</Display><MaskLower>98</MaskLower><MaskUpper>109</MaskUpper><LocusLower>7.1</LocusLower><LocusUpper>7.12</LocusUpper></Part><Part id="8"><Display>Book 8</Display><MaskLower>110</MaskLower><MaskUpper>128</MaskUpper><LocusLower>8.1</LocusLower><LocusUpper>8.19</LocusUpper></Part><Part id="9"><Display>Book 9</Display><MaskLower>129</MaskLower><MaskUpper>139</MaskUpper><LocusLower>9.1</LocusLower><LocusUpper>9.11</LocusUpper></Part><Part id="10"><Display>Book 10</Display><MaskLower>140</MaskLower><MaskUpper>173</MaskUpper><LocusLower>10.1</LocusLower><LocusUpper>10.34</LocusUpper></Part><Part id="11"><Display>Book 11</Display><MaskLower>174</MaskLower><MaskUpper>197</MaskUpper><LocusLower>11.1</LocusLower><LocusUpper>11.24</LocusUpper></Part><Part id="12"><Display>Book 12</Display><MaskLower>198</MaskLower><MaskUpper>214</MaskUpper><LocusLower>12.1</LocusLower><LocusUpper>12.17</LocusUpper></Part><Part id="13"><Display>Book 13</Display><MaskLower>215</MaskLower><MaskUpper>228</MaskUpper><LocusLower>13.1</LocusLower><LocusUpper>13.14</LocusUpper></Part><Part id="14"><Display>Book 14</Display><MaskLower>229</MaskLower><MaskUpper>251</MaskUpper><LocusLower>14.1</LocusLower><LocusUpper>14.23</LocusUpper></Part><Part id="15"><Display>Book 14b</Display><MaskLower>252</MaskLower><MaskUpper>254</MaskUpper><LocusLower>14b.1</LocusLower><LocusUpper>14b.3</LocusUpper></Part><Part id="16"><Display>Book 15</Display><MaskLower>255</MaskLower><MaskUpper>273</MaskUpper><LocusLower>15.1</LocusLower><LocusUpper>15.19</LocusUpper></Part><Part id="17"><Display>Book 16</Display><MaskLower>274</MaskLower><MaskUpper>287</MaskUpper><LocusLower>16.1</LocusLower><LocusUpper>16.14</LocusUpper></Part><Part id="18"><Display>Book 17</Display><MaskLower>288</MaskLower><MaskUpper>313</MaskUpper><LocusLower>17.1</LocusLower><LocusUpper>17.26</LocusUpper></Part><Part id="19"><Display>Book 21</Display><MaskLower>314</MaskLower><MaskUpper>326</MaskUpper><LocusLower>21.1</LocusLower><LocusUpper>21.13</LocusUpper></Part><Part id="20"><Display>Book 22</Display><MaskLower>327</MaskLower><MaskUpper>347</MaskUpper><LocusLower>22.1</LocusLower><LocusUpper>22.21</LocusUpper></Part><Part id="21"><Display>Book 23</Display><MaskLower>348</MaskLower><MaskUpper>374</MaskUpper><LocusLower>23.1</LocusLower><LocusUpper>23.27</LocusUpper></Part><Part id="22"><Display>Book 24</Display><MaskLower>375</MaskLower><MaskUpper>384</MaskUpper><LocusLower>24.1</LocusLower><LocusUpper>24.10</LocusUpper></Part><Part id="23"><Display>Book 25</Display><MaskLower>385</MaskLower><MaskUpper>397</MaskUpper><LocusLower>25.1</LocusLower><LocusUpper>25.13</LocusUpper></Part><Part id="24"><Display>Book 26</Display><MaskLower>398</MaskLower><MaskUpper>402</MaskUpper><LocusLower>26.1</LocusLower><LocusUpper>26.5</LocusUpper></Part><Part id="25"><Display>Book 27</Display><MaskLower>403</MaskLower><MaskUpper>409</MaskUpper><LocusLower>27.1</LocusLower><LocusUpper>27.7</LocusUpper></Part><Part id="26"><Display>Book 28</Display><MaskLower>410</MaskLower><MaskUpper>424</MaskUpper><LocusLower>28.1</LocusLower><LocusUpper>28.15</LocusUpper></Part><Part id="27"><Display>Book 29</Display><MaskLower>425</MaskLower><MaskUpper>448</MaskUpper><LocusLower>29.1</LocusLower><LocusUpper>29.24</LocusUpper></Part><Part id="28"><Display>Book 30</Display><MaskLower>449</MaskLower><MaskUpper>460</MaskUpper><LocusLower>30.1</LocusLower><LocusUpper>30.12</LocusUpper></Part><Part id="29"><Display>Book 31</Display><MaskLower>461</MaskLower><MaskUpper>474</MaskUpper><LocusLower>31.1</LocusLower><LocusUpper>31.14</LocusUpper></Part><Part id="30"><Display>Book 32</Display><MaskLower>475</MaskLower><MaskUpper>485</MaskUpper><LocusLower>32.1</LocusLower><LocusUpper>32.11</LocusUpper></Part><Part id="31"><Display>Book 33</Display><MaskLower>486</MaskLower><MaskUpper>493</MaskUpper><LocusLower>33.1</LocusLower><LocusUpper>33.8</LocusUpper></Part><Part id="32"><Display>Book 34</Display><MaskLower>494</MaskLower><MaskUpper>517</MaskUpper><LocusLower>34.1</LocusLower><LocusUpper>34.24</LocusUpper></Part><Part id="33"><Display>Book 35</Display><MaskLower>518</MaskLower><MaskUpper>535</MaskUpper><LocusLower>35.1</LocusLower><LocusUpper>35.18</LocusUpper></Part><Part id="34"><Display>Book 36</Display><MaskLower>536</MaskLower><MaskUpper>555</MaskUpper><LocusLower>36.1</LocusLower><LocusUpper>36.20</LocusUpper></Part><Part id="35"><Display>Book 37</Display><MaskLower>556</MaskLower><MaskUpper>575</MaskUpper><LocusLower>37.1</LocusLower><LocusUpper>37.20</LocusUpper></Part><Part id="36"><Display>Book 38</Display><MaskLower>576</MaskLower><MaskUpper>583</MaskUpper><LocusLower>38.1</LocusLower><LocusUpper>38.8</LocusUpper></Part><Part id="37"><Display>Book 39</Display><MaskLower>584</MaskLower><MaskUpper>604</MaskUpper><LocusLower>39.1</LocusLower><LocusUpper>39.21</LocusUpper></Part><Part id="38"><Display>Book 40</Display><MaskLower>605</MaskLower><MaskUpper>612</MaskUpper><LocusLower>40.1</LocusLower><LocusUpper>40.8</LocusUpper></Part><Part id="39"><Display>Book 41</Display><MaskLower>613</MaskLower><MaskUpper>620</MaskUpper><LocusLower>41.1</LocusLower><LocusUpper>41.8</LocusUpper></Part><Part id="40"><Display>Book 42</Display><MaskLower>621</MaskLower><MaskUpper>644</MaskUpper><LocusLower>42.1</LocusLower><LocusUpper>42.24</LocusUpper></Part><Part id="41"><Display>Book 43</Display><MaskLower>645</MaskLower><MaskUpper>652</MaskUpper><LocusLower>43.1</LocusLower><LocusUpper>43.8</LocusUpper></Part><Part id="42"><Display>Book 44</Display><MaskLower>653</MaskLower><MaskUpper>673</MaskUpper><LocusLower>44.1</LocusLower><LocusUpper>44.21</LocusUpper></Part><Part id="43"><Display>Book 45</Display><MaskLower>674</MaskLower><MaskUpper>699</MaskUpper><LocusLower>45.1</LocusLower><LocusUpper>45.26</LocusUpper></Part><Part id="44"><Display>Book 46</Display><MaskLower>700</MaskLower><MaskUpper>710</MaskUpper><LocusLower>46.1</LocusLower><LocusUpper>46.11</LocusUpper></Part><Part id="45"><Display>Book 47</Display><MaskLower>711</MaskLower><MaskUpper>717</MaskUpper><LocusLower>47.1</LocusLower><LocusUpper>47.7</LocusUpper></Part><Part id="46"><Display>Book 48</Display><MaskLower>718</MaskLower><MaskUpper>723</MaskUpper><LocusLower>48.1</LocusLower><LocusUpper>48.6</LocusUpper></Part><Part id="47"><Display>Book 49</Display><MaskLower>724</MaskLower><MaskUpper>730</MaskUpper><LocusLower>49.1</LocusLower><LocusUpper>49.7</LocusUpper></Part><Part id="48"><Display>Book 50</Display><MaskLower>731</MaskLower><MaskUpper>751</MaskUpper><LocusLower>50.1</LocusLower><LocusUpper>50.21</LocusUpper></Part><Part id="49"><Display>Book 51</Display><MaskLower>752</MaskLower><MaskUpper>766</MaskUpper><LocusLower>51.1</LocusLower><LocusUpper>51.16</LocusUpper></Part><Part id="50"><Display>Book 52</Display><MaskLower>767</MaskLower><MaskUpper>770</MaskUpper><LocusLower>52.1</LocusLower><LocusUpper>52.4</LocusUpper></Part><Part id="51"><Display>Book 53</Display><MaskLower>771</MaskLower><MaskUpper>775</MaskUpper><LocusLower>53.1</LocusLower><LocusUpper>53.5</LocusUpper></Part><Part id="52"><Display>Book 54</Display><MaskLower>776</MaskLower><MaskUpper>782</MaskUpper><LocusLower>54.1</LocusLower><LocusUpper>54.7</LocusUpper></Part><Part id="53"><Display>Book 55</Display><MaskLower>783</MaskLower><MaskUpper>804</MaskUpper><LocusLower>55.1</LocusLower><LocusUpper>55.22</LocusUpper></Part><Part id="54"><Display>Book 56</Display><MaskLower>805</MaskLower><MaskUpper>811</MaskUpper><LocusLower>56.1</LocusLower><LocusUpper>56.7</LocusUpper></Part><Part id="55"><Display>Book 57</Display><MaskLower>812</MaskLower><MaskUpper>821</MaskUpper><LocusLower>57.1</LocusLower><LocusUpper>57.10</LocusUpper></Part><Part id="56"><Display>Book 58</Display><MaskLower>822</MaskLower><MaskUpper>826</MaskUpper><LocusLower>58.1</LocusLower><LocusUpper>58.5</LocusUpper></Part><Part id="57"><Display>Book 58b</Display><MaskLower>827</MaskLower><MaskUpper>836</MaskUpper><LocusLower>58b.1</LocusLower><LocusUpper>58b.10</LocusUpper></Part><Part id="58"><Display>Book 59</Display><MaskLower>837</MaskLower><MaskUpper>841</MaskUpper><LocusLower>59.1</LocusLower><LocusUpper>59.5</LocusUpper></Part><Part id="59"><Display>Book 60</Display><MaskLower>842</MaskLower><MaskUpper>846</MaskUpper><LocusLower>60.1</LocusLower><LocusUpper>60.5</LocusUpper></Part><Part id="60"><Display>Book 61</Display><MaskLower>847</MaskLower><MaskUpper>1074</MaskUpper><LocusLower>61.1</LocusLower><LocusUpper>61.228</LocusUpper></Part><Part id="61"><Display>Book 62</Display><MaskLower>1075</MaskLower><MaskUpper>1140</MaskUpper><LocusLower>62.1</LocusLower><LocusUpper>62.66</LocusUpper></Part><Part id="62"><Display>Book 63</Display><MaskLower>1141</MaskLower><MaskUpper>1233</MaskUpper><LocusLower>63.1</LocusLower><LocusUpper>63.93</LocusUpper></Part><Part id="63"><Display>Book 64</Display><MaskLower>1234</MaskLower><MaskUpper>1642</MaskUpper><LocusLower>64.1</LocusLower><LocusUpper>64.408</LocusUpper></Part><Part id="64"><Display>Book 65</Display><MaskLower>1643</MaskLower><MaskUpper>1665</MaskUpper><LocusLower>65.1</LocusLower><LocusUpper>65.24</LocusUpper></Part><Part id="65"><Display>Book 66</Display><MaskLower>1666</MaskLower><MaskUpper>1759</MaskUpper><LocusLower>66.1</LocusLower><LocusUpper>66.94</LocusUpper></Part><Part id="66"><Display>Book 67</Display><MaskLower>1760</MaskLower><MaskUpper>1807</MaskUpper><LocusLower>67.1</LocusLower><LocusUpper>67.48</LocusUpper></Part><Part id="67"><Display>Book 68a</Display><MaskLower>1808</MaskLower><MaskUpper>1847</MaskUpper><LocusLower>68a.1</LocusLower><LocusUpper>68a.40</LocusUpper></Part><Part id="68"><Display>Book 68b</Display><MaskLower>1848</MaskLower><MaskUpper>1966</MaskUpper><LocusLower>68b.1</LocusLower><LocusUpper>68b.120</LocusUpper></Part><Part id="69"><Display>Book 69</Display><MaskLower>1967</MaskLower><MaskUpper>1976</MaskUpper><LocusLower>69.1</LocusLower><LocusUpper>69.10</LocusUpper></Part><Part id="70"><Display>Book 70</Display><MaskLower>1977</MaskLower><MaskUpper>1980</MaskUpper><LocusLower>70.1</LocusLower><LocusUpper>70.4</LocusUpper></Part><Part id="71"><Display>Book 71</Display><MaskLower>1981</MaskLower><MaskUpper>1986</MaskUpper><LocusLower>71.1</LocusLower><LocusUpper>71.6</LocusUpper></Part><Part id="72"><Display>Book 72</Display><MaskLower>1987</MaskLower><MaskUpper>1994</MaskUpper><LocusLower>72.1</LocusLower><LocusUpper>72.8</LocusUpper></Part><Part id="73"><Display>Book 73</Display><MaskLower>1995</MaskLower><MaskUpper>2000</MaskUpper><LocusLower>73.1</LocusLower><LocusUpper>73.6</LocusUpper></Part><Part id="74"><Display>Book 74</Display><MaskLower>2001</MaskLower><MaskUpper>2006</MaskUpper><LocusLower>74.1</LocusLower><LocusUpper>74.6</LocusUpper></Part><Part id="75"><Display>Book 75</Display><MaskLower>2007</MaskLower><MaskUpper>2010</MaskUpper><LocusLower>75.1</LocusLower><LocusUpper>75.4</LocusUpper></Part><Part id="76"><Display>Book 76</Display><MaskLower>2011</MaskLower><MaskUpper>2036</MaskUpper><LocusLower>76.1</LocusLower><LocusUpper>76.26</LocusUpper></Part><Part id="77"><Display>Book 77</Display><MaskLower>2037</MaskLower><MaskUpper>2042</MaskUpper><LocusLower>77.1</LocusLower><LocusUpper>77.6</LocusUpper></Part><Part id="78"><Display>Book 78</Display><MaskLower>2043</MaskLower><MaskUpper>2048</MaskUpper><LocusLower>78.1</LocusLower><LocusUpper>78.6</LocusUpper></Part><Part id="79"><Display>Book 78b</Display><MaskLower>2049</MaskLower><MaskUpper>2052</MaskUpper><LocusLower>78b.3</LocusLower><LocusUpper>78b.6</LocusUpper></Part><Part id="80"><Display>Book 79</Display><MaskLower>2053</MaskLower><MaskUpper>2056</MaskUpper><LocusLower>79.1</LocusLower><LocusUpper>79.4</LocusUpper></Part><Part id="81"><Display>Book 80</Display><MaskLower>2057</MaskLower><MaskUpper>2064</MaskUpper><LocusLower>80.1</LocusLower><LocusUpper>80.8</LocusUpper></Part><Part id="82"><Display>Book 81</Display><MaskLower>2065</MaskLower><MaskUpper>2070</MaskUpper><LocusLower>81.1</LocusLower><LocusUpper>81.6</LocusUpper></Part><Part id="83"><Display>Book 82</Display><MaskLower>2071</MaskLower><MaskUpper>2074</MaskUpper><LocusLower>82.1</LocusLower><LocusUpper>82.4</LocusUpper></Part><Part id="84"><Display>Book 83</Display><MaskLower>2075</MaskLower><MaskUpper>2080</MaskUpper><LocusLower>83.1</LocusLower><LocusUpper>83.6</LocusUpper></Part><Part id="85"><Display>Book 84</Display><MaskLower>2081</MaskLower><MaskUpper>2092</MaskUpper><LocusLower>84.1</LocusLower><LocusUpper>84.12</LocusUpper></Part><Part id="86"><Display>Book 85</Display><MaskLower>2093</MaskLower><MaskUpper>2094</MaskUpper><LocusLower>85.1</LocusLower><LocusUpper>85.2</LocusUpper></Part><Part id="87"><Display>Book 86</Display><MaskLower>2095</MaskLower><MaskUpper>2100</MaskUpper><LocusLower>86.1</LocusLower><LocusUpper>86.6</LocusUpper></Part><Part id="88"><Display>Book 87</Display><MaskLower>2101</MaskLower><MaskUpper>2104</MaskUpper><LocusLower>87.1</LocusLower><LocusUpper>87.4</LocusUpper></Part><Part id="89"><Display>Book 88</Display><MaskLower>2105</MaskLower><MaskUpper>2112</MaskUpper><LocusLower>88.1</LocusLower><LocusUpper>88.8</LocusUpper></Part><Part id="90"><Display>Book 89</Display><MaskLower>2113</MaskLower><MaskUpper>2118</MaskUpper><LocusLower>89.1</LocusLower><LocusUpper>89.6</LocusUpper></Part><Part id="91"><Display>Book 90</Display><MaskLower>2119</MaskLower><MaskUpper>2124</MaskUpper><LocusLower>90.1</LocusLower><LocusUpper>90.6</LocusUpper></Part><Part id="92"><Display>Book 91</Display><MaskLower>2125</MaskLower><MaskUpper>2134</MaskUpper><LocusLower>91.1</LocusLower><LocusUpper>91.10</LocusUpper></Part><Part id="93"><Display>Book 92</Display><MaskLower>2135</MaskLower><MaskUpper>2138</MaskUpper><LocusLower>92.1</LocusLower><LocusUpper>92.4</LocusUpper></Part><Part id="94"><Display>Book 93</Display><MaskLower>2139</MaskLower><MaskUpper>2140</MaskUpper><LocusLower>93.1</LocusLower><LocusUpper>93.2</LocusUpper></Part><Part id="95"><Display>Book 94</Display><MaskLower>2141</MaskLower><MaskUpper>2142</MaskUpper><LocusLower>94.1</LocusLower><LocusUpper>94.2</LocusUpper></Part><Part id="96"><Display>Book 95</Display><MaskLower>2143</MaskLower><MaskUpper>2151</MaskUpper><LocusLower>95.1</LocusLower><LocusUpper>95.10</LocusUpper></Part><Part id="97"><Display>Book 96</Display><MaskLower>2152</MaskLower><MaskUpper>2157</MaskUpper><LocusLower>96.1</LocusLower><LocusUpper>96.6</LocusUpper></Part><Part id="98"><Display>Book 97</Display><MaskLower>2158</MaskLower><MaskUpper>2169</MaskUpper><LocusLower>97.1</LocusLower><LocusUpper>97.12</LocusUpper></Part><Part id="99"><Display>Book 98</Display><MaskLower>2170</MaskLower><MaskUpper>2175</MaskUpper><LocusLower>98.1</LocusLower><LocusUpper>98.6</LocusUpper></Part><Part id="100"><Display>Book 99</Display><MaskLower>2176</MaskLower><MaskUpper>2191</MaskUpper><LocusLower>99.1</LocusLower><LocusUpper>99.16</LocusUpper></Part><Part id="101"><Display>Book 100</Display><MaskLower>2192</MaskLower><MaskUpper>2199</MaskUpper><LocusLower>100.1</LocusLower><LocusUpper>100.8</LocusUpper></Part><Part id="102"><Display>Book 101</Display><MaskLower>2200</MaskLower><MaskUpper>2209</MaskUpper><LocusLower>101.1</LocusLower><LocusUpper>101.10</LocusUpper></Part><Part id="103"><Display>Book 102</Display><MaskLower>2210</MaskLower><MaskUpper>2213</MaskUpper><LocusLower>102.1</LocusLower><LocusUpper>102.4</LocusUpper></Part><Part id="104"><Display>Book 103</Display><MaskLower>2214</MaskLower><MaskUpper>2217</MaskUpper><LocusLower>103.1</LocusLower><LocusUpper>103.4</LocusUpper></Part><Part id="105"><Display>Book 104</Display><MaskLower>2218</MaskLower><MaskUpper>2221</MaskUpper><LocusLower>104.1</LocusLower><LocusUpper>104.4</LocusUpper></Part><Part id="106"><Display>Book 105</Display><MaskLower>2222</MaskLower><MaskUpper>2223</MaskUpper><LocusLower>105.1</LocusLower><LocusUpper>105.2</LocusUpper></Part><Part id="107"><Display>Book 106</Display><MaskLower>2224</MaskLower><MaskUpper>2225</MaskUpper><LocusLower>106.1</LocusLower><LocusUpper>106.2</LocusUpper></Part><Part id="108"><Display>Book 107</Display><MaskLower>2226</MaskLower><MaskUpper>2233</MaskUpper><LocusLower>107.1</LocusLower><LocusUpper>107.8</LocusUpper></Part><Part id="109"><Display>Book 108</Display><MaskLower>2234</MaskLower><MaskUpper>2239</MaskUpper><LocusLower>108.1</LocusLower><LocusUpper>108.6</LocusUpper></Part><Part id="110"><Display>Book 109</Display><MaskLower>2240</MaskLower><MaskUpper>2245</MaskUpper><LocusLower>109.1</LocusLower><LocusUpper>109.6</LocusUpper></Part><Part id="111"><Display>Book 110</Display><MaskLower>2246</MaskLower><MaskUpper>2253</MaskUpper><LocusLower>110.1</LocusLower><LocusUpper>110.8</LocusUpper></Part><Part id="112"><Display>Book 111</Display><MaskLower>2254</MaskLower><MaskUpper>2257</MaskUpper><LocusLower>111.1</LocusLower><LocusUpper>111.4</LocusUpper></Part><Part id="113"><Display>Book 112</Display><MaskLower>2258</MaskLower><MaskUpper>2259</MaskUpper><LocusLower>112.1</LocusLower><LocusUpper>112.2</LocusUpper></Part><Part id="114"><Display>Book 113</Display><MaskLower>2260</MaskLower><MaskUpper>2263</MaskUpper><LocusLower>113.1</LocusLower><LocusUpper>113.4</LocusUpper></Part><Part id="115"><Display>Book 114</Display><MaskLower>2264</MaskLower><MaskUpper>2269</MaskUpper><LocusLower>114.1</LocusLower><LocusUpper>114.6</LocusUpper></Part><Part id="116"><Display>Book 115</Display><MaskLower>2270</MaskLower><MaskUpper>2277</MaskUpper><LocusLower>115.1</LocusLower><LocusUpper>115.8</LocusUpper></Part><Part id="117"><Display>Book 116</Display><MaskLower>2278</MaskLower><MaskUpper>2285</MaskUpper><LocusLower>116.1</LocusLower><LocusUpper>116.8</LocusUpper></Part></Parts><Text>
    <TextUnit id="0" loc="1.1">Cui dono lepidum novum libellum</TextUnit>
    <TextUnit id="1" loc="1.2">arido modo pumice expolitum?</TextUnit>
    <TextUnit id="2" loc="1.3">Corneli, tibi; namque tu solebas</TextUnit>
    <TextUnit id="3" loc="1.4">meas esse aliquid putare nugas,</TextUnit>
    <TextUnit id="4" loc="1.5">iam tum cum ausus es unus Italorum</TextUnit>
    <TextUnit id="5" loc="1.6">omne aevum tribus explicare chartis,</TextUnit>
    <TextUnit id="6" loc="1.7">doctis, Iuppiter, et laboriosis!</TextUnit>
    <TextUnit id="7" loc="1.8">quare habe tibi quidquid hoc libelli</TextUnit>
    <TextUnit id="8" loc="1.9">qualecumque, quod, o patrona virgo,</TextUnit>
    <TextUnit id="9" loc="1.10">plus uno maneat perenne saeclo.</TextUnit>
    <TextUnit id="10" loc="2.1">Passer, deliciae meae puellae,</TextUnit>
    <TextUnit id="11" loc="2.2">quicum ludere, quem in sinu tenere,</TextUnit>
    <TextUnit id="12" loc="2.3">cui primum digitum dare adpetenti</TextUnit>
    <TextUnit id="13" loc="2.4">et acris solet incitare morsus,</TextUnit>
    <TextUnit id="14" loc="2.5">cum desiderio meo nitenti</TextUnit>
    <TextUnit id="15" loc="2.6">carum nescio quid libet iocari</TextUnit>
    <TextUnit id="16" loc="2.7">(et solaciolum sui doloris,</TextUnit>
    <TextUnit id="17" loc="2.8">credo, ut tum gravis adquiescat ardor),</TextUnit>
    <TextUnit id="18" loc="2.9">tecum ludere sicut ipsa possem</TextUnit>
    <TextUnit id="19" loc="2.10">et tristis animi levare curas!</TextUnit>
    <TextUnit id="20" loc="2.11">Tam gratum est mihi quam ferunt puellae</TextUnit>
    <TextUnit id="21" loc="2.12">pernici aureolum fuisse malum,</TextUnit>
    <TextUnit id="22" loc="2.13">quod zonam solvit diu ligatam.</TextUnit>
    <TextUnit id="23" loc="3.1">Lugete, o Veneres Cupidinesque</TextUnit>
    <TextUnit id="24" loc="3.2">et quantum est hominum venustiorum!</TextUnit>
    <TextUnit id="25" loc="3.3">passer mortuus est meae puellae,</TextUnit>
    <TextUnit id="26" loc="3.4">passer, deliciae meae puellae,</TextUnit>
    <TextUnit id="27" loc="3.5">quem plus illa oculis suis amabat;</TextUnit>
    <TextUnit id="28" loc="3.6">nam mellitus erat, suamque norat</TextUnit>
    <TextUnit id="29" loc="3.7">ipsa tam bene quam puella matrem,</TextUnit>
    <TextUnit id="30" loc="3.8">nec sese a gremio illius movebat,</TextUnit>
    <TextUnit id="31" loc="3.9">sed circumsiliens modo huc modo illuc</TextUnit>
    <TextUnit id="32" loc="3.10">ad solam dominam usque pipiabat.</TextUnit>
    <TextUnit id="33" loc="3.11">qui nunc it per iter tenebricosum</TextUnit>
    <TextUnit id="34" loc="3.12">illuc unde negant redire quemquam.</TextUnit>
    <TextUnit id="35" loc="3.13">at vobis male sit, malae tenebrae</TextUnit>
    <TextUnit id="36" loc="3.14">Orci, quae omnia bella devoratis;</TextUnit>
    <TextUnit id="37" loc="3.15">tam bellum mihi passerem abstulistis.</TextUnit>
    <TextUnit id="38" loc="3.16">o factum male! o miselle passer!</TextUnit>
    <TextUnit id="39" loc="3.17">tua nunc opera meae puellae</TextUnit>
    <TextUnit id="40" loc="3.18">flendo turgiduli rubent ocelli.</TextUnit>
    <TextUnit id="41" loc="4.1">Phasellus ille, quem videtis, hospites,</TextUnit>
    <TextUnit id="42" loc="4.2">ait fuisse navium celerrimus,</TextUnit>
    <TextUnit id="43" loc="4.3">neque ullius natantis impetum trabis</TextUnit>
    <TextUnit id="44" loc="4.4">nequisse praeterire, sive palmulis</TextUnit>
    <TextUnit id="45" loc="4.5">opus foret volare sive linteo.</TextUnit>
    <TextUnit id="46" loc="4.6">et hoc negat minacis Hadriatici</TextUnit>
    <TextUnit id="47" loc="4.7">negare litus insulasve Cycladas</TextUnit>
    <TextUnit id="48" loc="4.8">Rhodumque nobilem horridamque Thraciam</TextUnit>
    <TextUnit id="49" loc="4.9">Propontida trucemve Ponticum sinum,</TextUnit>
    <TextUnit id="50" loc="4.10">ubi iste post phasellus antea fuit</TextUnit>
    <TextUnit id="51" loc="4.11">comata silva: nam Cytorio in iugo</TextUnit>
    <TextUnit id="52" loc="4.12">loquente saepe sibilum edidit coma.</TextUnit>
    <TextUnit id="53" loc="4.13">Amastri Pontica et Cytore buxifer,</TextUnit>
    <TextUnit id="54" loc="4.14">tibi haec fuisse et esse cognitissima</TextUnit>
    <TextUnit id="55" loc="4.15">ait phasellus; ultima ex origine</TextUnit>
    <TextUnit id="56" loc="4.16">tuo stetisse dicit in cacumine,</TextUnit>
    <TextUnit id="57" loc="4.17">tuo imbuisse palmulas in aequore,</TextUnit>
    <TextUnit id="58" loc="4.18">et inde tot per impotentia freta</TextUnit>
    <TextUnit id="59" loc="4.19">erum tulisse, laeva sive dextera</TextUnit>
    <TextUnit id="60" loc="4.20">vocaret aura, sive utrumque Iuppiter</TextUnit>
    <TextUnit id="61" loc="4.21">simul secundus incidisset in pedem;</TextUnit>
    <TextUnit id="62" loc="4.22">neque ulla vota litoralibus diis</TextUnit>
    <TextUnit id="63" loc="4.23">sibi esse facta, cum veniret a mari</TextUnit>
    <TextUnit id="64" loc="4.24">novissimo hunc ad usque limpidum lacum.</TextUnit>
    <TextUnit id="65" loc="4.25">sed haec prius fuere: nunc recondita</TextUnit>
    <TextUnit id="66" loc="4.26">senet quiete seque dedicat tibi,</TextUnit>
    <TextUnit id="67" loc="4.27">gemelle Castor et gemelle Castoris.</TextUnit>
    <TextUnit id="68" loc="5.1">Vivamus, mea Lesbia, atque amemus,</TextUnit>
    <TextUnit id="69" loc="5.2">rumoresque senum severiorum</TextUnit>
    <TextUnit id="70" loc="5.3">omnes unius aestimemus assis.</TextUnit>
    <TextUnit id="71" loc="5.4">soles occidere et redire possunt:</TextUnit>
    <TextUnit id="72" loc="5.5">nobis, cum semel occidit brevis lux,</TextUnit>
    <TextUnit id="73" loc="5.6">nox est perpetua una dormienda.</TextUnit>
    <TextUnit id="74" loc="5.7">da mi basia mille, deinde centum,</TextUnit>
    <TextUnit id="75" loc="5.8">dein mille altera, dein secunda centum,</TextUnit>
    <TextUnit id="76" loc="5.9">deinde usque altera mille, deinde centum,</TextUnit>
    <TextUnit id="77" loc="5.10">dein, cum milia multa fecerimus,</TextUnit>
    <TextUnit id="78" loc="5.11">conturbabimus illa, ne sciamus,</TextUnit>
    <TextUnit id="79" loc="5.12">aut ne quis malus invidere possit,</TextUnit>
    <TextUnit id="80" loc="5.13">cum tantum sciat esse basiorum.</TextUnit>
    <TextUnit id="81" loc="6.1">Flavi, delicias tuas Catullo,</TextUnit>
    <TextUnit id="82" loc="6.2">ni sint inlepidae atque inelegantes,</TextUnit>
    <TextUnit id="83" loc="6.3">velles dicere, nec tacere posses.</TextUnit>
    <TextUnit id="84" loc="6.4">verum nescio quid febriculosi</TextUnit>
    <TextUnit id="85" loc="6.5">scorti diligis: hoc pudet fateri.</TextUnit>
    <TextUnit id="86" loc="6.6">nam te non viduas iacere noctes</TextUnit>
    <TextUnit id="87" loc="6.7">nequiquam tacitum cubile clamat</TextUnit>
    <TextUnit id="88" loc="6.8">sertis ac Syrio fragrans olivo,</TextUnit>
    <TextUnit id="89" loc="6.9">pulvinusque peraeque et hic et ille</TextUnit>
    <TextUnit id="90" loc="6.10">attritus, tremulique quassa lecti</TextUnit>
    <TextUnit id="91" loc="6.11">argutatio inambulatioque.</TextUnit>
    <TextUnit id="92" loc="6.12">nam nil stupra valet, nihil, tacere.</TextUnit>
    <TextUnit id="93" loc="6.13">cur? non tam latera ecfututa pandas,</TextUnit>
    <TextUnit id="94" loc="6.14">ni tu quid facias ineptiarum.</TextUnit>
    <TextUnit id="95" loc="6.15">quare, quidquid habes boni malique,</TextUnit>
    <TextUnit id="96" loc="6.16">dic nobis: volo te ac tuos amores</TextUnit>
    <TextUnit id="97" loc="6.17">ad caelum lepido vocare versu.</TextUnit>
    <TextUnit id="98" loc="7.1">Quaeris quot mihi basiationes</TextUnit>
    <TextUnit id="99" loc="7.2">tuae, Lesbia, sint satis superque.</TextUnit>
    <TextUnit id="100" loc="7.3">quam magnus numerus Libyssae harenae</TextUnit>
    <TextUnit id="101" loc="7.4">laserpiciferis iacet Cyrenis,</TextUnit>
    <TextUnit id="102" loc="7.5">oraclum Iovis inter aestuosi</TextUnit>
    <TextUnit id="103" loc="7.6">et Batti veteris sacrum sepulcrum,</TextUnit>
    <TextUnit id="104" loc="7.7">aut quam sidera multa, cum tacet nox,</TextUnit>
    <TextUnit id="105" loc="7.8">furtivos hominum vident amores,</TextUnit>
    <TextUnit id="106" loc="7.9">tam te basia multa basiare</TextUnit>
    <TextUnit id="107" loc="7.10">vesano satis et super Catullo est,</TextUnit>
    <TextUnit id="108" loc="7.11">quae nec pernumerare curiosi</TextUnit>
    <TextUnit id="109" loc="7.12">possint nec mala fascinare lingua.</TextUnit>
    <TextUnit id="110" loc="8.1">Miser Catulle, desinas ineptire,</TextUnit>
    <TextUnit id="111" loc="8.2">et quod vides perisse perditum ducas.</TextUnit>
    <TextUnit id="112" loc="8.3">fulsere quondam candidi tibi soles,</TextUnit>
    <TextUnit id="113" loc="8.4">cum ventitabas quo puella ducebat</TextUnit>
    <TextUnit id="114" loc="8.5">amata nobis quantum amabitur nulla.</TextUnit>
    <TextUnit id="115" loc="8.6">ibi illa multa tum iocosa fiebant,</TextUnit>
    <TextUnit id="116" loc="8.7">quae tu volebas nec puella nolebat.</TextUnit>
    <TextUnit id="117" loc="8.8">fulsere vere candidi tibi soles.</TextUnit>
    <TextUnit id="118" loc="8.9">nunc iam illa non vult: tu quoque, impotens, noli,</TextUnit>
    <TextUnit id="119" loc="8.10">nec quae fugit sectare, nec miser vive,</TextUnit>
    <TextUnit id="120" loc="8.11">sed obstinata mente perfer, obdura.</TextUnit>
    <TextUnit id="121" loc="8.12">vale, puella! iam Catullus obdurat,</TextUnit>
    <TextUnit id="122" loc="8.13">nec te requiret nec rogabit invitam:</TextUnit>
    <TextUnit id="123" loc="8.14">at tu dolebis, cum rogaberis nulla.</TextUnit>
    <TextUnit id="124" loc="8.15">scelesta, vae te! quae tibi manet vita!</TextUnit>
    <TextUnit id="125" loc="8.16">quis nunc te adibit? cui videberis bella?</TextUnit>
    <TextUnit id="126" loc="8.17">quem nunc amabis? cuius esse diceris?</TextUnit>
    <TextUnit id="127" loc="8.18">quem basiabis? cui labella mordebis?</TextUnit>
    <TextUnit id="128" loc="8.19">at tu, Catulle, destinatus obdura.</TextUnit>
    <TextUnit id="129" loc="9.1">Verani, omnibus e meis amicis</TextUnit>
    <TextUnit id="130" loc="9.2">antistans mihi milibus trecentis,</TextUnit>
    <TextUnit id="131" loc="9.3">venistine domum ad tuos penates</TextUnit>
    <TextUnit id="132" loc="9.4">fratresque unanimos anumque matrem?</TextUnit>
    <TextUnit id="133" loc="9.5">venisti! o mihi nuntii beati!</TextUnit>
    <TextUnit id="134" loc="9.6">visam te incolumem audiamque Hiberum</TextUnit>
    <TextUnit id="135" loc="9.7">narrantem loca, facta, nationes,</TextUnit>
    <TextUnit id="136" loc="9.8">ut mos est tuus, applicansque collum</TextUnit>
    <TextUnit id="137" loc="9.9">iucundum os oculosque saviabor.</TextUnit>
    <TextUnit id="138" loc="9.10">o, quantum est hominum beatiorum,</TextUnit>
    <TextUnit id="139" loc="9.11">quid me laetius est beatiusve?</TextUnit>
    <TextUnit id="140" loc="10.1">Varus me meus ad suos amores</TextUnit>
    <TextUnit id="141" loc="10.2">visum duxerat e foro otiosum,</TextUnit>
    <TextUnit id="142" loc="10.3">scortillum, ut mihi tunc repente visum est,</TextUnit>
    <TextUnit id="143" loc="10.4">non sane inlepidum neque invenustum.</TextUnit>
    <TextUnit id="144" loc="10.5">huc ut venimus, incidere nobis</TextUnit>
    <TextUnit id="145" loc="10.6">sermones varii, in quibus, quid esset</TextUnit>
    <TextUnit id="146" loc="10.7">iam Bithynia, quo modo se haberet,</TextUnit>
    <TextUnit id="147" loc="10.8">ecquonam mihi profuisset aere.</TextUnit>
    <TextUnit id="148" loc="10.9">respondi id quod erat, nihil neque ipsis</TextUnit>
    <TextUnit id="149" loc="10.10">nec praetoribus esse nec cohorti,</TextUnit>
    <TextUnit id="150" loc="10.11">cur quisquam caput unctius referret,</TextUnit>
    <TextUnit id="151" loc="10.12">praesertim quibus esset irrumator</TextUnit>
    <TextUnit id="152" loc="10.13">praetor nec faceret pili cohortem.</TextUnit>
    <TextUnit id="153" loc="10.14">“at certe tamen,” inquiunt, “quod illic</TextUnit>
    <TextUnit id="154" loc="10.15">natum dicitur esse comparasti,</TextUnit>
    <TextUnit id="155" loc="10.16">ad lecticam homines.” ego, ut puellae</TextUnit>
    <TextUnit id="156" loc="10.17">unum me facerem beatiorem,</TextUnit>
    <TextUnit id="157" loc="10.18">“non,” inquam, “mihi tam fuit maligne,</TextUnit>
    <TextUnit id="158" loc="10.19">ut, provincia quod mala incidisset,</TextUnit>
    <TextUnit id="159" loc="10.20">non possem octo homines parare rectos.”</TextUnit>
    <TextUnit id="160" loc="10.21">at mi nullus erat neque hic neque illic</TextUnit>
    <TextUnit id="161" loc="10.22">fractum qui veteris pedem grabati</TextUnit>
    <TextUnit id="162" loc="10.23">in collo sibi conlocare posset.</TextUnit>
    <TextUnit id="163" loc="10.24">hic illa, ut decuit cinaediorem,</TextUnit>
    <TextUnit id="164" loc="10.25">“quaeso,” inquit, “mihi, mi Catulle, paulum</TextUnit>
    <TextUnit id="165" loc="10.26">istos commoda: nam volo ad Sarapim</TextUnit>
    <TextUnit id="166" loc="10.27">deferri.”  “Mane,” inquii puellae,</TextUnit>
    <TextUnit id="167" loc="10.28">“istud quod modo dixeram, me habere,</TextUnit>
    <TextUnit id="168" loc="10.29">fugit me ratio: meus sodalis</TextUnit>
    <TextUnit id="169" loc="10.30">Cinna est Gaius; is sibi paravit.</TextUnit>
    <TextUnit id="170" loc="10.31">verum, utrum illius an mei, quid ad me?</TextUnit>
    <TextUnit id="171" loc="10.32">utor tam bene quam mihi pararim.</TextUnit>
    <TextUnit id="172" loc="10.33">sed tu insulsa male et molesta vivis,</TextUnit>
    <TextUnit id="173" loc="10.34">per quam non licet esse neglegentem.”</TextUnit>
    <TextUnit id="174" loc="11.1">Furi et Aureli, comites Catulli,</TextUnit>
    <TextUnit id="175" loc="11.2">sive in extremos penetrabit Indos,</TextUnit>
    <TextUnit id="176" loc="11.3">litus ut longe resonante Eoa</TextUnit>
    <TextUnit id="177" loc="11.4">tunditur unda,</TextUnit>
    <TextUnit id="178" loc="11.5">sive in Hyrcanos Arabasve molles,</TextUnit>
    <TextUnit id="179" loc="11.6">seu Sacas sagittiferosve Parthos,</TextUnit>
    <TextUnit id="180" loc="11.7">sive quae septemgeminus colorat</TextUnit>
    <TextUnit id="181" loc="11.8">aequora Nilus,</TextUnit>
    <TextUnit id="182" loc="11.9">sive trans altas gradietur Alpes</TextUnit>
    <TextUnit id="183" loc="11.10">Caesaris visens monimenta magni,</TextUnit>
    <TextUnit id="184" loc="11.11">Gallicum Rhenum, horribile aequor, ulti-</TextUnit>
    <TextUnit id="185" loc="11.12">mosque Britannos,</TextUnit>
    <TextUnit id="186" loc="11.13">omnia haec, quaecumque feret voluntas</TextUnit>
    <TextUnit id="187" loc="11.14">caelitum, temptare simul parati,</TextUnit>
    <TextUnit id="188" loc="11.15">pauca nuntiate meae puellae</TextUnit>
    <TextUnit id="189" loc="11.16">non bona dicta.</TextUnit>
    <TextUnit id="190" loc="11.17">cum suis vivat valeatque moechis,</TextUnit>
    <TextUnit id="191" loc="11.18">quos simul complexa tenet trecentos,</TextUnit>
    <TextUnit id="192" loc="11.19">nullum amans vere, sed identidem omnium</TextUnit>
    <TextUnit id="193" loc="11.20">ilia rumpens;</TextUnit>
    <TextUnit id="194" loc="11.21">nec meum respectet, ut ante, amorem,</TextUnit>
    <TextUnit id="195" loc="11.22">qui illius culpa cecidit velut prati</TextUnit>
    <TextUnit id="196" loc="11.23">ultimi flos, praetereunte postquam</TextUnit>
    <TextUnit id="197" loc="11.24">tactus aratro est.</TextUnit>
    <TextUnit id="198" loc="12.1">Marrucine Asini, manu sinistra</TextUnit>
    <TextUnit id="199" loc="12.2">non belle uteris in ioco atque vino:</TextUnit>
    <TextUnit id="200" loc="12.3">tollis lintea neglegentiorum.</TextUnit>
    <TextUnit id="201" loc="12.4">hoc salsum esse putas? fugit te, inepte!</TextUnit>
    <TextUnit id="202" loc="12.5">quamvis sordida res et invenusta est</TextUnit>
    <TextUnit id="203" loc="12.6">non credis mihi?  crede Pollioni</TextUnit>
    <TextUnit id="204" loc="12.7">fratri, qui tua furta vel talento</TextUnit>
    <TextUnit id="205" loc="12.8">mutari velit; est enim leporum</TextUnit>
    <TextUnit id="206" loc="12.9">disertus puer ac facetiarum.</TextUnit>
    <TextUnit id="207" loc="12.10">quare aut hendecasyllabos trecentos</TextUnit>
    <TextUnit id="208" loc="12.11">exspecta, aut mihi linteum remitte,</TextUnit>
    <TextUnit id="209" loc="12.12">quod me non movet aestimatione,</TextUnit>
    <TextUnit id="210" loc="12.13">verum est mnemosynum mei sodalis.</TextUnit>
    <TextUnit id="211" loc="12.14">nam sudaria Saetaba ex Hiberis</TextUnit>
    <TextUnit id="212" loc="12.15">miserunt mihi muneri Fabullus</TextUnit>
    <TextUnit id="213" loc="12.16">et Veranius: haec amem necesse est</TextUnit>
    <TextUnit id="214" loc="12.17">et Veraniolum meum et Fabullum.</TextUnit>
    <TextUnit id="215" loc="13.1">Cenabis bene, mi Fabulle, apud me</TextUnit>
    <TextUnit id="216" loc="13.2">paucis, si tibi di favent, diebus,</TextUnit>
    <TextUnit id="217" loc="13.3">si tecum attuleris bonam atque magnam</TextUnit>
    <TextUnit id="218" loc="13.4">cenam, non sine candida puella</TextUnit>
    <TextUnit id="219" loc="13.5">et vino et sale et omnibus cachinnis.</TextUnit>
    <TextUnit id="220" loc="13.6">haec si, inquam, attuleris, venuste noster</TextUnit>
    <TextUnit id="221" loc="13.7">cenabis bene; nam tui Catulli</TextUnit>
    <TextUnit id="222" loc="13.8">plenus sacculus est aranearum.</TextUnit>
    <TextUnit id="223" loc="13.9">sed contra accipies meros amores</TextUnit>
    <TextUnit id="224" loc="13.10">seu quid suavius elegantiusve est:</TextUnit>
    <TextUnit id="225" loc="13.11">nam unguentum dabo, quod meae puellae</TextUnit>
    <TextUnit id="226" loc="13.12">donarunt Veneres Cupidinesque,</TextUnit>
    <TextUnit id="227" loc="13.13">quod tu cum olfacies, deos rogabis</TextUnit>
    <TextUnit id="228" loc="13.14">totum ut te faciant, Fabulle, nasum.</TextUnit>
    <TextUnit id="229" loc="14.1">Ni te plus oculis meis amarem,</TextUnit>
    <TextUnit id="230" loc="14.2">iucundissime Calve, munere isto</TextUnit>
    <TextUnit id="231" loc="14.3">odissem te odio Vatiniano:</TextUnit>
    <TextUnit id="232" loc="14.4">nam quid feci ego quidve sum locutus,</TextUnit>
    <TextUnit id="233" loc="14.5">cur me tot male perderes poetis?</TextUnit>
    <TextUnit id="234" loc="14.6">isti di mala multa dent clienti</TextUnit>
    <TextUnit id="235" loc="14.7">qui tantum tibi misit impiorum.</TextUnit>
    <TextUnit id="236" loc="14.8">quod si, ut suspicor, hoc novum ac repertum</TextUnit>
    <TextUnit id="237" loc="14.9">munus dat tibi Sulla litterator,</TextUnit>
    <TextUnit id="238" loc="14.10">non est mi male, sed bene ac beate,</TextUnit>
    <TextUnit id="239" loc="14.11">quod non dispereunt tui labores.</TextUnit>
    <TextUnit id="240" loc="14.12">di magni, horribilem et sacrum libellum,</TextUnit>
    <TextUnit id="241" loc="14.13">quem tu scilicet ad tuum Catullum</TextUnit>
    <TextUnit id="242" loc="14.14">misti, continuo ut die periret,</TextUnit>
    <TextUnit id="243" loc="14.15">Saturnalibus, optimo dierum!</TextUnit>
    <TextUnit id="244" loc="14.16">non, non hoc tibi, false, sic abibit:</TextUnit>
    <TextUnit id="245" loc="14.17">nam, si luxerit, ad librariorum</TextUnit>
    <TextUnit id="246" loc="14.18">curram scrinia, Caesios, Aquinos,</TextUnit>
    <TextUnit id="247" loc="14.19">Suffenum, omnia colligam venena,</TextUnit>
    <TextUnit id="248" loc="14.20">ac te his suppliciis remunerabor.</TextUnit>
    <TextUnit id="249" loc="14.21">vos hinc interea valete, abite</TextUnit>
    <TextUnit id="250" loc="14.22">illuc unde malum pedem attulistis,</TextUnit>
    <TextUnit id="251" loc="14.23">saecli incommoda, pessimi poetae.</TextUnit>
    <TextUnit id="252" loc="14b.1">Si qui forte mearum ineptiarum</TextUnit>
    <TextUnit id="253" loc="14b.2">lectores eritis manusque vestras</TextUnit>
    <TextUnit id="254" loc="14b.3">non horrebitis admovere nobis,</TextUnit>
    <TextUnit id="255" loc="15.1">Commendo tibi me ac meos amores,</TextUnit>
    <TextUnit id="256" loc="15.2">Aureli. Veniam peto pudentem,</TextUnit>
    <TextUnit id="257" loc="15.3">ut, si quicquam animo tuo cupisti</TextUnit>
    <TextUnit id="258" loc="15.4">quod castum expeteres et integellum,</TextUnit>
    <TextUnit id="259" loc="15.5">conserves puerum mihi pudice,</TextUnit>
    <TextUnit id="260" loc="15.6">non dico a populo: nihil veremur</TextUnit>
    <TextUnit id="261" loc="15.7">istos qui in platea modo huc modo illuc</TextUnit>
    <TextUnit id="262" loc="15.8">in re praetereunt sua occupati;</TextUnit>
    <TextUnit id="263" loc="15.9">verum a te metuo tuoque pene</TextUnit>
    <TextUnit id="264" loc="15.10">infesto pueris bonis malisque.</TextUnit>
    <TextUnit id="265" loc="15.11">quem tu qua libet, ut libet moveto</TextUnit>
    <TextUnit id="266" loc="15.12">quantum vis, ubi erit foris paratum:</TextUnit>
    <TextUnit id="267" loc="15.13">hunc unum excipio, ut puto, pudenter.</TextUnit>
    <TextUnit id="268" loc="15.14">quod si te mala mens furorque vecors</TextUnit>
    <TextUnit id="269" loc="15.15">in tantam impulerit, sceleste, culpam,</TextUnit>
    <TextUnit id="270" loc="15.16">ut nostrum insidiis caput lacessas,</TextUnit>
    <TextUnit id="271" loc="15.17">ah tum te miserum malique fati,</TextUnit>
    <TextUnit id="272" loc="15.18">quem attractis pedibus patente porta</TextUnit>
    <TextUnit id="273" loc="15.19">percurrent raphanique mugilesque.</TextUnit>
    <TextUnit id="274" loc="16.1">Pedicabo ego vos et irrumabo,</TextUnit>
    <TextUnit id="275" loc="16.2">Aureli pathice et cinaede Furi,</TextUnit>
    <TextUnit id="276" loc="16.3">qui me ex versiculis meis putastis,</TextUnit>
    <TextUnit id="277" loc="16.4">quod sunt molliculi, parum pudicum.</TextUnit>
    <TextUnit id="278" loc="16.5">nam castum esse decet pium poetam</TextUnit>
    <TextUnit id="279" loc="16.6">ipsum, versiculos nihil necesse est,</TextUnit>
    <TextUnit id="280" loc="16.7">qui tum denique habent salem ac leporem,</TextUnit>
    <TextUnit id="281" loc="16.8">si sunt molliculi ac parum pudici</TextUnit>
    <TextUnit id="282" loc="16.9">et quod pruriat incitare possunt,</TextUnit>
    <TextUnit id="283" loc="16.10">non dico pueris, sed his pilosis,</TextUnit>
    <TextUnit id="284" loc="16.11">qui duros nequeunt movere lumbos.</TextUnit>
    <TextUnit id="285" loc="16.12">vos quod milia multa basiorum</TextUnit>
    <TextUnit id="286" loc="16.13">legistis, male me marem putatis?</TextUnit>
    <TextUnit id="287" loc="16.14">pedicabo ego vos et irrumabo.</TextUnit>
    <TextUnit id="288" loc="17.1">O Colonia, quae cupis ponte ludere longo,</TextUnit>
    <TextUnit id="289" loc="17.2">et salire paratum habes, sed vereris inepta</TextUnit>
    <TextUnit id="290" loc="17.3">crura ponticuli assulis stantis in redivivis,</TextUnit>
    <TextUnit id="291" loc="17.4">ne supinus eat cavaque in palude recumbat,</TextUnit>
    <TextUnit id="292" loc="17.5">sic tibi bonus ex tua pons libidine fiat,</TextUnit>
    <TextUnit id="293" loc="17.6">in quo vel Salisubsili sacra suscipiantur,</TextUnit>
    <TextUnit id="294" loc="17.7">munus hoc mihi maximi da, Colonia, risus.</TextUnit>
    <TextUnit id="295" loc="17.8">quendam municipem meum de tuo volo ponte</TextUnit>
    <TextUnit id="296" loc="17.9">ire praecipitem in lutum per caputque pedesque,</TextUnit>
    <TextUnit id="297" loc="17.10">verum totius ut lacus putidaeque paludis</TextUnit>
    <TextUnit id="298" loc="17.11">lividissima maximeque est profunda vorago.</TextUnit>
    <TextUnit id="299" loc="17.12">insulsissimus est homo, nec sapit pueri instar</TextUnit>
    <TextUnit id="300" loc="17.13">bimuli tremula patris dormientis in ulna:</TextUnit>
    <TextUnit id="301" loc="17.14">cui cum sit viridissimo nupta flore puella</TextUnit>
    <TextUnit id="302" loc="17.15">(et puella tenellulo delicatior haedo,</TextUnit>
    <TextUnit id="303" loc="17.16">adservanda nigerrimis diligentius uvis),</TextUnit>
    <TextUnit id="304" loc="17.17">ludere hanc sinit ut libet, nec pili facit uni,</TextUnit>
    <TextUnit id="305" loc="17.18">nec se sublevat ex sua parte, sed velut alnus</TextUnit>
    <TextUnit id="306" loc="17.19">in fossa Liguri iacet suppernata securi,</TextUnit>
    <TextUnit id="307" loc="17.20">tantundem omnia sentiens quam si nulla sit usquam</TextUnit>
    <TextUnit id="308" loc="17.21">talis iste meus stupor nil videt, nihil audit,</TextUnit>
    <TextUnit id="309" loc="17.22">ipse qui sit, utrum sit an non sit, id quoque nescit.</TextUnit>
    <TextUnit id="310" loc="17.23">nunc eum volo de tuo ponte mittere pronum,</TextUnit>
    <TextUnit id="311" loc="17.24">si pote stolidum repente excitare veternum</TextUnit>
    <TextUnit id="312" loc="17.25">et supinum animum in gravi derelinquere caeno,</TextUnit>
    <TextUnit id="313" loc="17.26">ferream ut soleam tenaci in voragine mula.</TextUnit>
    <TextUnit id="314" loc="21.1">Aureli, pater esuritionum,</TextUnit>
    <TextUnit id="315" loc="21.2">non harum modo, sed quot aut fuerunt</TextUnit>
    <TextUnit id="316" loc="21.3">aut sunt aut aliis erunt in annis,</TextUnit>
    <TextUnit id="317" loc="21.4">pedicare cupis meos amores.</TextUnit>
    <TextUnit id="318" loc="21.5">nec clam: nam simul es, iocaris una,</TextUnit>
    <TextUnit id="319" loc="21.6">haerens ad latus omnia experiris.</TextUnit>
    <TextUnit id="320" loc="21.7">frustra: nam insidias mihi instruentem</TextUnit>
    <TextUnit id="321" loc="21.8">tangam te prior irrumatione.</TextUnit>
    <TextUnit id="322" loc="21.9">atque id si faceres satur, tacerem:</TextUnit>
    <TextUnit id="323" loc="21.10">nunc ipsum id doleo, quod esurire,</TextUnit>
    <TextUnit id="324" loc="21.11">ah me me, puer et sitire discet.</TextUnit>
    <TextUnit id="325" loc="21.12">quare desine, dum licet pudico,</TextUnit>
    <TextUnit id="326" loc="21.13">ne finem facias, sed irrumatus.</TextUnit>
    <TextUnit id="327" loc="22.1">Suffenus iste, Vare, quem probe nosti,</TextUnit>
    <TextUnit id="328" loc="22.2">homo est venustus et dicax et urbanus,</TextUnit>
    <TextUnit id="329" loc="22.3">idemque longe plurimos facit versus.</TextUnit>
    <TextUnit id="330" loc="22.4">puto esse ego illi milia aut decem aut plura</TextUnit>
    <TextUnit id="331" loc="22.5">perscripta, nec sic, ut fit, in palimpsesto</TextUnit>
    <TextUnit id="332" loc="22.6">relata: chartae regiae, novi libri,</TextUnit>
    <TextUnit id="333" loc="22.7">novi umbilici, lora, rubra membrana,</TextUnit>
    <TextUnit id="334" loc="22.8">derecta plumbo et pumice omnia aequata.</TextUnit>
    <TextUnit id="335" loc="22.9">haec cum legas tu, bellus ille et urbanus</TextUnit>
    <TextUnit id="336" loc="22.10">Suffenus unus caprimulgus aut fossor</TextUnit>
    <TextUnit id="337" loc="22.11">rursus videtur: tantum abhorret ac mutat.</TextUnit>
    <TextUnit id="338" loc="22.12">hoc quid putemus esse?  Qui modo scurra</TextUnit>
    <TextUnit id="339" loc="22.13">aut si quid hac re tritius videbatur,</TextUnit>
    <TextUnit id="340" loc="22.14">idem infaceto est infacetior rure</TextUnit>
    <TextUnit id="341" loc="22.15">simul poemata attigit, neque idem unquam</TextUnit>
    <TextUnit id="342" loc="22.16">aeque est beatus ac poema cum scribit:</TextUnit>
    <TextUnit id="343" loc="22.17">tam gaudet in se tamque se ipse miratur.</TextUnit>
    <TextUnit id="344" loc="22.18">nimirum idem omnes fallimur, neque est quisquam</TextUnit>
    <TextUnit id="345" loc="22.19">quem non in aliqua re videre Suffenum</TextUnit>
    <TextUnit id="346" loc="22.20">possis.  Suus cuique attributus est error,</TextUnit>
    <TextUnit id="347" loc="22.21">sed non videmus manticae quod in tergo est.</TextUnit>
    <TextUnit id="348" loc="23.1">Furi, cui neque servus est neque arca</TextUnit>
    <TextUnit id="349" loc="23.2">nec cimex neque araneus neque ignis,</TextUnit>
    <TextUnit id="350" loc="23.3">verum est et pater et noverca, quorum</TextUnit>
    <TextUnit id="351" loc="23.4">dentes vel silicem comesse possunt,</TextUnit>
    <TextUnit id="352" loc="23.5">est pulchre tibi cum tuo parente</TextUnit>
    <TextUnit id="353" loc="23.6">et cum coniuge lignea parentis.</TextUnit>
    <TextUnit id="354" loc="23.7">nec mirum: bene nam valetis omnes,</TextUnit>
    <TextUnit id="355" loc="23.8">pulchre concoquitis, nihil timetis,</TextUnit>
    <TextUnit id="356" loc="23.9">non incendia, non graves ruinas,</TextUnit>
    <TextUnit id="357" loc="23.10">non furta impia, non dolos veneni,</TextUnit>
    <TextUnit id="358" loc="23.11">non casus alios periculorum.</TextUnit>
    <TextUnit id="359" loc="23.12">atqui corpora sicciora cornu</TextUnit>
    <TextUnit id="360" loc="23.13">aut si quid magis aridum est habetis</TextUnit>
    <TextUnit id="361" loc="23.14">sole et frigore et esuritione.</TextUnit>
    <TextUnit id="362" loc="23.15">quare non tibi sit bene ac beate?</TextUnit>
    <TextUnit id="363" loc="23.16">a te sudor abest, abest saliva,</TextUnit>
    <TextUnit id="364" loc="23.17">mucusque et mala pituita nasi.</TextUnit>
    <TextUnit id="365" loc="23.18">hanc ad munditiem adde mundiorem,</TextUnit>
    <TextUnit id="366" loc="23.19">quod culus tibi purior salillo est,</TextUnit>
    <TextUnit id="367" loc="23.20">nec toto decies cacas in anno;</TextUnit>
    <TextUnit id="368" loc="23.21">atque id durius est faba et lapillis,</TextUnit>
    <TextUnit id="369" loc="23.22">quod tu si manibus teras fricesque,</TextUnit>
    <TextUnit id="370" loc="23.23">non unquam digitum inquinare possis.</TextUnit>
    <TextUnit id="371" loc="23.24">haec tu commoda tam beata, Furi,</TextUnit>
    <TextUnit id="372" loc="23.25">noli spernere nec putare parvi,</TextUnit>
    <TextUnit id="373" loc="23.26">et sestertia quae soles precari</TextUnit>
    <TextUnit id="374" loc="23.27">centum desine: nam satis beatu's.</TextUnit>
    <TextUnit id="375" loc="24.1">O qui flosculus es Iuventiorum,</TextUnit>
    <TextUnit id="376" loc="24.2">non horum modo, sed quot aut fuerunt</TextUnit>
    <TextUnit id="377" loc="24.3">aut posthac aliis erunt in annis,</TextUnit>
    <TextUnit id="378" loc="24.4">mallem divitias Midae dedisses</TextUnit>
    <TextUnit id="379" loc="24.5">isti cui neque servus est neque arca,</TextUnit>
    <TextUnit id="380" loc="24.6">quam sic te sineres ab illo amari.</TextUnit>
    <TextUnit id="381" loc="24.7">“quid? Non est homo bellus?” inquies. est:</TextUnit>
    <TextUnit id="382" loc="24.8">sed bello huic neque servus est neque arca.</TextUnit>
    <TextUnit id="383" loc="24.9">hoc tu quam libet abice elevaque :</TextUnit>
    <TextUnit id="384" loc="24.10">nec servum tamen ille habet neque arcam.</TextUnit>
    <TextUnit id="385" loc="25.1">Cinaede Thalle, mollior cuniculi capillo</TextUnit>
    <TextUnit id="386" loc="25.2">vel anseris medullula vel imula auricilla</TextUnit>
    <TextUnit id="387" loc="25.3">vel pene languido senis situque araneoso,</TextUnit>
    <TextUnit id="388" loc="25.4">idemque Thalle turbida rapacior procella,</TextUnit>
    <TextUnit id="389" loc="25.5">cum † diva mulier aries ostendit oscitantes,</TextUnit>
    <TextUnit id="390" loc="25.6">remitte pallium mihi meum quod involasti</TextUnit>
    <TextUnit id="391" loc="25.7">sudariumque Saetabum catagraphosque Thynos,</TextUnit>
    <TextUnit id="392" loc="25.8">inepte, quae palam soles habere tanquam avita.</TextUnit>
    <TextUnit id="393" loc="25.9">quae nunc tuis ab unguibus reglutina et remitte,</TextUnit>
    <TextUnit id="394" loc="25.10">ne laneum latusculum manusque mollicellas</TextUnit>
    <TextUnit id="395" loc="25.11">inusta turpiter tibi flagella conscribillent,</TextUnit>
    <TextUnit id="396" loc="25.12">et insolenter aestues velut minuta magno</TextUnit>
    <TextUnit id="397" loc="25.13">deprensa navis in mari vesaniente vento.</TextUnit>
    <TextUnit id="398" loc="26.1">Furi, villula vestra non ad Austri</TextUnit>
    <TextUnit id="399" loc="26.2">flatus opposita est neque ad Favoni</TextUnit>
    <TextUnit id="400" loc="26.3">nec saevi Boreae aut Apeliotae,</TextUnit>
    <TextUnit id="401" loc="26.4">verum ad milia quindecim et ducentos.</TextUnit>
    <TextUnit id="402" loc="26.5">o ventum horribilem atque pestilentem!</TextUnit>
    <TextUnit id="403" loc="27.1">Minister vetuli puer Falerni</TextUnit>
    <TextUnit id="404" loc="27.2">inger mi calices amariores,</TextUnit>
    <TextUnit id="405" loc="27.3">ut lex Postumiae iubet magistrae,</TextUnit>
    <TextUnit id="406" loc="27.4">ebrioso acino ebriosioris.</TextUnit>
    <TextUnit id="407" loc="27.5">at vos quo libet hinc abite, lymphae,</TextUnit>
    <TextUnit id="408" loc="27.6">vini pernicies, et ad severos</TextUnit>
    <TextUnit id="409" loc="27.7">migrate: hic merus est Thyonianus.</TextUnit>
    <TextUnit id="410" loc="28.1">Pisonis comites, cohors inanis</TextUnit>
    <TextUnit id="411" loc="28.2">aptis sarcinulis et expeditis,</TextUnit>
    <TextUnit id="412" loc="28.3">Verani optime tuque mi Fabulle,</TextUnit>
    <TextUnit id="413" loc="28.4">quid rerum geritis? Satisne cum isto</TextUnit>
    <TextUnit id="414" loc="28.5">vappa frigoraque et famem tulistis?</TextUnit>
    <TextUnit id="415" loc="28.6">ecquidnam in tabulis patet lucelli</TextUnit>
    <TextUnit id="416" loc="28.7">expensum, ut mihi, qui meum secutus</TextUnit>
    <TextUnit id="417" loc="28.8">praetorem refero datum lucello,</TextUnit>
    <TextUnit id="418" loc="28.9">“o Memmi, bene me ac diu supinum</TextUnit>
    <TextUnit id="419" loc="28.10">tota ista trabe lentus irrumasti.”</TextUnit>
    <TextUnit id="420" loc="28.11">sed, quantum video, pari fuistis</TextUnit>
    <TextUnit id="421" loc="28.12">casu: nam nihilo minore verpa</TextUnit>
    <TextUnit id="422" loc="28.13">farti estis. pete nobiles amicos.</TextUnit>
    <TextUnit id="423" loc="28.14">at vobis mala multa di deaeque</TextUnit>
    <TextUnit id="424" loc="28.15">dent, opprobria Romuli Remique.</TextUnit>
    <TextUnit id="425" loc="29.1">Quis hoc potest videre, quis potest pati,</TextUnit>
    <TextUnit id="426" loc="29.2">nisi impudicus et vorax et aleo,</TextUnit>
    <TextUnit id="427" loc="29.3">Mamurram habere quod comata GaIlia</TextUnit>
    <TextUnit id="428" loc="29.4">habebat ante et ultima Britannia?</TextUnit>
    <TextUnit id="429" loc="29.5">Cinaede Romule, haec videbis et feres?</TextUnit>
    <TextUnit id="430" loc="29.6">et ille nunc superbus et superfluens</TextUnit>
    <TextUnit id="431" loc="29.7">perambulabit omnium cubilia</TextUnit>
    <TextUnit id="432" loc="29.8">ut albulus columbus aut Adoneus?</TextUnit>
    <TextUnit id="433" loc="29.9">cinaede Romule, haec videbis et feres?</TextUnit>
    <TextUnit id="434" loc="29.10">es impudicus et vorax et aleo.</TextUnit>
    <TextUnit id="435" loc="29.11">eone nomine, imperator unice,</TextUnit>
    <TextUnit id="436" loc="29.12">fuisti in ultima occidentis insula,</TextUnit>
    <TextUnit id="437" loc="29.13">ut ista vestra diffututa mentula</TextUnit>
    <TextUnit id="438" loc="29.14">ducenties comesset aut trecenties?</TextUnit>
    <TextUnit id="439" loc="29.15">quid est alid sinistra liberalitas?</TextUnit>
    <TextUnit id="440" loc="29.16">parum expatravit an parum elluatus est?</TextUnit>
    <TextUnit id="441" loc="29.17">paterna prima lancinata sunt bona;</TextUnit>
    <TextUnit id="442" loc="29.18">secunda praeda Pontica; inde tertia</TextUnit>
    <TextUnit id="443" loc="29.19">Hibera, quam scit amnis aurifer Tagus.</TextUnit>
    <TextUnit id="444" loc="29.20">nunc Galliae timetur et Britanniae.</TextUnit>
    <TextUnit id="445" loc="29.21">quid hunc malum fovetis? aut quid hic potest</TextUnit>
    <TextUnit id="446" loc="29.22">nisi uncta devorare patrimonia?</TextUnit>
    <TextUnit id="447" loc="29.23">eone nomine † urbis opulentissime</TextUnit>
    <TextUnit id="448" loc="29.24">socer generque, perdidistis omnia?</TextUnit>
    <TextUnit id="449" loc="30.1">Alfene immemor atque unanimis false sodalibus,</TextUnit>
    <TextUnit id="450" loc="30.2">iam te nil miseret, dure, tui dulcis amiculi?</TextUnit>
    <TextUnit id="451" loc="30.3">iam me prodere, iam non dubitas fallere, perfide?</TextUnit>
    <TextUnit id="452" loc="30.4">nec facta impia fallacum hominum caelicolis placent;</TextUnit>
    <TextUnit id="453" loc="30.5">quae tu neglegis, ac me miserum deseris in malis.</TextUnit>
    <TextUnit id="454" loc="30.6">eheu, quid faciant, dic, homines, cuive habeant fidem?</TextUnit>
    <TextUnit id="455" loc="30.7">certe tute iubebas animam tradere, inique, me</TextUnit>
    <TextUnit id="456" loc="30.8">inducens in amorem, quasi tuta omnia mi forent.</TextUnit>
    <TextUnit id="457" loc="30.9">idem nunc retrahis te ac tua dicta omnia factaque</TextUnit>
    <TextUnit id="458" loc="30.10">ventos irrita ferre ac nebulas aerias sinis.</TextUnit>
    <TextUnit id="459" loc="30.11">si tu oblitus es, at di meminerunt, meminit Fides,</TextUnit>
    <TextUnit id="460" loc="30.12">quae te ut paeniteat postmodo facti faciet tui.</TextUnit>
    <TextUnit id="461" loc="31.1">Paene insularum, Sirmio, insularumque</TextUnit>
    <TextUnit id="462" loc="31.2">ocelle, quascumque in liquentibus stagnis</TextUnit>
    <TextUnit id="463" loc="31.3">marique vasto fert uterque Neptunus,</TextUnit>
    <TextUnit id="464" loc="31.4">quam te libenter quamque laetus inviso,</TextUnit>
    <TextUnit id="465" loc="31.5">vix mi ipse credens Thyniam atque Bithynos</TextUnit>
    <TextUnit id="466" loc="31.6">liquisse campos et videre te in tuto!</TextUnit>
    <TextUnit id="467" loc="31.7">o quid solutis est beatius curis,</TextUnit>
    <TextUnit id="468" loc="31.8">cum mens onus reponit, ac peregrino</TextUnit>
    <TextUnit id="469" loc="31.9">labore fessi venimus larem ad nostrum</TextUnit>
    <TextUnit id="470" loc="31.10">desideratoque adquiescimus lecto?</TextUnit>
    <TextUnit id="471" loc="31.11">hoc est quod unum est pro laboribus tantis.</TextUnit>
    <TextUnit id="472" loc="31.12">salve, o venusta Sirmio, atque ero gaude;</TextUnit>
    <TextUnit id="473" loc="31.13">gaudete vosque, o Lydiae lacus undae;</TextUnit>
    <TextUnit id="474" loc="31.14">ridete, quidquid est domi cachinnorum.</TextUnit>
    <TextUnit id="475" loc="32.1">Amabo, mea dulcis Ipsithilla,</TextUnit>
    <TextUnit id="476" loc="32.2">meae deliciae, mei lepores,</TextUnit>
    <TextUnit id="477" loc="32.3">iube ad te veniam meridiatum.</TextUnit>
    <TextUnit id="478" loc="32.4">et si iusseris illud, adiuvato,</TextUnit>
    <TextUnit id="479" loc="32.5">ne quis liminis obseret tabellam,</TextUnit>
    <TextUnit id="480" loc="32.6">neu tibi libeat foras abire;</TextUnit>
    <TextUnit id="481" loc="32.7">sed domi maneas paresque nobis</TextUnit>
    <TextUnit id="482" loc="32.8">novem continuas fututiones.</TextUnit>
    <TextUnit id="483" loc="32.9">verum, si quid ages, statim iubeto:</TextUnit>
    <TextUnit id="484" loc="32.10">nam pransus iaceo et satur supinus</TextUnit>
    <TextUnit id="485" loc="32.11">pertundo tunicamque palliumque.</TextUnit>
    <TextUnit id="486" loc="33.1">O furum optime balneariorum</TextUnit>
    <TextUnit id="487" loc="33.2">Vibenni pater, et cinaede fili,</TextUnit>
    <TextUnit id="488" loc="33.3">(nam dextra pater inquinatiore,</TextUnit>
    <TextUnit id="489" loc="33.4">culo filius est voraciore)</TextUnit>
    <TextUnit id="490" loc="33.5">cur non exsilium malasque in oras</TextUnit>
    <TextUnit id="491" loc="33.6">itis, quandoquidem patris rapinae</TextUnit>
    <TextUnit id="492" loc="33.7">notae sunt populo, et natis pilosas,</TextUnit>
    <TextUnit id="493" loc="33.8">fili, non potes asse venditare?</TextUnit>
    <TextUnit id="494" loc="34.1">Dianae sumus in fide</TextUnit>
    <TextUnit id="495" loc="34.2">puellae et pueri integri;</TextUnit>
    <TextUnit id="496" loc="34.3">Dianam pueri integri</TextUnit>
    <TextUnit id="497" loc="34.4">puellaeque canamus.</TextUnit>
    <TextUnit id="498" loc="34.5">O Latonia, maximi</TextUnit>
    <TextUnit id="499" loc="34.6">magna progenies Iovis,</TextUnit>
    <TextUnit id="500" loc="34.7">quam mater prope Deliam</TextUnit>
    <TextUnit id="501" loc="34.8">deposivit olivam,</TextUnit>
    <TextUnit id="502" loc="34.9">montium domina ut fores</TextUnit>
    <TextUnit id="503" loc="34.10">silvarumque virentium</TextUnit>
    <TextUnit id="504" loc="34.11">saltuumque reconditorum</TextUnit>
    <TextUnit id="505" loc="34.12">amniumque sonantum;</TextUnit>
    <TextUnit id="506" loc="34.13">tu Lucina dolentibus</TextUnit>
    <TextUnit id="507" loc="34.14">Iuno dicta puerperis,</TextUnit>
    <TextUnit id="508" loc="34.15">tu potens Trivia et notho es</TextUnit>
    <TextUnit id="509" loc="34.16">dicta lumine Luna.</TextUnit>
    <TextUnit id="510" loc="34.17">tu cursu, dea, menstruo</TextUnit>
    <TextUnit id="511" loc="34.18">metiens iter annuum</TextUnit>
    <TextUnit id="512" loc="34.19">rustica agricolae bonis</TextUnit>
    <TextUnit id="513" loc="34.20">tecta frugibus exples.</TextUnit>
    <TextUnit id="514" loc="34.21">sis quocumque tibi placet</TextUnit>
    <TextUnit id="515" loc="34.22">sancta nomine, Romulique,</TextUnit>
    <TextUnit id="516" loc="34.23">antique ut solita es, bona</TextUnit>
    <TextUnit id="517" loc="34.24">sospites ope gentem.</TextUnit>
    <TextUnit id="518" loc="35.1">Poetae tenero, meo sodali</TextUnit>
    <TextUnit id="519" loc="35.2">velim Caecilio, papyre, dicas,</TextUnit>
    <TextUnit id="520" loc="35.3">Veronam veniat, Novi relinquens</TextUnit>
    <TextUnit id="521" loc="35.4">Comi moenia Lariumque litus:</TextUnit>
    <TextUnit id="522" loc="35.5">nam quasdam volo cogitationes</TextUnit>
    <TextUnit id="523" loc="35.6">amici accipiat sui meique.</TextUnit>
    <TextUnit id="524" loc="35.7">quare, si sapiet, viam vorabit,</TextUnit>
    <TextUnit id="525" loc="35.8">quamvis candida milies puella</TextUnit>
    <TextUnit id="526" loc="35.9">euntem revocet manusque collo</TextUnit>
    <TextUnit id="527" loc="35.10">ambas iniciens roget morari,</TextUnit>
    <TextUnit id="528" loc="35.11">quae nunc, si mihi vera nuntiantur,</TextUnit>
    <TextUnit id="529" loc="35.12">illum deperit impotente amore:</TextUnit>
    <TextUnit id="530" loc="35.13">nam quo tempore legit incohatam</TextUnit>
    <TextUnit id="531" loc="35.14">Dindymi dominam, ex eo misellae</TextUnit>
    <TextUnit id="532" loc="35.15">ignes interiorem edunt medullam.</TextUnit>
    <TextUnit id="533" loc="35.16">ignosco tibi, Sapphica puella</TextUnit>
    <TextUnit id="534" loc="35.17">Musa doctior: est enim venuste</TextUnit>
    <TextUnit id="535" loc="35.18">Magna Caecilio incohata Mater.</TextUnit>
    <TextUnit id="536" loc="36.1">Annales Volusi, cacata charta,</TextUnit>
    <TextUnit id="537" loc="36.2">votum solvite pro mea puella:</TextUnit>
    <TextUnit id="538" loc="36.3">nam sanctae Veneri Cupidinique</TextUnit>
    <TextUnit id="539" loc="36.4">vovit, si sibi restitutus essem</TextUnit>
    <TextUnit id="540" loc="36.5">desissemque truces vibrare iambos,</TextUnit>
    <TextUnit id="541" loc="36.6">electissima pessimi poetae</TextUnit>
    <TextUnit id="542" loc="36.7">scripta tardipedi deo daturam</TextUnit>
    <TextUnit id="543" loc="36.8">infelicibus ustilanda lignis.</TextUnit>
    <TextUnit id="544" loc="36.9">et hoc pessima se puella vidit</TextUnit>
    <TextUnit id="545" loc="36.10">iocose lepide vovere divis.</TextUnit>
    <TextUnit id="546" loc="36.11">nunc, o caeruleo creata ponto,</TextUnit>
    <TextUnit id="547" loc="36.12">quae sanctum Idalium Uriosque apertos,</TextUnit>
    <TextUnit id="548" loc="36.13">quaeque Ancona Cnidumque harundinosam</TextUnit>
    <TextUnit id="549" loc="36.14">colis, quaeque Amathunta, quaeque Golgos,</TextUnit>
    <TextUnit id="550" loc="36.15">quaeque Durrachium Hadriae tabernam,</TextUnit>
    <TextUnit id="551" loc="36.16">acceptum face redditumque votum,</TextUnit>
    <TextUnit id="552" loc="36.17">si non inlepidum neque invenustum est.</TextUnit>
    <TextUnit id="553" loc="36.18">at vos interea venite in ignem,</TextUnit>
    <TextUnit id="554" loc="36.19">pleni ruris et inficetiarum</TextUnit>
    <TextUnit id="555" loc="36.20">Annales Volusi, cacata charta.</TextUnit>
    <TextUnit id="556" loc="37.1">Salax taberna vosque contubernales,</TextUnit>
    <TextUnit id="557" loc="37.2">a pilleatis nona fratribus pila,</TextUnit>
    <TextUnit id="558" loc="37.3">solis putatis esse mentulas vobis,</TextUnit>
    <TextUnit id="559" loc="37.4">solis licere quidquid est puellarum</TextUnit>
    <TextUnit id="560" loc="37.5">confutuere et putare ceteros hircos?</TextUnit>
    <TextUnit id="561" loc="37.6">an, continenter quod sedetis insulsi</TextUnit>
    <TextUnit id="562" loc="37.7">centum an ducenti, non putatis ausurum</TextUnit>
    <TextUnit id="563" loc="37.8">me una ducentos irrumare sessores?</TextUnit>
    <TextUnit id="564" loc="37.9">atqui putate: namque totius vobis</TextUnit>
    <TextUnit id="565" loc="37.10">frontem tabernae sopionibus scribam.</TextUnit>
    <TextUnit id="566" loc="37.11">puella nam mi, quae meo sinu fugit,</TextUnit>
    <TextUnit id="567" loc="37.12">amata tantum quantum amabitur nulla,</TextUnit>
    <TextUnit id="568" loc="37.13">pro qua mihi sunt magna bella pugnata,</TextUnit>
    <TextUnit id="569" loc="37.14">consedit istic.  hanc boni beatique</TextUnit>
    <TextUnit id="570" loc="37.15">omnes amatis, et quidem, quod indignum est,</TextUnit>
    <TextUnit id="571" loc="37.16">omnes pusilli et semitarii moechi:</TextUnit>
    <TextUnit id="572" loc="37.17">tu praeter omnes une de capillatis,</TextUnit>
    <TextUnit id="573" loc="37.18">cuniculosae Celtiberiae fili,</TextUnit>
    <TextUnit id="574" loc="37.19">Egnati, opaca quem bonum facit barba</TextUnit>
    <TextUnit id="575" loc="37.20">et dens Hibera defricatus urina.</TextUnit>
    <TextUnit id="576" loc="38.1">Male est, Cornifici, tuo Catullo,</TextUnit>
    <TextUnit id="577" loc="38.2">male est me hercule ei et laboriose,</TextUnit>
    <TextUnit id="578" loc="38.3">et magis magis in dies et horas.</TextUnit>
    <TextUnit id="579" loc="38.4">quem tu, quod minimum facillimumque est,</TextUnit>
    <TextUnit id="580" loc="38.5">qua solatus es adlocutione?</TextUnit>
    <TextUnit id="581" loc="38.6">irascor tibi.  sic meos amores?</TextUnit>
    <TextUnit id="582" loc="38.7">paulum quid libet adlocutionis,</TextUnit>
    <TextUnit id="583" loc="38.8">maestius lacrimis Simonideis.</TextUnit>
    <TextUnit id="584" loc="39.1">Egnatius, quod candidos habet dentes,</TextUnit>
    <TextUnit id="585" loc="39.2">renidet usque quaque.  si ad rei ventum est</TextUnit>
    <TextUnit id="586" loc="39.3">subsellium, cum orator excitat fletum,</TextUnit>
    <TextUnit id="587" loc="39.4">renidet ille.  si ad pii rogum fili</TextUnit>
    <TextUnit id="588" loc="39.5">lugetur, orba cum flet unicum mater,</TextUnit>
    <TextUnit id="589" loc="39.6">renidet ille.  quidquid est, ubicumque est,</TextUnit>
    <TextUnit id="590" loc="39.7">quodcumque agit, renidet.  hunc habet morbum</TextUnit>
    <TextUnit id="591" loc="39.8">neque elegantem, ut arbitror, neque urbanum.</TextUnit>
    <TextUnit id="592" loc="39.9">quare monendum est te mihi, bone Egnati.</TextUnit>
    <TextUnit id="593" loc="39.10">si urbanus esses aut Sabinus aut Tiburs</TextUnit>
    <TextUnit id="594" loc="39.11">aut parcus Umber aut obesus Etruscus</TextUnit>
    <TextUnit id="595" loc="39.12">aut Lanuvinus ater atque dentatus</TextUnit>
    <TextUnit id="596" loc="39.13">aut Transpadanus, ut meos quoque attingam,</TextUnit>
    <TextUnit id="597" loc="39.14">aut qui libet qui puriter lavit dentes,</TextUnit>
    <TextUnit id="598" loc="39.15">tamen renidere usque quaque te nollem;</TextUnit>
    <TextUnit id="599" loc="39.16">nam risu inepto res ineptior nulla est.</TextUnit>
    <TextUnit id="600" loc="39.17">nunc Celtiber es: Celtiberia in terra,</TextUnit>
    <TextUnit id="601" loc="39.18">quod quisque minxit, hoc sibi solet mane</TextUnit>
    <TextUnit id="602" loc="39.19">dentem atque russam defricare gingivam,</TextUnit>
    <TextUnit id="603" loc="39.20">ut quo iste vester expolitior dens est,</TextUnit>
    <TextUnit id="604" loc="39.21">hoc te amplius bibisse praedicet loti.</TextUnit>
    <TextUnit id="605" loc="40.1">Quaenam te mala mens, miselle Ravide,</TextUnit>
    <TextUnit id="606" loc="40.2">agit praecipitem in meos iambos?</TextUnit>
    <TextUnit id="607" loc="40.3">quis deus tibi non bene advocatus</TextUnit>
    <TextUnit id="608" loc="40.4">vecordem parat excitare rixam?</TextUnit>
    <TextUnit id="609" loc="40.5">an ut pervenias in ora vulgi?</TextUnit>
    <TextUnit id="610" loc="40.6">quid vis? qua libet esse notus optas?</TextUnit>
    <TextUnit id="611" loc="40.7">eris, quandoquidem meos amores</TextUnit>
    <TextUnit id="612" loc="40.8">cum longa voluisti amare poena.</TextUnit>
    <TextUnit id="613" loc="41.1">Ameana puella defututa</TextUnit>
    <TextUnit id="614" loc="41.2">tota milia me decem poposcit,</TextUnit>
    <TextUnit id="615" loc="41.3">ista turpiculo puella naso,</TextUnit>
    <TextUnit id="616" loc="41.4">decoctoris amica Formiani.</TextUnit>
    <TextUnit id="617" loc="41.5">propinqui, quibus est puella curae,</TextUnit>
    <TextUnit id="618" loc="41.6">amicos medicosque convocate:</TextUnit>
    <TextUnit id="619" loc="41.7">non est sana puella, nec rogare</TextUnit>
    <TextUnit id="620" loc="41.8">qualis sit solet aes imaginosum.</TextUnit>
    <TextUnit id="621" loc="42.1">Adeste, hendecasyllabi, quot estis</TextUnit>
    <TextUnit id="622" loc="42.2">omnes undique, quotquot estis omnes.</TextUnit>
    <TextUnit id="623" loc="42.3">iocum me putat esse moecha turpis</TextUnit>
    <TextUnit id="624" loc="42.4">et negat mihi vestra reddituram</TextUnit>
    <TextUnit id="625" loc="42.5">pugillaria, si pati potestis.</TextUnit>
    <TextUnit id="626" loc="42.6">persequamur eam, et reflagitemus.</TextUnit>
    <TextUnit id="627" loc="42.7">quae sit quaeritis? illa quam videtis</TextUnit>
    <TextUnit id="628" loc="42.8">turpe incedere, mimice ac moleste</TextUnit>
    <TextUnit id="629" loc="42.9">ridentem catuli ore Gallicani.</TextUnit>
    <TextUnit id="630" loc="42.10">circumsistite eam, et reflagitate:</TextUnit>
    <TextUnit id="631" loc="42.11">“moecha putida, redde codicillos,</TextUnit>
    <TextUnit id="632" loc="42.12">redde, putida moecha, codicillos.”</TextUnit>
    <TextUnit id="633" loc="42.13">non assis facis? o lutum, lupanar,</TextUnit>
    <TextUnit id="634" loc="42.14">aut si perditius potes quid esse.</TextUnit>
    <TextUnit id="635" loc="42.15">sed non est tamen hoc satis putandum.</TextUnit>
    <TextUnit id="636" loc="42.16">quod si non aliud potest, ruborem</TextUnit>
    <TextUnit id="637" loc="42.17">ferreo canis exprimamus ore.</TextUnit>
    <TextUnit id="638" loc="42.18">conclamate iterum altiore voce</TextUnit>
    <TextUnit id="639" loc="42.19">“moecha putida, redde codicillos,</TextUnit>
    <TextUnit id="640" loc="42.20">redde, putida moecha, codicillos.”</TextUnit>
    <TextUnit id="641" loc="42.21">sed nil proficimus, nihil movetur.</TextUnit>
    <TextUnit id="642" loc="42.22">mutanda est ratio modusque nobis,</TextUnit>
    <TextUnit id="643" loc="42.23">si quid proficere amplius potestis,</TextUnit>
    <TextUnit id="644" loc="42.24">“pudica et proba, redde codicillos.”</TextUnit>
    <TextUnit id="645" loc="43.1">Salve, nec minimo puella naso</TextUnit>
    <TextUnit id="646" loc="43.2">nec bello pede nec nigris ocellis</TextUnit>
    <TextUnit id="647" loc="43.3">nec longis digitis nec ore sicco</TextUnit>
    <TextUnit id="648" loc="43.4">nec sane nimis elegante lingua,</TextUnit>
    <TextUnit id="649" loc="43.5">decoctoris amica Formiani.</TextUnit>
    <TextUnit id="650" loc="43.6">ten provincia narrat esse bellam?</TextUnit>
    <TextUnit id="651" loc="43.7">tecum Lesbia nostra comparatur?</TextUnit>
    <TextUnit id="652" loc="43.8">o saeclum insapiens et infacetum!</TextUnit>
    <TextUnit id="653" loc="44.1">O funde noster seu Sabine seu Tiburs</TextUnit>
    <TextUnit id="654" loc="44.2">(nam te esse Tiburtem autumant quibus non est</TextUnit>
    <TextUnit id="655" loc="44.3">cordi Catullum laedere: at quibus cordi est</TextUnit>
    <TextUnit id="656" loc="44.4">quovis Sabinum pignore esse contendunt),</TextUnit>
    <TextUnit id="657" loc="44.5">sed seu Sabine sive verius Tiburs,</TextUnit>
    <TextUnit id="658" loc="44.6">fui libenter in tua suburbana</TextUnit>
    <TextUnit id="659" loc="44.7">villa malamque pectore expuli tussim,</TextUnit>
    <TextUnit id="660" loc="44.8">non immerenti quam mihi meus venter,</TextUnit>
    <TextUnit id="661" loc="44.9">dum sumptuosas adpeto, dedit, cenas.</TextUnit>
    <TextUnit id="662" loc="44.10">nam, Sestianus dum volo esse conviva,</TextUnit>
    <TextUnit id="663" loc="44.11">orationem in Antium petitorem</TextUnit>
    <TextUnit id="664" loc="44.12">plenam veneni et pestilentiae legi.</TextUnit>
    <TextUnit id="665" loc="44.13">hic me gravido frigida et frequens tussis</TextUnit>
    <TextUnit id="666" loc="44.14">quassavit usque dum in tuum sinum fugi</TextUnit>
    <TextUnit id="667" loc="44.15">et me recuravi otioque et urtica.</TextUnit>
    <TextUnit id="668" loc="44.16">quare refectus maximas tibi grates</TextUnit>
    <TextUnit id="669" loc="44.17">ago, meum quod non es ulta peccatum.</TextUnit>
    <TextUnit id="670" loc="44.18">nec deprecor iam, si nefaria scripta</TextUnit>
    <TextUnit id="671" loc="44.19">Sesti recepso, quin gravedinem et tussim</TextUnit>
    <TextUnit id="672" loc="44.20">non mi, sed ipsi Sestio ferat frigus,</TextUnit>
    <TextUnit id="673" loc="44.21">qui tunc vocat me cum malum librum 1egi.</TextUnit>
    <TextUnit id="674" loc="45.1">Acmen Septimius suos amores</TextUnit>
    <TextUnit id="675" loc="45.2">tenens in gremio “mea,” inquit, “Acme,</TextUnit>
    <TextUnit id="676" loc="45.3">ni te perdite amo atque amare porro</TextUnit>
    <TextUnit id="677" loc="45.4">omnes sum adsidue paratus annos</TextUnit>
    <TextUnit id="678" loc="45.5">quantum qui pote plurimum perire,</TextUnit>
    <TextUnit id="679" loc="45.6">solus in Libya Indiaque tosta</TextUnit>
    <TextUnit id="680" loc="45.7">caesio veniam obvius leoni.”</TextUnit>
    <TextUnit id="681" loc="45.8">hoc ut dixit, Amor, sinistra ut ante,</TextUnit>
    <TextUnit id="682" loc="45.9">dextra sternuit adprobationem.</TextUnit>
    <TextUnit id="683" loc="45.10">at Acme leviter caput reflectens</TextUnit>
    <TextUnit id="684" loc="45.11">et dulcis pueri ebrios ocellos</TextUnit>
    <TextUnit id="685" loc="45.12">illo purpureo ore saviata</TextUnit>
    <TextUnit id="686" loc="45.13">“sic,” inquit, “mea vita, Septimille,</TextUnit>
    <TextUnit id="687" loc="45.14">huic uni domino usque serviamus,</TextUnit>
    <TextUnit id="688" loc="45.15">ut multo mihi maior acriorque</TextUnit>
    <TextUnit id="689" loc="45.16">ignis mollibus ardet in medullis.”</TextUnit>
    <TextUnit id="690" loc="45.17">hoc ut dixit, Arnor, sinistra ut ante,</TextUnit>
    <TextUnit id="691" loc="45.18">dextra sternuit adprobationem.</TextUnit>
    <TextUnit id="692" loc="45.19">nunc ab auspicio bono profecti</TextUnit>
    <TextUnit id="693" loc="45.20">mutuis animis amant amantur.</TextUnit>
    <TextUnit id="694" loc="45.21">unam Septimius misellus Acmen</TextUnit>
    <TextUnit id="695" loc="45.22">mavult quam Syrias Britanniasque:</TextUnit>
    <TextUnit id="696" loc="45.23">uno in Septimio fidelis Acme</TextUnit>
    <TextUnit id="697" loc="45.24">facit delicias libidinesque.</TextUnit>
    <TextUnit id="698" loc="45.25">quis ullos homines beatiores</TextUnit>
    <TextUnit id="699" loc="45.26">vidit, quis Venerem auspicatiorem?</TextUnit>
    <TextUnit id="700" loc="46.1">Iam ver egelidos refert tepores,</TextUnit>
    <TextUnit id="701" loc="46.2">iam caeli furor aequinoctialis</TextUnit>
    <TextUnit id="702" loc="46.3">iucundis Zephyri silescit auris.</TextUnit>
    <TextUnit id="703" loc="46.4">linquantur Phrygii, Catulle, campi</TextUnit>
    <TextUnit id="704" loc="46.5">Nicaeaeque ager uber aestuosae:</TextUnit>
    <TextUnit id="705" loc="46.6">ad claras Asiae volemus urbes.</TextUnit>
    <TextUnit id="706" loc="46.7">iam mens praetrepidans avet vagari,</TextUnit>
    <TextUnit id="707" loc="46.8">iam laeti studio pedes vigescunt.</TextUnit>
    <TextUnit id="708" loc="46.9">o dulces comitum valete coetus,</TextUnit>
    <TextUnit id="709" loc="46.10">longe quos simul a domo profectos</TextUnit>
    <TextUnit id="710" loc="46.11">diversae variae viae reportant.</TextUnit>
    <TextUnit id="711" loc="47.1">Porci et Socration, duae sinistrae</TextUnit>
    <TextUnit id="712" loc="47.2">Pisonis, scabies famesque mundi,</TextUnit>
    <TextUnit id="713" loc="47.3">vos Veraniolo meo et Fabullo</TextUnit>
    <TextUnit id="714" loc="47.4">verpus praeposuit Priapus ille?</TextUnit>
    <TextUnit id="715" loc="47.5">vos convivia lauta sumptuose</TextUnit>
    <TextUnit id="716" loc="47.6">de die facitis? mei sodales</TextUnit>
    <TextUnit id="717" loc="47.7">quaerunt in trivio vocationes?</TextUnit>
    <TextUnit id="718" loc="48.1">Mellitos oculos tuos, Iuventi,</TextUnit>
    <TextUnit id="719" loc="48.2">siquis me sinat usque basiare,</TextUnit>
    <TextUnit id="720" loc="48.3">usque ad milia basiem trecenta,</TextUnit>
    <TextUnit id="721" loc="48.4">nec unquam videar satur futurus,</TextUnit>
    <TextUnit id="722" loc="48.5">non si densior aridis aristis</TextUnit>
    <TextUnit id="723" loc="48.6">sit nostrae seges osculationis.</TextUnit>
    <TextUnit id="724" loc="49.1">Disertissime Romuli nepotum,</TextUnit>
    <TextUnit id="725" loc="49.2">quot sunt quotque fuere, Marce Tulli,</TextUnit>
    <TextUnit id="726" loc="49.3">quotque post aliis erunt in annis,</TextUnit>
    <TextUnit id="727" loc="49.4">gratias tibi maximas Catullus</TextUnit>
    <TextUnit id="728" loc="49.5">agit pessimus omnium poeta,</TextUnit>
    <TextUnit id="729" loc="49.6">tanto pessimus omnium poeta</TextUnit>
    <TextUnit id="730" loc="49.7">quanto tu optimus omnium patronus.</TextUnit>
    <TextUnit id="731" loc="50.1">Hesterno, Licini, die otiosi</TextUnit>
    <TextUnit id="732" loc="50.2">multum lusimus in meis tabellis,</TextUnit>
    <TextUnit id="733" loc="50.3">ut convenerat esse delicatos.</TextUnit>
    <TextUnit id="734" loc="50.4">scribens versiculos uterque nostrum</TextUnit>
    <TextUnit id="735" loc="50.5">ludebat numero modo hoc modo illoc,</TextUnit>
    <TextUnit id="736" loc="50.6">reddens mutua per iocum atque vinum.</TextUnit>
    <TextUnit id="737" loc="50.7">atque illinc abii tuo lepore</TextUnit>
    <TextUnit id="738" loc="50.8">incensus, Licini, facetiisque,</TextUnit>
    <TextUnit id="739" loc="50.9">ut nec me miserum cibus iuvaret,</TextUnit>
    <TextUnit id="740" loc="50.10">nec somnus tegeret quiete ocellos,</TextUnit>
    <TextUnit id="741" loc="50.11">sed toto indomitus furore lecto</TextUnit>
    <TextUnit id="742" loc="50.12">versarer cupiens videre lucem,</TextUnit>
    <TextUnit id="743" loc="50.13">ut tecum loquerer simulque ut essem.</TextUnit>
    <TextUnit id="744" loc="50.14">at defessa labore membra postquam</TextUnit>
    <TextUnit id="745" loc="50.15">semimortua lectulo iacebant,</TextUnit>
    <TextUnit id="746" loc="50.16">hoc, iucunde, tibi poema feci,</TextUnit>
    <TextUnit id="747" loc="50.17">ex quo perspiceres meum dolorem.</TextUnit>
    <TextUnit id="748" loc="50.18">nunc audax cave sis, precesque nostras,</TextUnit>
    <TextUnit id="749" loc="50.19">oramus, cave despuas, ocelle,</TextUnit>
    <TextUnit id="750" loc="50.20">ne poenas Nemesis reposcat a te.</TextUnit>
    <TextUnit id="751" loc="50.21">est vehemens dea: laedere hanc caveto.</TextUnit>
    <TextUnit id="752" loc="51.1">Ille mi par esse deo videtur,</TextUnit>
    <TextUnit id="753" loc="51.2">ille, si fas est, superare divos</TextUnit>
    <TextUnit id="754" loc="51.3">qui sedens adversus identidem te</TextUnit>
    <TextUnit id="755" loc="51.4">spectat et audit</TextUnit>
    <TextUnit id="756" loc="51.5">dulce ridentem, misero quod omnis</TextUnit>
    <TextUnit id="757" loc="51.6">eripit sensus mihi: nam simul te,</TextUnit>
    <TextUnit id="758" loc="51.7">Lesbia, adspexi, nihil est super mi</TextUnit>
    <TextUnit id="759" loc="51.9">lingua sed torpet, tenuis sub artus</TextUnit>
    <TextUnit id="760" loc="51.10">flamma demanat, sonitu suopte</TextUnit>
    <TextUnit id="761" loc="51.11">tintinant aures, gemina teguntur</TextUnit>
    <TextUnit id="762" loc="51.12">lumina nocte.</TextUnit>
    <TextUnit id="763" loc="51.13">otium, Catulle, tibi molestum est:</TextUnit>
    <TextUnit id="764" loc="51.14">otio exsultas nimiumque gestis.</TextUnit>
    <TextUnit id="765" loc="51.15">otium et reges prius et beatas</TextUnit>
    <TextUnit id="766" loc="51.16">perdidit urbes.</TextUnit>
    <TextUnit id="767" loc="52.1">Quid est, Catulle? quid moraris emori?</TextUnit>
    <TextUnit id="768" loc="52.2">sella in curuli struma Nonius sedet,</TextUnit>
    <TextUnit id="769" loc="52.3">per consulatum perierat Vatinius:</TextUnit>
    <TextUnit id="770" loc="52.4">quid est, Catulle? quid moraris emori?</TextUnit>
    <TextUnit id="771" loc="53.1">Risi nescio quem modo e corona,</TextUnit>
    <TextUnit id="772" loc="53.2">qui, cum mirifice Vatiniana</TextUnit>
    <TextUnit id="773" loc="53.3">meus crimina Calvus explicasset,</TextUnit>
    <TextUnit id="774" loc="53.4">admirans ait haec manusque tollens</TextUnit>
    <TextUnit id="775" loc="53.5">“di magni, salaputium disertum!”</TextUnit>
    <TextUnit id="776" loc="54.1">Othonis caput oppido est pusillum,</TextUnit>
    <TextUnit id="777" loc="54.2">et eri rustica semilauta crura,</TextUnit>
    <TextUnit id="778" loc="54.3">subtile et leve peditum Libonis,</TextUnit>
    <TextUnit id="779" loc="54.4">si non omnia, displicere vellem</TextUnit>
    <TextUnit id="780" loc="54.5">tibi et Fuficio, seni recocto</TextUnit>
    <TextUnit id="781" loc="54.6">irascere iterum meis iambis</TextUnit>
    <TextUnit id="782" loc="54.7">immerentibus, unice imperator.</TextUnit>
    <TextUnit id="783" loc="55.1">Oramus, si forte non molestum est,</TextUnit>
    <TextUnit id="784" loc="55.2">demonstres ubi sint tuae tenebrae.</TextUnit>
    <TextUnit id="785" loc="55.3">te campo quaesivimus minore,</TextUnit>
    <TextUnit id="786" loc="55.4">te in circo, te in omnibus libellis,</TextUnit>
    <TextUnit id="787" loc="55.5">te in templo summi Iovis sacrato.</TextUnit>
    <TextUnit id="788" loc="55.6">in Magni simul ambulatione</TextUnit>
    <TextUnit id="789" loc="55.7">femellas omnes, amice, prendi,</TextUnit>
    <TextUnit id="790" loc="55.8">quas vultu vidi tamen serenas.</TextUnit>
    <TextUnit id="791" loc="55.9">† A velte sic ipse flagitabam:</TextUnit>
    <TextUnit id="792" loc="55.10">“camerium mihi, pessimae puellae!”</TextUnit>
    <TextUnit id="793" loc="55.11">quaedam inquit nudum † reduc †</TextUnit>
    <TextUnit id="794" loc="55.12">“en hic in roseis latet papillis.”</TextUnit>
    <TextUnit id="795" loc="55.13">sed te iam ferre Herculi labos est:</TextUnit>
    <TextUnit id="796" loc="55.14">tanto ten fastu negas, amice?</TextUnit>
    <TextUnit id="797" loc="55.15">dic nobis ubi sis futurus, ede</TextUnit>
    <TextUnit id="798" loc="55.16">audacter, committe, crede luci.</TextUnit>
    <TextUnit id="799" loc="55.17">nunc te lacteolae tenent puellae?</TextUnit>
    <TextUnit id="800" loc="55.18">si linguam clauso tenes in ore,</TextUnit>
    <TextUnit id="801" loc="55.19">fructus proicies amoris omnes:</TextUnit>
    <TextUnit id="802" loc="55.20">verbosa gaudet Venus loquella.</TextUnit>
    <TextUnit id="803" loc="55.21">vel vi vis, licet obseres palatum,</TextUnit>
    <TextUnit id="804" loc="55.22">dum veri sis particeps amoris.</TextUnit>
    <TextUnit id="805" loc="56.1">O rem ridiculam, Cato, et iocosam</TextUnit>
    <TextUnit id="806" loc="56.2">dignamque auribus et tuo cachinno.</TextUnit>
    <TextUnit id="807" loc="56.3">ride, quidquid amas, Cato, Catullum:</TextUnit>
    <TextUnit id="808" loc="56.4">res est ridicula et nimis iocosa.</TextUnit>
    <TextUnit id="809" loc="56.5">deprendi modo pupulum puellae</TextUnit>
    <TextUnit id="810" loc="56.6">trusantem: hunc ego, si placet Dionae,</TextUnit>
    <TextUnit id="811" loc="56.7">pro telo rigida mea cecidi.</TextUnit>
    <TextUnit id="812" loc="57.1">Pulchre convenit improbis cinaedis,</TextUnit>
    <TextUnit id="813" loc="57.2">Mamurrae pathicoque Caesarique.</TextUnit>
    <TextUnit id="814" loc="57.3">nec mirum: maculae pares utrisque,</TextUnit>
    <TextUnit id="815" loc="57.4">urbana altera et illa Formiana,</TextUnit>
    <TextUnit id="816" loc="57.5">impressae resident nec eluentur:</TextUnit>
    <TextUnit id="817" loc="57.6">morbosi pariter gemelli utrique,</TextUnit>
    <TextUnit id="818" loc="57.7">uno in lecticulo erudituli ambo,</TextUnit>
    <TextUnit id="819" loc="57.8">non hic quam ille magis vorax adulter,</TextUnit>
    <TextUnit id="820" loc="57.9">rivales socii puellularum:</TextUnit>
    <TextUnit id="821" loc="57.10">pulchre convenit improbis cinaedis.</TextUnit>
    <TextUnit id="822" loc="58.1">Caeli, Lesbia nostra, Lesbia illa,</TextUnit>
    <TextUnit id="823" loc="58.2">illa Lesbia, quam Catullus unam</TextUnit>
    <TextUnit id="824" loc="58.3">plus quam se atque suos amavit omnes,</TextUnit>
    <TextUnit id="825" loc="58.4">nunc in quadriviis et angiportis</TextUnit>
    <TextUnit id="826" loc="58.5">glubit magnanimi Remi nepotes.</TextUnit>
    <TextUnit id="827" loc="58b.1">Non custos si fingar ille Cretum,</TextUnit>
    <TextUnit id="828" loc="58b.2">non si Pegaseo ferar volatu,</TextUnit>
    <TextUnit id="829" loc="58b.3">non Ladas ego pinnipesve Perseus,</TextUnit>
    <TextUnit id="830" loc="58b.4">non Rhesi niveae citaeque bigae:</TextUnit>
    <TextUnit id="831" loc="58b.5">adde huc plumipedes volatilesque,</TextUnit>
    <TextUnit id="832" loc="58b.6">ventorumque simul require cursum,</TextUnit>
    <TextUnit id="833" loc="58b.7">quos vinctos, Cameri, mihi dicares:</TextUnit>
    <TextUnit id="834" loc="58b.8">defessus tamen omnibus medullis</TextUnit>
    <TextUnit id="835" loc="58b.9">et multis langoribus peresus</TextUnit>
    <TextUnit id="836" loc="58b.10">essem te mihi, amice, quaeritando.</TextUnit>
    <TextUnit id="837" loc="59.1">Bononiensis Rufa Rufulum fellat,</TextUnit>
    <TextUnit id="838" loc="59.2">uxor Meneni, saepe quam in sepulcretis</TextUnit>
    <TextUnit id="839" loc="59.3">vidistis ipso rapere de rogo cenam,</TextUnit>
    <TextUnit id="840" loc="59.4">cum devolutum ex igne prosequens panem</TextUnit>
    <TextUnit id="841" loc="59.5">ab semiraso tunderetur ustore.</TextUnit>
    <TextUnit id="842" loc="60.1">Num te leaena montibus Libystinis</TextUnit>
    <TextUnit id="843" loc="60.2">aut Scylla latrans infima inguinum parte</TextUnit>
    <TextUnit id="844" loc="60.3">tam mente dura procreavit ac taetra,</TextUnit>
    <TextUnit id="845" loc="60.4">ut supplicis vocem in novissimo casu</TextUnit>
    <TextUnit id="846" loc="60.5">contemptam haberes, ah nimis fero corde?</TextUnit>
    <TextUnit id="847" loc="61.1">Collis o Heliconii</TextUnit>
    <TextUnit id="848" loc="61.2">cultor, Uraniae genus,</TextUnit>
    <TextUnit id="849" loc="61.3">qui rapis teneram ad virum</TextUnit>
    <TextUnit id="850" loc="61.4">virginem, o Hymenaee Hymen,</TextUnit>
    <TextUnit id="851" loc="61.5">o Hymen Hymenaee,</TextUnit>
    <TextUnit id="852" loc="61.6">cinge tempora floribus</TextUnit>
    <TextUnit id="853" loc="61.7">suave olentis amaraci,</TextUnit>
    <TextUnit id="854" loc="61.8">flammeum cape, laetus huc,</TextUnit>
    <TextUnit id="855" loc="61.9">huc veni niveo gerens</TextUnit>
    <TextUnit id="856" loc="61.10">luteum pede soccum,</TextUnit>
    <TextUnit id="857" loc="61.11">excitusque hilari die</TextUnit>
    <TextUnit id="858" loc="61.12">nuptialia concinens</TextUnit>
    <TextUnit id="859" loc="61.13">voce carmina tinnula</TextUnit>
    <TextUnit id="860" loc="61.14">pelle humum pedibus, manu</TextUnit>
    <TextUnit id="861" loc="61.15">pineam quate taedam.</TextUnit>
    <TextUnit id="862" loc="61.16">namque Vinia Manilo,</TextUnit>
    <TextUnit id="863" loc="61.17">qualis Idalium colens</TextUnit>
    <TextUnit id="864" loc="61.18">venit ad Phrygium Venus</TextUnit>
    <TextUnit id="865" loc="61.19">iudicem, bona cum bona</TextUnit>
    <TextUnit id="866" loc="61.20">nubet alite virgo,</TextUnit>
    <TextUnit id="867" loc="61.21">floridis velut enitens</TextUnit>
    <TextUnit id="868" loc="61.22">myrtus Asia ramulis,</TextUnit>
    <TextUnit id="869" loc="61.23">quos hamadryades deae</TextUnit>
    <TextUnit id="870" loc="61.24">ludicrum sibi rosido</TextUnit>
    <TextUnit id="871" loc="61.25">nutriunt umore.</TextUnit>
    <TextUnit id="872" loc="61.26">quare age huc aditum ferens</TextUnit>
    <TextUnit id="873" loc="61.27">perge linquere Thespiae</TextUnit>
    <TextUnit id="874" loc="61.28">rupis Aonios specus,</TextUnit>
    <TextUnit id="875" loc="61.29">nympha quos super irrigat</TextUnit>
    <TextUnit id="876" loc="61.30">frigerans Aganippe,</TextUnit>
    <TextUnit id="877" loc="61.31">ac domum dominam voca</TextUnit>
    <TextUnit id="878" loc="61.32">coniugis cupidam novi,</TextUnit>
    <TextUnit id="879" loc="61.33">mentem amore revinciens</TextUnit>
    <TextUnit id="880" loc="61.34">ut tenax hedera huc et huc</TextUnit>
    <TextUnit id="881" loc="61.35">arborem implicat errans.</TextUnit>
    <TextUnit id="882" loc="61.36">vosque item simul, integrae</TextUnit>
    <TextUnit id="883" loc="61.37">virgines, quibus advenit</TextUnit>
    <TextUnit id="884" loc="61.38">par dies, agite in modum</TextUnit>
    <TextUnit id="885" loc="61.39">dicite, “o Hymenaee Hymen,</TextUnit>
    <TextUnit id="886" loc="61.40">o Hymen Hymenaee.”</TextUnit>
    <TextUnit id="887" loc="61.41">ut libentius, audiens</TextUnit>
    <TextUnit id="888" loc="61.42">se citarier ad suum</TextUnit>
    <TextUnit id="889" loc="61.43">munus, huc aditum ferat</TextUnit>
    <TextUnit id="890" loc="61.44">dux bonae Veneris, boni</TextUnit>
    <TextUnit id="891" loc="61.45">coniugator amoris.</TextUnit>
    <TextUnit id="892" loc="61.46">quis deus magis anxiis</TextUnit>
    <TextUnit id="893" loc="61.47">est petendus amantibus?</TextUnit>
    <TextUnit id="894" loc="61.48">quem colent homines magis</TextUnit>
    <TextUnit id="895" loc="61.49">caelitum? o Hymenaee Hymen,</TextUnit>
    <TextUnit id="896" loc="61.50">o Hymen Hymenaee.</TextUnit>
    <TextUnit id="897" loc="61.51">te suis tremulus parens</TextUnit>
    <TextUnit id="898" loc="61.52">invocat, tibi virgines</TextUnit>
    <TextUnit id="899" loc="61.53">zonula solvunt sinus,</TextUnit>
    <TextUnit id="900" loc="61.54">te timens cupida novus</TextUnit>
    <TextUnit id="901" loc="61.55">captat aure maritus.</TextUnit>
    <TextUnit id="902" loc="61.56">tu fero iuveni in manus</TextUnit>
    <TextUnit id="903" loc="61.57">floridam ipse puellulam</TextUnit>
    <TextUnit id="904" loc="61.58">dedis a gremio suae</TextUnit>
    <TextUnit id="905" loc="61.59">matris, o Hymenaee Hymen,</TextUnit>
    <TextUnit id="906" loc="61.60">o Hymen Hymenaee.</TextUnit>
    <TextUnit id="907" loc="61.61">nil potest sine te Venus</TextUnit>
    <TextUnit id="908" loc="61.62">fama quod bona comprobet</TextUnit>
    <TextUnit id="909" loc="61.63">commodi capere: at potest</TextUnit>
    <TextUnit id="910" loc="61.64">te volente.  quis huic deo</TextUnit>
    <TextUnit id="911" loc="61.65">compararier ausit?</TextUnit>
    <TextUnit id="912" loc="61.66">nulla quit sine te domus</TextUnit>
    <TextUnit id="913" loc="61.67">liberos dare, nec parens</TextUnit>
    <TextUnit id="914" loc="61.68">stirpe nitier: at potest</TextUnit>
    <TextUnit id="915" loc="61.69">te volente.  quis huic deo</TextUnit>
    <TextUnit id="916" loc="61.70">compararier ausit?</TextUnit>
    <TextUnit id="917" loc="61.71">quae tuis careat sacris</TextUnit>
    <TextUnit id="918" loc="61.72">non queat dare praesides</TextUnit>
    <TextUnit id="919" loc="61.73">terra finibus: at queat</TextUnit>
    <TextUnit id="920" loc="61.74">te volente.  quis huic deo</TextUnit>
    <TextUnit id="921" loc="61.75">compararier ausit?</TextUnit>
    <TextUnit id="922" loc="61.76">claustra pandite ianuae,</TextUnit>
    <TextUnit id="923" loc="61.77">virgo adest. viden ut faces</TextUnit>
    <TextUnit id="924" loc="61.78">splendidas quatiunt comas?</TextUnit>
    <TextUnit id="925" loc="61.79">tardet ingenuus pudor:</TextUnit>
    <TextUnit id="926" loc="61.80">quem tamen magis audiens</TextUnit>
    <TextUnit id="927" loc="61.81">flet quod ire necesse est.</TextUnit>
    <TextUnit id="928" loc="61.82">flere desine. Non tibi, Au-</TextUnit>
    <TextUnit id="929" loc="61.83">runculeia, periculum est</TextUnit>
    <TextUnit id="930" loc="61.84">ne qua femina pulchrior</TextUnit>
    <TextUnit id="931" loc="61.85">clarum ab Oceano diem</TextUnit>
    <TextUnit id="932" loc="61.86">viderit venientem.</TextUnit>
    <TextUnit id="933" loc="61.87">talis in vario solet</TextUnit>
    <TextUnit id="934" loc="61.88">divitis domini hortulo</TextUnit>
    <TextUnit id="935" loc="61.89">stare flos hyacinthinus.</TextUnit>
    <TextUnit id="936" loc="61.90">sed moraris, abit dies:</TextUnit>
    <TextUnit id="937" loc="61.91">prodeas, nova nupta.</TextUnit>
    <TextUnit id="938" loc="61.92">prodeas, nova nupta, si</TextUnit>
    <TextUnit id="939" loc="61.93">iam videtur, et audias</TextUnit>
    <TextUnit id="940" loc="61.94">nostra verba.  vide ut faces</TextUnit>
    <TextUnit id="941" loc="61.95">aureas quatiunt comas:</TextUnit>
    <TextUnit id="942" loc="61.96">prodeas, nova nupta.</TextUnit>
    <TextUnit id="943" loc="61.97">non tuus levis in mala</TextUnit>
    <TextUnit id="944" loc="61.98">deditus vir adultera</TextUnit>
    <TextUnit id="945" loc="61.99">probra turpia persequens</TextUnit>
    <TextUnit id="946" loc="61.100">a tuis teneris volet</TextUnit>
    <TextUnit id="947" loc="61.101">secubare papillis,</TextUnit>
    <TextUnit id="948" loc="61.102">lenta quin velut adsitas</TextUnit>
    <TextUnit id="949" loc="61.103">vitis implicat arbores,</TextUnit>
    <TextUnit id="950" loc="61.104">implicabitur in tuum</TextUnit>
    <TextUnit id="951" loc="61.105">complexum.  Sed abit dies:</TextUnit>
    <TextUnit id="952" loc="61.106">prodeas, nova nupta.</TextUnit>
    <TextUnit id="953" loc="61.107">o cubile quod omnibus</TextUnit>
    <TextUnit id="954" loc="61.108">candido pede lecti,</TextUnit>
    <TextUnit id="955" loc="61.109">quae tuo veniunt ero,</TextUnit>
    <TextUnit id="956" loc="61.110">quanta gaudia, quac vaga</TextUnit>
    <TextUnit id="957" loc="61.111">nocte, quae medio die</TextUnit>
    <TextUnit id="958" loc="61.112">gaudeat! sed abit dies:</TextUnit>
    <TextUnit id="959" loc="61.113">Prodeas, nova nupta.</TextUnit>
    <TextUnit id="960" loc="61.114">tollite, o pueri, faces:</TextUnit>
    <TextUnit id="961" loc="61.115">flammeum video venire.</TextUnit>
    <TextUnit id="962" loc="61.116">ite, concinite in modum</TextUnit>
    <TextUnit id="963" loc="61.117">“o Hymen Hymenaee io,</TextUnit>
    <TextUnit id="964" loc="61.118">o Hymen Hymenaee.”</TextUnit>
    <TextUnit id="965" loc="61.119">ne diu taceat procax</TextUnit>
    <TextUnit id="966" loc="61.120">fescennina iocatio,</TextUnit>
    <TextUnit id="967" loc="61.121">nec nuces pueris neget</TextUnit>
    <TextUnit id="968" loc="61.122">desertum domini audiens</TextUnit>
    <TextUnit id="969" loc="61.123">concubinus amorem.</TextUnit>
    <TextUnit id="970" loc="61.124">da nuces pueris, iners</TextUnit>
    <TextUnit id="971" loc="61.125">concubine: satis diu</TextUnit>
    <TextUnit id="972" loc="61.126">lusisti nucibus: libet</TextUnit>
    <TextUnit id="973" loc="61.127">iam servire Talasio.</TextUnit>
    <TextUnit id="974" loc="61.128">concubine, nuces da.</TextUnit>
    <TextUnit id="975" loc="61.129">sordebant tibi vilicae,</TextUnit>
    <TextUnit id="976" loc="61.130">concubine, hodie atque heri:</TextUnit>
    <TextUnit id="977" loc="61.131">nunc tuum cinerarius</TextUnit>
    <TextUnit id="978" loc="61.132">tondet os.  miser ah miser</TextUnit>
    <TextUnit id="979" loc="61.133">concubine, nuces da.</TextUnit>
    <TextUnit id="980" loc="61.134">diceris male te a tuis</TextUnit>
    <TextUnit id="981" loc="61.135">unguentate glabris marite</TextUnit>
    <TextUnit id="982" loc="61.136">abstinere: sed abstine.</TextUnit>
    <TextUnit id="983" loc="61.137">o Hymen Hymenaee io,</TextUnit>
    <TextUnit id="984" loc="61.138">o Hymen Hymenaee.</TextUnit>
    <TextUnit id="985" loc="61.139">scimus haec tibi quae licent</TextUnit>
    <TextUnit id="986" loc="61.140">sola cognita: sed marito</TextUnit>
    <TextUnit id="987" loc="61.141">ista non eadem licent.</TextUnit>
    <TextUnit id="988" loc="61.142">o Hymen Hymenaee io,</TextUnit>
    <TextUnit id="989" loc="61.143">o Hymen Hymenaee.</TextUnit>
    <TextUnit id="990" loc="61.144">nupta, tu quoque quae tuus</TextUnit>
    <TextUnit id="991" loc="61.145">vir petet cave ne neges,</TextUnit>
    <TextUnit id="992" loc="61.146">ne petitum aliunde eat.</TextUnit>
    <TextUnit id="993" loc="61.147">o Hymen Hymenaee io,</TextUnit>
    <TextUnit id="994" loc="61.148">o Hymen Hymenaee.</TextUnit>
    <TextUnit id="995" loc="61.149">en tibi domus ut potens</TextUnit>
    <TextUnit id="996" loc="61.150">et beata viri tui:</TextUnit>
    <TextUnit id="997" loc="61.151">quae tibi sine serviat</TextUnit>
    <TextUnit id="998" loc="61.152">(o Hymen Hymenaee io,</TextUnit>
    <TextUnit id="999" loc="61.153">o Hymen Hymenaee).</TextUnit>
    <TextUnit id="1000" loc="61.154">usque dum tremulum movens</TextUnit>
    <TextUnit id="1001" loc="61.155">cana tempus anilitas</TextUnit>
    <TextUnit id="1002" loc="61.156">omnia omnibus adnuit.</TextUnit>
    <TextUnit id="1003" loc="61.157">o Hymen Hymenaee io,</TextUnit>
    <TextUnit id="1004" loc="61.158">o Hymen Hymenaee.</TextUnit>
    <TextUnit id="1005" loc="61.159">transfer omine cum bono</TextUnit>
    <TextUnit id="1006" loc="61.160">limen aureolos pedes,</TextUnit>
    <TextUnit id="1007" loc="61.161">rasilemque subi forem.</TextUnit>
    <TextUnit id="1008" loc="61.162">o Hymen Hymenaee io,</TextUnit>
    <TextUnit id="1009" loc="61.163">o Hymen Hymenaee.</TextUnit>
    <TextUnit id="1010" loc="61.164">adspice unus ut accubans</TextUnit>
    <TextUnit id="1011" loc="61.165">vir tuus Tyrio in toro</TextUnit>
    <TextUnit id="1012" loc="61.166">totus immineat tibi.</TextUnit>
    <TextUnit id="1013" loc="61.167">o Hymen Hymenaee io,</TextUnit>
    <TextUnit id="1014" loc="61.168">o Hymen Hymenaee.</TextUnit>
    <TextUnit id="1015" loc="61.169">illi non minus ac tibi</TextUnit>
    <TextUnit id="1016" loc="61.170">pectore uritur intimo</TextUnit>
    <TextUnit id="1017" loc="61.171">flamma, sed penite magis</TextUnit>
    <TextUnit id="1018" loc="61.172">o Hymen Hymenaee io,</TextUnit>
    <TextUnit id="1019" loc="61.173">o Hymen Hymenaee.</TextUnit>
    <TextUnit id="1020" loc="61.174">mitte bracchiolum teres,</TextUnit>
    <TextUnit id="1021" loc="61.175">praetextate, puellulae:</TextUnit>
    <TextUnit id="1022" loc="61.176">iam cubile adeat viri.</TextUnit>
    <TextUnit id="1023" loc="61.177">o Hymen Hymenaee io,</TextUnit>
    <TextUnit id="1024" loc="61.178">o Hymen Hymenaee.</TextUnit>
    <TextUnit id="1025" loc="61.179">o bonae senibus viris</TextUnit>
    <TextUnit id="1026" loc="61.180">cognitae bene feminae,</TextUnit>
    <TextUnit id="1027" loc="61.181">conlocate puellulam.</TextUnit>
    <TextUnit id="1028" loc="61.182">o Hymen Hymenaee io,</TextUnit>
    <TextUnit id="1029" loc="61.183">o Hymen Hymenaee.</TextUnit>
    <TextUnit id="1030" loc="61.184">iam licet venias, marite:</TextUnit>
    <TextUnit id="1031" loc="61.185">uxor in thalamo tibi est</TextUnit>
    <TextUnit id="1032" loc="61.186">ore floridulo nitens</TextUnit>
    <TextUnit id="1033" loc="61.187">alba parthenice velut</TextUnit>
    <TextUnit id="1034" loc="61.188">luteumve papaver.</TextUnit>
    <TextUnit id="1035" loc="61.189">at, marite, (ita me iuvent</TextUnit>
    <TextUnit id="1036" loc="61.190">caelites) nihilo minus</TextUnit>
    <TextUnit id="1037" loc="61.191">pulcher es, neque te Venus</TextUnit>
    <TextUnit id="1038" loc="61.192">neglegit. sed abit dies:</TextUnit>
    <TextUnit id="1039" loc="61.193">perge, ne remorare.</TextUnit>
    <TextUnit id="1040" loc="61.194">non diu remoratus es,</TextUnit>
    <TextUnit id="1041" loc="61.195">iam venis.  bona te Venus</TextUnit>
    <TextUnit id="1042" loc="61.196">iuverit, quoniam palam</TextUnit>
    <TextUnit id="1043" loc="61.197">quod cupis cupis et bonum</TextUnit>
    <TextUnit id="1044" loc="61.198">non abscondis amorem.</TextUnit>
    <TextUnit id="1045" loc="61.199">ille pulveris Africi</TextUnit>
    <TextUnit id="1046" loc="61.200">siderumque micantium</TextUnit>
    <TextUnit id="1047" loc="61.201">subducat numerum prius,</TextUnit>
    <TextUnit id="1048" loc="61.202">qui vestri numerare vult</TextUnit>
    <TextUnit id="1049" loc="61.203">multa milia ludi.</TextUnit>
    <TextUnit id="1050" loc="61.204">ludite ut libet, et brevi</TextUnit>
    <TextUnit id="1051" loc="61.205">liberos date.  non decet</TextUnit>
    <TextUnit id="1052" loc="61.206">tam vetus sine liberis</TextUnit>
    <TextUnit id="1053" loc="61.207">nomen esse, sed indidem</TextUnit>
    <TextUnit id="1054" loc="61.208">semper ingenerari.</TextUnit>
    <TextUnit id="1055" loc="61.209">Torquatus volo parvulus</TextUnit>
    <TextUnit id="1056" loc="61.210">matris e gremio suae</TextUnit>
    <TextUnit id="1057" loc="61.211">porrigens teneras manus</TextUnit>
    <TextUnit id="1058" loc="61.212">dulce rideat ad patrem</TextUnit>
    <TextUnit id="1059" loc="61.213">semihiante labello.</TextUnit>
    <TextUnit id="1060" loc="61.214">sit suo similis patri</TextUnit>
    <TextUnit id="1061" loc="61.215">Manlio et facile insciis</TextUnit>
    <TextUnit id="1062" loc="61.216">noscitetur ab omnibus</TextUnit>
    <TextUnit id="1063" loc="61.217">et pudicitiam suae</TextUnit>
    <TextUnit id="1064" loc="61.218">matris indicet ore.</TextUnit>
    <TextUnit id="1065" loc="61.219">talis illius a bona</TextUnit>
    <TextUnit id="1066" loc="61.220">matre laus genus adprobet</TextUnit>
    <TextUnit id="1067" loc="61.221">qualis unica ab optima</TextUnit>
    <TextUnit id="1068" loc="61.222">matre Telemacho manet</TextUnit>
    <TextUnit id="1069" loc="61.223">fama Penelopeo.</TextUnit>
    <TextUnit id="1070" loc="61.224">claudite ostia, virgines:</TextUnit>
    <TextUnit id="1071" loc="61.225">lusimus satis. at, boni</TextUnit>
    <TextUnit id="1072" loc="61.226">coniuges, bene vivite et</TextUnit>
    <TextUnit id="1073" loc="61.227">munere adsiduo valentem</TextUnit>
    <TextUnit id="1074" loc="61.228">exercete iuventam.</TextUnit>
    <TextUnit id="1075" loc="62.1">Vesper adest: iuvenes, consurgite: vesper Olympo</TextUnit>
    <TextUnit id="1076" loc="62.2">exspectata diu vix tandem lumina tollit.</TextUnit>
    <TextUnit id="1077" loc="62.3">surgere iam tempus, iam pinguis linquere mensas;</TextUnit>
    <TextUnit id="1078" loc="62.4">iam veniet virgo, iam dicetur hymenaeus.</TextUnit>
    <TextUnit id="1079" loc="62.5">Hymen O Hymenaee, Hymen ades O Hymenaee.</TextUnit>
    <TextUnit id="1080" loc="62.6">cernitis, innuptae, iuvenes? consurgite contra:</TextUnit>
    <TextUnit id="1081" loc="62.7">nimirum Oetaeos ostendit Noctifer ignes.</TextUnit>
    <TextUnit id="1082" loc="62.8">sic certe est: viden ut perniciter exsiluere?</TextUnit>
    <TextUnit id="1083" loc="62.9">non temere exsiluere; canent quod vincere par est.</TextUnit>
    <TextUnit id="1084" loc="62.10">Hymen O Hymenaee, Hymen ades O Hymenaee.</TextUnit>
    <TextUnit id="1085" loc="62.11">non facilis nobis, aequales, palma parata est:</TextUnit>
    <TextUnit id="1086" loc="62.12">adspicite, innuptae secum ut meditata requirunt.</TextUnit>
    <TextUnit id="1087" loc="62.13">non frustra meditantur; habent memorabile quod sit.</TextUnit>
    <TextUnit id="1088" loc="62.14">nec mirum, penitus quae tota mente laborant.</TextUnit>
    <TextUnit id="1089" loc="62.15">nos alio mentes, alio divisimus aures:</TextUnit>
    <TextUnit id="1090" loc="62.16">iure igitur vincemur; amat victoria curam.</TextUnit>
    <TextUnit id="1091" loc="62.17">quare nunc animos saltem convertite vestros:</TextUnit>
    <TextUnit id="1092" loc="62.18">dicere iam incipient, iam respondere decebit.</TextUnit>
    <TextUnit id="1093" loc="62.19">Hymen o Hymenaee, Hymen ades o Hymenaee.</TextUnit>
    <TextUnit id="1094" loc="62.20">Hespere, qui caelo fertur crudelior ignis?</TextUnit>
    <TextUnit id="1095" loc="62.21">qui natam possis complexu avellere matris,</TextUnit>
    <TextUnit id="1096" loc="62.22">complexu matris retinentem avellere natam</TextUnit>
    <TextUnit id="1097" loc="62.23">et iuveni ardenti castam donare puellam.</TextUnit>
    <TextUnit id="1098" loc="62.24">quid faciunt hostes capta crudelius urbe?</TextUnit>
    <TextUnit id="1099" loc="62.25">Hymen o Hymenaee, Hymen ades o Hymenaee.</TextUnit>
    <TextUnit id="1100" loc="62.26">Hespere, qui caelo lucet iucundior ignis?</TextUnit>
    <TextUnit id="1101" loc="62.27">qui desponsa tua firmes conubia flammma,</TextUnit>
    <TextUnit id="1102" loc="62.28">quae pepigere viri, pepigerunt ante parentes,</TextUnit>
    <TextUnit id="1103" loc="62.29">nec iunxere prius quam se tuus extulit ardor.</TextUnit>
    <TextUnit id="1104" loc="62.30">quid datur a divis felici optatius hora?</TextUnit>
    <TextUnit id="1105" loc="62.31">Hymen o Hymenaee, Hymen ades o Hymenaee.</TextUnit>
    <TextUnit id="1106" loc="62.32">Hesperus e nobis, aequales, abstulit unam</TextUnit>
    <TextUnit id="1107" loc="62.33">namque tuo adventu vigilat custodia semper.</TextUnit>
    <TextUnit id="1108" loc="62.34">nocte latent fures, quos idem saepe revertens,</TextUnit>
    <TextUnit id="1109" loc="62.35">Hespere, mutato comprendis nomine eosdem.</TextUnit>
    <TextUnit id="1110" loc="62.36">at libet innuptis ficto te carpere questu.</TextUnit>
    <TextUnit id="1111" loc="62.37">quid tum, si carpunt tacita quem mente requirunt?</TextUnit>
    <TextUnit id="1112" loc="62.38">Hymen o Hymenaee, Hymen ades o Hymenaee.</TextUnit>
    <TextUnit id="1113" loc="62.39">ut flos in saeptis secretus nascitur hortis,</TextUnit>
    <TextUnit id="1114" loc="62.40">ignotus pecori, nullo convulsus aratro,</TextUnit>
    <TextUnit id="1115" loc="62.41">quem mulcent aurae, firmat sol, educat imber,</TextUnit>
    <TextUnit id="1116" loc="62.42">multi illum pueri, multae optavere puellae;</TextUnit>
    <TextUnit id="1117" loc="62.43">idem cum tenui carptus defloruit ungui,</TextUnit>
    <TextUnit id="1118" loc="62.44">nulli illum pueri, nullae optavere puellae:</TextUnit>
    <TextUnit id="1119" loc="62.45">sic virgo, dum intacta manet, dum cara suis est;</TextUnit>
    <TextUnit id="1120" loc="62.46">cum castum amisit polluto corpore florem,</TextUnit>
    <TextUnit id="1121" loc="62.47">nec pueris iucunda manet nec cara puellis.</TextUnit>
    <TextUnit id="1122" loc="62.48">Hymen o Hymenaee, Hymen ades o Hymenaee.</TextUnit>
    <TextUnit id="1123" loc="62.49">ut vidua in nudo vitis quac nascitur arvo</TextUnit>
    <TextUnit id="1124" loc="62.50">nunquam se extollit, nunquam mitem educat unam,</TextUnit>
    <TextUnit id="1125" loc="62.51">sed tenerum prono deflectens pondere corpus</TextUnit>
    <TextUnit id="1126" loc="62.52">iam iam contingit summum radice flagellum,</TextUnit>
    <TextUnit id="1127" loc="62.53">hanc nulli agricolae, nulli accoluere iuvenci;</TextUnit>
    <TextUnit id="1128" loc="62.54">at si forte eadem est ulmo coniuncta marito,</TextUnit>
    <TextUnit id="1129" loc="62.55">multi illam agricolae, multi accoluere iuvenci:</TextUnit>
    <TextUnit id="1130" loc="62.56">sic virgo, dum intacta manet, dum inculta senescit;</TextUnit>
    <TextUnit id="1131" loc="62.57">cum par conubium maturo tempore adepta est,</TextUnit>
    <TextUnit id="1132" loc="62.58">cara viro magis et minus est invisa parenti.</TextUnit>
    <TextUnit id="1133" loc="62.59">et tu ne pugna cum tali coniuge, virgo.</TextUnit>
    <TextUnit id="1134" loc="62.60">non aequum est pugnare, pater cui tradidit ipse,</TextUnit>
    <TextUnit id="1135" loc="62.61">ipse pater cum matre, quibus parere necesse est.</TextUnit>
    <TextUnit id="1136" loc="62.62">virginitas non tota tua est, ex parte parentum est:</TextUnit>
    <TextUnit id="1137" loc="62.63">tertia pars patri, pars est data tertia matri,</TextUnit>
    <TextUnit id="1138" loc="62.64">tertia sola tua est.  noli pugnare duobus,</TextUnit>
    <TextUnit id="1139" loc="62.65">qui genero sua iura simul cum dote dederunt.</TextUnit>
    <TextUnit id="1140" loc="62.66">Hymen o Hymenaee, Hymen ades o Hymenaee.</TextUnit>
    <TextUnit id="1141" loc="63.1">Super alta vectus Attis celeri rate maria</TextUnit>
    <TextUnit id="1142" loc="63.2">Phrygium ut nemus citato cupide pede tetigit</TextUnit>
    <TextUnit id="1143" loc="63.3">adiitque opaca silvis redimita loca deae,</TextUnit>
    <TextUnit id="1144" loc="63.4">stimulatus ibi furenti rabie, vagus animis</TextUnit>
    <TextUnit id="1145" loc="63.5">devolvit ili acuto sibi pondera silice.</TextUnit>
    <TextUnit id="1146" loc="63.6">itaque ut relicta sensit sibi membra sine viro,</TextUnit>
    <TextUnit id="1147" loc="63.7">etiam recente terrae sola sanguine maculans</TextUnit>
    <TextUnit id="1148" loc="63.8">niveis citata cepit manibus leve typanum,</TextUnit>
    <TextUnit id="1149" loc="63.9">typanum, tubam Cybelles, tua, mater, initia,</TextUnit>
    <TextUnit id="1150" loc="63.10">quatiensque terga tauri teneris cava digitis</TextUnit>
    <TextUnit id="1151" loc="63.11">canere haec suis adorta est tremebunda comitibus</TextUnit>
    <TextUnit id="1152" loc="63.12">“agite ite ad alta, Gallae, Cybeles nemora simul,</TextUnit>
    <TextUnit id="1153" loc="63.13">simul ite, Dindymenae dominae vaga pecora,</TextUnit>
    <TextUnit id="1154" loc="63.14">aliena quae petentes velut exsules loca</TextUnit>
    <TextUnit id="1155" loc="63.15">sectam meam exsecutae duce me mihi comites</TextUnit>
    <TextUnit id="1156" loc="63.16">rapidum salum tulistis truculentaque pelagi</TextUnit>
    <TextUnit id="1157" loc="63.17">et corpus evirastis Veneris nimio odio,</TextUnit>
    <TextUnit id="1158" loc="63.18">hilarate erae citatis erroribus animum.</TextUnit>
    <TextUnit id="1159" loc="63.19">mora tarda mente cedat; simul ite, sequimini</TextUnit>
    <TextUnit id="1160" loc="63.20">Phrygiam ad domum Cybelles, Phrygia ad nemora deae,</TextUnit>
    <TextUnit id="1161" loc="63.21">ubi cymbalum sonat vox, ubi tympana reboant,</TextUnit>
    <TextUnit id="1162" loc="63.22">tibicen ubi canit Phryx curvo grave calamo,</TextUnit>
    <TextUnit id="1163" loc="63.23">ubi capita maenades vi iaciunt hederigerae,</TextUnit>
    <TextUnit id="1164" loc="63.24">ubi sacra sancta acutis ululatibus agitant,</TextUnit>
    <TextUnit id="1165" loc="63.25">ubi suevit illa divae volitare vaga cohors,</TextUnit>
    <TextUnit id="1166" loc="63.26">quo nos decet citatis celerare tripudiis.”</TextUnit>
    <TextUnit id="1167" loc="63.27">simul haec comitibus Attis cecinit notha mulier,</TextUnit>
    <TextUnit id="1168" loc="63.28">thiasus repente linguis trepidantibus ululat,</TextUnit>
    <TextUnit id="1169" loc="63.29">leve tympanum remugit, cava cymbala recrepant,</TextUnit>
    <TextUnit id="1170" loc="63.30">viridem citus adit Idam properante pede chorus.</TextUnit>
    <TextUnit id="1171" loc="63.31">furibunda simul anhelans vaga vadit animam agens</TextUnit>
    <TextUnit id="1172" loc="63.32">comitata tympano Attis per opaca nemora dux,</TextUnit>
    <TextUnit id="1173" loc="63.33">veluti iuvenca vitans onus indomita iugi:</TextUnit>
    <TextUnit id="1174" loc="63.34">rapidae ducem secuntur Gallae properipedem.</TextUnit>
    <TextUnit id="1175" loc="63.35">itaque, ut domum Cybelles tetigere lassulae,</TextUnit>
    <TextUnit id="1176" loc="63.36">nimio e labore somnum capiunt sine Cerere.</TextUnit>
    <TextUnit id="1177" loc="63.37">piger his labante langore oculos sopor operit:</TextUnit>
    <TextUnit id="1178" loc="63.38">abit in quiete molli rabidus furor animi.</TextUnit>
    <TextUnit id="1179" loc="63.39">sed ubi oris aurci Sol radiantibus oculis</TextUnit>
    <TextUnit id="1180" loc="63.40">lustravit aethera album, sola dura, mare ferum,</TextUnit>
    <TextUnit id="1181" loc="63.41">pepulitque noctis umbras vegetis sonipedibus,</TextUnit>
    <TextUnit id="1182" loc="63.42">ibi Somnus excitam Attin fugiens citus abiit:</TextUnit>
    <TextUnit id="1183" loc="63.43">trepidante eum recepit dea Pasithea sinu.</TextUnit>
    <TextUnit id="1184" loc="63.44">ita de quiete molli rapida sine rabie</TextUnit>
    <TextUnit id="1185" loc="63.45">simul ipsa pectore Attis sua facta recoluit,</TextUnit>
    <TextUnit id="1186" loc="63.46">liquidaque mente vidit sine quis ubique foret,</TextUnit>
    <TextUnit id="1187" loc="63.47">animo aestuante rusum reditum ad vada tetulit.</TextUnit>
    <TextUnit id="1188" loc="63.48">ibi maria vasta visens lacrimantibus oculis</TextUnit>
    <TextUnit id="1189" loc="63.49">patriam adlocuta maesta est ita voce miseriter:</TextUnit>
    <TextUnit id="1190" loc="63.50">“patria o mei creatrix, patria o mea genetrix,</TextUnit>
    <TextUnit id="1191" loc="63.51">ego quam miser relinquens, dominos ut erifugae</TextUnit>
    <TextUnit id="1192" loc="63.52">famuli solent, ad Idae tetuli nemora pedem,</TextUnit>
    <TextUnit id="1193" loc="63.53">ut apud nivem et ferarum gelida stabula forem</TextUnit>
    <TextUnit id="1194" loc="63.54">et earum omnia adirem furibunda latibula,</TextUnit>
    <TextUnit id="1195" loc="63.55">ubinam aut quibus locis te positam, patria, reor?</TextUnit>
    <TextUnit id="1196" loc="63.56">cupit ipsa pupula ad te sibi derigere aciem,</TextUnit>
    <TextUnit id="1197" loc="63.57">rabie fera carens dum breve tempus animus est.</TextUnit>
    <TextUnit id="1198" loc="63.58">egone a mea remota haec ferar in nemora domo?</TextUnit>
    <TextUnit id="1199" loc="63.59">patria, bonis, amicis, genitoribus abero?</TextUnit>
    <TextUnit id="1200" loc="63.60">abero foro, palaestra, stadio, et gymnasiis?</TextUnit>
    <TextUnit id="1201" loc="63.61">miser ah miser, querendum est etiam atque etiam, anime.</TextUnit>
    <TextUnit id="1202" loc="63.62">quod enim genus figurae est ego non quod obierim?</TextUnit>
    <TextUnit id="1203" loc="63.63">ego mulier, ego adulescens, ego ephebus, ego puer,</TextUnit>
    <TextUnit id="1204" loc="63.64">ego gymnasi fui flos, ego eram decus olei:</TextUnit>
    <TextUnit id="1205" loc="63.65">mihi ianuae frequentes, mihi limina tepida,</TextUnit>
    <TextUnit id="1206" loc="63.66">mihi floridis corollis redimita domus erat,</TextUnit>
    <TextUnit id="1207" loc="63.67">linquendum ubi esset orto mihi sole cubiculum.</TextUnit>
    <TextUnit id="1208" loc="63.68">ego nunc deum ministra et Cybeles famula ferar?</TextUnit>
    <TextUnit id="1209" loc="63.69">ego maenas, ego mei pars, ego vir sterilis ero?</TextUnit>
    <TextUnit id="1210" loc="63.70">ego viridis algida Idae nive amicta loca colam?</TextUnit>
    <TextUnit id="1211" loc="63.71">ego vitam agam sub altis Phrygiae columinibus,</TextUnit>
    <TextUnit id="1212" loc="63.72">ubi cerva silvicultrix, ubi aper nemorivagus?</TextUnit>
    <TextUnit id="1213" loc="63.73">iam iam dolet quod egi, iam iamque paenitet.”</TextUnit>
    <TextUnit id="1214" loc="63.74">roseis ut huic labellis sonitus citus abiit</TextUnit>
    <TextUnit id="1215" loc="63.75">geminas deorum ad aures nova nuntia referens,</TextUnit>
    <TextUnit id="1216" loc="63.76">ibi iuncta iuga resoluens Cybele leonibus</TextUnit>
    <TextUnit id="1217" loc="63.77">laevumque pecoris hostem stimulans ita loquitur.</TextUnit>
    <TextUnit id="1218" loc="63.78">“Agedum,” inquit, “age ferox i, fac ut hunc furor agitet,</TextUnit>
    <TextUnit id="1219" loc="63.79">fac uti furoris ictu reditum in nemora ferat,</TextUnit>
    <TextUnit id="1220" loc="63.80">mea libere nimis qui fugere imperia cupit.</TextUnit>
    <TextUnit id="1221" loc="63.81">age caede terga cauda, tua verbera patere,</TextUnit>
    <TextUnit id="1222" loc="63.82">fac cuncta mugienti fremitu loca retonent,</TextUnit>
    <TextUnit id="1223" loc="63.83">rutilam ferox torosa cervice quate iubam.”</TextUnit>
    <TextUnit id="1224" loc="63.84">ait haec minax Cybelle religatque iuga manu.</TextUnit>
    <TextUnit id="1225" loc="63.85">ferus ipse sese adhortans rabidum incitat animo,</TextUnit>
    <TextUnit id="1226" loc="63.86">vadit, fremit, refringit virgulta pede vago.</TextUnit>
    <TextUnit id="1227" loc="63.87">at ubi umida albicantis loca litoris adiit</TextUnit>
    <TextUnit id="1228" loc="63.88">tenerumque vidit Attin prope marmora pelagi,</TextUnit>
    <TextUnit id="1229" loc="63.89">facit impetum: ille demens fugit in nemora fera:</TextUnit>
    <TextUnit id="1230" loc="63.90">ibi semper omne vitae spatium famula fuit.</TextUnit>
    <TextUnit id="1231" loc="63.91">dea magna, dea Cybelle, dea domina Dindymi,</TextUnit>
    <TextUnit id="1232" loc="63.92">procul a mea tuus sit furor omnis, era, domo:</TextUnit>
    <TextUnit id="1233" loc="63.93">alios age incitatos, alios age rabidos.</TextUnit>
    <TextUnit id="1234" loc="64.1">Peliaco quondam prognatae vertice pinus</TextUnit>
    <TextUnit id="1235" loc="64.2">dicuntur liquidas Neptuni nasse per undas</TextUnit>
    <TextUnit id="1236" loc="64.3">Phasidos ad fluctus et fines Aeeteos,</TextUnit>
    <TextUnit id="1237" loc="64.4">cum lecti iuvenes, Argivae robora pubis,</TextUnit>
    <TextUnit id="1238" loc="64.5">auratam optantes Colchis avertere pellem</TextUnit>
    <TextUnit id="1239" loc="64.6">ausi sunt vada salsa cita decurrere puppi,</TextUnit>
    <TextUnit id="1240" loc="64.7">caerula verrentes abiegnis aequora palmis.</TextUnit>
    <TextUnit id="1241" loc="64.8">diva quibus retinens in summis urbibus arces</TextUnit>
    <TextUnit id="1242" loc="64.9">ipsa levi fecit volitantem flamine currum,</TextUnit>
    <TextUnit id="1243" loc="64.10">pinea coniungens inflexae texta carinae.</TextUnit>
    <TextUnit id="1244" loc="64.11">illa rudem cursu prima imbuit Amphitriten.</TextUnit>
    <TextUnit id="1245" loc="64.12">quae simul ac rostro ventosum proscidit aequor</TextUnit>
    <TextUnit id="1246" loc="64.13">tortaque remigio spumis incanduit unda,</TextUnit>
    <TextUnit id="1247" loc="64.14">emersere freti candenti e gurgite vultus</TextUnit>
    <TextUnit id="1248" loc="64.15">aequoreae monstrum Nereides admirantes.</TextUnit>
    <TextUnit id="1249" loc="64.16">illa, siqua alia, viderunt luce marinas</TextUnit>
    <TextUnit id="1250" loc="64.17">mortales oculis nudato corpore nymphas</TextUnit>
    <TextUnit id="1251" loc="64.18">nutricum tenus exstantes e gurgite cano.</TextUnit>
    <TextUnit id="1252" loc="64.19">tum Thetidis Peleus incensus fertur amore,</TextUnit>
    <TextUnit id="1253" loc="64.20">tum Thetis humanos non despexit hymenaeos,</TextUnit>
    <TextUnit id="1254" loc="64.21">tum Thetidi pater ipse iugandum Pelea sensit.</TextUnit>
    <TextUnit id="1255" loc="64.22">o nimis optato saeclorum tempore nati</TextUnit>
    <TextUnit id="1256" loc="64.23">heroes, salvete, deum genus, o bona matrum</TextUnit>
    <TextUnit id="1257" loc="64.23b">progenies, salvete iterum</TextUnit>
    <TextUnit id="1258" loc="64.24">vos ego saepe meo, vos carmine compellabo,</TextUnit>
    <TextUnit id="1259" loc="64.25">teque adeo eximie taedis felicibus aucte</TextUnit>
    <TextUnit id="1260" loc="64.26">Thessaliae columen Peleu, cui Iuppiter ipse,</TextUnit>
    <TextUnit id="1261" loc="64.27">ipse suos divum genitor concessit amores.</TextUnit>
    <TextUnit id="1262" loc="64.28">tene Thetis tenuit pulcherrirna Nereine?</TextUnit>
    <TextUnit id="1263" loc="64.29">tene suam Tethys concessit ducere neptem</TextUnit>
    <TextUnit id="1264" loc="64.30">Oceanusque, mari totum qui amplectitur orbem?</TextUnit>
    <TextUnit id="1265" loc="64.31">quae simul optatae finito tempore luces</TextUnit>
    <TextUnit id="1266" loc="64.32">advenere, domum conventu tota frequentat</TextUnit>
    <TextUnit id="1267" loc="64.33">Thessalia, oppletur laetanti regia coetu:</TextUnit>
    <TextUnit id="1268" loc="64.34">dona ferunt prae se, declarant gaudia vultu.</TextUnit>
    <TextUnit id="1269" loc="64.35">deseritur Cieros, linquunt Phthiotica Tempe</TextUnit>
    <TextUnit id="1270" loc="64.36">Crannonisque domos ac moenia Larisaea,</TextUnit>
    <TextUnit id="1271" loc="64.37">Pharsalum coeunt, Pharsalia tecta frequentant.</TextUnit>
    <TextUnit id="1272" loc="64.38">rura colit nemo, mollescunt colla iuvencis,</TextUnit>
    <TextUnit id="1273" loc="64.39">non humilis curvis purgatur vinea rastris,</TextUnit>
    <TextUnit id="1274" loc="64.40">non glaebam prono convellit vomere taurus,</TextUnit>
    <TextUnit id="1275" loc="64.41">non falx attenuat frondatorum arboris umbram,</TextUnit>
    <TextUnit id="1276" loc="64.42">squalida desertis robigo infertur aratris.</TextUnit>
    <TextUnit id="1277" loc="64.43">ipsius at sedes, quacumque opulenta recessit</TextUnit>
    <TextUnit id="1278" loc="64.44">regia, fulgenti splendent auro atque argento.</TextUnit>
    <TextUnit id="1279" loc="64.45">candet ebur soliis, conlucent pocula mensae,</TextUnit>
    <TextUnit id="1280" loc="64.46">tota domus gaudet regali splendida gaza.</TextUnit>
    <TextUnit id="1281" loc="64.47">pulvinar vero divae geniale locatur</TextUnit>
    <TextUnit id="1282" loc="64.48">sedibus in medus, Indo quod dente politum</TextUnit>
    <TextUnit id="1283" loc="64.49">tincta tegit roseo conchyli purpura fuco.</TextUnit>
    <TextUnit id="1284" loc="64.50">haec vestis priscis hominum variata figuris</TextUnit>
    <TextUnit id="1285" loc="64.51">heroum mira virtutes indicat arte.</TextUnit>
    <TextUnit id="1286" loc="64.52">namque fluentisono prospectans litore Diae</TextUnit>
    <TextUnit id="1287" loc="64.53">Thesea cedentem celeri cum classe tuetur</TextUnit>
    <TextUnit id="1288" loc="64.54">indomitos in corde gerens Ariadna furores,</TextUnit>
    <TextUnit id="1289" loc="64.55">necdum etiam sese quae visit visere credit,</TextUnit>
    <TextUnit id="1290" loc="64.56">ut pote fallaci quae tunc primum excita somno</TextUnit>
    <TextUnit id="1291" loc="64.57">desertam in sola miseram se cernat harena.</TextUnit>
    <TextUnit id="1292" loc="64.58">immemor at iuvenis fugiens pellit vada remis,</TextUnit>
    <TextUnit id="1293" loc="64.59">irrita ventosae linquens promissa procellae.</TextUnit>
    <TextUnit id="1294" loc="64.60">quem procul ex alga maestis Minois ocellis</TextUnit>
    <TextUnit id="1295" loc="64.61">saxea ut effigies bacchantis prospicit, eheu,</TextUnit>
    <TextUnit id="1296" loc="64.62">prospicit et magnis curarum fluctuat undis,</TextUnit>
    <TextUnit id="1297" loc="64.63">non flavo retinens subtilem vertice mitram,</TextUnit>
    <TextUnit id="1298" loc="64.64">non contecta levi velatum pectus amictu,</TextUnit>
    <TextUnit id="1299" loc="64.65">non tereti strophio lactentis vincta papillas,</TextUnit>
    <TextUnit id="1300" loc="64.66">omnia quae toto delapsa e corpore passim</TextUnit>
    <TextUnit id="1301" loc="64.67">ipsius ante pedes fluctus salis adludebant.</TextUnit>
    <TextUnit id="1302" loc="64.68">sic neque tum mitrae neque tum fluitantis amictus</TextUnit>
    <TextUnit id="1303" loc="64.69">illa vicem curans toto ex te pectore, Theseu,</TextUnit>
    <TextUnit id="1304" loc="64.70">toto animo, tota pendebat perdita mente.</TextUnit>
    <TextUnit id="1305" loc="64.71">ah misera, adsiduis quam luctibus exsternavit</TextUnit>
    <TextUnit id="1306" loc="64.72">spinosas Erycina serens in pectore curas</TextUnit>
    <TextUnit id="1307" loc="64.73">illa tempestate, ferox quo ex tempore Theseus</TextUnit>
    <TextUnit id="1308" loc="64.74">egressus curvis e litoribus Piraei</TextUnit>
    <TextUnit id="1309" loc="64.75">attigit iniusti regis Gortynia tecta.</TextUnit>
    <TextUnit id="1310" loc="64.76">nam perhibent olim crudeli peste coactam</TextUnit>
    <TextUnit id="1311" loc="64.77">Androgeoneae poenas exsolvere caedis</TextUnit>
    <TextUnit id="1312" loc="64.78">electos iuvenes simul et decus innuptarum</TextUnit>
    <TextUnit id="1313" loc="64.79">Cecropiam solitam esse dapem dare Minotauro.</TextUnit>
    <TextUnit id="1314" loc="64.80">quis angusta malis cum moenia vexarentur,</TextUnit>
    <TextUnit id="1315" loc="64.81">ipse suum Theseus pro caris corpus Athenis</TextUnit>
    <TextUnit id="1316" loc="64.82">proicere optavit potius quam talia Cretam</TextUnit>
    <TextUnit id="1317" loc="64.83">funera Cecropiae nec funera portarentur.</TextUnit>
    <TextUnit id="1318" loc="64.84">atque ita nave levi nitens ac lenibus auris</TextUnit>
    <TextUnit id="1319" loc="64.85">magnanimum ad Minoa venit sedesque superbas.</TextUnit>
    <TextUnit id="1320" loc="64.86">hunc simul ac cupido conspexit lumine virgo</TextUnit>
    <TextUnit id="1321" loc="64.87">regia, quam suavis exspirans castus odores</TextUnit>
    <TextUnit id="1322" loc="64.88">lectulus in molli complexu matris alebat,</TextUnit>
    <TextUnit id="1323" loc="64.89">quales Eurotae progignunt flumina myrtos</TextUnit>
    <TextUnit id="1324" loc="64.90">aurave distinctos educit verna colores,</TextUnit>
    <TextUnit id="1325" loc="64.91">non prius ex illo flagrantia declinavit</TextUnit>
    <TextUnit id="1326" loc="64.92">lumina quam cuncto concepit corpore flammam</TextUnit>
    <TextUnit id="1327" loc="64.93">funditus atque imis exarsit tota medullis.</TextUnit>
    <TextUnit id="1328" loc="64.94">heu misere exagitans immiti corde furores,</TextUnit>
    <TextUnit id="1329" loc="64.95">sancte puer, curis hominum qui gaudia misces,</TextUnit>
    <TextUnit id="1330" loc="64.96">quaeque regis Golgos quaeque Idalium frondosum,</TextUnit>
    <TextUnit id="1331" loc="64.97">qualibus incensam iactastis mente puellam</TextUnit>
    <TextUnit id="1332" loc="64.98">fluctibus in flavo saepe hospite suspirantem!</TextUnit>
    <TextUnit id="1333" loc="64.99">quantos illa tulit languenti corde timores,</TextUnit>
    <TextUnit id="1334" loc="64.100">quanto saepe magis fulgore expalluit auri,</TextUnit>
    <TextUnit id="1335" loc="64.101">cum saevum cupiens contra contendere monstrum</TextUnit>
    <TextUnit id="1336" loc="64.102">aut mortem appeteret Theseus aut praemia laudis.</TextUnit>
    <TextUnit id="1337" loc="64.103">non ingrata tamen frustra munuscula divis</TextUnit>
    <TextUnit id="1338" loc="64.104">promittens tacito succendit vota labello.</TextUnit>
    <TextUnit id="1339" loc="64.105">nam velut in summo quatientem bracchia Tauro</TextUnit>
    <TextUnit id="1340" loc="64.106">quercum aut conigeram sudanti cortice pinum</TextUnit>
    <TextUnit id="1341" loc="64.107">indomitus turbo contorquens flamine robur</TextUnit>
    <TextUnit id="1342" loc="64.108">eruit (illa procul radicitus exturbata</TextUnit>
    <TextUnit id="1343" loc="64.109">prona cadit, † lateque cum eius obvia frangens),</TextUnit>
    <TextUnit id="1344" loc="64.110">sic domito saevum prostravit corpore Theseus</TextUnit>
    <TextUnit id="1345" loc="64.111">nequiquam vanis iactantem cornua ventis.</TextUnit>
    <TextUnit id="1346" loc="64.112">inde pedem sospes multa cum laude reflexit</TextUnit>
    <TextUnit id="1347" loc="64.113">errabunda regens tenui vestigia filo,</TextUnit>
    <TextUnit id="1348" loc="64.114">ne labyrintheis e flexibus egredientem</TextUnit>
    <TextUnit id="1349" loc="64.115">tecti frustraretur inobservabilis error.</TextUnit>
    <TextUnit id="1350" loc="64.116">sed quid ego a primo digressus carmine plura</TextUnit>
    <TextUnit id="1351" loc="64.117">commemorem, ut linquens genitoris filia vultum,</TextUnit>
    <TextUnit id="1352" loc="64.118">ut consanguineae complexum, ut denique matris,</TextUnit>
    <TextUnit id="1353" loc="64.119">quae misera in gnata deperdita laetabatur,</TextUnit>
    <TextUnit id="1354" loc="64.120">omnibus his Thesei dulcem praeoptarit amorem,</TextUnit>
    <TextUnit id="1355" loc="64.121">aut ut vecta rati spumosa ad litora Diae</TextUnit>
    <TextUnit id="1356" loc="64.122">venerit, aut ut eam devinctam lumina somno</TextUnit>
    <TextUnit id="1357" loc="64.123">liquerit immemori discedens pectore coniunx?</TextUnit>
    <TextUnit id="1358" loc="64.124">saepe illam perhibent ardenti corde furentem</TextUnit>
    <TextUnit id="1359" loc="64.125">clarisonas imo fudisse ex pectore voces,</TextUnit>
    <TextUnit id="1360" loc="64.126">ac tum praeruptos tristem conscendere montes</TextUnit>
    <TextUnit id="1361" loc="64.127">unde aciem in pelagi vastos protenderet aestus,</TextUnit>
    <TextUnit id="1362" loc="64.128">tum tremuli salis adversas procurrere in undas</TextUnit>
    <TextUnit id="1363" loc="64.129">mollia nudatae tollentem tegmina surae,</TextUnit>
    <TextUnit id="1364" loc="64.130">atque haec extremis maestam dixisse querelis,</TextUnit>
    <TextUnit id="1365" loc="64.131">frigidulos udo singultus ore cientem:</TextUnit>
    <TextUnit id="1366" loc="64.132">“sicine me patriis avectam, perfide, ab aris,</TextUnit>
    <TextUnit id="1367" loc="64.133">perfide, deserto liquisti in litore, Theseu?</TextUnit>
    <TextUnit id="1368" loc="64.134">sicine discedens neglecto numine divum</TextUnit>
    <TextUnit id="1369" loc="64.135">immernor ah devota domum periuria portas?</TextUnit>
    <TextUnit id="1370" loc="64.136">nullane res potuit crudelis flectere mentis</TextUnit>
    <TextUnit id="1371" loc="64.137">consilium? tibi nulla fuit clementia praesto</TextUnit>
    <TextUnit id="1372" loc="64.138">immite ut nostri vellet miserescere pectus?</TextUnit>
    <TextUnit id="1373" loc="64.139">at non haec quondam blanda promissa dedisti</TextUnit>
    <TextUnit id="1374" loc="64.140">voce mihi, non haec miserae sperare iubebas,</TextUnit>
    <TextUnit id="1375" loc="64.141">sed conubia laeta, sed optatos hymenaeos:</TextUnit>
    <TextUnit id="1376" loc="64.142">quae cuncta aerii discerpunt irrita venti.</TextUnit>
    <TextUnit id="1377" loc="64.143">nunc iam nulla viro iuranti femina credat,</TextUnit>
    <TextUnit id="1378" loc="64.144">nulla viri speret sermones esse fideles:</TextUnit>
    <TextUnit id="1379" loc="64.145">quis dum aliquid cupiens animus praegestit apisci,</TextUnit>
    <TextUnit id="1380" loc="64.146">nil metuunt iurare, nihil promittere parcunt:</TextUnit>
    <TextUnit id="1381" loc="64.147">sed simul ac cupidae mentis satiata libido est,</TextUnit>
    <TextUnit id="1382" loc="64.148">dicta nihil meminere, nihil periuria curant.</TextUnit>
    <TextUnit id="1383" loc="64.149">certe ego te in medio versantem turbine leti</TextUnit>
    <TextUnit id="1384" loc="64.150">eripui et potius germanum amittere crevi</TextUnit>
    <TextUnit id="1385" loc="64.151">quam tibi fallaci supremo in tempore deessem:</TextUnit>
    <TextUnit id="1386" loc="64.152">pro quo dilaceranda feris dabor alitibusque</TextUnit>
    <TextUnit id="1387" loc="64.153">praeda neque iniecta tumulabor mortua terra.</TextUnit>
    <TextUnit id="1388" loc="64.154">quaenam te genuit sola sub rupe leaena,</TextUnit>
    <TextUnit id="1389" loc="64.155">quod mare conceptum spumantibus exspuit undis.</TextUnit>
    <TextUnit id="1390" loc="64.156">quae Syrtis, quae Scylla rapax, quae vasta Charybdis,</TextUnit>
    <TextUnit id="1391" loc="64.157">talia qui reddis pro dulci praemia vita?</TextUnit>
    <TextUnit id="1392" loc="64.158">si tibi non cordi fuerant conubia nostra,</TextUnit>
    <TextUnit id="1393" loc="64.159">saeva quod horrebas prisci praecepta parentis,</TextUnit>
    <TextUnit id="1394" loc="64.160">at tamen in vestras potuisti ducere sedes</TextUnit>
    <TextUnit id="1395" loc="64.161">quae tibi iucundo famularer serva labore</TextUnit>
    <TextUnit id="1396" loc="64.162">candida permulcens liquidis vestigia lymphis</TextUnit>
    <TextUnit id="1397" loc="64.163">purpureave tuum constemens veste cubile.</TextUnit>
    <TextUnit id="1398" loc="64.164">sed quid ego ignaris nequiquam conqueror auris</TextUnit>
    <TextUnit id="1399" loc="64.165">exsternata malo, quae nullis sensibus auctae</TextUnit>
    <TextUnit id="1400" loc="64.166">nec missas audire queunt nec reddere voces?</TextUnit>
    <TextUnit id="1401" loc="64.167">ille autem prope iam mediis versatur in undis,</TextUnit>
    <TextUnit id="1402" loc="64.168">nec quisquam adparet vacua mortalis in alga.</TextUnit>
    <TextUnit id="1403" loc="64.169">sic nimis insultans extremo tempore saeva</TextUnit>
    <TextUnit id="1404" loc="64.170">fors etiam nostris invidit questibus auris.</TextUnit>
    <TextUnit id="1405" loc="64.171">Iuppiter omnipotens, utinam ne tempore primo</TextUnit>
    <TextUnit id="1406" loc="64.172">Gnosia Cecropiae tetigissent litora puppes,</TextUnit>
    <TextUnit id="1407" loc="64.173">indomito nec dira ferens stipendia tauro</TextUnit>
    <TextUnit id="1408" loc="64.174">perfidus in Creta religasset navita funem,</TextUnit>
    <TextUnit id="1409" loc="64.175">nec malus hic celans dulci crudelia forma</TextUnit>
    <TextUnit id="1410" loc="64.176">consilia in nostris requiesset sedibus hospes!</TextUnit>
    <TextUnit id="1411" loc="64.177">nam quo me referam? quali spe perdita nitor?</TextUnit>
    <TextUnit id="1412" loc="64.178">Idaeosne petam montes? ah, gurgite lato</TextUnit>
    <TextUnit id="1413" loc="64.179">discernens ponti truculentum ubi dividit aequor?</TextUnit>
    <TextUnit id="1414" loc="64.180">an patris auxilium sperem, quemne ipsa reliqui</TextUnit>
    <TextUnit id="1415" loc="64.181">respersum iuvenem fraterna caede secuta?</TextUnit>
    <TextUnit id="1416" loc="64.182">coniugis an fido consoler memet amore,</TextUnit>
    <TextUnit id="1417" loc="64.183">quine fugit lentos incurvans gurgite remos?</TextUnit>
    <TextUnit id="1418" loc="64.184">praeterea nullo litus, sola insula, tecto,</TextUnit>
    <TextUnit id="1419" loc="64.185">nec patet egressus pelagi cingentibus undis:</TextUnit>
    <TextUnit id="1420" loc="64.186">nulla fugae ratio, nulla spes: omnia muta,</TextUnit>
    <TextUnit id="1421" loc="64.187">omnia sunt deserta, ostentant omnia letum.</TextUnit>
    <TextUnit id="1422" loc="64.188">non tamen ante mihi languescent lumina morte,</TextUnit>
    <TextUnit id="1423" loc="64.189">nec prius a fesso secedent corpore sensus</TextUnit>
    <TextUnit id="1424" loc="64.190">quam iustam a divis exposcam prodita multam</TextUnit>
    <TextUnit id="1425" loc="64.191">caelestumque fidem postrema comprecer hora.</TextUnit>
    <TextUnit id="1426" loc="64.192">quare, facta virum multantes vindice poena</TextUnit>
    <TextUnit id="1427" loc="64.193">Eumenides, quibus anguino redimita capillo</TextUnit>
    <TextUnit id="1428" loc="64.194">frons exspirantis praeportat pectoris iras,</TextUnit>
    <TextUnit id="1429" loc="64.195">huc huc adventate, meas audite querelas,</TextUnit>
    <TextUnit id="1430" loc="64.196">quas ego, vae miserae, extremis proferre medullis</TextUnit>
    <TextUnit id="1431" loc="64.197">cogor inops, ardens, amenti caeca furore.</TextUnit>
    <TextUnit id="1432" loc="64.198">quae quoniam verae nascuntur pectore ab imo,</TextUnit>
    <TextUnit id="1433" loc="64.199">vos nolite pati nostrum vanescere luctum,</TextUnit>
    <TextUnit id="1434" loc="64.200">sed quali solam Theseus me mente reliquit,</TextUnit>
    <TextUnit id="1435" loc="64.201">tali mente, deae, funestet seque suosque.”</TextUnit>
    <TextUnit id="1436" loc="64.202">has postquam maesto profudit pectore voces</TextUnit>
    <TextUnit id="1437" loc="64.203">supplicium saevis exposcens anxia factis,</TextUnit>
    <TextUnit id="1438" loc="64.204">adnuit invicto caelestum numine rector,</TextUnit>
    <TextUnit id="1439" loc="64.205">quo nutu tellus atque horrida contremuerunt</TextUnit>
    <TextUnit id="1440" loc="64.206">aequora concussitque micantia sidera mundus.</TextUnit>
    <TextUnit id="1441" loc="64.207">ipse autem caeca mentem caligine Theseus</TextUnit>
    <TextUnit id="1442" loc="64.208">consitus oblito dimisit pectore cuncta</TextUnit>
    <TextUnit id="1443" loc="64.209">quae mandata prius constanti mente tenebat,</TextUnit>
    <TextUnit id="1444" loc="64.210">dulcia nec maesto sustollens signa parenti</TextUnit>
    <TextUnit id="1445" loc="64.211">sospitem Erechtheum se ostendit visere portum</TextUnit>
    <TextUnit id="1446" loc="64.212">namque ferunt olim, classi cum moenia divae</TextUnit>
    <TextUnit id="1447" loc="64.213">linquentem gnatum ventis concrederet Aegeus,</TextUnit>
    <TextUnit id="1448" loc="64.214">talia complexum iuveni mandata dedisse:</TextUnit>
    <TextUnit id="1449" loc="64.215">“gnate mihi longe iucundior unice vita,</TextUnit>
    <TextUnit id="1450" loc="64.216">gnate, ego quem in dubios cogor dimittere casus</TextUnit>
    <TextUnit id="1451" loc="64.217">reddite in extrema nuper mihi fine senectae,</TextUnit>
    <TextUnit id="1452" loc="64.218">quandoquidem fortuna mea ac tua fervida virtus</TextUnit>
    <TextUnit id="1453" loc="64.219">eripit invito mihi te, cui languida nondum</TextUnit>
    <TextUnit id="1454" loc="64.220">lumina sunt gnati cara saturata figura,</TextUnit>
    <TextUnit id="1455" loc="64.221">non ego te gaudens laetanti pectore mittam,</TextUnit>
    <TextUnit id="1456" loc="64.222">nec te ferre sinam fortunae signa secundae,</TextUnit>
    <TextUnit id="1457" loc="64.223">sed primum multas expromam mente querelas</TextUnit>
    <TextUnit id="1458" loc="64.224">canitiem terra atque infuso pulvere foedans,</TextUnit>
    <TextUnit id="1459" loc="64.225">inde infecta vago suspendam lintea malo,</TextUnit>
    <TextUnit id="1460" loc="64.226">nostros ut luctus nostraeque incendia mentis</TextUnit>
    <TextUnit id="1461" loc="64.227">carbasus obscurata decet ferrugine Hibera.</TextUnit>
    <TextUnit id="1462" loc="64.228">quod tibi si sancti concesserit incola Itoni,</TextUnit>
    <TextUnit id="1463" loc="64.229">quae nostrum genus ac sedes defendere Erechthei</TextUnit>
    <TextUnit id="1464" loc="64.230">adnuit, ut tauri respergas sanguine dextram,</TextUnit>
    <TextUnit id="1465" loc="64.231">tum vero facito ut memori tibi condita corde</TextUnit>
    <TextUnit id="1466" loc="64.232">haec vigeant mandata, nec ulla oblitteret aetas,</TextUnit>
    <TextUnit id="1467" loc="64.233">ut simul ac nostros invisent lumina collis,</TextUnit>
    <TextUnit id="1468" loc="64.234">funestam antennae deponant undique vestem</TextUnit>
    <TextUnit id="1469" loc="64.235">candidaque intorti sustollant vela rudentes,</TextUnit>
    <TextUnit id="1470" loc="64.236">quam primum cernens ut laeta gaudia mente</TextUnit>
    <TextUnit id="1471" loc="64.237">agnoscam, cum te reducem aetas prospera sistet.”</TextUnit>
    <TextUnit id="1472" loc="64.238">haec mandata prius constanti mente tenentem</TextUnit>
    <TextUnit id="1473" loc="64.239">Thesea ceu pulsae ventorum flamine nubes</TextUnit>
    <TextUnit id="1474" loc="64.240">aerium nivei montis liquere cacumen.</TextUnit>
    <TextUnit id="1475" loc="64.241">at pater, ut summa prospectum ex arce petebat</TextUnit>
    <TextUnit id="1476" loc="64.242">anxia in adsiduos absumens lumina fletus,</TextUnit>
    <TextUnit id="1477" loc="64.243">cum primum inflati conspexit lintea veli,</TextUnit>
    <TextUnit id="1478" loc="64.244">praecipitem sese scopulorum e vertice iecit</TextUnit>
    <TextUnit id="1479" loc="64.245">amissum credens immiti Thesea fato.</TextUnit>
    <TextUnit id="1480" loc="64.246">sic funesta domus ingressus tecta paterna</TextUnit>
    <TextUnit id="1481" loc="64.247">morte ferox Theseus, qualem Minoidi luctu</TextUnit>
    <TextUnit id="1482" loc="64.248">obtulerat mente immemori, talem ipse recepit.</TextUnit>
    <TextUnit id="1483" loc="64.249">quae tum prospectans cedentem maesta carinam</TextUnit>
    <TextUnit id="1484" loc="64.250">multiplices animo volvebat saucia curas.</TextUnit>
    <TextUnit id="1485" loc="64.251">at parte ex alia florens volitabat Iacchus</TextUnit>
    <TextUnit id="1486" loc="64.252">cum thiaso satyrorum et Nysigenis silenis</TextUnit>
    <TextUnit id="1487" loc="64.253">te quaerens, Ariadna, tuoque incensus arnore.</TextUnit>
    <TextUnit id="1488" loc="64.254">quae tum alacres passim lymphata mente furebant</TextUnit>
    <TextUnit id="1489" loc="64.255">euhoe bacchantes, euhoe capita inflectentes.</TextUnit>
    <TextUnit id="1490" loc="64.256">harum pars tecta quatiebant cuspide thyrsos,</TextUnit>
    <TextUnit id="1491" loc="64.257">pars e divulso iactabant membra iuvenco,</TextUnit>
    <TextUnit id="1492" loc="64.258">pars sese tortis serpentibus incingebant,</TextUnit>
    <TextUnit id="1493" loc="64.259">pars obscura cavis celebrabant orgia cistis,</TextUnit>
    <TextUnit id="1494" loc="64.260">orgia quae frustra cupiunt audire profani,</TextUnit>
    <TextUnit id="1495" loc="64.261">plangebant aliae proceris tympana palmis</TextUnit>
    <TextUnit id="1496" loc="64.262">aut tereti tenuis tinnitus aere ciebant,</TextUnit>
    <TextUnit id="1497" loc="64.263">multis raucisonos efflabant cornua bombos</TextUnit>
    <TextUnit id="1498" loc="64.264">barbaraque horribili stridebat tibia cantu.</TextUnit>
    <TextUnit id="1499" loc="64.265">talibus amplifice vestis decorata figuris</TextUnit>
    <TextUnit id="1500" loc="64.266">pulvinar complexa suo velabat amictu.</TextUnit>
    <TextUnit id="1501" loc="64.267">quae postquam cupide spectando Thessala pubes</TextUnit>
    <TextUnit id="1502" loc="64.268">expleta est, sanctis coepit decedere divis.</TextUnit>
    <TextUnit id="1503" loc="64.269">hic, qualis flatu placidum mare matutino</TextUnit>
    <TextUnit id="1504" loc="64.270">horrificans Zephyrus proclivas incitat undas</TextUnit>
    <TextUnit id="1505" loc="64.271">aurora exoriente vagi sub limina solis,</TextUnit>
    <TextUnit id="1506" loc="64.272">quae tarde primum clementi flamine pulsae</TextUnit>
    <TextUnit id="1507" loc="64.273">procedunt, leviterque sonant plangore cachinni,</TextUnit>
    <TextUnit id="1508" loc="64.274">post vento crescente magis magis increbescunt</TextUnit>
    <TextUnit id="1509" loc="64.275">purpureaque procul nantes ab luce refulgent,</TextUnit>
    <TextUnit id="1510" loc="64.276">sic tum vestibuli linquentes regia tecta</TextUnit>
    <TextUnit id="1511" loc="64.277">ad se quisque vago passim pede discedebant.</TextUnit>
    <TextUnit id="1512" loc="64.278">quorum post abitum princeps e vertice Peli</TextUnit>
    <TextUnit id="1513" loc="64.279">advenit Chiron portans silvestria dona:</TextUnit>
    <TextUnit id="1514" loc="64.280">nam quoscumque ferunt campi, quos Thessala magnis</TextUnit>
    <TextUnit id="1515" loc="64.281">montibus ora creat, quos propter fluminis undas</TextUnit>
    <TextUnit id="1516" loc="64.282">aura parit flores tepidi fecunda Favoni,</TextUnit>
    <TextUnit id="1517" loc="64.283">hos indistinctis plexos tulit ipse corollis,</TextUnit>
    <TextUnit id="1518" loc="64.284">quo permulsa domus iucundo risit odore.</TextUnit>
    <TextUnit id="1519" loc="64.285">confestim Penios adest, viridantia Tempe,</TextUnit>
    <TextUnit id="1520" loc="64.286">Tempe quae silvae cingunt super impendentes,</TextUnit>
    <TextUnit id="1521" loc="64.287">naiasin linquens Doris celebranda choreis,</TextUnit>
    <TextUnit id="1522" loc="64.288">non vacuus: namque ille tulit radicitus altas</TextUnit>
    <TextUnit id="1523" loc="64.289">fagos ac recto proceras stipite laurus,</TextUnit>
    <TextUnit id="1524" loc="64.290">non sine nutanti platano lentaque sorore</TextUnit>
    <TextUnit id="1525" loc="64.291">flammati Phaethontis et aeria cupressu.</TextUnit>
    <TextUnit id="1526" loc="64.292">haec circum sedes late contexta locavit,</TextUnit>
    <TextUnit id="1527" loc="64.293">vestibulum ut molli velatum fronde vireret.</TextUnit>
    <TextUnit id="1528" loc="64.294">post hunc consequitur sollerti corde Prometheus</TextUnit>
    <TextUnit id="1529" loc="64.295">extenuata gerens veteris vestigia poenae</TextUnit>
    <TextUnit id="1530" loc="64.296">quam quondam silici restrictus membra catena</TextUnit>
    <TextUnit id="1531" loc="64.297">persolvit pendens e verticibus praeruptis.</TextUnit>
    <TextUnit id="1532" loc="64.298">inde pater divum sancta cum coniuge natisque</TextUnit>
    <TextUnit id="1533" loc="64.299">advenit, caelo te solum, Phoebe, relinquens</TextUnit>
    <TextUnit id="1534" loc="64.300">unigenamque simul cultricem montibus Idri:</TextUnit>
    <TextUnit id="1535" loc="64.301">Pelea nam tecum pariter soror adspernata est</TextUnit>
    <TextUnit id="1536" loc="64.302">nec Thetidis taedas voluit celebrare iugalis.</TextUnit>
    <TextUnit id="1537" loc="64.303">qui postquam niveis flexerunt sedibus artus,</TextUnit>
    <TextUnit id="1538" loc="64.304">large multiplici constructae sunt dape mensae,</TextUnit>
    <TextUnit id="1539" loc="64.305">cum interea infirmo quatientes corpora motu</TextUnit>
    <TextUnit id="1540" loc="64.306">veridicos Parcae coeperunt edere cantus.</TextUnit>
    <TextUnit id="1541" loc="64.307">his corpus tremulum complectens undique vestis</TextUnit>
    <TextUnit id="1542" loc="64.308">candida purpurea talos incinxerat ora,</TextUnit>
    <TextUnit id="1543" loc="64.309">at roseae niveo residebant vertice vittae,</TextUnit>
    <TextUnit id="1544" loc="64.310">aeternumque manus carpebant rite laborem.</TextUnit>
    <TextUnit id="1545" loc="64.311">laeva colum molli lana retinebat amictum,</TextUnit>
    <TextUnit id="1546" loc="64.312">dextera tum leviter deducens fila supinis</TextUnit>
    <TextUnit id="1547" loc="64.313">formabat digitis, tum prono in pollice torquens</TextUnit>
    <TextUnit id="1548" loc="64.314">libratum tereti versabat turbine fusum,</TextUnit>
    <TextUnit id="1549" loc="64.315">atque ita decerpens aequabat semper opus dens,</TextUnit>
    <TextUnit id="1550" loc="64.316">laneaque aridulis haerebant morsa labellis</TextUnit>
    <TextUnit id="1551" loc="64.317">quae prius in levi fuerant exstantia filo.</TextUnit>
    <TextUnit id="1552" loc="64.318">ante pedes autem candentis mollia lanae</TextUnit>
    <TextUnit id="1553" loc="64.319">vellera virgati custodibant calathisci.</TextUnit>
    <TextUnit id="1554" loc="64.320">haec tum clarisona vellentes vellera voce</TextUnit>
    <TextUnit id="1555" loc="64.321">talia divino fuderunt carmine fata,</TextUnit>
    <TextUnit id="1556" loc="64.322">carmine perfidiae quod post nulla arguet aetas:</TextUnit>
    <TextUnit id="1557" loc="64.323">“o decus eximium magnis virtutibus augens,</TextUnit>
    <TextUnit id="1558" loc="64.324">Emathiae tutamen opis, clarissime nato,</TextUnit>
    <TextUnit id="1559" loc="64.325">accipe quod laeta tibi pandunt luce sorores,</TextUnit>
    <TextUnit id="1560" loc="64.326">veridicum oraclum. sed vos, quae fata secuntur,</TextUnit>
    <TextUnit id="1561" loc="64.327">currite ducentes subtegmina, currite, fusi.</TextUnit>
    <TextUnit id="1562" loc="64.328">adveniet tibi iam portans optata maritis</TextUnit>
    <TextUnit id="1563" loc="64.329">Hesperus, adveniet fausto cum sidere coniunx,</TextUnit>
    <TextUnit id="1564" loc="64.330">quae tibi flexanimo mentem perfundat amore</TextUnit>
    <TextUnit id="1565" loc="64.331">languidulosque paret tecum coniungere somnos</TextUnit>
    <TextUnit id="1566" loc="64.332">levia substernens robusto bracchia collo.</TextUnit>
    <TextUnit id="1567" loc="64.333">currite ducentes subtegmina, currite, fusi.</TextUnit>
    <TextUnit id="1568" loc="64.334">nulla domus tales unquam contexit amores,</TextUnit>
    <TextUnit id="1569" loc="64.335">nullus amor tali coniunxit foedere amantes</TextUnit>
    <TextUnit id="1570" loc="64.336">qualis adest Thetidi, qualis concordia Peleo.</TextUnit>
    <TextUnit id="1571" loc="64.337">currite ducentes subtegmina, currite, fusi.</TextUnit>
    <TextUnit id="1572" loc="64.338">nascetur vobis expers terroris Achilles,</TextUnit>
    <TextUnit id="1573" loc="64.339">hostibus haud tergo, sed forti pectore notus,</TextUnit>
    <TextUnit id="1574" loc="64.340">qui persaepe vago victor certamine cursus</TextUnit>
    <TextUnit id="1575" loc="64.341">flammea praevertet celeris vestigia cervae.</TextUnit>
    <TextUnit id="1576" loc="64.342">currite ducentes subtegmina, currite, fusi.</TextUnit>
    <TextUnit id="1577" loc="64.343">non illi quisquam bello se conferet heros,</TextUnit>
    <TextUnit id="1578" loc="64.344">cum Phrygii Teucro manabunt sanguine campi</TextUnit>
    <TextUnit id="1579" loc="64.345">Troicaque obsidens longinquo moenia bello</TextUnit>
    <TextUnit id="1580" loc="64.346">periuri Pelopis vastabit tertius heres.</TextUnit>
    <TextUnit id="1581" loc="64.347">currite ducentes subtegmina, currite, fusi.</TextUnit>
    <TextUnit id="1582" loc="64.348">illius egregias virtutes claraque facta</TextUnit>
    <TextUnit id="1583" loc="64.349">saepe fatebuntur gnatorum in funere matres,</TextUnit>
    <TextUnit id="1584" loc="64.350">cum incultum cano solvent a vertice crinem</TextUnit>
    <TextUnit id="1585" loc="64.351">putridaque infirmis variabunt pectora palmis.</TextUnit>
    <TextUnit id="1586" loc="64.352">currite ducentes subtegmina, currite, fusi.</TextUnit>
    <TextUnit id="1587" loc="64.353">namque velut densas praecerpens messor aristas</TextUnit>
    <TextUnit id="1588" loc="64.354">sole sub ardenti flaventia demetit arva,</TextUnit>
    <TextUnit id="1589" loc="64.355">Troiugenum infesto prosternet corpora ferro.</TextUnit>
    <TextUnit id="1590" loc="64.356">currite ducentes subtegmina, currite, fusi.</TextUnit>
    <TextUnit id="1591" loc="64.357">testis erit magnis virtutibus unda Scamandri,</TextUnit>
    <TextUnit id="1592" loc="64.358">quae passim rapido diffunditur Hellesponto,</TextUnit>
    <TextUnit id="1593" loc="64.359">cuius iter caesis angustans corporum acervis</TextUnit>
    <TextUnit id="1594" loc="64.360">alta tepefaciet permixta fiumina caede.</TextUnit>
    <TextUnit id="1595" loc="64.361">currite ducentes subtegmina, currite, fusi.</TextUnit>
    <TextUnit id="1596" loc="64.362">denique testis erit morti quoque reddita praeda</TextUnit>
    <TextUnit id="1597" loc="64.363">cum teres excelso coacervatum aggere bustum</TextUnit>
    <TextUnit id="1598" loc="64.364">excipiet niveos percussae virginis artus.</TextUnit>
    <TextUnit id="1599" loc="64.365">Currite ducentes subtegmina, currite, fusi.</TextUnit>
    <TextUnit id="1600" loc="64.366">nam simul ac fessis dederit fors copiam Achivis</TextUnit>
    <TextUnit id="1601" loc="64.367">urbis Dardaniae Neptunia solvere vincla,</TextUnit>
    <TextUnit id="1602" loc="64.368">alta Polyxenia madefient caede sepulcra,</TextUnit>
    <TextUnit id="1603" loc="64.369">quae, velut ancipiti succumbens victima ferro,</TextUnit>
    <TextUnit id="1604" loc="64.370">proiciet truncum submisso poplite corpus.</TextUnit>
    <TextUnit id="1605" loc="64.371">currite ducentes subtegmina, currite, fusi.</TextUnit>
    <TextUnit id="1606" loc="64.372">quare agite optatos animi coniungite amores.</TextUnit>
    <TextUnit id="1607" loc="64.373">accipiat coniunx felici foedere divam,</TextUnit>
    <TextUnit id="1608" loc="64.374">dedatur cupido iam dudum nupta marito.</TextUnit>
    <TextUnit id="1609" loc="64.375">currite ducentes subtegmina, currite, fusi.</TextUnit>
    <TextUnit id="1610" loc="64.376">non illam nutrix orienti luce revisens</TextUnit>
    <TextUnit id="1611" loc="64.377">hesterno collum poterit circumdare filo</TextUnit>
    <TextUnit id="1612" loc="64.378">(currite ducentes subtegmina, currite, fusi),</TextUnit>
    <TextUnit id="1613" loc="64.379">anxia nec mater discordis maesta puellae</TextUnit>
    <TextUnit id="1614" loc="64.380">secubitu caros mittet sperare nepotes.</TextUnit>
    <TextUnit id="1615" loc="64.381">currite ducentes subtegmina, currite, fusi.”</TextUnit>
    <TextUnit id="1616" loc="64.382">talia praefantes quondam felicia Pelei</TextUnit>
    <TextUnit id="1617" loc="64.383">carmina divino cecinerunt pectore Parcae.</TextUnit>
    <TextUnit id="1618" loc="64.384">praesentes namque ante domos invisere castas</TextUnit>
    <TextUnit id="1619" loc="64.385">heroum et sese mortali ostendere coetu</TextUnit>
    <TextUnit id="1620" loc="64.386">caelicolae nondum spreta pietate solebant.</TextUnit>
    <TextUnit id="1621" loc="64.387">saepe pater divum templo in fulgente, revisens</TextUnit>
    <TextUnit id="1622" loc="64.388">annua cum festis venissent sacra diebus,</TextUnit>
    <TextUnit id="1623" loc="64.389">conspexit terra centum procumbere tauros.</TextUnit>
    <TextUnit id="1624" loc="64.390">saepe vagus Liber Parnasi vertice summo</TextUnit>
    <TextUnit id="1625" loc="64.391">Thyiadas effusis euantis crinibus egit,</TextUnit>
    <TextUnit id="1626" loc="64.392">cum Delphi tota certatim ex urbe ruentes</TextUnit>
    <TextUnit id="1627" loc="64.393">acciperent laeti divum fumantibus aris.</TextUnit>
    <TextUnit id="1628" loc="64.394">saepe in letifero belli certamine Mavors</TextUnit>
    <TextUnit id="1629" loc="64.395">aut rapidi Tritonis era aut Rhamnusia virgo</TextUnit>
    <TextUnit id="1630" loc="64.396">armatas hominum est praesens hortata catervas.</TextUnit>
    <TextUnit id="1631" loc="64.397">sed postquam tellus scelere est imbuta nefando,</TextUnit>
    <TextUnit id="1632" loc="64.398">iustitiamque omnes cupida de mente fugarunt,</TextUnit>
    <TextUnit id="1633" loc="64.399">perfudere manus fraterno sanguine fratres,</TextUnit>
    <TextUnit id="1634" loc="64.400">destitit exstinctos natus lugere parentes,</TextUnit>
    <TextUnit id="1635" loc="64.401">optavit genitor primaevi funera nati</TextUnit>
    <TextUnit id="1636" loc="64.402">Liber ut innuptae poteretur flore novercae,</TextUnit>
    <TextUnit id="1637" loc="64.403">ignaro mater substernens se impia nato</TextUnit>
    <TextUnit id="1638" loc="64.404">impia non verita est divos scelerare parentes,</TextUnit>
    <TextUnit id="1639" loc="64.405">omnia fanda nefanda malo permixta furore</TextUnit>
    <TextUnit id="1640" loc="64.406">iustificam nobis mentem avertere deorum.</TextUnit>
    <TextUnit id="1641" loc="64.407">quare nec talis dignantur visere coetus</TextUnit>
    <TextUnit id="1642" loc="64.408">nec se contingi patiuntur lumine claro.</TextUnit>
    <TextUnit id="1643" loc="65.1">Etsi me adsiduo defectum cura dolore</TextUnit>
    <TextUnit id="1644" loc="65.2">sevocat a doctis, Ortale, virginibus,</TextUnit>
    <TextUnit id="1645" loc="65.3">nec potis est dulcis Musarum expromere fetus</TextUnit>
    <TextUnit id="1646" loc="65.4">mens animi: tantis fluctuat ipsa malis,—</TextUnit>
    <TextUnit id="1647" loc="65.5">namque mei nuper Lethaeo gurgite fratris</TextUnit>
    <TextUnit id="1648" loc="65.6">pallidulum manans adluit unda pedem,</TextUnit>
    <TextUnit id="1649" loc="65.7">Troia Rhoeteo quem subter litore tellus</TextUnit>
    <TextUnit id="1650" loc="65.8">Ereptum nostris obterit ex oculis.</TextUnit>
    <TextUnit id="1651" loc="65.10">nunquam ego te vita frater amabilior</TextUnit>
    <TextUnit id="1652" loc="65.11">adspiciam posthac: at certe semper amabo,</TextUnit>
    <TextUnit id="1653" loc="65.12">semper maesta tua carmina morte canam,</TextUnit>
    <TextUnit id="1654" loc="65.13">qualia sub densis ramorum concinit umbris</TextUnit>
    <TextUnit id="1655" loc="65.14">Daulias absumpti fata gemens Ityli,—</TextUnit>
    <TextUnit id="1656" loc="65.15">sed tamen in tantis maeroribus, Ortale, mitto</TextUnit>
    <TextUnit id="1657" loc="65.16">haec expressa tibi carmina Battiadae,</TextUnit>
    <TextUnit id="1658" loc="65.17">ne tua dicta vagis nequiquam credita ventis</TextUnit>
    <TextUnit id="1659" loc="65.18">effluxisse meo forte putes animo,</TextUnit>
    <TextUnit id="1660" loc="65.19">ut missum sponsi furtivo munere malum</TextUnit>
    <TextUnit id="1661" loc="65.20">procurrit casto virginis e gremio,</TextUnit>
    <TextUnit id="1662" loc="65.21">quod miserae oblitae molli sub veste locatum,</TextUnit>
    <TextUnit id="1663" loc="65.22">dum adventu matris prosilit, excutitur;</TextUnit>
    <TextUnit id="1664" loc="65.23">atque illud prono praeceps agitur decursu,</TextUnit>
    <TextUnit id="1665" loc="65.24">huic manat tristi conscius ore rubor.</TextUnit>
    <TextUnit id="1666" loc="66.1">Omnia qui magni dispexit lumina mundi,</TextUnit>
    <TextUnit id="1667" loc="66.2">qui stellarum ortus comperit atque obitus,</TextUnit>
    <TextUnit id="1668" loc="66.3">flammeus ut rapidi solis nitor obscuretur,</TextUnit>
    <TextUnit id="1669" loc="66.4">ut cedant certis sidera temporibus,</TextUnit>
    <TextUnit id="1670" loc="66.5">ut Triviam furtim sub Latmia saxa relegans</TextUnit>
    <TextUnit id="1671" loc="66.6">dulcis amor gyro devocet aerio,</TextUnit>
    <TextUnit id="1672" loc="66.7">idem me ille Conon caelesti in lumine vidit</TextUnit>
    <TextUnit id="1673" loc="66.8">e Bereniceo vertice caesariem</TextUnit>
    <TextUnit id="1674" loc="66.9">fulgentem clare, quam cunctis illa deorum</TextUnit>
    <TextUnit id="1675" loc="66.10">levia protendens bracchia pollicita est,</TextUnit>
    <TextUnit id="1676" loc="66.11">qua rex tempestate novo auctus hymenaeo</TextUnit>
    <TextUnit id="1677" loc="66.12">vastatum finis iuerat Assyrios,</TextUnit>
    <TextUnit id="1678" loc="66.13">dulcia nocturnae portans vestigia rixae</TextUnit>
    <TextUnit id="1679" loc="66.14">quam de virgineis gesserat exuviis.</TextUnit>
    <TextUnit id="1680" loc="66.15">estne novis nuptis odio Venus, atque parentum</TextUnit>
    <TextUnit id="1681" loc="66.16">frustrantur falsis gaudia lacrimulis</TextUnit>
    <TextUnit id="1682" loc="66.17">ubertim thalami quas intra limina fundunt?</TextUnit>
    <TextUnit id="1683" loc="66.18">non, ita me divi vera gemunt, iuerint.</TextUnit>
    <TextUnit id="1684" loc="66.19">id mea me multis docuit regina querelis</TextUnit>
    <TextUnit id="1685" loc="66.20">invisente novo proelia torva viro.</TextUnit>
    <TextUnit id="1686" loc="66.21">at tu non orbum luxti deserta cubile,</TextUnit>
    <TextUnit id="1687" loc="66.22">sed fratris cari flebile discidium?</TextUnit>
    <TextUnit id="1688" loc="66.23">quam penitus maestas exedit cura medullas!</TextUnit>
    <TextUnit id="1689" loc="66.24">ut tibi tunc toto pectore sollicitae</TextUnit>
    <TextUnit id="1690" loc="66.25">sensibus ereptis mens excidit! at te ego certe</TextUnit>
    <TextUnit id="1691" loc="66.26">cognoram a parva virgine magnanimam.</TextUnit>
    <TextUnit id="1692" loc="66.27">anne bonum oblita es facinus, quo regium adepta es</TextUnit>
    <TextUnit id="1693" loc="66.28">coniugium, quod non fortior ausit alis?</TextUnit>
    <TextUnit id="1694" loc="66.29">sed tum maesta virum mittens quae verba locuta es!</TextUnit>
    <TextUnit id="1695" loc="66.30">Iuppiter, ut tristi lumina saepe manu !</TextUnit>
    <TextUnit id="1696" loc="66.31">quis te mutavit tantus deus? an quod amantes</TextUnit>
    <TextUnit id="1697" loc="66.32">non longe a caro corpore abesse volunt?</TextUnit>
    <TextUnit id="1698" loc="66.33">atque ibi me cunctis pro dulci coniuge divis</TextUnit>
    <TextUnit id="1699" loc="66.34">non sine taurino sanguine pollicita es,</TextUnit>
    <TextUnit id="1700" loc="66.35">si reditum tetulisset. is haud in tempore longo</TextUnit>
    <TextUnit id="1701" loc="66.36">captam Asiam Aegypti finibus addiderat.</TextUnit>
    <TextUnit id="1702" loc="66.37">quis ego pro factis caelesti reddita coetu</TextUnit>
    <TextUnit id="1703" loc="66.38">pristina vota novo munere dissolvo.</TextUnit>
    <TextUnit id="1704" loc="66.39">invita, o regina, tuo de vertice cessi,</TextUnit>
    <TextUnit id="1705" loc="66.40">invita: adiuro teque tuumque caput:</TextUnit>
    <TextUnit id="1706" loc="66.41">digna ferat quod si quis inaniter adiurarit:</TextUnit>
    <TextUnit id="1707" loc="66.42">sed qui se ferro postulet esse parem?</TextUnit>
    <TextUnit id="1708" loc="66.43">ille quoque eversus mons est quem maximum in oris</TextUnit>
    <TextUnit id="1709" loc="66.44">progenies Thiae clara supervehitur,</TextUnit>
    <TextUnit id="1710" loc="66.45">cum Medi peperere novum mare, cumque inventus</TextUnit>
    <TextUnit id="1711" loc="66.46">per medium classi barbara navit Athon.</TextUnit>
    <TextUnit id="1712" loc="66.47">quid facient crines, cum ferro talia cedant?</TextUnit>
    <TextUnit id="1713" loc="66.48">Iuppiter, ut Chalybon omne genus pereat,</TextUnit>
    <TextUnit id="1714" loc="66.49">et qui principio sub terra quaerere venas</TextUnit>
    <TextUnit id="1715" loc="66.50">institit ac ferri fingere duritiem!</TextUnit>
    <TextUnit id="1716" loc="66.51">abiunctae paulo ante comae mea fata sorores</TextUnit>
    <TextUnit id="1717" loc="66.52">lugebant, cum se Memnonis Aethiopis</TextUnit>
    <TextUnit id="1718" loc="66.53">unigena impellens nutantibus aera pennis</TextUnit>
    <TextUnit id="1719" loc="66.54">obtulit Arsinoes † elocridicos ales equus,</TextUnit>
    <TextUnit id="1720" loc="66.55">isque per aetherias me tollens avolat umbras</TextUnit>
    <TextUnit id="1721" loc="66.56">et Veneris casto conlocat in gremio.</TextUnit>
    <TextUnit id="1722" loc="66.57">ipsa suum Zephyritis eo famulum legarat,</TextUnit>
    <TextUnit id="1723" loc="66.58">Graia Canopiis incola litoribus,</TextUnit>
    <TextUnit id="1724" loc="66.59">†hi dii ven ibi vario ne solum in lumine caeli</TextUnit>
    <TextUnit id="1725" loc="66.60">ex Ariadneis aurea temporibus</TextUnit>
    <TextUnit id="1726" loc="66.61">fixa corona foret, sed nos quoque fulgeremus</TextUnit>
    <TextUnit id="1727" loc="66.62">devotae flavi verticis exuviae,</TextUnit>
    <TextUnit id="1728" loc="66.63">uvidulam a fletu cedentem ad temple deum me</TextUnit>
    <TextUnit id="1729" loc="66.64">sidus in antiquis diva novum posuit:</TextUnit>
    <TextUnit id="1730" loc="66.65">Virginis et saevi contingens namque Leonis</TextUnit>
    <TextUnit id="1731" loc="66.66">lumina, Callisto iuncta Lycaoniae,</TextUnit>
    <TextUnit id="1732" loc="66.67">vertor in occasum, tardum dux ante Booten,</TextUnit>
    <TextUnit id="1733" loc="66.68">qui vix sero alto mergitur Oceano.</TextUnit>
    <TextUnit id="1734" loc="66.69">sed quamquam me nocte premunt vestigia divum,</TextUnit>
    <TextUnit id="1735" loc="66.70">lux autem canae Tethyi restituit,</TextUnit>
    <TextUnit id="1736" loc="66.71">(pace tua fari hic liceat, Rhamnusia virgo:</TextUnit>
    <TextUnit id="1737" loc="66.72">namque ego non ullo vera timore tegam,</TextUnit>
    <TextUnit id="1738" loc="66.73">nec si me infestis discerpent sidera dictis,</TextUnit>
    <TextUnit id="1739" loc="66.74">condita quin veri pectoris evoluam)</TextUnit>
    <TextUnit id="1740" loc="66.75">non his tam laetor rebus quam me afore semper</TextUnit>
    <TextUnit id="1741" loc="66.76">afore me a dominae vertice discrucior,</TextUnit>
    <TextUnit id="1742" loc="66.77">quicum ego, dum virgo quondam fuit, omnibus expers</TextUnit>
    <TextUnit id="1743" loc="66.78">unguentis, una milia multa bibi.</TextUnit>
    <TextUnit id="1744" loc="66.79">nunc vos optato quom iunxit lumine taeda,</TextUnit>
    <TextUnit id="1745" loc="66.80">non prius unanimis corpora coniugibus</TextUnit>
    <TextUnit id="1746" loc="66.81">tradite nudantes reiecta veste papillas,</TextUnit>
    <TextUnit id="1747" loc="66.82">quam iucunda mihi munera libet onyx,</TextUnit>
    <TextUnit id="1748" loc="66.83">vester onyx, casto colitis quae iura cubili.</TextUnit>
    <TextUnit id="1749" loc="66.84">sed quae se impuro dedit adulterio,</TextUnit>
    <TextUnit id="1750" loc="66.85">illius ah mala dona levis bibat irrita pulvis:</TextUnit>
    <TextUnit id="1751" loc="66.86">namque ego ab indignis praemia nulla peto.</TextUnit>
    <TextUnit id="1752" loc="66.87">sed magis, o nuptae, semper concordia vestras,</TextUnit>
    <TextUnit id="1753" loc="66.88">semper amor sedes incolat adsiduus.</TextUnit>
    <TextUnit id="1754" loc="66.89">tu vero, regina, tuens cum sidera divam</TextUnit>
    <TextUnit id="1755" loc="66.90">placabis festis luminibus Venerem,</TextUnit>
    <TextUnit id="1756" loc="66.91">unguinis expertem non siris esse tuam me,</TextUnit>
    <TextUnit id="1757" loc="66.92">sed potius largis adfice muneribus.</TextUnit>
    <TextUnit id="1758" loc="66.93">sidera cur retinent? utinam coma regia fiam</TextUnit>
    <TextUnit id="1759" loc="66.94">proximus Hydrochoi fulgeret Oarion.</TextUnit>
    <TextUnit id="1760" loc="67.1">O dulci iucunda viro, iucunda parenti,</TextUnit>
    <TextUnit id="1761" loc="67.2">salve, teque bona Iuppiter auctet ope,</TextUnit>
    <TextUnit id="1762" loc="67.3">Ianua, quam Balbo dicunt servisse benigne</TextUnit>
    <TextUnit id="1763" loc="67.4">olim, cum sedes ipse senex tenuit,</TextUnit>
    <TextUnit id="1764" loc="67.5">quamque ferunt rursus voto servisse maligne,</TextUnit>
    <TextUnit id="1765" loc="67.6">postquam es porrecto facta marita sene,</TextUnit>
    <TextUnit id="1766" loc="67.7">dic agedum nobis quare mutata feraris</TextUnit>
    <TextUnit id="1767" loc="67.8">in dominum veterem deseruisse fidem.</TextUnit>
    <TextUnit id="1768" loc="67.9">“non (ita Caecilio placeam, cui tradita nunc sum)</TextUnit>
    <TextUnit id="1769" loc="67.10">culpa mea est, quamquam dicitur esse mea,</TextUnit>
    <TextUnit id="1770" loc="67.11">nec peccatum a me quisquam pote dicere quicquam:</TextUnit>
    <TextUnit id="1771" loc="67.12">†verum istius populi ianua qui te facit!</TextUnit>
    <TextUnit id="1772" loc="67.13">qui, quacumque aliquid reperitur non bene factum,</TextUnit>
    <TextUnit id="1773" loc="67.14">ad me omnes clamant, ‘Ianua, culpa tua est.’”</TextUnit>
    <TextUnit id="1774" loc="67.15">non istuc satis est uno te dicere verbo,</TextUnit>
    <TextUnit id="1775" loc="67.16">sed facere ut quivis sentiat et videat.</TextUnit>
    <TextUnit id="1776" loc="67.17">“qui possum? nemo quaerit nec scire laborat.”</TextUnit>
    <TextUnit id="1777" loc="67.18">nos volumus; nobis dicere ne dubita.</TextUnit>
    <TextUnit id="1778" loc="67.19">“primum igitur, virgo quod fertur tradita nobis,</TextUnit>
    <TextUnit id="1779" loc="67.20">falsum est. non illam vir prior attigerit,</TextUnit>
    <TextUnit id="1780" loc="67.21">languidior tenera cui pendens sicula beta</TextUnit>
    <TextUnit id="1781" loc="67.22">nunquam se mediam sustulit ad tunicam:</TextUnit>
    <TextUnit id="1782" loc="67.23">sed pater illius gnati violasse cubile</TextUnit>
    <TextUnit id="1783" loc="67.24">dicitur et miseram conscelerasse domum,</TextUnit>
    <TextUnit id="1784" loc="67.25">sive quod impia mens caeco flagrabat amore,</TextUnit>
    <TextUnit id="1785" loc="67.26">seu quod iners sterili semine natus erat</TextUnit>
    <TextUnit id="1786" loc="67.27">et quaerendus is unde foret nervosius illud</TextUnit>
    <TextUnit id="1787" loc="67.28">quod posset zonam solvere virgineam.”</TextUnit>
    <TextUnit id="1788" loc="67.29">egregium narras mira pietate parentem,</TextUnit>
    <TextUnit id="1789" loc="67.30">qui ipse sui gnati minxerit in gremium.</TextUnit>
    <TextUnit id="1790" loc="67.31">“atqui non solum hoc se dicit cognitum habere</TextUnit>
    <TextUnit id="1791" loc="67.32">Brixia † chinea suppositum specula,</TextUnit>
    <TextUnit id="1792" loc="67.33">flavus quam molli praecurrit flumine Mella,</TextUnit>
    <TextUnit id="1793" loc="67.34">Brixia, Veronae mater amata meae,</TextUnit>
    <TextUnit id="1794" loc="67.35">sed de Postumio et Corneli narrat amore,</TextUnit>
    <TextUnit id="1795" loc="67.36">cum quibus illa malum fecit adulterium.</TextUnit>
    <TextUnit id="1796" loc="67.37">dixerit hic aliquis, ‘quid? tu istaec, Ianua, nosti,</TextUnit>
    <TextUnit id="1797" loc="67.38">cui nunquam domini limine abesse licet,</TextUnit>
    <TextUnit id="1798" loc="67.39">nec populum auscultare, sed hic suffixa tigillo</TextUnit>
    <TextUnit id="1799" loc="67.40">tantum operire soles aut aperire domum?’</TextUnit>
    <TextUnit id="1800" loc="67.41">saepe illam audivi furtiva voce loquentem</TextUnit>
    <TextUnit id="1801" loc="67.42">solam cum ancillis haec sua flagitia,</TextUnit>
    <TextUnit id="1802" loc="67.43">nomine dicentem quos diximus, ut pote quae mi</TextUnit>
    <TextUnit id="1803" loc="67.44">speraret nec linguam esse nec auriculam.</TextUnit>
    <TextUnit id="1804" loc="67.45">praeterea addebat quendam, quem dicere nolo</TextUnit>
    <TextUnit id="1805" loc="67.46">nomine ne tollat rubra supercilia.</TextUnit>
    <TextUnit id="1806" loc="67.47">longus homo est, magnas cui lites intulit olim</TextUnit>
    <TextUnit id="1807" loc="67.48">falsum mendaci ventre puerperium.”</TextUnit>
    <TextUnit id="1808" loc="68a.1">Quod mihi fortuna casuque oppressus acerbo</TextUnit>
    <TextUnit id="1809" loc="68a.2">conscriptum hoc lacrimis mittis epistolium,</TextUnit>
    <TextUnit id="1810" loc="68a.3">naufragum ut eiectum spumantibus aequoris undis</TextUnit>
    <TextUnit id="1811" loc="68a.4">sublevem et a mortis limine restituam,</TextUnit>
    <TextUnit id="1812" loc="68a.5">quem neque sancta Venus molli requiescere somno</TextUnit>
    <TextUnit id="1813" loc="68a.6">desertum in lecto caelibe perpetitur,</TextUnit>
    <TextUnit id="1814" loc="68a.7">nec veterum dulci scriptorum carmine musae</TextUnit>
    <TextUnit id="1815" loc="68a.8">oblectant, cum mens anxia pervigilat,</TextUnit>
    <TextUnit id="1816" loc="68a.9">id gratum est mihi, me quoniam tibi dicis amicum</TextUnit>
    <TextUnit id="1817" loc="68a.10">muneraque et Musarum hinc petis et Veneris.</TextUnit>
    <TextUnit id="1818" loc="68a.11">sed tibi ne mea sint ignota incommoda, Manli,</TextUnit>
    <TextUnit id="1819" loc="68a.12">neu me odisse putes hospitis officium,</TextUnit>
    <TextUnit id="1820" loc="68a.13">accipe quis merser fortunae fluctibus ipse,</TextUnit>
    <TextUnit id="1821" loc="68a.14">ne amplius a misero dona beata petas.</TextUnit>
    <TextUnit id="1822" loc="68a.15">tempore quo primum vestis mihi tradita pura est,</TextUnit>
    <TextUnit id="1823" loc="68a.16">iucundum cum aetas florida ver ageret,</TextUnit>
    <TextUnit id="1824" loc="68a.17">multa satis lusi; non est dea nescia nostri</TextUnit>
    <TextUnit id="1825" loc="68a.18">quae dulcem curis miscet amaritiem:</TextUnit>
    <TextUnit id="1826" loc="68a.19">sed totum hoc studium luctu fraterna mihi mors</TextUnit>
    <TextUnit id="1827" loc="68a.20">abstulit. o misero frater adempte mihi,</TextUnit>
    <TextUnit id="1828" loc="68a.21">tu mea tu moriens fregisti commoda, frater,</TextUnit>
    <TextUnit id="1829" loc="68a.22">tecum una tota est nostra sepulta domus,</TextUnit>
    <TextUnit id="1830" loc="68a.23">omnia tecum una perierunt gaudia nostra,</TextUnit>
    <TextUnit id="1831" loc="68a.24">quae tuus in vita dulcis alebat amor.</TextUnit>
    <TextUnit id="1832" loc="68a.25">cuius ego interitu tota de mente fugavi</TextUnit>
    <TextUnit id="1833" loc="68a.26">haec studia atque omnes delicias animi.</TextUnit>
    <TextUnit id="1834" loc="68a.27">quare, quod scribis Veronae turpe Catullo</TextUnit>
    <TextUnit id="1835" loc="68a.28">esse quod hic quisquis de meliore nota</TextUnit>
    <TextUnit id="1836" loc="68a.29">frigida deserto tepefactet membra cubili,</TextUnit>
    <TextUnit id="1837" loc="68a.30">id, Manli, non est turpe, magis miserum est.</TextUnit>
    <TextUnit id="1838" loc="68a.31">ignosces igitur, si, quae mihi luctus ademit,</TextUnit>
    <TextUnit id="1839" loc="68a.32">haec tibi non tribuo munera, cum nequeo.</TextUnit>
    <TextUnit id="1840" loc="68a.33">nam quod scriptorum non magna est copia apud me,</TextUnit>
    <TextUnit id="1841" loc="68a.34">hoc fit quod Romae vivimus: illa domus,</TextUnit>
    <TextUnit id="1842" loc="68a.35">illa mihi sedes, illic mea carpitur aetas;</TextUnit>
    <TextUnit id="1843" loc="68a.36">huc una ex multis capsula me sequitur.</TextUnit>
    <TextUnit id="1844" loc="68a.37">quod cum ita sit, nolim statuas nos mente maligna</TextUnit>
    <TextUnit id="1845" loc="68a.38">id facere aut animo non satis ingenuo</TextUnit>
    <TextUnit id="1846" loc="68a.39">quod tibi non utriusque petenti copia parta est:</TextUnit>
    <TextUnit id="1847" loc="68a.40">ultro ego deferrem, copia si qua foret.</TextUnit>
    <TextUnit id="1848" loc="68b.1">non possum reticere, deae, qua me Allius in re</TextUnit>
    <TextUnit id="1849" loc="68b.2">iuverit aut quantis iuverit officiis,</TextUnit>
    <TextUnit id="1850" loc="68b.3">ne fugiens saeclis obliviscentibus aetas</TextUnit>
    <TextUnit id="1851" loc="68b.4">illius hoc caeca nocte tegat studium:</TextUnit>
    <TextUnit id="1852" loc="68b.5">sed dicam vobis, vos porro dicite multis</TextUnit>
    <TextUnit id="1853" loc="68b.6">milibus et facite haec charta loquatur anus</TextUnit>
    <TextUnit id="1854" loc="68b.8">notescatque magis mortuus atque magis,</TextUnit>
    <TextUnit id="1855" loc="68b.9">nec tenuem texens sublimis aranea telam</TextUnit>
    <TextUnit id="1856" loc="68b.10">in deserto Alli nomine opus faciat.</TextUnit>
    <TextUnit id="1857" loc="68b.11">nam mihi quam dederit duplex Amathusia curam</TextUnit>
    <TextUnit id="1858" loc="68b.12">scitis, et in quo me corruerit genere,</TextUnit>
    <TextUnit id="1859" loc="68b.13">cum tantum arderem quantum Trinacria rupes</TextUnit>
    <TextUnit id="1860" loc="68b.14">lymphaque in Oetaeis Malia Thermopylis,</TextUnit>
    <TextUnit id="1861" loc="68b.15">maesta neque adsiduo tabescere lumina fletu</TextUnit>
    <TextUnit id="1862" loc="68b.16">cessarent tristique imbre madere genae,</TextUnit>
    <TextUnit id="1863" loc="68b.17">qualis in aerii perlucens vertice montis</TextUnit>
    <TextUnit id="1864" loc="68b.18">rivus muscoso prosilit e lapide,</TextUnit>
    <TextUnit id="1865" loc="68b.19">qui, cum de prone praeceps est valle volutus,</TextUnit>
    <TextUnit id="1866" loc="68b.20">per medium densi transit iter populi,</TextUnit>
    <TextUnit id="1867" loc="68b.21">dulce viatori lasso in sudore levamen</TextUnit>
    <TextUnit id="1868" loc="68b.22">cum gravis exustos aestus hiulcat agros.</TextUnit>
    <TextUnit id="1869" loc="68b.23">hic, velut in nigro iactatis turbine nautis</TextUnit>
    <TextUnit id="1870" loc="68b.24">lenius adspirans aura secunda venit</TextUnit>
    <TextUnit id="1871" loc="68b.25">iam prece Pollucis, iam Castoris implorata,</TextUnit>
    <TextUnit id="1872" loc="68b.26">tale fuit nobis Allius auxilium.</TextUnit>
    <TextUnit id="1873" loc="68b.27">is clausum lato patefecit limite campum,</TextUnit>
    <TextUnit id="1874" loc="68b.28">isque domum nobis isque dedit dominae,</TextUnit>
    <TextUnit id="1875" loc="68b.29">ad quam communes exerceremus amores.</TextUnit>
    <TextUnit id="1876" loc="68b.30">quo mea se molli candida diva pede</TextUnit>
    <TextUnit id="1877" loc="68b.31">intulit et trito fulgentem in limine plantam</TextUnit>
    <TextUnit id="1878" loc="68b.32">innixa arguta constituit solea,</TextUnit>
    <TextUnit id="1879" loc="68b.33">coniugis ut quondam flagrans advenit amore</TextUnit>
    <TextUnit id="1880" loc="68b.34">Protesilaeam Laodamia domum</TextUnit>
    <TextUnit id="1881" loc="68b.35">inceptam frustra, nondum cum sanguine sacro</TextUnit>
    <TextUnit id="1882" loc="68b.36">hostia caelestis pacificasset eros.</TextUnit>
    <TextUnit id="1883" loc="68b.37">nil mihi tam valde placeat, Rhamnusia virgo,</TextUnit>
    <TextUnit id="1884" loc="68b.38">quod temere invitis suscipiatur eris.</TextUnit>
    <TextUnit id="1885" loc="68b.39">quam ieiuna pium desideret ara cruorem</TextUnit>
    <TextUnit id="1886" loc="68b.40">docta est amisso Laodamia viro,</TextUnit>
    <TextUnit id="1887" loc="68b.41">coniugis ante coacta novi dimittere collum</TextUnit>
    <TextUnit id="1888" loc="68b.42">quam veniens una atque altera rursus hiems</TextUnit>
    <TextUnit id="1889" loc="68b.43">noctibus in longis avidum saturasset amorem,</TextUnit>
    <TextUnit id="1890" loc="68b.44">posset ut abrupto vivere coniugio:</TextUnit>
    <TextUnit id="1891" loc="68b.45">quod scibant Parcae non longo tempore abesse,</TextUnit>
    <TextUnit id="1892" loc="68b.46">si miles muros isset ad Iliacos:</TextUnit>
    <TextUnit id="1893" loc="68b.47">nam tum Helenae raptu primores Argivorum</TextUnit>
    <TextUnit id="1894" loc="68b.48">coeperat ad sese Troia ciere viros,</TextUnit>
    <TextUnit id="1895" loc="68b.49">Troia (nefas) commune sepulcrum Asiae Europaeque,</TextUnit>
    <TextUnit id="1896" loc="68b.50">Troia virum et virtutum omnium acerba cinis:</TextUnit>
    <TextUnit id="1897" loc="68b.51">quaene etiam nostro letum miserabile fratri</TextUnit>
    <TextUnit id="1898" loc="68b.52">attulit. Hei misero frater adempte mihi,</TextUnit>
    <TextUnit id="1899" loc="68b.53">hei misero fratri iucundum lumen ademptum,</TextUnit>
    <TextUnit id="1900" loc="68b.54">tecum una tota est nostra sepulta domus,</TextUnit>
    <TextUnit id="1901" loc="68b.55">omnia tecum una perierunt gaudia nostra,</TextUnit>
    <TextUnit id="1902" loc="68b.56">quae tuus in vita dulcis alebat amor.</TextUnit>
    <TextUnit id="1903" loc="68b.57">quem nunc tam longe non inter nota sepulcra</TextUnit>
    <TextUnit id="1904" loc="68b.58">nec prope cognatos compositum cineres,</TextUnit>
    <TextUnit id="1905" loc="68b.59">sed Troia obscena, Troia infelice sepultum</TextUnit>
    <TextUnit id="1906" loc="68b.60">detinet extremo terra aliena solo.</TextUnit>
    <TextUnit id="1907" loc="68b.61">ad quam tum properans fertur simul undique pubes</TextUnit>
    <TextUnit id="1908" loc="68b.62">Graeca penetralis deseruisse focos,</TextUnit>
    <TextUnit id="1909" loc="68b.63">ne Paris abducta gavisus libera moecha</TextUnit>
    <TextUnit id="1910" loc="68b.64">otia pacato degeret in thalamo.</TextUnit>
    <TextUnit id="1911" loc="68b.65">quo tibi tum casu, pulcherrima Laodamia,</TextUnit>
    <TextUnit id="1912" loc="68b.66">ereptum est vita dulcius atque anima</TextUnit>
    <TextUnit id="1913" loc="68b.67">coniugium: tanto te absorbens vertice amoris</TextUnit>
    <TextUnit id="1914" loc="68b.68">aestus in abruptum detulerat barathrum,</TextUnit>
    <TextUnit id="1915" loc="68b.69">quale ferunt Grai Pheneum prope Cylleneum</TextUnit>
    <TextUnit id="1916" loc="68b.70">siccare emulsa pingue palude solum,</TextUnit>
    <TextUnit id="1917" loc="68b.71">quod quondam caesis montis fodisse medullis</TextUnit>
    <TextUnit id="1918" loc="68b.72">audit falsiparens Amphitryoniades,</TextUnit>
    <TextUnit id="1919" loc="68b.73">tempore quo certa Stymphalia monstra sagitta</TextUnit>
    <TextUnit id="1920" loc="68b.74">perculit imperio deterioris eri,</TextUnit>
    <TextUnit id="1921" loc="68b.75">pluribus ut caeli tereretur ianua divis,</TextUnit>
    <TextUnit id="1922" loc="68b.76">Hebe nec longa virginitate foret.</TextUnit>
    <TextUnit id="1923" loc="68b.77">sed tuus altus amor barathro fuit altior illo,</TextUnit>
    <TextUnit id="1924" loc="68b.78">qui tunc indomitam ferre iugum docuit.</TextUnit>
    <TextUnit id="1925" loc="68b.79">nam nec tam carum confecto aetate parenti</TextUnit>
    <TextUnit id="1926" loc="68b.80">una caput seri nata nepotis alit,</TextUnit>
    <TextUnit id="1927" loc="68b.81">qui, cum divitiis vix tandem inventus avitis</TextUnit>
    <TextUnit id="1928" loc="68b.82">nomen testatas intulit in tabulas,</TextUnit>
    <TextUnit id="1929" loc="68b.83">impia derisi gentilis gaudia tollens</TextUnit>
    <TextUnit id="1930" loc="68b.84">suscitat a cano vulturium capiti:</TextUnit>
    <TextUnit id="1931" loc="68b.85">nec tantum niveo gavisa est ulla columbo</TextUnit>
    <TextUnit id="1932" loc="68b.86">compar, quae multo dicitur improbius</TextUnit>
    <TextUnit id="1933" loc="68b.87">oscula mordenti semper decerpere rostro</TextUnit>
    <TextUnit id="1934" loc="68b.88">quam quae praecipue multivola est mulier:</TextUnit>
    <TextUnit id="1935" loc="68b.89">sed tu horum magnos vicisti sola furores,</TextUnit>
    <TextUnit id="1936" loc="68b.90">ut semel es flavo conciliata viro.</TextUnit>
    <TextUnit id="1937" loc="68b.91">aut nihil aut paulo cui tum concedere digna</TextUnit>
    <TextUnit id="1938" loc="68b.92">lux mea se nostrum contulit in gremium,</TextUnit>
    <TextUnit id="1939" loc="68b.93">quam circumcursans hinc illinc saepe Cupido</TextUnit>
    <TextUnit id="1940" loc="68b.94">fulgebat crocina candidus in tunica.</TextUnit>
    <TextUnit id="1941" loc="68b.95">quae tamenetsi uno non est contenta Catullo,</TextUnit>
    <TextUnit id="1942" loc="68b.96">rara verecundae furta feremus erae,</TextUnit>
    <TextUnit id="1943" loc="68b.97">ne nimium simus stultorum more molesti:</TextUnit>
    <TextUnit id="1944" loc="68b.98">saepe etiam Iuno, maxima caelicolum,</TextUnit>
    <TextUnit id="1945" loc="68b.99">coniugis in culpa flagrantem concoquit iram</TextUnit>
    <TextUnit id="1946" loc="68b.100">noscens omnivoli plurima furta Iovis.</TextUnit>
    <TextUnit id="1947" loc="68b.101">atqui nec divis homines componier aequum est</TextUnit>
    <TextUnit id="1948" loc="68b.102">ingratum tremuli tolle parentis onus.</TextUnit>
    <TextUnit id="1949" loc="68b.103">nec tamen illa mihi dextra deducta paterna</TextUnit>
    <TextUnit id="1950" loc="68b.104">fragrantem Assyrio venit odore domum,</TextUnit>
    <TextUnit id="1951" loc="68b.105">sed furtiva dedit mira munuscula nocte</TextUnit>
    <TextUnit id="1952" loc="68b.106">ipsius ex ipso dempta viri gremio.</TextUnit>
    <TextUnit id="1953" loc="68b.107">quare illud satis est, si nobis is datur unis</TextUnit>
    <TextUnit id="1954" loc="68b.108">quem lapide illa diem candidiore notat.</TextUnit>
    <TextUnit id="1955" loc="68b.109">hoc tibi quod potui confectum carmine munus</TextUnit>
    <TextUnit id="1956" loc="68b.110">pro multis, Alli, redditur officiis,</TextUnit>
    <TextUnit id="1957" loc="68b.111">ne vestrum scabra tangat robigine nomen</TextUnit>
    <TextUnit id="1958" loc="68b.112">haec atque illa dies atque alia atque alia.</TextUnit>
    <TextUnit id="1959" loc="68b.113">huc addent divi quam plurima, quae Themis olim</TextUnit>
    <TextUnit id="1960" loc="68b.114">antiquis solita est munera ferre piis:</TextUnit>
    <TextUnit id="1961" loc="68b.115">sitis felices et tu simul et tua vita</TextUnit>
    <TextUnit id="1962" loc="68b.116">et domus, in qua nos lusimus et domina,</TextUnit>
    <TextUnit id="1963" loc="68b.117">et qui principio nobis † terram dedit aufert,</TextUnit>
    <TextUnit id="1964" loc="68b.118">a quo sunt primo omnia nata bona,</TextUnit>
    <TextUnit id="1965" loc="68b.119">et longe ante omnes mihi quae me carior ipso est,</TextUnit>
    <TextUnit id="1966" loc="68b.120">lux mea, qua viva vivere dulce mihi est.</TextUnit>
    <TextUnit id="1967" loc="69.1">Noli admirari quare tibi femina nulla,</TextUnit>
    <TextUnit id="1968" loc="69.2">Rufe, velit tenerum supposuisse femur,</TextUnit>
    <TextUnit id="1969" loc="69.3">non si illam rarae labefactes munere vestis</TextUnit>
    <TextUnit id="1970" loc="69.4">aut perluciduli deliciis lapidis.</TextUnit>
    <TextUnit id="1971" loc="69.5">laedit te quaedam mala fabula, qua tibi fertur</TextUnit>
    <TextUnit id="1972" loc="69.6">valle sub alarum trux habitare caper.</TextUnit>
    <TextUnit id="1973" loc="69.7">hunc metuunt omnes. neque mirum: nam mala valde est</TextUnit>
    <TextUnit id="1974" loc="69.8">bestia, nec quicum bella puella cubet.</TextUnit>
    <TextUnit id="1975" loc="69.9">quare aut crudelem nasorum interfice pestem,</TextUnit>
    <TextUnit id="1976" loc="69.10">aut admirari desine cur fugiunt.</TextUnit>
    <TextUnit id="1977" loc="70.1">Nulli se dicit mulier mea nubere malle</TextUnit>
    <TextUnit id="1978" loc="70.2">quam mihi, non si se Iuppiter ipse petat.</TextUnit>
    <TextUnit id="1979" loc="70.3">dicit: sed mulier cupido quod dicit amanti</TextUnit>
    <TextUnit id="1980" loc="70.4">in vento et rapida scribere oportet aqua.</TextUnit>
    <TextUnit id="1981" loc="71.1">Si cui iure bono sacer alarum obstitit hircus,</TextUnit>
    <TextUnit id="1982" loc="71.2">aut si quem merito tarda podagra secat,</TextUnit>
    <TextUnit id="1983" loc="71.3">Aemulus iste tuus, qui vestrum exercet amorem,</TextUnit>
    <TextUnit id="1984" loc="71.4">mirifice est a te nactus utrumque malum.</TextUnit>
    <TextUnit id="1985" loc="71.5">nam quotiens futuit totiens ulciscitur ambos:</TextUnit>
    <TextUnit id="1986" loc="71.6">illam adfligit odore, ipse perit podagra.</TextUnit>
    <TextUnit id="1987" loc="72.1">Dicebas quondam solum te nosse Catullum,</TextUnit>
    <TextUnit id="1988" loc="72.2">Lesbia, nec prae me velle tenere Iovem.</TextUnit>
    <TextUnit id="1989" loc="72.3">dilexi tum te non tantum ut vulgus amicam,</TextUnit>
    <TextUnit id="1990" loc="72.4">sed pater ut gnatos diligit et generos.</TextUnit>
    <TextUnit id="1991" loc="72.5">nunc te cognovi: quare etsi impensius uror,</TextUnit>
    <TextUnit id="1992" loc="72.6">multo mi tamen es vilior et levior.</TextUnit>
    <TextUnit id="1993" loc="72.7">qui potis est? inquis. quod amantem iniuria talis</TextUnit>
    <TextUnit id="1994" loc="72.8">cogit amare magis, sed bene velle minus.</TextUnit>
    <TextUnit id="1995" loc="73.1">Desine de quoquam quicquam bene velle mereri</TextUnit>
    <TextUnit id="1996" loc="73.2">aut aliquem fieri posse putare pium.</TextUnit>
    <TextUnit id="1997" loc="73.3">omnia sunt ingrata, nihil fecisse benigne:</TextUnit>
    <TextUnit id="1998" loc="73.4">immo etiam taedet, taedet obestque magis:</TextUnit>
    <TextUnit id="1999" loc="73.5">ut mihi, quem nemo gravius nec acerbius urget</TextUnit>
    <TextUnit id="2000" loc="73.6">Quam modo qui me unum atque unicum amicum habuit.</TextUnit>
    <TextUnit id="2001" loc="74.1">Gellius audierat patruum obiurgare solere,</TextUnit>
    <TextUnit id="2002" loc="74.2">si quis delicias diceret aut faceret.</TextUnit>
    <TextUnit id="2003" loc="74.3">hoc ne ipsi accideret, patrui perdepsuit ipsam</TextUnit>
    <TextUnit id="2004" loc="74.4">uxorem et patruum reddidit Harpocratem.</TextUnit>
    <TextUnit id="2005" loc="74.5">quod voluit fecit: nam, quamvis irrumet ipsum</TextUnit>
    <TextUnit id="2006" loc="74.6">nunc patruum, verbum non faciet patruus.</TextUnit>
    <TextUnit id="2007" loc="75.1">Huc est mens deducta tua, mea Lesbia, culpa,</TextUnit>
    <TextUnit id="2008" loc="75.2">atque ita se officio perdidit ipsa suo,</TextUnit>
    <TextUnit id="2009" loc="75.3">ut iam nec bene velle queat tibi, si optuma fias,</TextUnit>
    <TextUnit id="2010" loc="75.4">nec desistere amare, omnia si facias.</TextUnit>
    <TextUnit id="2011" loc="76.1">Si qua recordanti benefacta priora voluptas</TextUnit>
    <TextUnit id="2012" loc="76.2">est homini, cum se cogitat esse pium,</TextUnit>
    <TextUnit id="2013" loc="76.3">nec sanctam violasse fidem, nec foedere in ullo</TextUnit>
    <TextUnit id="2014" loc="76.4">divum ad fallendos numine abusum homines,</TextUnit>
    <TextUnit id="2015" loc="76.5">multa parata manent in longa aetate, Catulle,</TextUnit>
    <TextUnit id="2016" loc="76.6">ex hoc ingrato gaudia amore tibi.</TextUnit>
    <TextUnit id="2017" loc="76.7">nam quaecumque homines bene cuiquam aut dicere possunt</TextUnit>
    <TextUnit id="2018" loc="76.8">aut facere, haec a te dictaque factaque sunt:</TextUnit>
    <TextUnit id="2019" loc="76.9">omnia quae ingratae perierunt credita menti.</TextUnit>
    <TextUnit id="2020" loc="76.10">quare cur tu te iam amplius excrucies?</TextUnit>
    <TextUnit id="2021" loc="76.11">quin tu animo offirmas atque istinc teque reducis</TextUnit>
    <TextUnit id="2022" loc="76.12">et dis invitis desinis esse miser?</TextUnit>
    <TextUnit id="2023" loc="76.13">difficile est longum subito deponere amorem;</TextUnit>
    <TextUnit id="2024" loc="76.14">difficile est, verum hoc qua libet efficias.</TextUnit>
    <TextUnit id="2025" loc="76.15">una salus haec est, hoc est tibi pervincendum;</TextUnit>
    <TextUnit id="2026" loc="76.16">hoc facias, sive id non pote sive pote.</TextUnit>
    <TextUnit id="2027" loc="76.17">o di, si vestrum est misereri, aut si quibus unquam</TextUnit>
    <TextUnit id="2028" loc="76.18">extremam iam ipsa in morte tulistis opem,</TextUnit>
    <TextUnit id="2029" loc="76.19">me miserum adspicite et, si vitam puriter egi,</TextUnit>
    <TextUnit id="2030" loc="76.20">eripite hanc pestem perniciemque mihi!</TextUnit>
    <TextUnit id="2031" loc="76.21">hei mihi subrepens imos ut torpor in artus</TextUnit>
    <TextUnit id="2032" loc="76.22">expulit ex omni pectore laetitias.</TextUnit>
    <TextUnit id="2033" loc="76.23">non iam illud quaero, contra ut me diligat illa,</TextUnit>
    <TextUnit id="2034" loc="76.24">aut, quod non potis est, esse pudica velit:</TextUnit>
    <TextUnit id="2035" loc="76.25">ipse valere opto et taetrum hunc deponere morbum.</TextUnit>
    <TextUnit id="2036" loc="76.26">o di, reddite mi hoc pro pietate mea.</TextUnit>
    <TextUnit id="2037" loc="77.1">Rufe mihi frustra ac nequiquam credite amice</TextUnit>
    <TextUnit id="2038" loc="77.2">(frustra? immo magno cum pretio atque malo),</TextUnit>
    <TextUnit id="2039" loc="77.3">sicine subrepsti mi atque intestina perurens</TextUnit>
    <TextUnit id="2040" loc="77.4">hei misero eripuisti omnia nostra bona?</TextUnit>
    <TextUnit id="2041" loc="77.5">eripuisti, eheu nostrae crudele venenum</TextUnit>
    <TextUnit id="2042" loc="77.6">vitae, eheu nostrae pestis amicitiae.</TextUnit>
    <TextUnit id="2043" loc="78.1">Gallus habet fratres, quorum est lepidissima coniunx</TextUnit>
    <TextUnit id="2044" loc="78.2">alterius, lepidus filius alterius.</TextUnit>
    <TextUnit id="2045" loc="78.3">Gallus homo est bellus: nam dulces iungit amores,</TextUnit>
    <TextUnit id="2046" loc="78.4">cum puero ut bello bella puella cubet.</TextUnit>
    <TextUnit id="2047" loc="78.5">Gallus homo est stultus nec se videt esse maritum,</TextUnit>
    <TextUnit id="2048" loc="78.6">qui patruus patrui monstret adulterium.</TextUnit>
    <TextUnit id="2049" loc="78b.3">Sed nunc id doleo quod purae pura puellae</TextUnit>
    <TextUnit id="2050" loc="78b.4">savia comminxit spurca saliva tua.</TextUnit>
    <TextUnit id="2051" loc="78b.5">verum id non impune feres: nam te omnia saecla</TextUnit>
    <TextUnit id="2052" loc="78b.6">noscent et qui sis fama loquetur anus.</TextUnit>
    <TextUnit id="2053" loc="79.1">Lesbius est pulcher: quid ni? quem Lesbia malit</TextUnit>
    <TextUnit id="2054" loc="79.2">quam te cum tota gente, Catulle, tua.</TextUnit>
    <TextUnit id="2055" loc="79.3">sed tamen hic pulcher vendat cum gente Catullum,</TextUnit>
    <TextUnit id="2056" loc="79.4">si tria notorum savia reppererit.</TextUnit>
    <TextUnit id="2057" loc="80.1">Quid dicam, Gelli, quare rosea ista labella</TextUnit>
    <TextUnit id="2058" loc="80.2">Hiberna fiant candidiora nive,</TextUnit>
    <TextUnit id="2059" loc="80.3">mane domo cum exis et cum te octava quiete</TextUnit>
    <TextUnit id="2060" loc="80.4">e molli longo suscitat hora die?</TextUnit>
    <TextUnit id="2061" loc="80.5">nescio quid certe est: an vere fama susurrat</TextUnit>
    <TextUnit id="2062" loc="80.6">grandia te medii tenta vorare viri?</TextUnit>
    <TextUnit id="2063" loc="80.7">sic certe est: clamant Victoris rupta miselli</TextUnit>
    <TextUnit id="2064" loc="80.8">ilia, et emulso labra notata sero.</TextUnit>
    <TextUnit id="2065" loc="81.1">Nemone in tanto potuit populo esse, Iuventi,</TextUnit>
    <TextUnit id="2066" loc="81.2">bellus homo quem tu diligere inciperes</TextUnit>
    <TextUnit id="2067" loc="81.3">praeterquam iste tuus moribunda ab sede Pisauri</TextUnit>
    <TextUnit id="2068" loc="81.4">hospes inaurata pallidior statua?</TextUnit>
    <TextUnit id="2069" loc="81.5">qui tibi nunc cordi est, quem tu praeponere nobis</TextUnit>
    <TextUnit id="2070" loc="81.6">audes et nescis quod facinus facias.</TextUnit>
    <TextUnit id="2071" loc="82.1">Quinti, si tibi vis oculos debere Catullum</TextUnit>
    <TextUnit id="2072" loc="82.2">aut aliud si quid carius est oculis,</TextUnit>
    <TextUnit id="2073" loc="82.3">eripere ei noli multo quod carius illi</TextUnit>
    <TextUnit id="2074" loc="82.4">est oculis seu quid carius est oculis.</TextUnit>
    <TextUnit id="2075" loc="83.1">Lesbia mi praesente viro mala plurima dicit:</TextUnit>
    <TextUnit id="2076" loc="83.2">haec illi fatuo maxima laetitia est.</TextUnit>
    <TextUnit id="2077" loc="83.3">mule, nihil sentis. si nostri oblita taceret,</TextUnit>
    <TextUnit id="2078" loc="83.4">sana esset: nunc quod gannit et obloquitur,</TextUnit>
    <TextUnit id="2079" loc="83.5">non solum meminit, sed, quae multo acrior est res,</TextUnit>
    <TextUnit id="2080" loc="83.6">irata est: hoc est, uritur et loquitur.</TextUnit>
    <TextUnit id="2081" loc="84.1">Chommoda dicebat, si quando commode vellet</TextUnit>
    <TextUnit id="2082" loc="84.2">dicere, et insidias Arrius hinsidias,</TextUnit>
    <TextUnit id="2083" loc="84.3">et tum mirifice sperabat se esse locutum</TextUnit>
    <TextUnit id="2084" loc="84.4">cum quantum poterat dixerat hinsidias.</TextUnit>
    <TextUnit id="2085" loc="84.5">credo, sic mater, sic liber avunculus eius,</TextUnit>
    <TextUnit id="2086" loc="84.6">sic maternus avus dixerat atque avia</TextUnit>
    <TextUnit id="2087" loc="84.7">hoc misso in Syriam requierant omnibus aures:</TextUnit>
    <TextUnit id="2088" loc="84.8">audibant eadem haec leniter et leviter,</TextUnit>
    <TextUnit id="2089" loc="84.9">nec sibi postilla metuebant talia verba,</TextUnit>
    <TextUnit id="2090" loc="84.10">cum subito adfertur nuntius horribilis</TextUnit>
    <TextUnit id="2091" loc="84.11">Ionios fluctus, postquam illuc Arrius isset,</TextUnit>
    <TextUnit id="2092" loc="84.12">iam non Ionios esse, sed Hionios.</TextUnit>
    <TextUnit id="2093" loc="85.1">Odi et amo. quare id faciam fortasse requiris</TextUnit>
    <TextUnit id="2094" loc="85.2">nescio, sed fieri sentio et excrucior.</TextUnit>
    <TextUnit id="2095" loc="86.1">Quintia formosa est multis, mihi candida, longa,</TextUnit>
    <TextUnit id="2096" loc="86.2">recta est. haec ego sic singula confiteor,</TextUnit>
    <TextUnit id="2097" loc="86.3">totum illud “formosa” nego: nam nulla venustas,</TextUnit>
    <TextUnit id="2098" loc="86.4">nulla in tam magno est corpore mica salis.</TextUnit>
    <TextUnit id="2099" loc="86.5">Lesbia formosa est, quae cum pulcherrima tota est,</TextUnit>
    <TextUnit id="2100" loc="86.6">tum omnibus una omnis subripuit Veneres.</TextUnit>
    <TextUnit id="2101" loc="87.1">Nulla potest mulier tantum se dicere amatam</TextUnit>
    <TextUnit id="2102" loc="87.2">vere, quantum a me Lesbia amata mea es</TextUnit>
    <TextUnit id="2103" loc="87.3">nulla fides ullo fuit unquam in foedere tanta</TextUnit>
    <TextUnit id="2104" loc="87.4">quanta in amore tuo ex parte reperta mea est.</TextUnit>
    <TextUnit id="2105" loc="88.1">Quid facit is, Gelli, qui cum matre atque sorore</TextUnit>
    <TextUnit id="2106" loc="88.2">prurit et abiectis pervigilat tunicis?</TextUnit>
    <TextUnit id="2107" loc="88.3">quid facit is patruum qui non sinit esse maritum?</TextUnit>
    <TextUnit id="2108" loc="88.4">ecquid scis quantum suscipiat sceleris?</TextUnit>
    <TextUnit id="2109" loc="88.5">suscipit, o Gelli, quantum non ultima Tethys</TextUnit>
    <TextUnit id="2110" loc="88.6">nec genitor nympharum abluit Oceanus:</TextUnit>
    <TextUnit id="2111" loc="88.7">nam nihil est quicquam sceleris quo prodeat ultra,</TextUnit>
    <TextUnit id="2112" loc="88.8">non si demisso se ipse voret capite.</TextUnit>
    <TextUnit id="2113" loc="89.1">Gellius est tenuis: quid ni? cui tam bona mater</TextUnit>
    <TextUnit id="2114" loc="89.2">tamque valens vivat tamque venusta soror</TextUnit>
    <TextUnit id="2115" loc="89.3">tamque bonus patruus tamque omnia plena puellis</TextUnit>
    <TextUnit id="2116" loc="89.4">cognatis, quare is desinat esse macer?</TextUnit>
    <TextUnit id="2117" loc="89.5">qui ut nihil attingat, nisi quod fas tangere non est,</TextUnit>
    <TextUnit id="2118" loc="89.6">quantumvis quare sit macer invenies.</TextUnit>
    <TextUnit id="2119" loc="90.1">Nascatur magus ex Gelli matrisque nefando</TextUnit>
    <TextUnit id="2120" loc="90.2">coniugio et discat Persicum haruspicium:</TextUnit>
    <TextUnit id="2121" loc="90.3">nam magus ex matre et gnato gignatur oportet,</TextUnit>
    <TextUnit id="2122" loc="90.4">si vera est Persarum impia religio,</TextUnit>
    <TextUnit id="2123" loc="90.5">gratus ut accepto veneretur carmine divos</TextUnit>
    <TextUnit id="2124" loc="90.6">omentum in flamma pingue liquefaciens.</TextUnit>
    <TextUnit id="2125" loc="91.1">Non ideo, Gelli, sperabam te mihi fidum</TextUnit>
    <TextUnit id="2126" loc="91.2">in misero hoc nostro, hoc perdito amore fore</TextUnit>
    <TextUnit id="2127" loc="91.3">quod te cognossem bene constantemve putarem</TextUnit>
    <TextUnit id="2128" loc="91.4">aut posse a turpi mentem inhibere probro,</TextUnit>
    <TextUnit id="2129" loc="91.5">sed neque quod matrem nec germanam esse videbam</TextUnit>
    <TextUnit id="2130" loc="91.6">hanc tibi cuius me magnus edebat amor;</TextUnit>
    <TextUnit id="2131" loc="91.7">et quamvis tecum multo coniungerer usu,</TextUnit>
    <TextUnit id="2132" loc="91.8">non satis id causae credideram esse tibi.</TextUnit>
    <TextUnit id="2133" loc="91.9">tu satis id duxti: tantum tibi gaudium in omni</TextUnit>
    <TextUnit id="2134" loc="91.10">culpa est in quacumque est aliquid sceleris.</TextUnit>
    <TextUnit id="2135" loc="92.1">Lesbia mi dicit semper male nec tacet unquam</TextUnit>
    <TextUnit id="2136" loc="92.2">de me: Lesbia me dispeream nisi amat.</TextUnit>
    <TextUnit id="2137" loc="92.3">quo signo? quia sunt totidem mea: deprecor illam</TextUnit>
    <TextUnit id="2138" loc="92.4">adsidue, verum dispeream nisi amo.</TextUnit>
    <TextUnit id="2139" loc="93.1">Nil nimium studeo, Caesar, tibi velle placere,</TextUnit>
    <TextUnit id="2140" loc="93.2">nec scire utrum sis albus an ater homo.</TextUnit>
    <TextUnit id="2141" loc="94.1">Mentula moechatur. moechatur mentula certe.</TextUnit>
    <TextUnit id="2142" loc="94.2">hoc est quod dicunt, ipsa olera olla legit.</TextUnit>
    <TextUnit id="2143" loc="95.1">Zmyrna mei Cinnae nonam post denique messem</TextUnit>
    <TextUnit id="2144" loc="95.2">quam coepta est nonamque edita post hiemem,</TextUnit>
    <TextUnit id="2145" loc="95.3">milia cum interea quingenta Hortensius uno</TextUnit>
    <TextUnit id="2146" loc="95.5">Zmyrna cavas Satrachi penitus mittetur ad undas,</TextUnit>
    <TextUnit id="2147" loc="95.6">Zmyrnam cana diu saecula pervolvent.</TextUnit>
    <TextUnit id="2148" loc="95.7">at Volusi annales Paduam morientur ad ipsam</TextUnit>
    <TextUnit id="2149" loc="95.8">et laxas scombris saepe dabunt tunicas.</TextUnit>
    <TextUnit id="2150" loc="95.9">parva mei mihi sint cordi monumenta sodalis:</TextUnit>
    <TextUnit id="2151" loc="95.10">at populus tumido gaudeat Antimacho.</TextUnit>
    <TextUnit id="2152" loc="96.1">Si quicquam mutis gratum acceptumve sepulcris</TextUnit>
    <TextUnit id="2153" loc="96.2">accidere a nostro, Calve, dolore potest,</TextUnit>
    <TextUnit id="2154" loc="96.3">quo desiderio veteres renovamus amores</TextUnit>
    <TextUnit id="2155" loc="96.4">atque olim missas flemus amicitias,</TextUnit>
    <TextUnit id="2156" loc="96.5">certe non tanto mors immatura dolori est</TextUnit>
    <TextUnit id="2157" loc="96.6">Quintiliae, quantum gaudet amore tuo.</TextUnit>
    <TextUnit id="2158" loc="97.1">Non (ita me di ament) quicquam referre putavi</TextUnit>
    <TextUnit id="2159" loc="97.2">utrumne os an culum olfacerem Aemilio.</TextUnit>
    <TextUnit id="2160" loc="97.3">nilo mundius hoc, nihiloque immundius illud,</TextUnit>
    <TextUnit id="2161" loc="97.4">verum etiam culus mundior et melior:</TextUnit>
    <TextUnit id="2162" loc="97.5">nam sine dentibus est. hoc dentis sesquipedalis,</TextUnit>
    <TextUnit id="2163" loc="97.6">gingivas vero ploxeni habet veteris,</TextUnit>
    <TextUnit id="2164" loc="97.7">praeterea rictum qualem diffissus in aestu</TextUnit>
    <TextUnit id="2165" loc="97.8">meientis mulae cunnus habere solet.</TextUnit>
    <TextUnit id="2166" loc="97.9">hic futuit multas et se facit esse venustum,</TextUnit>
    <TextUnit id="2167" loc="97.10">et non pistrino traditur atque asino?</TextUnit>
    <TextUnit id="2168" loc="97.11">quem si qua attingit, non illam posse putemus</TextUnit>
    <TextUnit id="2169" loc="97.12">aegroti culum lingere carnificis?</TextUnit>
    <TextUnit id="2170" loc="98.1">In te, si in quemquam, dici pose, putide Victi,</TextUnit>
    <TextUnit id="2171" loc="98.2">id quod verbosis dicitur et fatuis:</TextUnit>
    <TextUnit id="2172" loc="98.3">ista cum lingua, si usus veniat tibi, possis</TextUnit>
    <TextUnit id="2173" loc="98.4">culos et crepidas lingere carpatinas.</TextUnit>
    <TextUnit id="2174" loc="98.5">si nos omnino vis omnes perdere, Victi,</TextUnit>
    <TextUnit id="2175" loc="98.6">hiscas: omnino quod cupis efficies.</TextUnit>
    <TextUnit id="2176" loc="99.1">Subripui tibi, dum ludis, mellite Iuventi,</TextUnit>
    <TextUnit id="2177" loc="99.2">saviolum dulci dulcius ambrosia.</TextUnit>
    <TextUnit id="2178" loc="99.3">verum id non impune tuli: namque amplius horam</TextUnit>
    <TextUnit id="2179" loc="99.4">suffixum in summa me memini esse cruce,</TextUnit>
    <TextUnit id="2180" loc="99.5">dum tibi me purgo nec possum fletibus ullis</TextUnit>
    <TextUnit id="2181" loc="99.6">tantillum vestrae demere saevitiae.</TextUnit>
    <TextUnit id="2182" loc="99.7">nam simul id factum est, multis diluta labella</TextUnit>
    <TextUnit id="2183" loc="99.8">guttis abstersisti omnibus articulis,</TextUnit>
    <TextUnit id="2184" loc="99.9">ne quicquam nostro contractum ex ore maneret,</TextUnit>
    <TextUnit id="2185" loc="99.10">tanquam commictae spurca saliva lupae.</TextUnit>
    <TextUnit id="2186" loc="99.11">praeterea infesto miserum me tradere Amori</TextUnit>
    <TextUnit id="2187" loc="99.12">non cessasti omnique excruciare modo,</TextUnit>
    <TextUnit id="2188" loc="99.13">ut mi ex ambrosia mutatum iam fores illud</TextUnit>
    <TextUnit id="2189" loc="99.14">saviolum tristi tristius elleboro.</TextUnit>
    <TextUnit id="2190" loc="99.15">quam quoniam poenam misero proponis amori,</TextUnit>
    <TextUnit id="2191" loc="99.16">nunquam iam posthac basia subripiam.</TextUnit>
    <TextUnit id="2192" loc="100.1">Caelius Aufilenum et Quintius Aufilenam</TextUnit>
    <TextUnit id="2193" loc="100.2">flos Veronensum depereunt iuvenum,</TextUnit>
    <TextUnit id="2194" loc="100.3">hic fratrem, ille sororem. hoc est quod dicitur illud</TextUnit>
    <TextUnit id="2195" loc="100.4">fraternum vere dulce sodalicium.</TextUnit>
    <TextUnit id="2196" loc="100.5">cui faveam potius? Caeli, tibi: nam tua nobis</TextUnit>
    <TextUnit id="2197" loc="100.6">per facta exhibita est unica amicitia</TextUnit>
    <TextUnit id="2198" loc="100.7">cum vesana meas torreret flamma medullas.</TextUnit>
    <TextUnit id="2199" loc="100.8">sis felix, Caeli, sis in amore potens.</TextUnit>
    <TextUnit id="2200" loc="101.1">Multas per gentes et multa per aequora vectus</TextUnit>
    <TextUnit id="2201" loc="101.2">advenio has miseras, frater, ad inferias,</TextUnit>
    <TextUnit id="2202" loc="101.3">ut te postremo donarem munere mortis</TextUnit>
    <TextUnit id="2203" loc="101.4">et mutam nequiquam adloquerer cinerem,</TextUnit>
    <TextUnit id="2204" loc="101.5">quandoquidem fortuna mihi tete abstulit ipsum,</TextUnit>
    <TextUnit id="2205" loc="101.6">heu miser indigne frater adempte mihi.</TextUnit>
    <TextUnit id="2206" loc="101.7">nunc tamen interea haec, prisco quae more parentum</TextUnit>
    <TextUnit id="2207" loc="101.8">tradita sunt tristi munere ad inferias,</TextUnit>
    <TextUnit id="2208" loc="101.9">accipe fraterno multum manantia fletu</TextUnit>
    <TextUnit id="2209" loc="101.10">atque in perpetuum, frater, ave atque vale.</TextUnit>
    <TextUnit id="2210" loc="102.1">Si quicquam tacito commissum est fido ab amico</TextUnit>
    <TextUnit id="2211" loc="102.2">cuius sit penitus nota fides animi,</TextUnit>
    <TextUnit id="2212" loc="102.3">meque esse invenies illorum iure sacratum,</TextUnit>
    <TextUnit id="2213" loc="102.4">Corneli, et factum me esse puta Harpocratem.</TextUnit>
    <TextUnit id="2214" loc="103.1">Aut sodes mihi redde decem sestertia, Silo,</TextUnit>
    <TextUnit id="2215" loc="103.2">deinde esto quamvis saevus et indomitus:</TextUnit>
    <TextUnit id="2216" loc="103.3">aut, si te nummi deIectant, desine quaeso</TextUnit>
    <TextUnit id="2217" loc="103.4">Leno esse atque idem saevus et indomitus.</TextUnit>
    <TextUnit id="2218" loc="104.1">Credis me potuisse meae maledicere vitae,</TextUnit>
    <TextUnit id="2219" loc="104.2">ambobus mihi quae carior est oculis?</TextUnit>
    <TextUnit id="2220" loc="104.3">non potui, nec, si possem, tam perdite amarem:</TextUnit>
    <TextUnit id="2221" loc="104.4">sed tu cum Tappone omnia monstra facis.</TextUnit>
    <TextUnit id="2222" loc="105.1">Mentula conatur Pipleum scandere montem:</TextUnit>
    <TextUnit id="2223" loc="105.2">Musae furcillis praecipitem eiciunt.</TextUnit>
    <TextUnit id="2224" loc="106.1">Cum puero bello praeconem qui videt esse,</TextUnit>
    <TextUnit id="2225" loc="106.2">quid credat, nisi se vendere discupere?</TextUnit>
    <TextUnit id="2226" loc="107.1">Si cui quid cupido optantique obtigit unquam</TextUnit>
    <TextUnit id="2227" loc="107.2">insperanti, hoc est gratum animo proprie.</TextUnit>
    <TextUnit id="2228" loc="107.3">quare hoc est gratum nobis quoque, carius auro,</TextUnit>
    <TextUnit id="2229" loc="107.4">quod te restituis, Lesbia, mi cupido:</TextUnit>
    <TextUnit id="2230" loc="107.5">restituis cupido atque insperanti, ipsa refers te</TextUnit>
    <TextUnit id="2231" loc="107.6">nobis. o lucem candidiore nota!</TextUnit>
    <TextUnit id="2232" loc="107.7">quis me uno vivit felicior, aut magis hac res</TextUnit>
    <TextUnit id="2233" loc="107.8">optandas vita dicere quis poterit?</TextUnit>
    <TextUnit id="2234" loc="108.1">Si, Comini, populi arbitrio tua cana senectus</TextUnit>
    <TextUnit id="2235" loc="108.2">spurcata impuris moribus intereat,</TextUnit>
    <TextUnit id="2236" loc="108.3">non equidem dubito quin primum inimica bonorum</TextUnit>
    <TextUnit id="2237" loc="108.4">lingua exsecta avido sit data vulturio,</TextUnit>
    <TextUnit id="2238" loc="108.5">effossos oculos voret atro gutture corvus,</TextUnit>
    <TextUnit id="2239" loc="108.6">intestina canes, cetera membra lupi.</TextUnit>
    <TextUnit id="2240" loc="109.1">Iucundum, mea vita, mihi proponis amorem</TextUnit>
    <TextUnit id="2241" loc="109.2">hunc nostrum inter nos perpetuumque fore.</TextUnit>
    <TextUnit id="2242" loc="109.3">di magni, facite ut vere promittere possit</TextUnit>
    <TextUnit id="2243" loc="109.4">atque id sincere dicat et ex animo,</TextUnit>
    <TextUnit id="2244" loc="109.5">ut liceat nobis tota perducere vita</TextUnit>
    <TextUnit id="2245" loc="109.6">aeternum hoc sanctae foedus amicitiae.</TextUnit>
    <TextUnit id="2246" loc="110.1">Aufilena, bonae semper laudantur amicae:</TextUnit>
    <TextUnit id="2247" loc="110.2">accipiunt pretium quod facere instituunt.</TextUnit>
    <TextUnit id="2248" loc="110.3">tu, quod promisti mihi, quod mentita, inimica es;</TextUnit>
    <TextUnit id="2249" loc="110.4">quod nec das et fers saepe, facts facinus.</TextUnit>
    <TextUnit id="2250" loc="110.5">aut facere ingenuae est, aut non promisse pudicae,</TextUnit>
    <TextUnit id="2251" loc="110.6">Aufilena, fuit: sed data corripere</TextUnit>
    <TextUnit id="2252" loc="110.7">fraudando † efficit plus quam meretricis avarae,</TextUnit>
    <TextUnit id="2253" loc="110.8">quae sese toto corpore prostituit.</TextUnit>
    <TextUnit id="2254" loc="111.1">Aufilena, viro contentam vivere solo</TextUnit>
    <TextUnit id="2255" loc="111.2">nuptarum laus e laudibus eximiis:</TextUnit>
    <TextUnit id="2256" loc="111.3">sed cuivis quamvis potius succumbere par est</TextUnit>
    <TextUnit id="2257" loc="111.4">quam matrem fratres ex patruo parere.</TextUnit>
    <TextUnit id="2258" loc="112.1">Multus homo est, Naso, neque tecum multus homo est qui</TextUnit>
    <TextUnit id="2259" loc="112.2">descendit: Naso, multus es et pathicus.</TextUnit>
    <TextUnit id="2260" loc="113.1">Consule Pompeio primum duo, Cinna, solebant</TextUnit>
    <TextUnit id="2261" loc="113.2">Maeciliam: facto consule nunc iterum</TextUnit>
    <TextUnit id="2262" loc="113.3">manserunt duo, sed creverunt milia in unum</TextUnit>
    <TextUnit id="2263" loc="113.4">singula. fecundum semen adulterio.</TextUnit>
    <TextUnit id="2264" loc="114.1">Firmanus saltu non falso Mentula dives</TextUnit>
    <TextUnit id="2265" loc="114.2">fertur, qui tot res in se habet egregias,</TextUnit>
    <TextUnit id="2266" loc="114.3">aucupium omne genus, piscis, prata, arva, ferasque.</TextUnit>
    <TextUnit id="2267" loc="114.4">nequiquam: fructus sumptibus exsuperat.</TextUnit>
    <TextUnit id="2268" loc="114.5">quare concedo sit dives, dum omnia desint;</TextUnit>
    <TextUnit id="2269" loc="114.6">saltum laudemus, dum domo ipse egeat.</TextUnit>
    <TextUnit id="2270" loc="115.1">Mentula habet iuxta triginta iugera prati,</TextUnit>
    <TextUnit id="2271" loc="115.2">quadraginta arvi: cetera sunt maria.</TextUnit>
    <TextUnit id="2272" loc="115.3">cur non divitiis Croesum superare potis sit</TextUnit>
    <TextUnit id="2273" loc="115.4">uno qui in saltu tot bona possideat,</TextUnit>
    <TextUnit id="2274" loc="115.5">prata, arva, ingentis silvas saltusque paludesque</TextUnit>
    <TextUnit id="2275" loc="115.6">usque ad Hyperboreos et mare ad Oceanum?</TextUnit>
    <TextUnit id="2276" loc="115.7">omnia magna haec sunt, tamen ipse est maximus ultro,</TextUnit>
    <TextUnit id="2277" loc="115.8">non homo, sed vero mentula magna minax.</TextUnit>
    <TextUnit id="2278" loc="116.1">Saepe tibi studioso animo venante requirens</TextUnit>
    <TextUnit id="2279" loc="116.2">carmina uti possem mittere Battiadae</TextUnit>
    <TextUnit id="2280" loc="116.3">qui te lenirem nobis, neu conarere</TextUnit>
    <TextUnit id="2281" loc="116.4">tela infesta mihi mittere in usque caput,</TextUnit>
    <TextUnit id="2282" loc="116.5">hunc video mihi nunc frustra sumptum esse laborem,</TextUnit>
    <TextUnit id="2283" loc="116.6">Gelli, nec nostras hic valuisse preces.</TextUnit>
    <TextUnit id="2284" loc="116.7">contra nos tela ista tua evitamus amictu:</TextUnit>
    <TextUnit id="2285" loc="116.8">at fixus nostris tu dabis supplicium.</TextUnit>
  </Text>
</TessDocument>
