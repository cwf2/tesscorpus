<?xml version="1.0" encoding="UTF-8"?>
<TessDocument id="lucretius.de_rerum_natura">
  <Metadata>
    <Author>lucretius</Author>
    <Display>De Rerum Natura</Display>
    <Abbr>lucr.</Abbr>
    <Lang>la</Lang>
    <Prose>0</Prose>
    <PrintSource>uncredited</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a1999.02.0130</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0550.phi001.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>1110</MaskUpper><LocusLower>1.1</LocusLower><LocusUpper>1.1117</LocusUpper></Part><Part id="2"><Display>Book 2</Display><MaskLower>1111</MaskLower><MaskUpper>2288</MaskUpper><LocusLower>2.1</LocusLower><LocusUpper>2.1174</LocusUpper></Part><Part id="3"><Display>Book 3</Display><MaskLower>2289</MaskLower><MaskUpper>3382</MaskUpper><LocusLower>3.1</LocusLower><LocusUpper>3.1094</LocusUpper></Part><Part id="4"><Display>Book 4</Display><MaskLower>3383</MaskLower><MaskUpper>4669</MaskUpper><LocusLower>4.1</LocusLower><LocusUpper>4.1287</LocusUpper></Part><Part id="5"><Display>Book 5</Display><MaskLower>4670</MaskLower><MaskUpper>6126</MaskUpper><LocusLower>5.1</LocusLower><LocusUpper>5.1457</LocusUpper></Part><Part id="6"><Display>Book 6</Display><MaskLower>6127</MaskLower><MaskUpper>7412</MaskUpper><LocusLower>6.1</LocusLower><LocusUpper>6.1286</LocusUpper></Part></Parts><Text>
    <TextUnit id="0" loc="1.1">Aeneadum genetrix, hominum divomque voluptas,</TextUnit>
    <TextUnit id="1" loc="1.2">alma Venus, caeli subter labentia signa</TextUnit>
    <TextUnit id="2" loc="1.3">quae mare navigerum, quae terras frugiferentis</TextUnit>
    <TextUnit id="3" loc="1.4">concelebras, per te quoniam genus omne animantum</TextUnit>
    <TextUnit id="4" loc="1.5">concipitur visitque exortum lumina solis:</TextUnit>
    <TextUnit id="5" loc="1.6">te, dea, te fugiunt venti, te nubila caeli</TextUnit>
    <TextUnit id="6" loc="1.7">adventumque tuum, tibi suavis daedala tellus</TextUnit>
    <TextUnit id="7" loc="1.8">summittit flores, tibi rident aequora ponti</TextUnit>
    <TextUnit id="8" loc="1.9">placatumque nitet diffuso lumine caelum.</TextUnit>
    <TextUnit id="9" loc="1.10">nam simul ac species patefactast verna diei</TextUnit>
    <TextUnit id="10" loc="1.11">et reserata viget genitabilis aura favoni,</TextUnit>
    <TextUnit id="11" loc="1.12">aeriae primum volucris te, diva, tuumque</TextUnit>
    <TextUnit id="12" loc="1.13">significant initum perculsae corda tua vi.</TextUnit>
    <TextUnit id="13" loc="1.15">inde ferae pecudes persultant pabula laeta</TextUnit>
    <TextUnit id="14" loc="1.14">et rapidos tranant amnis: ita capta lepore</TextUnit>
    <TextUnit id="15" loc="1.16">te sequitur cupide quo quamque inducere pergis.</TextUnit>
    <TextUnit id="16" loc="1.17">denique per maria ac montis fluviosque rapacis</TextUnit>
    <TextUnit id="17" loc="1.18">frondiferasque domos avium camposque virentis</TextUnit>
    <TextUnit id="18" loc="1.19">omnibus incutiens blandum per pectora amorem</TextUnit>
    <TextUnit id="19" loc="1.20">efficis ut cupide generatim saecla propagent.</TextUnit>
    <TextUnit id="20" loc="1.21">quae quoniam rerum naturam sola gubernas</TextUnit>
    <TextUnit id="21" loc="1.22">nec sine te quicquam dias in luminis oras</TextUnit>
    <TextUnit id="22" loc="1.23">exoritur neque fit laetum neque amabile quicquam,</TextUnit>
    <TextUnit id="23" loc="1.24">te sociam studeo scribendis versibus esse,</TextUnit>
    <TextUnit id="24" loc="1.25">quos ego de rerum natura pangere conor</TextUnit>
    <TextUnit id="25" loc="1.26">Memmiadae nostro, quem tu, dea, tempore in omni</TextUnit>
    <TextUnit id="26" loc="1.27">omnibus ornatum voluisti excellere rebus.</TextUnit>
    <TextUnit id="27" loc="1.28">quo magis aeternum da dictis, diva, leporem.</TextUnit>
    <TextUnit id="28" loc="1.29">effice ut interea fera moenera militiai</TextUnit>
    <TextUnit id="29" loc="1.30">per maria ac terras omnis sopita quiescant;</TextUnit>
    <TextUnit id="30" loc="1.31">nam tu sola potes tranquilla pace iuvare</TextUnit>
    <TextUnit id="31" loc="1.32">mortalis, quoniam belli fera moenera Mavors</TextUnit>
    <TextUnit id="32" loc="1.33">armipotens regit, in gremium qui saepe tuum se</TextUnit>
    <TextUnit id="33" loc="1.34">reiicit aeterno devictus vulnere amoris,</TextUnit>
    <TextUnit id="34" loc="1.35">atque ita suspiciens tereti cervice reposta</TextUnit>
    <TextUnit id="35" loc="1.36">pascit amore avidos inhians in te, dea, visus</TextUnit>
    <TextUnit id="36" loc="1.37">eque tuo pendet resupini spiritus ore.</TextUnit>
    <TextUnit id="37" loc="1.38">hunc tu, diva, tuo recubantem corpore sancto</TextUnit>
    <TextUnit id="38" loc="1.39">circum fusa super, suavis ex ore loquellas</TextUnit>
    <TextUnit id="39" loc="1.40">funde petens placidam Romanis, incluta, pacem;</TextUnit>
    <TextUnit id="40" loc="1.41">nam neque nos agere hoc patriai tempore iniquo</TextUnit>
    <TextUnit id="41" loc="1.42">possumus aequo animo nec Memmi clara propago</TextUnit>
    <TextUnit id="42" loc="1.43">talibus in rebus communi desse saluti.</TextUnit>
    <TextUnit id="43" loc="1.44">omnis enim per se divum natura necessest</TextUnit>
    <TextUnit id="44" loc="1.45">immortali aevo summa cum pace fruatur</TextUnit>
    <TextUnit id="45" loc="1.46">semota ab nostris rebus seiunctaque longe;</TextUnit>
    <TextUnit id="46" loc="1.47">nam privata dolore omni, privata periclis,</TextUnit>
    <TextUnit id="47" loc="1.48">ipsa suis pollens opibus, nihil indiga nostri,</TextUnit>
    <TextUnit id="48" loc="1.49">nec bene promeritis capitur nec tangitur ira.</TextUnit>
    <TextUnit id="49" loc="1.50">Quod super est, vacuas auris animumque sagacem</TextUnit>
    <TextUnit id="50" loc="1.51">semotum a curis adhibe veram ad rationem,</TextUnit>
    <TextUnit id="51" loc="1.52">ne mea dona tibi studio disposta fideli,</TextUnit>
    <TextUnit id="52" loc="1.53">intellecta prius quam sint, contempta relinquas.</TextUnit>
    <TextUnit id="53" loc="1.54">nam tibi de summa caeli ratione deumque</TextUnit>
    <TextUnit id="54" loc="1.55">disserere incipiam et rerum primordia pandam,</TextUnit>
    <TextUnit id="55" loc="1.56">unde omnis natura creet res, auctet alatque,</TextUnit>
    <TextUnit id="56" loc="1.57">quove eadem rursum natura perempta resolvat,</TextUnit>
    <TextUnit id="57" loc="1.58">quae nos materiem et genitalia corpora rebus</TextUnit>
    <TextUnit id="58" loc="1.59">reddunda in ratione vocare et semina rerum</TextUnit>
    <TextUnit id="59" loc="1.60">appellare suemus et haec eadem usurpare</TextUnit>
    <TextUnit id="60" loc="1.61">corpora prima, quod ex illis sunt omnia primis.</TextUnit>
    <TextUnit id="61" loc="1.62">Humana ante oculos foede cum vita iaceret</TextUnit>
    <TextUnit id="62" loc="1.63">in terris oppressa gravi sub religione,</TextUnit>
    <TextUnit id="63" loc="1.64">quae caput a caeli regionibus ostendebat</TextUnit>
    <TextUnit id="64" loc="1.65">horribili super aspectu mortalibus instans,</TextUnit>
    <TextUnit id="65" loc="1.66">primum Graius homo mortalis tollere contra</TextUnit>
    <TextUnit id="66" loc="1.67">est oculos ausus primusque obsistere contra;</TextUnit>
    <TextUnit id="67" loc="1.68">quem neque fama deum nec fulmina nec minitanti</TextUnit>
    <TextUnit id="68" loc="1.69">murmure compressit caelum, sed eo magis acrem</TextUnit>
    <TextUnit id="69" loc="1.70">inritat animi virtutem, effringere ut arta</TextUnit>
    <TextUnit id="70" loc="1.71">naturae primus portarum claustra cupiret.</TextUnit>
    <TextUnit id="71" loc="1.72">ergo vivida vis animi pervicit et extra</TextUnit>
    <TextUnit id="72" loc="1.73">processit longe flammantia moenia mundi</TextUnit>
    <TextUnit id="73" loc="1.74">atque omne immensum peragravit mente animoque,</TextUnit>
    <TextUnit id="74" loc="1.75">unde refert nobis victor quid possit oriri,</TextUnit>
    <TextUnit id="75" loc="1.76">quid nequeat, finita potestas denique cuique</TextUnit>
    <TextUnit id="76" loc="1.77">qua nam sit ratione atque alte terminus haerens.</TextUnit>
    <TextUnit id="77" loc="1.78">quare religio pedibus subiecta vicissim</TextUnit>
    <TextUnit id="78" loc="1.79">opteritur, nos exaequat victoria caelo.</TextUnit>
    <TextUnit id="79" loc="1.80">Illud in his rebus vereor, ne forte rearis</TextUnit>
    <TextUnit id="80" loc="1.81">impia te rationis inire elementa viamque</TextUnit>
    <TextUnit id="81" loc="1.82">indugredi sceleris. quod contra saepius illa</TextUnit>
    <TextUnit id="82" loc="1.83">religio peperit scelerosa atque impia facta.</TextUnit>
    <TextUnit id="83" loc="1.84">Aulide quo pacto Triviai virginis aram</TextUnit>
    <TextUnit id="84" loc="1.85">Iphianassai turparunt sanguine foede</TextUnit>
    <TextUnit id="85" loc="1.86">ductores Danaum delecti, prima virorum.</TextUnit>
    <TextUnit id="86" loc="1.87">cui simul infula virgineos circum data comptus</TextUnit>
    <TextUnit id="87" loc="1.88">ex utraque pari malarum parte profusast,</TextUnit>
    <TextUnit id="88" loc="1.89">et maestum simul ante aras adstare parentem</TextUnit>
    <TextUnit id="89" loc="1.90">sensit et hunc propter ferrum celare ministros</TextUnit>
    <TextUnit id="90" loc="1.91">aspectuque suo lacrimas effundere civis,</TextUnit>
    <TextUnit id="91" loc="1.92">muta metu terram genibus summissa petebat.</TextUnit>
    <TextUnit id="92" loc="1.93">nec miserae prodesse in tali tempore quibat,</TextUnit>
    <TextUnit id="93" loc="1.94">quod patrio princeps donarat nomine regem;</TextUnit>
    <TextUnit id="94" loc="1.95">nam sublata virum manibus tremibundaque ad aras</TextUnit>
    <TextUnit id="95" loc="1.96">deductast, non ut sollemni more sacrorum</TextUnit>
    <TextUnit id="96" loc="1.97">perfecto posset claro comitari Hymenaeo,</TextUnit>
    <TextUnit id="97" loc="1.98">sed casta inceste nubendi tempore in ipso</TextUnit>
    <TextUnit id="98" loc="1.99">hostia concideret mactatu maesta parentis,</TextUnit>
    <TextUnit id="99" loc="1.100">exitus ut classi felix faustusque daretur.</TextUnit>
    <TextUnit id="100" loc="1.101">tantum religio potuit suadere malorum.</TextUnit>
    <TextUnit id="101" loc="1.102">Tutemet a nobis iam quovis tempore vatum</TextUnit>
    <TextUnit id="102" loc="1.103">terriloquis victus dictis desciscere quaeres.</TextUnit>
    <TextUnit id="103" loc="1.104">quippe etenim quam multa tibi iam fingere possunt</TextUnit>
    <TextUnit id="104" loc="1.105">somnia, quae vitae rationes vertere possint</TextUnit>
    <TextUnit id="105" loc="1.106">fortunasque tuas omnis turbare timore!</TextUnit>
    <TextUnit id="106" loc="1.107">et merito; nam si certam finem esse viderent</TextUnit>
    <TextUnit id="107" loc="1.108">aerumnarum homines, aliqua ratione valerent</TextUnit>
    <TextUnit id="108" loc="1.109">religionibus atque minis obsistere vatum.</TextUnit>
    <TextUnit id="109" loc="1.110">nunc ratio nulla est restandi, nulla facultas,</TextUnit>
    <TextUnit id="110" loc="1.111">aeternas quoniam poenas in morte timendum.</TextUnit>
    <TextUnit id="111" loc="1.112">ignoratur enim quae sit natura animai,</TextUnit>
    <TextUnit id="112" loc="1.113">nata sit an contra nascentibus insinuetur</TextUnit>
    <TextUnit id="113" loc="1.114">et simul intereat nobiscum morte dirempta</TextUnit>
    <TextUnit id="114" loc="1.115">an tenebras Orci visat vastasque lacunas</TextUnit>
    <TextUnit id="115" loc="1.116">an pecudes alias divinitus insinuet se,</TextUnit>
    <TextUnit id="116" loc="1.117">Ennius ut noster cecinit, qui primus amoeno</TextUnit>
    <TextUnit id="117" loc="1.118">detulit ex Helicone perenni fronde coronam,</TextUnit>
    <TextUnit id="118" loc="1.119">per gentis Italas hominum quae clara clueret;</TextUnit>
    <TextUnit id="119" loc="1.120">etsi praeterea tamen esse Acherusia templa</TextUnit>
    <TextUnit id="120" loc="1.121">Ennius aeternis exponit versibus edens,</TextUnit>
    <TextUnit id="121" loc="1.122">quo neque permaneant animae neque corpora nostra,</TextUnit>
    <TextUnit id="122" loc="1.123">sed quaedam simulacra modis pallentia miris;</TextUnit>
    <TextUnit id="123" loc="1.124">unde sibi exortam semper florentis Homeri</TextUnit>
    <TextUnit id="124" loc="1.125">commemorat speciem lacrimas effundere salsas</TextUnit>
    <TextUnit id="125" loc="1.126">coepisse et rerum naturam expandere dictis.</TextUnit>
    <TextUnit id="126" loc="1.127">qua propter bene cum superis de rebus habenda</TextUnit>
    <TextUnit id="127" loc="1.128">nobis est ratio, solis lunaeque meatus</TextUnit>
    <TextUnit id="128" loc="1.129">qua fiant ratione, et qua vi quaeque gerantur</TextUnit>
    <TextUnit id="129" loc="1.130">in terris, tunc cum primis ratione sagaci</TextUnit>
    <TextUnit id="130" loc="1.131">unde anima atque animi constet natura videndum,</TextUnit>
    <TextUnit id="131" loc="1.132">et quae res nobis vigilantibus obvia mentes</TextUnit>
    <TextUnit id="132" loc="1.133">terrificet morbo adfectis somnoque sepultis,</TextUnit>
    <TextUnit id="133" loc="1.134">cernere uti videamur eos audireque coram,</TextUnit>
    <TextUnit id="134" loc="1.135">morte obita quorum tellus amplectitur ossa.</TextUnit>
    <TextUnit id="135" loc="1.136">Nec me animi fallit Graiorum obscura reperta</TextUnit>
    <TextUnit id="136" loc="1.137">difficile inlustrare Latinis versibus esse,</TextUnit>
    <TextUnit id="137" loc="1.138">multa novis verbis praesertim cum sit agendum</TextUnit>
    <TextUnit id="138" loc="1.139">propter egestatem linguae et rerum novitatem;</TextUnit>
    <TextUnit id="139" loc="1.140">sed tua me virtus tamen et sperata voluptas</TextUnit>
    <TextUnit id="140" loc="1.141">suavis amicitiae quemvis efferre laborem</TextUnit>
    <TextUnit id="141" loc="1.142">suadet et inducit noctes vigilare serenas</TextUnit>
    <TextUnit id="142" loc="1.143">quaerentem dictis quibus et quo carmine demum</TextUnit>
    <TextUnit id="143" loc="1.144">clara tuae possim praepandere lumina menti,</TextUnit>
    <TextUnit id="144" loc="1.145">res quibus occultas penitus convisere possis.</TextUnit>
    <TextUnit id="145" loc="1.146">hunc igitur terrorem animi tenebrasque necessest</TextUnit>
    <TextUnit id="146" loc="1.147">non radii solis neque lucida tela diei</TextUnit>
    <TextUnit id="147" loc="1.148">discutiant, sed naturae species ratioque.</TextUnit>
    <TextUnit id="148" loc="1.149">Principium cuius hinc nobis exordia sumet,</TextUnit>
    <TextUnit id="149" loc="1.150">nullam rem e nihilo gigni divinitus umquam.</TextUnit>
    <TextUnit id="150" loc="1.151">quippe ita formido mortalis continet omnis,</TextUnit>
    <TextUnit id="151" loc="1.152">quod multa in terris fieri caeloque tuentur,</TextUnit>
    <TextUnit id="152" loc="1.153">quorum operum causas nulla ratione videre</TextUnit>
    <TextUnit id="153" loc="1.154">possunt ac fieri divino numine rentur.</TextUnit>
    <TextUnit id="154" loc="1.156">quas ob res ubi viderimus nil posse creari</TextUnit>
    <TextUnit id="155" loc="1.157">de nihilo, tum quod sequimur iam rectius inde</TextUnit>
    <TextUnit id="156" loc="1.158">perspiciemus, et unde queat res quaeque creari</TextUnit>
    <TextUnit id="157" loc="1.155">et quo quaeque modo fiant opera sine divom.</TextUnit>
    <TextUnit id="158" loc="1.159">Nam si de nihilo fierent, ex omnibus rebus</TextUnit>
    <TextUnit id="159" loc="1.160">omne genus nasci posset, nil semine egeret.</TextUnit>
    <TextUnit id="160" loc="1.161">e mare primum homines, e terra posset oriri</TextUnit>
    <TextUnit id="161" loc="1.162">squamigerum genus et volucres erumpere caelo;</TextUnit>
    <TextUnit id="162" loc="1.163">armenta atque aliae pecudes, genus omne ferarum,</TextUnit>
    <TextUnit id="163" loc="1.164">incerto partu culta ac deserta tenerent.</TextUnit>
    <TextUnit id="164" loc="1.165">nec fructus idem arboribus constare solerent,</TextUnit>
    <TextUnit id="165" loc="1.166">sed mutarentur, ferre omnes omnia possent.</TextUnit>
    <TextUnit id="166" loc="1.167">quippe ubi non essent genitalia corpora cuique,</TextUnit>
    <TextUnit id="167" loc="1.168">qui posset mater rebus consistere certa?</TextUnit>
    <TextUnit id="168" loc="1.169">at nunc seminibus quia certis quaeque creantur,</TextUnit>
    <TextUnit id="169" loc="1.170">inde enascitur atque oras in luminis exit,</TextUnit>
    <TextUnit id="170" loc="1.171">materies ubi inest cuiusque et corpora prima;</TextUnit>
    <TextUnit id="171" loc="1.172">atque hac re nequeunt ex omnibus omnia gigni,</TextUnit>
    <TextUnit id="172" loc="1.173">quod certis in rebus inest secreta facultas.</TextUnit>
    <TextUnit id="173" loc="1.174">Praeterea cur vere rosam, frumenta calore,</TextUnit>
    <TextUnit id="174" loc="1.175">vites autumno fundi suadente videmus,</TextUnit>
    <TextUnit id="175" loc="1.176">si non, certa suo quia tempore semina rerum</TextUnit>
    <TextUnit id="176" loc="1.177">cum confluxerunt, patefit quod cumque creatur,</TextUnit>
    <TextUnit id="177" loc="1.178">dum tempestates adsunt et vivida tellus</TextUnit>
    <TextUnit id="178" loc="1.179">tuto res teneras effert in luminis oras?</TextUnit>
    <TextUnit id="179" loc="1.180">quod si de nihilo fierent, subito exorerentur</TextUnit>
    <TextUnit id="180" loc="1.181">incerto spatio atque alienis partibus anni,</TextUnit>
    <TextUnit id="181" loc="1.182">quippe ubi nulla forent primordia, quae genitali</TextUnit>
    <TextUnit id="182" loc="1.183">concilio possent arceri tempore iniquo.</TextUnit>
    <TextUnit id="183" loc="1.184">Nec porro augendis rebus spatio foret usus</TextUnit>
    <TextUnit id="184" loc="1.185">seminis ad coitum, si e nilo crescere possent;</TextUnit>
    <TextUnit id="185" loc="1.186">nam fierent iuvenes subito ex infantibus parvis</TextUnit>
    <TextUnit id="186" loc="1.187">e terraque exorta repente arbusta salirent.</TextUnit>
    <TextUnit id="187" loc="1.188">quorum nil fieri manifestum est, omnia quando</TextUnit>
    <TextUnit id="188" loc="1.189">paulatim crescunt, ut par est semine certo,</TextUnit>
    <TextUnit id="189" loc="1.190">crescentesque genus servant; ut noscere possis</TextUnit>
    <TextUnit id="190" loc="1.191">quicque sua de materia grandescere alique.</TextUnit>
    <TextUnit id="191" loc="1.192">Huc accedit uti sine certis imbribus anni</TextUnit>
    <TextUnit id="192" loc="1.193">laetificos nequeat fetus submittere tellus</TextUnit>
    <TextUnit id="193" loc="1.194">nec porro secreta cibo natura animantum</TextUnit>
    <TextUnit id="194" loc="1.195">propagare genus possit vitamque tueri;</TextUnit>
    <TextUnit id="195" loc="1.196">ut potius multis communia corpora rebus</TextUnit>
    <TextUnit id="196" loc="1.197">multa putes esse, ut verbis elementa videmus,</TextUnit>
    <TextUnit id="197" loc="1.198">quam sine principiis ullam rem existere posse.</TextUnit>
    <TextUnit id="198" loc="1.199">Denique cur homines tantos natura parare</TextUnit>
    <TextUnit id="199" loc="1.200">non potuit, pedibus qui pontum per vada possent</TextUnit>
    <TextUnit id="200" loc="1.201">transire et magnos manibus divellere montis</TextUnit>
    <TextUnit id="201" loc="1.202">multaque vivendo vitalia vincere saecla,</TextUnit>
    <TextUnit id="202" loc="1.203">si non, materies quia rebus reddita certast</TextUnit>
    <TextUnit id="203" loc="1.204">gignundis, e qua constat quid possit oriri?</TextUnit>
    <TextUnit id="204" loc="1.205">nil igitur fieri de nilo posse fatendumst,</TextUnit>
    <TextUnit id="205" loc="1.206">semine quando opus est rebus, quo quaeque creatae</TextUnit>
    <TextUnit id="206" loc="1.207">aeris in teneras possint proferrier auras.</TextUnit>
    <TextUnit id="207" loc="1.208">Postremo quoniam incultis praestare videmus</TextUnit>
    <TextUnit id="208" loc="1.209">culta loca et manibus melioris reddere fetus,</TextUnit>
    <TextUnit id="209" loc="1.210">esse videlicet in terris primordia rerum</TextUnit>
    <TextUnit id="210" loc="1.211">quae nos fecundas vertentes vomere glebas</TextUnit>
    <TextUnit id="211" loc="1.212">terraique solum subigentes cimus ad ortus;</TextUnit>
    <TextUnit id="212" loc="1.213">quod si nulla forent, nostro sine quaeque labore</TextUnit>
    <TextUnit id="213" loc="1.214">sponte sua multo fieri meliora videres.</TextUnit>
    <TextUnit id="214" loc="1.215">Huc accedit uti quicque in sua corpora rursum</TextUnit>
    <TextUnit id="215" loc="1.216">dissoluat natura neque ad nihilum interemat res.</TextUnit>
    <TextUnit id="216" loc="1.217">nam siquid mortale e cunctis partibus esset,</TextUnit>
    <TextUnit id="217" loc="1.218">ex oculis res quaeque repente erepta periret;</TextUnit>
    <TextUnit id="218" loc="1.219">nulla vi foret usus enim, quae partibus eius</TextUnit>
    <TextUnit id="219" loc="1.220">discidium parere et nexus exsolvere posset.</TextUnit>
    <TextUnit id="220" loc="1.221">quod nunc, aeterno quia constant semine quaeque,</TextUnit>
    <TextUnit id="221" loc="1.222">donec vis obiit, quae res diverberet ictu</TextUnit>
    <TextUnit id="222" loc="1.223">aut intus penetret per inania dissoluatque,</TextUnit>
    <TextUnit id="223" loc="1.224">nullius exitium patitur natura videri.</TextUnit>
    <TextUnit id="224" loc="1.225">Praeterea quae cumque vetustate amovet aetas,</TextUnit>
    <TextUnit id="225" loc="1.226">si penitus peremit consumens materiem omnem,</TextUnit>
    <TextUnit id="226" loc="1.227">unde animale genus generatim in lumina vitae</TextUnit>
    <TextUnit id="227" loc="1.228">redducit Venus, aut redductum daedala tellus</TextUnit>
    <TextUnit id="228" loc="1.229">unde alit atque auget generatim pabula praebens?</TextUnit>
    <TextUnit id="229" loc="1.230">unde mare ingenuei fontes externaque longe</TextUnit>
    <TextUnit id="230" loc="1.231">flumina suppeditant? unde aether sidera pascit?</TextUnit>
    <TextUnit id="231" loc="1.232">omnia enim debet, mortali corpore quae sunt,</TextUnit>
    <TextUnit id="232" loc="1.233">infinita aetas consumpse ante acta diesque.</TextUnit>
    <TextUnit id="233" loc="1.234">quod si in eo spatio atque ante acta aetate fuere</TextUnit>
    <TextUnit id="234" loc="1.235">e quibus haec rerum consistit summa refecta,</TextUnit>
    <TextUnit id="235" loc="1.236">inmortali sunt natura praedita certe.</TextUnit>
    <TextUnit id="236" loc="1.237">haud igitur possunt ad nilum quaeque reverti.</TextUnit>
    <TextUnit id="237" loc="1.238">Denique res omnis eadem vis causaque volgo</TextUnit>
    <TextUnit id="238" loc="1.239">conficeret, nisi materies aeterna teneret,</TextUnit>
    <TextUnit id="239" loc="1.240">inter se nexus minus aut magis indupedita;</TextUnit>
    <TextUnit id="240" loc="1.241">tactus enim leti satis esset causa profecto,</TextUnit>
    <TextUnit id="241" loc="1.242">quippe ubi nulla forent aeterno corpore, quorum</TextUnit>
    <TextUnit id="242" loc="1.243">contextum vis deberet dissolvere quaeque.</TextUnit>
    <TextUnit id="243" loc="1.244">at nunc, inter se quia nexus principiorum</TextUnit>
    <TextUnit id="244" loc="1.245">dissimiles constant aeternaque materies est,</TextUnit>
    <TextUnit id="245" loc="1.246">incolumi remanent res corpore, dum satis acris</TextUnit>
    <TextUnit id="246" loc="1.247">vis obeat pro textura cuiusque reperta.</TextUnit>
    <TextUnit id="247" loc="1.248">haud igitur redit ad nihilum res ulla, sed omnes</TextUnit>
    <TextUnit id="248" loc="1.249">discidio redeunt in corpora materiai.</TextUnit>
    <TextUnit id="249" loc="1.250">postremo pereunt imbres, ubi eos pater aether</TextUnit>
    <TextUnit id="250" loc="1.251">in gremium matris terrai praecipitavit;</TextUnit>
    <TextUnit id="251" loc="1.252">at nitidae surgunt fruges ramique virescunt</TextUnit>
    <TextUnit id="252" loc="1.253">arboribus, crescunt ipsae fetuque gravantur.</TextUnit>
    <TextUnit id="253" loc="1.254">hinc alitur porro nostrum genus atque ferarum,</TextUnit>
    <TextUnit id="254" loc="1.255">hinc laetas urbes pueris florere videmus</TextUnit>
    <TextUnit id="255" loc="1.256">frondiferasque novis avibus canere undique silvas,</TextUnit>
    <TextUnit id="256" loc="1.257">hinc fessae pecudes pinguis per pabula laeta</TextUnit>
    <TextUnit id="257" loc="1.258">corpora deponunt et candens lacteus umor</TextUnit>
    <TextUnit id="258" loc="1.259">uberibus manat distentis, hinc nova proles</TextUnit>
    <TextUnit id="259" loc="1.260">artubus infirmis teneras lasciva per herbas</TextUnit>
    <TextUnit id="260" loc="1.261">ludit lacte mero mentes perculsa novellas.</TextUnit>
    <TextUnit id="261" loc="1.262">haud igitur penitus pereunt quaecumque videntur,</TextUnit>
    <TextUnit id="262" loc="1.263">quando alit ex alio reficit natura nec ullam</TextUnit>
    <TextUnit id="263" loc="1.264">rem gigni patitur nisi morte adiuta aliena.</TextUnit>
    <TextUnit id="264" loc="1.265">Nunc age, res quoniam docui non posse creari</TextUnit>
    <TextUnit id="265" loc="1.266">de nihilo neque item genitas ad nil revocari,</TextUnit>
    <TextUnit id="266" loc="1.267">ne qua forte tamen coeptes diffidere dictis,</TextUnit>
    <TextUnit id="267" loc="1.268">quod nequeunt oculis rerum primordia cerni,</TextUnit>
    <TextUnit id="268" loc="1.269">accipe praeterea quae corpora tute necessest</TextUnit>
    <TextUnit id="269" loc="1.270">confiteare esse in rebus nec posse videri.</TextUnit>
    <TextUnit id="270" loc="1.271">Principio venti vis verberat incita corpus</TextUnit>
    <TextUnit id="271" loc="1.272">ingentisque ruit navis et nubila differt,</TextUnit>
    <TextUnit id="272" loc="1.273">inter dum rapido percurrens turbine campos</TextUnit>
    <TextUnit id="273" loc="1.274">arboribus magnis sternit montisque supremos</TextUnit>
    <TextUnit id="274" loc="1.275">silvifragis vexat flabris: ita perfurit acri</TextUnit>
    <TextUnit id="275" loc="1.276">cum fremitu saevitque minaci murmure pontus.</TextUnit>
    <TextUnit id="276" loc="1.277">sunt igitur venti ni mirum corpora caeca,</TextUnit>
    <TextUnit id="277" loc="1.278">quae mare, quae terras, quae denique nubila caeli</TextUnit>
    <TextUnit id="278" loc="1.279">verrunt ac subito vexantia turbine raptant,</TextUnit>
    <TextUnit id="279" loc="1.280">nec ratione fluunt alia stragemque propagant</TextUnit>
    <TextUnit id="280" loc="1.281">et cum mollis aquae fertur natura repente</TextUnit>
    <TextUnit id="281" loc="1.282">flumine abundanti, quam largis imbribus auget</TextUnit>
    <TextUnit id="282" loc="1.283">montibus ex altis magnus decursus aquai</TextUnit>
    <TextUnit id="283" loc="1.284">fragmina coniciens silvarum arbustaque tota,</TextUnit>
    <TextUnit id="284" loc="1.285">nec validi possunt pontes venientis aquai</TextUnit>
    <TextUnit id="285" loc="1.286">vim subitam tolerare: ita magno turbidus imbri</TextUnit>
    <TextUnit id="286" loc="1.287">molibus incurrit validis cum viribus amnis,</TextUnit>
    <TextUnit id="287" loc="1.288">dat sonitu magno stragem volvitque sub undis</TextUnit>
    <TextUnit id="288" loc="1.289">grandia saxa, ruit qua quidquid fluctibus obstat.</TextUnit>
    <TextUnit id="289" loc="1.290">sic igitur debent venti quoque flamina ferri,</TextUnit>
    <TextUnit id="290" loc="1.291">quae vel uti validum cum flumen procubuere</TextUnit>
    <TextUnit id="291" loc="1.292">quam libet in partem, trudunt res ante ruuntque</TextUnit>
    <TextUnit id="292" loc="1.293">impetibus crebris, inter dum vertice torto</TextUnit>
    <TextUnit id="293" loc="1.294">corripiunt rapidique rotanti turbine portant.</TextUnit>
    <TextUnit id="294" loc="1.295">quare etiam atque etiam sunt venti corpora caeca,</TextUnit>
    <TextUnit id="295" loc="1.296">quandoquidem factis et moribus aemula magnis</TextUnit>
    <TextUnit id="296" loc="1.297">amnibus inveniuntur, aperto corpore qui sunt.</TextUnit>
    <TextUnit id="297" loc="1.298">Tum porro varios rerum sentimus odores</TextUnit>
    <TextUnit id="298" loc="1.299">nec tamen ad naris venientis cernimus umquam</TextUnit>
    <TextUnit id="299" loc="1.300">nec calidos aestus tuimur nec frigora quimus</TextUnit>
    <TextUnit id="300" loc="1.301">usurpare oculis nec voces cernere suemus;</TextUnit>
    <TextUnit id="301" loc="1.302">quae tamen omnia corporea constare necessest</TextUnit>
    <TextUnit id="302" loc="1.303">natura, quoniam sensus inpellere possunt;</TextUnit>
    <TextUnit id="303" loc="1.304">tangere enim et tangi, nisi corpus, nulla potest res.</TextUnit>
    <TextUnit id="304" loc="1.305">Denique fluctifrago suspensae in litore vestis</TextUnit>
    <TextUnit id="305" loc="1.306">uvescunt, eaedem dispansae in sole serescunt.</TextUnit>
    <TextUnit id="306" loc="1.307">at neque quo pacto persederit umor aquai</TextUnit>
    <TextUnit id="307" loc="1.308">visumst nec rursum quo pacto fugerit aestu.</TextUnit>
    <TextUnit id="308" loc="1.309">in parvas igitur partis dispergitur umor,</TextUnit>
    <TextUnit id="309" loc="1.310">quas oculi nulla possunt ratione videre.</TextUnit>
    <TextUnit id="310" loc="1.311">quin etiam multis solis redeuntibus annis</TextUnit>
    <TextUnit id="311" loc="1.312">anulus in digito subter tenuatur habendo,</TextUnit>
    <TextUnit id="312" loc="1.313">stilicidi casus lapidem cavat, uncus aratri</TextUnit>
    <TextUnit id="313" loc="1.314">ferreus occulte decrescit vomer in arvis,</TextUnit>
    <TextUnit id="314" loc="1.315">strataque iam volgi pedibus detrita viarum</TextUnit>
    <TextUnit id="315" loc="1.316">saxea conspicimus; tum portas propter aena</TextUnit>
    <TextUnit id="316" loc="1.317">signa manus dextras ostendunt adtenuari</TextUnit>
    <TextUnit id="317" loc="1.318">saepe salutantum tactu praeterque meantum.</TextUnit>
    <TextUnit id="318" loc="1.319">haec igitur minui, cum sint detrita, videmus.</TextUnit>
    <TextUnit id="319" loc="1.320">sed quae corpora decedant in tempore quoque,</TextUnit>
    <TextUnit id="320" loc="1.321">invida praeclusit speciem natura videndi.</TextUnit>
    <TextUnit id="321" loc="1.322">Postremo quae cumque dies naturaque rebus</TextUnit>
    <TextUnit id="322" loc="1.323">paulatim tribuit moderatim crescere cogens,</TextUnit>
    <TextUnit id="323" loc="1.324">nulla potest oculorum acies contenta tueri,</TextUnit>
    <TextUnit id="324" loc="1.325">nec porro quae cumque aevo macieque senescunt,</TextUnit>
    <TextUnit id="325" loc="1.326">nec, mare quae impendent, vesco sale saxa peresa</TextUnit>
    <TextUnit id="326" loc="1.327">quid quoque amittant in tempore cernere possis.</TextUnit>
    <TextUnit id="327" loc="1.328">corporibus caecis igitur natura gerit res.</TextUnit>
    <TextUnit id="328" loc="1.329">Nec tamen undique corporea stipata tenentur</TextUnit>
    <TextUnit id="329" loc="1.330">omnia natura; namque est in rebus inane.</TextUnit>
    <TextUnit id="330" loc="1.331">quod tibi cognosse in multis erit utile rebus</TextUnit>
    <TextUnit id="331" loc="1.332">nec sinet errantem dubitare et quaerere semper</TextUnit>
    <TextUnit id="332" loc="1.333">de summa rerum et nostris diffidere dictis.</TextUnit>
    <TextUnit id="333" loc="1.334">qua propter locus est intactus inane vacansque.</TextUnit>
    <TextUnit id="334" loc="1.335">quod si non esset, nulla ratione moveri</TextUnit>
    <TextUnit id="335" loc="1.336">res possent; namque officium quod corporis exstat,</TextUnit>
    <TextUnit id="336" loc="1.337">officere atque obstare, id in omni tempore adesset</TextUnit>
    <TextUnit id="337" loc="1.338">omnibus; haud igitur quicquam procedere posset,</TextUnit>
    <TextUnit id="338" loc="1.339">principium quoniam cedendi nulla daret res.</TextUnit>
    <TextUnit id="339" loc="1.340">at nunc per maria ac terras sublimaque caeli</TextUnit>
    <TextUnit id="340" loc="1.341">multa modis multis varia ratione moveri</TextUnit>
    <TextUnit id="341" loc="1.342">cernimus ante oculos, quae, si non esset inane,</TextUnit>
    <TextUnit id="342" loc="1.343">non tam sollicito motu privata carerent</TextUnit>
    <TextUnit id="343" loc="1.344">quam genita omnino nulla ratione fuissent,</TextUnit>
    <TextUnit id="344" loc="1.345">undique materies quoniam stipata quiesset.</TextUnit>
    <TextUnit id="345" loc="1.346">Praeterea quamvis solidae res esse putentur,</TextUnit>
    <TextUnit id="346" loc="1.347">hinc tamen esse licet raro cum corpore cernas.</TextUnit>
    <TextUnit id="347" loc="1.348">in saxis ac speluncis permanat aquarum</TextUnit>
    <TextUnit id="348" loc="1.349">liquidus umor et uberibus flent omnia guttis.</TextUnit>
    <TextUnit id="349" loc="1.350">dissipat in corpus sese cibus omne animantum;</TextUnit>
    <TextUnit id="350" loc="1.351">crescunt arbusta et fetus in tempore fundunt,</TextUnit>
    <TextUnit id="351" loc="1.352">quod cibus in totas usque ab radicibus imis</TextUnit>
    <TextUnit id="352" loc="1.353">per truncos ac per ramos diffunditur omnis.</TextUnit>
    <TextUnit id="353" loc="1.354">inter saepta meant voces et clausa domorum</TextUnit>
    <TextUnit id="354" loc="1.355">transvolitant, rigidum permanat frigus ad ossa.</TextUnit>
    <TextUnit id="355" loc="1.356">quod nisi inania sint, qua possent corpora quaeque</TextUnit>
    <TextUnit id="356" loc="1.357">transire, haud ulla fieri ratione videres.</TextUnit>
    <TextUnit id="357" loc="1.358">Denique cur alias aliis praestare videmus</TextUnit>
    <TextUnit id="358" loc="1.359">pondere res rebus nihilo maiore figura?</TextUnit>
    <TextUnit id="359" loc="1.360">nam si tantundemst in lanae glomere quantum</TextUnit>
    <TextUnit id="360" loc="1.361">corporis in plumbo est, tantundem pendere par est,</TextUnit>
    <TextUnit id="361" loc="1.362">corporis officiumst quoniam premere omnia deorsum,</TextUnit>
    <TextUnit id="362" loc="1.363">contra autem natura manet sine pondere inanis.</TextUnit>
    <TextUnit id="363" loc="1.364">ergo quod magnumst aeque leviusque videtur,</TextUnit>
    <TextUnit id="364" loc="1.365">ni mirum plus esse sibi declarat inanis;</TextUnit>
    <TextUnit id="365" loc="1.366">at contra gravius plus in se corporis esse</TextUnit>
    <TextUnit id="366" loc="1.367">dedicat et multo vacui minus intus habere.</TextUnit>
    <TextUnit id="367" loc="1.368">est igitur ni mirum id quod ratione sagaci</TextUnit>
    <TextUnit id="368" loc="1.369">quaerimus, admixtum rebus, quod inane vocamus.</TextUnit>
    <TextUnit id="369" loc="1.370">Illud in his rebus ne te deducere vero</TextUnit>
    <TextUnit id="370" loc="1.371">possit, quod quidam fingunt, praecurrere cogor.</TextUnit>
    <TextUnit id="371" loc="1.372">cedere squamigeris latices nitentibus aiunt</TextUnit>
    <TextUnit id="372" loc="1.373">et liquidas aperire vias, quia post loca pisces</TextUnit>
    <TextUnit id="373" loc="1.374">linquant, quo possint cedentes confluere undae;</TextUnit>
    <TextUnit id="374" loc="1.375">sic alias quoque res inter se posse moveri</TextUnit>
    <TextUnit id="375" loc="1.376">et mutare locum, quamvis sint omnia plena.</TextUnit>
    <TextUnit id="376" loc="1.377">scilicet id falsa totum ratione receptumst.</TextUnit>
    <TextUnit id="377" loc="1.378">nam quo squamigeri poterunt procedere tandem,</TextUnit>
    <TextUnit id="378" loc="1.379">ni spatium dederint latices? concedere porro</TextUnit>
    <TextUnit id="379" loc="1.380">quo poterunt undae, cum pisces ire nequibunt?</TextUnit>
    <TextUnit id="380" loc="1.381">aut igitur motu privandumst corpora quaeque</TextUnit>
    <TextUnit id="381" loc="1.382">aut esse admixtum dicundumst rebus inane,</TextUnit>
    <TextUnit id="382" loc="1.383">unde initum primum capiat res quaeque movendi.</TextUnit>
    <TextUnit id="383" loc="1.384">Postremo duo de concursu corpora lata</TextUnit>
    <TextUnit id="384" loc="1.385">si cita dissiliant, nempe aer omne necessest,</TextUnit>
    <TextUnit id="385" loc="1.386">inter corpora quod fiat, possidat inane.</TextUnit>
    <TextUnit id="386" loc="1.387">is porro quamvis circum celerantibus auris</TextUnit>
    <TextUnit id="387" loc="1.388">confluat, haud poterit tamen uno tempore totum</TextUnit>
    <TextUnit id="388" loc="1.389">compleri spatium; nam primum quemque necessest</TextUnit>
    <TextUnit id="389" loc="1.390">occupet ille locum, deinde omnia possideantur.</TextUnit>
    <TextUnit id="390" loc="1.391">quod si forte aliquis, cum corpora dissiluere,</TextUnit>
    <TextUnit id="391" loc="1.392">tum putat id fieri quia se condenseat aer,</TextUnit>
    <TextUnit id="392" loc="1.393">errat; nam vacuum tum fit quod non fuit ante</TextUnit>
    <TextUnit id="393" loc="1.394">et repletur item vacuum quod constitit ante,</TextUnit>
    <TextUnit id="394" loc="1.395">nec tali ratione potest denserier aer</TextUnit>
    <TextUnit id="395" loc="1.396">nec, si iam posset, sine inani posset, opinor,</TextUnit>
    <TextUnit id="396" loc="1.397">ipse in se trahere et partis conducere in unum.</TextUnit>
    <TextUnit id="397" loc="1.398">Qua propter, quamvis causando multa moreris,</TextUnit>
    <TextUnit id="398" loc="1.399">esse in rebus inane tamen fateare necessest.</TextUnit>
    <TextUnit id="399" loc="1.400">multaque praeterea tibi possum commemorando</TextUnit>
    <TextUnit id="400" loc="1.401">argumenta fidem dictis conradere nostris.</TextUnit>
    <TextUnit id="401" loc="1.402">verum animo satis haec vestigia parva sagaci</TextUnit>
    <TextUnit id="402" loc="1.403">sunt, per quae possis cognoscere cetera tute.</TextUnit>
    <TextUnit id="403" loc="1.404">namque canes ut montivagae persaepe ferai</TextUnit>
    <TextUnit id="404" loc="1.405">naribus inveniunt intectas fronde quietes,</TextUnit>
    <TextUnit id="405" loc="1.406">cum semel institerunt vestigia certa viai,</TextUnit>
    <TextUnit id="406" loc="1.407">sic alid ex alio per te tute ipse videre</TextUnit>
    <TextUnit id="407" loc="1.408">talibus in rebus poteris caecasque latebras</TextUnit>
    <TextUnit id="408" loc="1.409">insinuare omnis et verum protrahere inde.</TextUnit>
    <TextUnit id="409" loc="1.410">quod si pigraris paulumve recesseris ab re,</TextUnit>
    <TextUnit id="410" loc="1.411">hoc tibi de plano possum promittere, Memmi:</TextUnit>
    <TextUnit id="411" loc="1.412">usque adeo largos haustus e fontibus magnis</TextUnit>
    <TextUnit id="412" loc="1.413">lingua meo suavis diti de pectore fundet,</TextUnit>
    <TextUnit id="413" loc="1.414">ut verear ne tarda prius per membra senectus</TextUnit>
    <TextUnit id="414" loc="1.415">serpat et in nobis vitai claustra resolvat,</TextUnit>
    <TextUnit id="415" loc="1.416">quam tibi de quavis una re versibus omnis</TextUnit>
    <TextUnit id="416" loc="1.417">argumentorum sit copia missa per auris.</TextUnit>
    <TextUnit id="417" loc="1.418">Sed nunc ut repetam coeptum pertexere dictis,</TextUnit>
    <TextUnit id="418" loc="1.419">omnis ut est igitur per se natura duabus</TextUnit>
    <TextUnit id="419" loc="1.420">constitit in rebus; nam corpora sunt et inane,</TextUnit>
    <TextUnit id="420" loc="1.421">haec in quo sita sunt et qua diversa moventur.</TextUnit>
    <TextUnit id="421" loc="1.422">corpus enim per se communis dedicat esse</TextUnit>
    <TextUnit id="422" loc="1.423">sensus; cui nisi prima fides fundata valebit,</TextUnit>
    <TextUnit id="423" loc="1.424">haut erit occultis de rebus quo referentes</TextUnit>
    <TextUnit id="424" loc="1.425">confirmare animi quicquam ratione queamus.</TextUnit>
    <TextUnit id="425" loc="1.426">tum porro locus ac spatium, quod inane vocamus,</TextUnit>
    <TextUnit id="426" loc="1.427">si nullum foret, haut usquam sita corpora possent</TextUnit>
    <TextUnit id="427" loc="1.428">esse neque omnino quoquam diversa meare;</TextUnit>
    <TextUnit id="428" loc="1.429">id quod iam supera tibi paulo ostendimus ante.</TextUnit>
    <TextUnit id="429" loc="1.430">praeterea nihil est quod possis dicere ab omni</TextUnit>
    <TextUnit id="430" loc="1.431">corpore seiunctum secretumque esse ab inani,</TextUnit>
    <TextUnit id="431" loc="1.432">quod quasi tertia sit numero natura reperta.</TextUnit>
    <TextUnit id="432" loc="1.433">nam quod cumque erit, esse aliquid debebit id ipsum</TextUnit>
    <TextUnit id="433" loc="1.434">augmine vel grandi vel parvo denique, dum sit;</TextUnit>
    <TextUnit id="434" loc="1.435">cui si tactus erit quamvis levis exiguusque,</TextUnit>
    <TextUnit id="435" loc="1.436">corporis augebit numerum summamque sequetur;</TextUnit>
    <TextUnit id="436" loc="1.437">sin intactile erit, nulla de parte quod ullam</TextUnit>
    <TextUnit id="437" loc="1.438">rem prohibere queat per se transire meantem,</TextUnit>
    <TextUnit id="438" loc="1.439">scilicet hoc id erit, vacuum quod inane vocamus.</TextUnit>
    <TextUnit id="439" loc="1.440">Praeterea per se quod cumque erit, aut faciet quid</TextUnit>
    <TextUnit id="440" loc="1.441">aut aliis fungi debebit agentibus ipsum</TextUnit>
    <TextUnit id="441" loc="1.442">aut erit ut possint in eo res esse gerique.</TextUnit>
    <TextUnit id="442" loc="1.443">at facere et fungi sine corpore nulla potest res</TextUnit>
    <TextUnit id="443" loc="1.444">nec praebere locum porro nisi inane vacansque.</TextUnit>
    <TextUnit id="444" loc="1.445">ergo praeter inane et corpora tertia per se</TextUnit>
    <TextUnit id="445" loc="1.446">nulla potest rerum in numero natura relinqui,</TextUnit>
    <TextUnit id="446" loc="1.447">nec quae sub sensus cadat ullo tempore nostros</TextUnit>
    <TextUnit id="447" loc="1.448">nec ratione animi quam quisquam possit apisci.</TextUnit>
    <TextUnit id="448" loc="1.449">Nam quae cumque cluent, aut his coniuncta duabus</TextUnit>
    <TextUnit id="449" loc="1.450">rebus ea invenies aut horum eventa videbis.</TextUnit>
    <TextUnit id="450" loc="1.451">coniunctum est id quod nusquam sine permitiali</TextUnit>
    <TextUnit id="451" loc="1.452">discidio potis est seiungi seque gregari,</TextUnit>
    <TextUnit id="452" loc="1.453">pondus uti saxis, calor ignis, liquor aquai,</TextUnit>
    <TextUnit id="453" loc="1.454">tactus corporibus cunctis, intactus inani.</TextUnit>
    <TextUnit id="454" loc="1.455">servitium contra paupertas divitiaeque,</TextUnit>
    <TextUnit id="455" loc="1.456">libertas bellum concordia cetera quorum</TextUnit>
    <TextUnit id="456" loc="1.457">adventu manet incolumis natura abituque,</TextUnit>
    <TextUnit id="457" loc="1.458">haec soliti sumus, ut par est, eventa vocare.</TextUnit>
    <TextUnit id="458" loc="1.459">tempus item per se non est, sed rebus ab ipsis</TextUnit>
    <TextUnit id="459" loc="1.460">consequitur sensus, transactum quid sit in aevo,</TextUnit>
    <TextUnit id="460" loc="1.461">tum quae res instet, quid porro deinde sequatur;</TextUnit>
    <TextUnit id="461" loc="1.462">nec per se quemquam tempus sentire fatendumst</TextUnit>
    <TextUnit id="462" loc="1.463">semotum ab rerum motu placidaque quiete.</TextUnit>
    <TextUnit id="463" loc="1.464">denique Tyndaridem raptam belloque subactas</TextUnit>
    <TextUnit id="464" loc="1.465">Troiiugenas gentis cum dicunt esse, videndumst</TextUnit>
    <TextUnit id="465" loc="1.466">ne forte haec per se cogant nos esse fateri,</TextUnit>
    <TextUnit id="466" loc="1.467">quando ea saecla hominum, quorum haec eventa fuerunt,</TextUnit>
    <TextUnit id="467" loc="1.468">inrevocabilis abstulerit iam praeterita aetas;</TextUnit>
    <TextUnit id="468" loc="1.469">namque aliud terris, aliud regionibus ipsis</TextUnit>
    <TextUnit id="469" loc="1.470">eventum dici poterit quod cumque erit actum.</TextUnit>
    <TextUnit id="470" loc="1.471">denique materies si rerum nulla fuisset</TextUnit>
    <TextUnit id="471" loc="1.472">nec locus ac spatium, res in quo quaeque geruntur,</TextUnit>
    <TextUnit id="472" loc="1.473">numquam Tyndaridis forma conflatus amore</TextUnit>
    <TextUnit id="473" loc="1.474">ignis Alexandri Phrygio sub pectore gliscens</TextUnit>
    <TextUnit id="474" loc="1.475">clara accendisset saevi certamina belli</TextUnit>
    <TextUnit id="475" loc="1.476">nec clam durateus Troiianis Pergama partu</TextUnit>
    <TextUnit id="476" loc="1.477">inflammasset equos nocturno Graiiugenarum;</TextUnit>
    <TextUnit id="477" loc="1.478">perspicere ut possis res gestas funditus omnis</TextUnit>
    <TextUnit id="478" loc="1.479">non ita uti corpus per se constare neque esse</TextUnit>
    <TextUnit id="479" loc="1.480">nec ratione cluere eadem qua constet inane,</TextUnit>
    <TextUnit id="480" loc="1.481">sed magis ut merito possis eventa vocare</TextUnit>
    <TextUnit id="481" loc="1.482">corporis atque loci, res in quo quaeque gerantur.</TextUnit>
    <TextUnit id="482" loc="1.483">Corpora sunt porro partim primordia rerum,</TextUnit>
    <TextUnit id="483" loc="1.484">partim concilio quae constant principiorum.</TextUnit>
    <TextUnit id="484" loc="1.485">sed quae sunt rerum primordia, nulla potest vis</TextUnit>
    <TextUnit id="485" loc="1.486">stinguere; nam solido vincunt ea corpore demum.</TextUnit>
    <TextUnit id="486" loc="1.487">etsi difficile esse videtur credere quicquam</TextUnit>
    <TextUnit id="487" loc="1.488">in rebus solido reperiri corpore posse.</TextUnit>
    <TextUnit id="488" loc="1.489">transit enim fulmen caeli per saepta domorum</TextUnit>
    <TextUnit id="489" loc="1.490">clamor ut ac voces, ferrum candescit in igni</TextUnit>
    <TextUnit id="490" loc="1.491">dissiliuntque fero ferventi saxa vapore;</TextUnit>
    <TextUnit id="491" loc="1.492">cum labefactatus rigor auri solvitur aestu,</TextUnit>
    <TextUnit id="492" loc="1.493">tum glacies aeris flamma devicta liquescit;</TextUnit>
    <TextUnit id="493" loc="1.494">permanat calor argentum penetraleque frigus,</TextUnit>
    <TextUnit id="494" loc="1.495">quando utrumque manu retinentes pocula rite</TextUnit>
    <TextUnit id="495" loc="1.496">sensimus infuso lympharum rore superne.</TextUnit>
    <TextUnit id="496" loc="1.497">usque adeo in rebus solidi nihil esse videtur.</TextUnit>
    <TextUnit id="497" loc="1.498">sed quia vera tamen ratio naturaque rerum</TextUnit>
    <TextUnit id="498" loc="1.499">cogit, ades, paucis dum versibus expediamus</TextUnit>
    <TextUnit id="499" loc="1.500">esse ea quae solido atque aeterno corpore constent,</TextUnit>
    <TextUnit id="500" loc="1.501">semina quae rerum primordiaque esse docemus,</TextUnit>
    <TextUnit id="501" loc="1.502">unde omnis rerum nunc constet summa creata.</TextUnit>
    <TextUnit id="502" loc="1.503">Principio quoniam duplex natura duarum</TextUnit>
    <TextUnit id="503" loc="1.504">dissimilis rerum longe constare repertast,</TextUnit>
    <TextUnit id="504" loc="1.505">corporis atque loci, res in quo quaeque geruntur,</TextUnit>
    <TextUnit id="505" loc="1.506">esse utramque sibi per se puramque necessest.</TextUnit>
    <TextUnit id="506" loc="1.507">nam qua cumque vacat spatium, quod inane vocamus,</TextUnit>
    <TextUnit id="507" loc="1.508">corpus ea non est; qua porro cumque tenet se</TextUnit>
    <TextUnit id="508" loc="1.509">corpus, ea vacuum nequaquam constat inane.</TextUnit>
    <TextUnit id="509" loc="1.510">sunt igitur solida ac sine inani corpora prima.</TextUnit>
    <TextUnit id="510" loc="1.511">Praeterea quoniam genitis in rebus inanest,</TextUnit>
    <TextUnit id="511" loc="1.512">materiem circum solidam constare necessest;</TextUnit>
    <TextUnit id="512" loc="1.513">nec res ulla potest vera ratione probari</TextUnit>
    <TextUnit id="513" loc="1.514">corpore inane suo celare atque intus habere,</TextUnit>
    <TextUnit id="514" loc="1.515">si non, quod cohibet, solidum constare relinquas.</TextUnit>
    <TextUnit id="515" loc="1.516">id porro nihil esse potest nisi materiai</TextUnit>
    <TextUnit id="516" loc="1.517">concilium, quod inane queat rerum cohibere.</TextUnit>
    <TextUnit id="517" loc="1.518">materies igitur, solido quae corpore constat,</TextUnit>
    <TextUnit id="518" loc="1.519">esse aeterna potest, cum cetera dissoluantur.</TextUnit>
    <TextUnit id="519" loc="1.520">Tum porro si nil esset quod inane vocaret,</TextUnit>
    <TextUnit id="520" loc="1.521">omne foret solidum; nisi contra corpora certa</TextUnit>
    <TextUnit id="521" loc="1.522">essent quae loca complerent quae cumque tenerent</TextUnit>
    <TextUnit id="522" loc="1.523">omne quod est spatium, vacuum constaret inane.</TextUnit>
    <TextUnit id="523" loc="1.524">alternis igitur ni mirum corpus inani</TextUnit>
    <TextUnit id="524" loc="1.525">distinctum, quoniam nec plenum naviter extat</TextUnit>
    <TextUnit id="525" loc="1.526">nec porro vacuum; sunt ergo corpora certa,</TextUnit>
    <TextUnit id="526" loc="1.527">quae spatium pleno possint distinguere inane.</TextUnit>
    <TextUnit id="527" loc="1.528">haec neque dissolui plagis extrinsecus icta</TextUnit>
    <TextUnit id="528" loc="1.529">possunt nec porro penitus penetrata retexi</TextUnit>
    <TextUnit id="529" loc="1.530">nec ratione queunt alia temptata labare;</TextUnit>
    <TextUnit id="530" loc="1.531">id quod iam supra tibi paulo ostendimus ante.</TextUnit>
    <TextUnit id="531" loc="1.532">nam neque conlidi sine inani posse videtur</TextUnit>
    <TextUnit id="532" loc="1.533">quicquam nec frangi nec findi in bina secando</TextUnit>
    <TextUnit id="533" loc="1.534">nec capere umorem neque item manabile frigus</TextUnit>
    <TextUnit id="534" loc="1.535">nec penetralem ignem, quibus omnia conficiuntur.</TextUnit>
    <TextUnit id="535" loc="1.536">et quo quaeque magis cohibet res intus inane,</TextUnit>
    <TextUnit id="536" loc="1.537">tam magis his rebus penitus temptata labascit.</TextUnit>
    <TextUnit id="537" loc="1.538">ergo si solida ac sine inani corpora prima</TextUnit>
    <TextUnit id="538" loc="1.539">sunt ita uti docui, sint haec aeterna necessest.</TextUnit>
    <TextUnit id="539" loc="1.540">Praeterea nisi materies aeterna fuisset,</TextUnit>
    <TextUnit id="540" loc="1.541">antehac ad nihilum penitus res quaeque redissent</TextUnit>
    <TextUnit id="541" loc="1.542">de nihiloque renata forent quae cumque videmus.</TextUnit>
    <TextUnit id="542" loc="1.543">at quoniam supra docui nil posse creari</TextUnit>
    <TextUnit id="543" loc="1.544">de nihilo neque quod genitumst ad nil revocari,</TextUnit>
    <TextUnit id="544" loc="1.545">esse inmortali primordia corpore debent,</TextUnit>
    <TextUnit id="545" loc="1.546">dissolui quo quaeque supremo tempore possint,</TextUnit>
    <TextUnit id="546" loc="1.547">materies ut subpeditet rebus reparandis.</TextUnit>
    <TextUnit id="547" loc="1.548">sunt igitur solida primordia simplicitate</TextUnit>
    <TextUnit id="548" loc="1.549">nec ratione queunt alia servata per aevom</TextUnit>
    <TextUnit id="549" loc="1.550">ex infinito iam tempore res reparare.</TextUnit>
    <TextUnit id="550" loc="1.551">denique si nullam finem natura parasset</TextUnit>
    <TextUnit id="551" loc="1.552">frangendis rebus, iam corpora materiai</TextUnit>
    <TextUnit id="552" loc="1.553">usque redacta forent aevo frangente priore,</TextUnit>
    <TextUnit id="553" loc="1.554">ut nihil ex illis a certo tempore posset</TextUnit>
    <TextUnit id="554" loc="1.555">conceptum summum aetatis pervadere finem.</TextUnit>
    <TextUnit id="555" loc="1.556">nam quidvis citius dissolvi posse videmus</TextUnit>
    <TextUnit id="556" loc="1.557">quam rursus refici; qua propter longa diei</TextUnit>
    <TextUnit id="557" loc="1.558">infinita aetas ante acti temporis omnis</TextUnit>
    <TextUnit id="558" loc="1.559">quod fregisset adhuc disturbans dissoluensque,</TextUnit>
    <TextUnit id="559" loc="1.560">numquam relicuo reparari tempore posset.</TextUnit>
    <TextUnit id="560" loc="1.561">at nunc ni mirum frangendi reddita finis</TextUnit>
    <TextUnit id="561" loc="1.562">certa manet, quoniam refici rem quamque videmus</TextUnit>
    <TextUnit id="562" loc="1.563">et finita simul generatim tempora rebus</TextUnit>
    <TextUnit id="563" loc="1.564">stare, quibus possint aevi contingere florem.</TextUnit>
    <TextUnit id="564" loc="1.565">Huc accedit uti, solidissima materiai</TextUnit>
    <TextUnit id="565" loc="1.566">corpora cum constant, possint tamen omnia reddi,</TextUnit>
    <TextUnit id="566" loc="1.567">mollia quae fiunt, aer aqua terra vapores,</TextUnit>
    <TextUnit id="567" loc="1.568">quo pacto fiant et qua vi quaeque gerantur,</TextUnit>
    <TextUnit id="568" loc="1.569">admixtum quoniam semel est in rebus inane.</TextUnit>
    <TextUnit id="569" loc="1.570">at contra si mollia sint primordia rerum,</TextUnit>
    <TextUnit id="570" loc="1.571">unde queant validi silices ferrumque creari,</TextUnit>
    <TextUnit id="571" loc="1.572">non poterit ratio reddi; nam funditus omnis</TextUnit>
    <TextUnit id="572" loc="1.573">principio fundamenti natura carebit.</TextUnit>
    <TextUnit id="573" loc="1.574">sunt igitur solida pollentia simplicitate,</TextUnit>
    <TextUnit id="574" loc="1.575">quorum condenso magis omnia conciliatu</TextUnit>
    <TextUnit id="575" loc="1.576">artari possunt validasque ostendere viris.</TextUnit>
    <TextUnit id="576" loc="1.577">porro si nullast frangendis reddita finis</TextUnit>
    <TextUnit id="577" loc="1.578">corporibus, tamen ex aeterno tempore quaeque</TextUnit>
    <TextUnit id="578" loc="1.579">nunc etiam superare necessest corpora rebus,</TextUnit>
    <TextUnit id="579" loc="1.580">quae non dum clueant ullo temptata periclo.</TextUnit>
    <TextUnit id="580" loc="1.581">at quoniam fragili natura praedita constant,</TextUnit>
    <TextUnit id="581" loc="1.582">discrepat aeternum tempus potuisse manere</TextUnit>
    <TextUnit id="582" loc="1.583">innumerabilibus plagis vexata per aevom.</TextUnit>
    <TextUnit id="583" loc="1.584">Denique iam quoniam generatim reddita finis</TextUnit>
    <TextUnit id="584" loc="1.585">crescendi rebus constat vitamque tenendi,</TextUnit>
    <TextUnit id="585" loc="1.586">et quid quaeque queant per foedera naturai,</TextUnit>
    <TextUnit id="586" loc="1.587">quid porro nequeant, sancitum quando quidem extat,</TextUnit>
    <TextUnit id="587" loc="1.588">nec commutatur quicquam, quin omnia constant</TextUnit>
    <TextUnit id="588" loc="1.589">usque adeo, variae volucres ut in ordine cunctae</TextUnit>
    <TextUnit id="589" loc="1.590">ostendant maculas generalis corpore inesse,</TextUnit>
    <TextUnit id="590" loc="1.591">inmutabilis materiae quoque corpus habere</TextUnit>
    <TextUnit id="591" loc="1.592">debent ni mirum; nam si primordia rerum</TextUnit>
    <TextUnit id="592" loc="1.593">commutari aliqua possent ratione revicta,</TextUnit>
    <TextUnit id="593" loc="1.594">incertum quoque iam constet quid possit oriri,</TextUnit>
    <TextUnit id="594" loc="1.595">quid nequeat, finita potestas denique cuique</TextUnit>
    <TextUnit id="595" loc="1.596">qua nam sit ratione atque alte terminus haerens,</TextUnit>
    <TextUnit id="596" loc="1.597">nec totiens possent generatim saecla referre</TextUnit>
    <TextUnit id="597" loc="1.598">naturam mores victum motusque parentum.</TextUnit>
    <TextUnit id="598" loc="1.599">Tum porro quoniam est extremum quodque cacumen</TextUnit>
    <TextUnit id="599" loc="1.600">corporis illius, quod nostri cernere sensus</TextUnit>
    <TextUnit id="600" loc="1.601">iam nequeunt, id ni mirum sine partibus extat</TextUnit>
    <TextUnit id="601" loc="1.602">et minima constat natura nec fuit umquam</TextUnit>
    <TextUnit id="602" loc="1.603">per se secretum neque post hac esse valebit,</TextUnit>
    <TextUnit id="603" loc="1.604">alterius quoniamst ipsum pars primaque et una,</TextUnit>
    <TextUnit id="604" loc="1.605">inde aliae atque aliae similes ex ordine partes</TextUnit>
    <TextUnit id="605" loc="1.606">agmine condenso naturam corporis explent;</TextUnit>
    <TextUnit id="606" loc="1.607">quae quoniam per se nequeunt constare, necessest</TextUnit>
    <TextUnit id="607" loc="1.608">haerere unde queant nulla ratione revelli.</TextUnit>
    <TextUnit id="608" loc="1.609">sunt igitur solida primordia simplicitate,</TextUnit>
    <TextUnit id="609" loc="1.610">quae minimis stipata cohaerent partibus arte.</TextUnit>
    <TextUnit id="610" loc="1.611">non ex illorum conventu conciliata,</TextUnit>
    <TextUnit id="611" loc="1.612">sed magis aeterna pollentia simplicitate,</TextUnit>
    <TextUnit id="612" loc="1.613">unde neque avelli quicquam neque deminui iam</TextUnit>
    <TextUnit id="613" loc="1.614">concedit natura reservans semina rebus.</TextUnit>
    <TextUnit id="614" loc="1.615">Praeterea nisi erit minimum, parvissima quaeque</TextUnit>
    <TextUnit id="615" loc="1.616">corpora constabunt ex partibus infinitis,</TextUnit>
    <TextUnit id="616" loc="1.617">quippe ubi dimidiae partis pars semper habebit</TextUnit>
    <TextUnit id="617" loc="1.618">dimidiam partem nec res praefiniet ulla.</TextUnit>
    <TextUnit id="618" loc="1.619">ergo rerum inter summam minimamque quod escit,</TextUnit>
    <TextUnit id="619" loc="1.620">nil erit ut distet; nam quamvis funditus omnis</TextUnit>
    <TextUnit id="620" loc="1.621">summa sit infinita, tamen, parvissima quae sunt,</TextUnit>
    <TextUnit id="621" loc="1.622">ex infinitis constabunt partibus aeque.</TextUnit>
    <TextUnit id="622" loc="1.623">quod quoniam ratio reclamat vera negatque</TextUnit>
    <TextUnit id="623" loc="1.624">credere posse animum, victus fateare necessest</TextUnit>
    <TextUnit id="624" loc="1.625">esse ea quae nullis iam praedita partibus extent</TextUnit>
    <TextUnit id="625" loc="1.626">et minima constent natura. quae quoniam sunt,</TextUnit>
    <TextUnit id="626" loc="1.627">illa quoque esse tibi solida atque aeterna fatendum.</TextUnit>
    <TextUnit id="627" loc="1.628">Denique si minimas in partis cuncta resolvi</TextUnit>
    <TextUnit id="628" loc="1.629">cogere consuesset rerum natura creatrix,</TextUnit>
    <TextUnit id="629" loc="1.630">iam nihil ex illis eadem reparare valeret</TextUnit>
    <TextUnit id="630" loc="1.631">propterea quia, quae nullis sunt partibus aucta,</TextUnit>
    <TextUnit id="631" loc="1.632">non possunt ea quae debet genitalis habere</TextUnit>
    <TextUnit id="632" loc="1.633">materies, varios conexus pondera plagas</TextUnit>
    <TextUnit id="633" loc="1.634">concursus motus, per quas res quaeque geruntur.</TextUnit>
    <TextUnit id="634" loc="1.635">Quapropter qui materiem rerum esse putarunt</TextUnit>
    <TextUnit id="635" loc="1.636">ignem atque ex igni summam consistere solo,</TextUnit>
    <TextUnit id="636" loc="1.637">magno opere a vera lapsi ratione videntur.</TextUnit>
    <TextUnit id="637" loc="1.638">Heraclitus init quorum dux proelia primus,</TextUnit>
    <TextUnit id="638" loc="1.639">clarus &lt;ob&gt; obscuram linguam magis inter inanis</TextUnit>
    <TextUnit id="639" loc="1.640">quamde gravis inter Graios, qui vera requirunt;</TextUnit>
    <TextUnit id="640" loc="1.641">omnia enim stolidi magis admirantur amantque,</TextUnit>
    <TextUnit id="641" loc="1.642">inversis quae sub verbis latitantia cernunt,</TextUnit>
    <TextUnit id="642" loc="1.643">veraque constituunt quae belle tangere possunt</TextUnit>
    <TextUnit id="643" loc="1.644">auris et lepido quae sunt fucata sonore.</TextUnit>
    <TextUnit id="644" loc="1.645">Nam cur tam variae res possent esse, requiro,</TextUnit>
    <TextUnit id="645" loc="1.646">ex uno si sunt igni puroque creatae?</TextUnit>
    <TextUnit id="646" loc="1.647">nil prodesset enim calidum denserier ignem</TextUnit>
    <TextUnit id="647" loc="1.648">nec rare fieri, si partes ignis eandem</TextUnit>
    <TextUnit id="648" loc="1.649">naturam quam totus habet super ignis haberent.</TextUnit>
    <TextUnit id="649" loc="1.650">acrior ardor enim conductis partibus esset,</TextUnit>
    <TextUnit id="650" loc="1.651">languidior porro disiectis &lt;dis&gt;que supatis.</TextUnit>
    <TextUnit id="651" loc="1.652">amplius hoc fieri nihil est quod posse rearis</TextUnit>
    <TextUnit id="652" loc="1.653">talibus in causis, ne dum variantia rerum</TextUnit>
    <TextUnit id="653" loc="1.654">tanta queat densis rarisque ex ignibus esse.</TextUnit>
    <TextUnit id="654" loc="1.655">Id quoque: si faciant admixtum rebus inane,</TextUnit>
    <TextUnit id="655" loc="1.656">denseri poterunt ignes rarique relinqui;</TextUnit>
    <TextUnit id="656" loc="1.657">sed quia multa sibi cernunt contraria quae sint</TextUnit>
    <TextUnit id="657" loc="1.658">et fugitant in rebus inane relinquere purum,</TextUnit>
    <TextUnit id="658" loc="1.659">ardua dum metuunt, amittunt vera viai</TextUnit>
    <TextUnit id="659" loc="1.660">nec rursum cernunt exempto rebus inane</TextUnit>
    <TextUnit id="660" loc="1.661">omnia denseri fierique ex omnibus unum</TextUnit>
    <TextUnit id="661" loc="1.662">corpus, nil ab se quod possit mittere raptim,</TextUnit>
    <TextUnit id="662" loc="1.663">aestifer ignis uti lumen iacit atque vaporem,</TextUnit>
    <TextUnit id="663" loc="1.664">ut videas non e stipatis partibus esse.</TextUnit>
    <TextUnit id="664" loc="1.665">Quod si forte alia credunt ratione potesse</TextUnit>
    <TextUnit id="665" loc="1.666">ignis in coetu stingui mutareque corpus,</TextUnit>
    <TextUnit id="666" loc="1.667">scilicet ex nulla facere id si parte reparcent,</TextUnit>
    <TextUnit id="667" loc="1.668">occidet ad nihilum ni mirum funditus ardor</TextUnit>
    <TextUnit id="668" loc="1.669">omnis et &lt;e&gt; nihilo fient quae cumque creantur;</TextUnit>
    <TextUnit id="669" loc="1.670">nam quod cumque suis mutatum finibus exit,</TextUnit>
    <TextUnit id="670" loc="1.671">continuo hoc mors est illius quod fuit ante.</TextUnit>
    <TextUnit id="671" loc="1.672">proinde aliquid superare necesse est incolume ollis,</TextUnit>
    <TextUnit id="672" loc="1.673">ne tibi res redeant ad nilum funditus omnes</TextUnit>
    <TextUnit id="673" loc="1.674">de nihiloque renata vigescat copia rerum.</TextUnit>
    <TextUnit id="674" loc="1.675">Nunc igitur quoniam certissima corpora quaedam</TextUnit>
    <TextUnit id="675" loc="1.676">sunt, quae conservant naturam semper eandem,</TextUnit>
    <TextUnit id="676" loc="1.677">quorum abitu aut aditu mutatoque ordine mutant</TextUnit>
    <TextUnit id="677" loc="1.678">naturam res et convertunt corpora sese,</TextUnit>
    <TextUnit id="678" loc="1.679">scire licet non esse haec ignea corpora rerum.</TextUnit>
    <TextUnit id="679" loc="1.680">nil referret enim quaedam decedere, abire</TextUnit>
    <TextUnit id="680" loc="1.681">atque alia adtribui mutarique ordine quaedam,</TextUnit>
    <TextUnit id="681" loc="1.682">si tamen ardoris naturam cuncta tenerent;</TextUnit>
    <TextUnit id="682" loc="1.683">ignis enim foret omnimodis quod cumque crearet.</TextUnit>
    <TextUnit id="683" loc="1.684">verum, ut opinor, itast: sunt quaedam corpora, quorum</TextUnit>
    <TextUnit id="684" loc="1.685">concursus motus ordo positura figurae</TextUnit>
    <TextUnit id="685" loc="1.686">efficiunt ignis mutatoque ordine mutant</TextUnit>
    <TextUnit id="686" loc="1.687">naturam neque sunt igni simulata neque ulli</TextUnit>
    <TextUnit id="687" loc="1.688">praeterea rei quae corpora mittere possit</TextUnit>
    <TextUnit id="688" loc="1.689">sensibus et nostros adiectu tangere tactus.</TextUnit>
    <TextUnit id="689" loc="1.690">dicere porro ignem res omnis esse neque ullam</TextUnit>
    <TextUnit id="690" loc="1.691">rem veram in numero rerum constare nisi ignem,</TextUnit>
    <TextUnit id="691" loc="1.692">quod facit hic idem, perdelirum esse videtur.</TextUnit>
    <TextUnit id="692" loc="1.693">nam contra sensus ab sensibus ipse repugnat</TextUnit>
    <TextUnit id="693" loc="1.694">et labefactat eos, unde omnia credita pendent,</TextUnit>
    <TextUnit id="694" loc="1.695">unde hic cognitus est ipsi quem nominat ignem;</TextUnit>
    <TextUnit id="695" loc="1.696">credit enim sensus ignem cognoscere vere,</TextUnit>
    <TextUnit id="696" loc="1.697">cetera non credit, quae nilo clara minus sunt.</TextUnit>
    <TextUnit id="697" loc="1.698">quod mihi cum vanum tum delirum esse videtur;</TextUnit>
    <TextUnit id="698" loc="1.699">quo referemus enim? quid nobis certius ipsis</TextUnit>
    <TextUnit id="699" loc="1.700">sensibus esse potest, qui vera ac falsa notemus?</TextUnit>
    <TextUnit id="700" loc="1.701">Praeterea quare quisquam magis omnia tollat</TextUnit>
    <TextUnit id="701" loc="1.702">et velit ardoris naturam linquere solam,</TextUnit>
    <TextUnit id="702" loc="1.703">quam neget esse ignis, &lt;aliam&gt; tamen esse relinquat?</TextUnit>
    <TextUnit id="703" loc="1.704">aequa videtur enim dementia dicere utrumque.</TextUnit>
    <TextUnit id="704" loc="1.705">Quapropter qui materiem rerum esse putarunt</TextUnit>
    <TextUnit id="705" loc="1.706">ignem atque ex igni summam consistere posse,</TextUnit>
    <TextUnit id="706" loc="1.707">et qui principium gignundis aera rebus</TextUnit>
    <TextUnit id="707" loc="1.708">constituere aut umorem qui cumque putarunt</TextUnit>
    <TextUnit id="708" loc="1.709">fingere res ipsum per se terramve creare</TextUnit>
    <TextUnit id="709" loc="1.710">omnia et in rerum naturas vertier omnis,</TextUnit>
    <TextUnit id="710" loc="1.711">magno opere a vero longe derrasse videntur.</TextUnit>
    <TextUnit id="711" loc="1.712">adde etiam qui conduplicant primordia rerum</TextUnit>
    <TextUnit id="712" loc="1.713">aera iungentes igni terramque liquori,</TextUnit>
    <TextUnit id="713" loc="1.714">et qui quattuor ex rebus posse omnia rentur</TextUnit>
    <TextUnit id="714" loc="1.715">ex igni terra atque anima procrescere et imbri.</TextUnit>
    <TextUnit id="715" loc="1.716">quorum Acragantinus cum primis Empedocles est,</TextUnit>
    <TextUnit id="716" loc="1.717">insula quem triquetris terrarum gessit in oris,</TextUnit>
    <TextUnit id="717" loc="1.718">quam fluitans circum magnis anfractibus aequor</TextUnit>
    <TextUnit id="718" loc="1.719">Ionium glaucis aspargit virus ab undis</TextUnit>
    <TextUnit id="719" loc="1.720">angustoque fretu rapidum mare dividit undis</TextUnit>
    <TextUnit id="720" loc="1.721">Aeoliae terrarum oras a finibus eius.</TextUnit>
    <TextUnit id="721" loc="1.722">hic est vasta Charybdis et hic Aetnaea minantur</TextUnit>
    <TextUnit id="722" loc="1.723">murmura flammarum rursum se colligere iras,</TextUnit>
    <TextUnit id="723" loc="1.724">faucibus eruptos iterum vis ut vomat ignis</TextUnit>
    <TextUnit id="724" loc="1.725">ad caelumque ferat flammai fulgura rursum.</TextUnit>
    <TextUnit id="725" loc="1.726">quae cum magna modis multis miranda videtur</TextUnit>
    <TextUnit id="726" loc="1.727">gentibus humanis regio visendaque fertur</TextUnit>
    <TextUnit id="727" loc="1.728">rebus opima bonis, multa munita virum vi,</TextUnit>
    <TextUnit id="728" loc="1.729">nil tamen hoc habuisse viro praeclarius in se</TextUnit>
    <TextUnit id="729" loc="1.730">nec sanctum magis et mirum carumque videtur.</TextUnit>
    <TextUnit id="730" loc="1.731">carmina quin etiam divini pectoris eius</TextUnit>
    <TextUnit id="731" loc="1.732">vociferantur et exponunt praeclara reperta,</TextUnit>
    <TextUnit id="732" loc="1.733">ut vix humana videatur stirpe creatus.</TextUnit>
    <TextUnit id="733" loc="1.734">Hic tamen et supra quos diximus inferiores</TextUnit>
    <TextUnit id="734" loc="1.735">partibus egregie multis multoque minores,</TextUnit>
    <TextUnit id="735" loc="1.736">quamquam multa bene ac divinitus invenientes</TextUnit>
    <TextUnit id="736" loc="1.737">ex adyto tam quam cordis responsa dedere</TextUnit>
    <TextUnit id="737" loc="1.738">sanctius et multo certa ratione magis quam</TextUnit>
    <TextUnit id="738" loc="1.739">Pythia quae tripodi a Phoebi lauroque profatur,</TextUnit>
    <TextUnit id="739" loc="1.740">principiis tamen in rerum fecere ruinas</TextUnit>
    <TextUnit id="740" loc="1.741">et graviter magni magno cecidere ibi casu.</TextUnit>
    <TextUnit id="741" loc="1.742">Primum quod motus exempto rebus inani</TextUnit>
    <TextUnit id="742" loc="1.743">constituunt et res mollis rarasque relinquunt</TextUnit>
    <TextUnit id="743" loc="1.744">aera solem ignem terras animalia frugis</TextUnit>
    <TextUnit id="744" loc="1.745">nec tamen admiscent in eorum corpus inane;</TextUnit>
    <TextUnit id="745" loc="1.746">deinde quod omnino finem non esse secandis</TextUnit>
    <TextUnit id="746" loc="1.747">corporibus facient neque pausam stare fragori</TextUnit>
    <TextUnit id="747" loc="1.748">nec prorsum in rebus minimum consistere qui&lt;cquam&gt;,</TextUnit>
    <TextUnit id="748" loc="1.749">cum videamus id extremum cuiusque cacumen</TextUnit>
    <TextUnit id="749" loc="1.750">esse quod ad sensus nostros minimum esse videtur,</TextUnit>
    <TextUnit id="750" loc="1.751">conicere ut possis ex hoc, quae cernere non quis</TextUnit>
    <TextUnit id="751" loc="1.752">extremum quod habent, minimum consistere &lt;rerum&gt;.</TextUnit>
    <TextUnit id="752" loc="1.753">Huc accedit item, quoniam primordia rerum</TextUnit>
    <TextUnit id="753" loc="1.754">mollia constituunt, quae nos nativa videmus</TextUnit>
    <TextUnit id="754" loc="1.755">esse et mortali cum corpore, funditus ut qui</TextUnit>
    <TextUnit id="755" loc="1.756">debeat ad nihilum iam rerum summa reverti</TextUnit>
    <TextUnit id="756" loc="1.757">de nihiloque renata vigescere copia rerum;</TextUnit>
    <TextUnit id="757" loc="1.758">quorum utrumque quid a vero iam distet habebis.</TextUnit>
    <TextUnit id="758" loc="1.759">Deinde inimica modis multis sunt atque veneno</TextUnit>
    <TextUnit id="759" loc="1.760">ipsa sibi inter se; quare aut congressa peribunt</TextUnit>
    <TextUnit id="760" loc="1.761">aut ita diffugient, ut tempestate coacta</TextUnit>
    <TextUnit id="761" loc="1.762">fulmina diffugere atque imbris ventosque videmus.</TextUnit>
    <TextUnit id="762" loc="1.763">Denique quattuor ex rebus si cuncta creantur</TextUnit>
    <TextUnit id="763" loc="1.764">atque in eas rursum res omnia dissoluuntur,</TextUnit>
    <TextUnit id="764" loc="1.765">qui magis illa queunt rerum primordia dici</TextUnit>
    <TextUnit id="765" loc="1.766">quam contra res illorum retroque putari?</TextUnit>
    <TextUnit id="766" loc="1.767">alternis gignuntur enim mutantque colorem</TextUnit>
    <TextUnit id="767" loc="1.768">et totam inter se naturam tempore ab omni.</TextUnit>
    <TextUnit id="768" loc="1.769">[fulmina diffugere atque imbris ventosque videmus.]</TextUnit>
    <TextUnit id="769" loc="1.770">sin ita forte putas ignis terraeque coire</TextUnit>
    <TextUnit id="770" loc="1.771">corpus et aerias auras roremque liquoris,</TextUnit>
    <TextUnit id="771" loc="1.772">nil in concilio naturam ut mutet eorum,</TextUnit>
    <TextUnit id="772" loc="1.773">nulla tibi ex illis poterit res esse creata,</TextUnit>
    <TextUnit id="773" loc="1.774">non animans, non exanimo cum corpore, ut arbos;</TextUnit>
    <TextUnit id="774" loc="1.775">quippe suam quicque in coetu variantis acervi</TextUnit>
    <TextUnit id="775" loc="1.776">naturam ostendet mixtusque videbitur aer</TextUnit>
    <TextUnit id="776" loc="1.777">cum terra simul et quodam cum rore manere.</TextUnit>
    <TextUnit id="777" loc="1.778">at primordia gignundis in rebus oportet</TextUnit>
    <TextUnit id="778" loc="1.779">naturam clandestinam caecamque adhibere,</TextUnit>
    <TextUnit id="779" loc="1.780">emineat ne quid, quod contra pugnet et obstet</TextUnit>
    <TextUnit id="780" loc="1.781">quo minus esse queat proprie quodcumque creatur.</TextUnit>
    <TextUnit id="781" loc="1.782">Quin etiam repetunt a caelo atque ignibus eius</TextUnit>
    <TextUnit id="782" loc="1.783">et primum faciunt ignem se vertere in auras</TextUnit>
    <TextUnit id="783" loc="1.784">aeris, hinc imbrem gigni terramque creari</TextUnit>
    <TextUnit id="784" loc="1.785">ex imbri retroque a terra cuncta reverti,</TextUnit>
    <TextUnit id="785" loc="1.786">umorem primum, post aera, deinde calorem,</TextUnit>
    <TextUnit id="786" loc="1.787">nec cessare haec inter se mutare, meare</TextUnit>
    <TextUnit id="787" loc="1.788">a caelo ad terram, de terra ad sidera mundi.</TextUnit>
    <TextUnit id="788" loc="1.789">quod facere haud ullo debent primordia pacto.</TextUnit>
    <TextUnit id="789" loc="1.790">immutabile enim quiddam superare necessest,</TextUnit>
    <TextUnit id="790" loc="1.791">ne res ad nihilum redigantur funditus omnes;</TextUnit>
    <TextUnit id="791" loc="1.792">nam quod cumque suis mutatum finibus exit,</TextUnit>
    <TextUnit id="792" loc="1.793">continuo hoc mors est illius quod fuit ante.</TextUnit>
    <TextUnit id="793" loc="1.794">quapropter quoniam quae paulo diximus ante</TextUnit>
    <TextUnit id="794" loc="1.795">in commutatum veniunt, constare necessest</TextUnit>
    <TextUnit id="795" loc="1.796">ex aliis ea, quae nequeant convertier usquam,</TextUnit>
    <TextUnit id="796" loc="1.797">ne tibi res redeant ad nilum funditus omnis;</TextUnit>
    <TextUnit id="797" loc="1.798">quin potius tali natura praedita quaedam</TextUnit>
    <TextUnit id="798" loc="1.799">corpora constituas, ignem si forte crearint,</TextUnit>
    <TextUnit id="799" loc="1.800">posse eadem demptis paucis paucisque tributis,</TextUnit>
    <TextUnit id="800" loc="1.801">ordine mutato et motu, facere aeris auras,</TextUnit>
    <TextUnit id="801" loc="1.802">sic alias aliis rebus mutarier omnis?</TextUnit>
    <TextUnit id="802" loc="1.803">'At manifesta palam res indicat' inquis 'in auras</TextUnit>
    <TextUnit id="803" loc="1.804">aeris e terra res omnis crescere alique;</TextUnit>
    <TextUnit id="804" loc="1.805">et nisi tempestas indulget tempore fausto</TextUnit>
    <TextUnit id="805" loc="1.806">imbribus, ut tabe nimborum arbusta vacillent,</TextUnit>
    <TextUnit id="806" loc="1.807">solque sua pro parte fovet tribuitque calorem,</TextUnit>
    <TextUnit id="807" loc="1.808">crescere non possint fruges arbusta animantis.'</TextUnit>
    <TextUnit id="808" loc="1.809">scilicet et nisi nos cibus aridus et tener umor</TextUnit>
    <TextUnit id="809" loc="1.810">adiuvet, amisso iam corpore vita quoque omnis</TextUnit>
    <TextUnit id="810" loc="1.811">omnibus e nervis atque ossibus exsoluatur;</TextUnit>
    <TextUnit id="811" loc="1.812">adiutamur enim dubio procul atque alimur nos</TextUnit>
    <TextUnit id="812" loc="1.813">certis ab rebus, certis aliae atque aliae res.</TextUnit>
    <TextUnit id="813" loc="1.814">ni mirum quia multa modis communia multis</TextUnit>
    <TextUnit id="814" loc="1.815">multarum rerum in rebus primordia mixta</TextUnit>
    <TextUnit id="815" loc="1.816">sunt, ideo variis variae res rebus aluntur.</TextUnit>
    <TextUnit id="816" loc="1.817">atque eadem magni refert primordia saepe</TextUnit>
    <TextUnit id="817" loc="1.818">cum quibus et quali positura contineantur</TextUnit>
    <TextUnit id="818" loc="1.819">et quos inter se dent motus accipiantque;</TextUnit>
    <TextUnit id="819" loc="1.820">namque eadem caelum mare terras flumina solem</TextUnit>
    <TextUnit id="820" loc="1.821">constituunt, eadem fruges arbusta animantis,</TextUnit>
    <TextUnit id="821" loc="1.822">verum aliis alioque modo commixta moventur.</TextUnit>
    <TextUnit id="822" loc="1.823">quin etiam passim nostris in versibus ipsis</TextUnit>
    <TextUnit id="823" loc="1.824">multa elementa vides multis communia verbis,</TextUnit>
    <TextUnit id="824" loc="1.825">cum tamen inter se versus ac verba necessest</TextUnit>
    <TextUnit id="825" loc="1.826">confiteare et re et sonitu distare sonanti.</TextUnit>
    <TextUnit id="826" loc="1.827">tantum elementa queunt permutato ordine solo;</TextUnit>
    <TextUnit id="827" loc="1.828">at rerum quae sunt primordia, plura adhibere</TextUnit>
    <TextUnit id="828" loc="1.829">possunt unde queant variae res quaeque creari.</TextUnit>
    <TextUnit id="829" loc="1.830">Nunc et Anaxagorae scrutemur homoeomerian</TextUnit>
    <TextUnit id="830" loc="1.831">quam Grai memorant nec nostra dicere lingua</TextUnit>
    <TextUnit id="831" loc="1.832">concedit nobis patrii sermonis egestas,</TextUnit>
    <TextUnit id="832" loc="1.833">sed tamen ipsam rem facilest exponere verbis.</TextUnit>
    <TextUnit id="833" loc="1.834">principio, rerum quam dicit homoeomerian,</TextUnit>
    <TextUnit id="834" loc="1.835">ossa videlicet e pauxillis atque minutis</TextUnit>
    <TextUnit id="835" loc="1.836">ossibus hic et de pauxillis atque minutis</TextUnit>
    <TextUnit id="836" loc="1.837">visceribus viscus gigni sanguenque creari</TextUnit>
    <TextUnit id="837" loc="1.838">sanguinis inter se multis coeuntibus guttis</TextUnit>
    <TextUnit id="838" loc="1.839">ex aurique putat micis consistere posse</TextUnit>
    <TextUnit id="839" loc="1.840">aurum et de terris terram concrescere parvis,</TextUnit>
    <TextUnit id="840" loc="1.841">ignibus ex ignis, umorem umoribus esse,</TextUnit>
    <TextUnit id="841" loc="1.842">cetera consimili fingit ratione putatque.</TextUnit>
    <TextUnit id="842" loc="1.843">nec tamen esse ulla de parte in rebus inane</TextUnit>
    <TextUnit id="843" loc="1.844">concedit neque corporibus finem esse secandis.</TextUnit>
    <TextUnit id="844" loc="1.845">quare in utraque mihi pariter ratione videtur</TextUnit>
    <TextUnit id="845" loc="1.846">errare atque illi, supra quos diximus ante.</TextUnit>
    <TextUnit id="846" loc="1.847">Adde quod inbecilla nimis primordia fingit;</TextUnit>
    <TextUnit id="847" loc="1.848">si primordia sunt, simili quae praedita constant</TextUnit>
    <TextUnit id="848" loc="1.849">natura atque ipsae res sunt aequeque laborant</TextUnit>
    <TextUnit id="849" loc="1.850">et pereunt, neque ab exitio res ulla refrenat.</TextUnit>
    <TextUnit id="850" loc="1.851">nam quid in oppressu valido durabit eorum,</TextUnit>
    <TextUnit id="851" loc="1.852">ut mortem effugiat, leti sub dentibus ipsis?</TextUnit>
    <TextUnit id="852" loc="1.853">ignis an umor an aura? quid horum? sanguen an ossa?</TextUnit>
    <TextUnit id="853" loc="1.854">nil ut opinor, ubi ex aequo res funditus omnis</TextUnit>
    <TextUnit id="854" loc="1.855">tam mortalis erit quam quae manifesta videmus</TextUnit>
    <TextUnit id="855" loc="1.856">ex oculis nostris aliqua vi victa perire.</TextUnit>
    <TextUnit id="856" loc="1.857">at neque reccidere ad nihilum res posse neque autem</TextUnit>
    <TextUnit id="857" loc="1.858">crescere de nihilo testor res ante probatas.</TextUnit>
    <TextUnit id="858" loc="1.859">Praeterea quoniam cibus auget corpus alitque,</TextUnit>
    <TextUnit id="859" loc="1.860">scire licet nobis venas et sanguen et ossa</TextUnit>
    <TextUnit id="860" loc="1.860a">* * *</TextUnit>
    <TextUnit id="861" loc="1.861">sive cibos omnis commixto corpore dicent</TextUnit>
    <TextUnit id="862" loc="1.862">esse et habere in se nervorum corpora parva</TextUnit>
    <TextUnit id="863" loc="1.863">ossaque et omnino venas partisque cruoris,</TextUnit>
    <TextUnit id="864" loc="1.864">fiet uti cibus omnis et aridus et liquor ipse</TextUnit>
    <TextUnit id="865" loc="1.865">ex alienigenis rebus constare putetur,</TextUnit>
    <TextUnit id="866" loc="1.866">ossibus et nervis sanieque et sanguine mixto.</TextUnit>
    <TextUnit id="867" loc="1.867">Praeterea quae cumque e terra corpora crescunt,</TextUnit>
    <TextUnit id="868" loc="1.868">si sunt in terris, terram constare necessest</TextUnit>
    <TextUnit id="869" loc="1.869">ex alienigenis, quae terris exoriuntur.</TextUnit>
    <TextUnit id="870" loc="1.870">transfer item, totidem verbis utare licebit:</TextUnit>
    <TextUnit id="871" loc="1.871">in lignis si flamma latet fumusque cinisque,</TextUnit>
    <TextUnit id="872" loc="1.872">ex alienigenis consistant ligna necessest,</TextUnit>
    <TextUnit id="873" loc="1.873">[praeterea tellus quae corpora cumque alit auget]</TextUnit>
    <TextUnit id="874" loc="1.874">ex alienigenis, quae lignis &lt;ex&gt;oriuntur.</TextUnit>
    <TextUnit id="875" loc="1.875">Linquitur hic quaedam latitandi copia tenvis,</TextUnit>
    <TextUnit id="876" loc="1.876">id quod Anaxagoras sibi sumit, ut omnibus omnis</TextUnit>
    <TextUnit id="877" loc="1.877">res putet inmixtas rebus latitare, sed illud</TextUnit>
    <TextUnit id="878" loc="1.878">apparere unum, cuius sint plurima mixta</TextUnit>
    <TextUnit id="879" loc="1.879">et magis in promptu primaque in fronte locata.</TextUnit>
    <TextUnit id="880" loc="1.880">quod tamen a vera longe ratione repulsumst;</TextUnit>
    <TextUnit id="881" loc="1.881">conveniebat enim fruges quoque saepe, minaci</TextUnit>
    <TextUnit id="882" loc="1.882">robore cum in saxi franguntur, mittere signum</TextUnit>
    <TextUnit id="883" loc="1.883">sanguinis aut aliquid, nostro quae corpore aluntur.</TextUnit>
    <TextUnit id="884" loc="1.884">cum lapidi in lapidem terimus, manare cruorem</TextUnit>
    <TextUnit id="885" loc="1.885">consimili ratione herbis quoque saepe decebat,</TextUnit>
    <TextUnit id="886" loc="1.886">et latices dulcis guttas similique sapore</TextUnit>
    <TextUnit id="887" loc="1.887">mittere, lanigerae quali sunt ubere lactis,</TextUnit>
    <TextUnit id="888" loc="1.888">scilicet et glebis terrarum saepe friatis</TextUnit>
    <TextUnit id="889" loc="1.889">herbarum genera et fruges frondesque videri</TextUnit>
    <TextUnit id="890" loc="1.890">dispertita inter terram latitare minute,</TextUnit>
    <TextUnit id="891" loc="1.891">postremo in lignis cinerem fumumque videri,</TextUnit>
    <TextUnit id="892" loc="1.892">cum praefracta forent, ignisque latere minutos.</TextUnit>
    <TextUnit id="893" loc="1.893">quorum nil fieri quoniam manifesta docet res,</TextUnit>
    <TextUnit id="894" loc="1.894">scire licet non esse in rebus res ita mixtas,</TextUnit>
    <TextUnit id="895" loc="1.895">verum semina multimodis inmixta latere</TextUnit>
    <TextUnit id="896" loc="1.896">multarum rerum in rebus communia debent.</TextUnit>
    <TextUnit id="897" loc="1.897">'At saepe in magnis fit montibus' inquis 'ut altis</TextUnit>
    <TextUnit id="898" loc="1.898">arboribus vicina cacumina summa terantur</TextUnit>
    <TextUnit id="899" loc="1.899">inter se validis facere id cogentibus austris,</TextUnit>
    <TextUnit id="900" loc="1.900">donec flammai fulserunt flore coorto.'</TextUnit>
    <TextUnit id="901" loc="1.901">scilicet et non est lignis tamen insitus ignis,</TextUnit>
    <TextUnit id="902" loc="1.902">verum semina sunt ardoris multa, terendo</TextUnit>
    <TextUnit id="903" loc="1.903">quae cum confluxere, creant incendia silvis.</TextUnit>
    <TextUnit id="904" loc="1.904">quod si facta foret silvis abscondita flamma,</TextUnit>
    <TextUnit id="905" loc="1.905">non possent ullum tempus celarier ignes,</TextUnit>
    <TextUnit id="906" loc="1.906">conficerent volgo silvas, arbusta cremarent.</TextUnit>
    <TextUnit id="907" loc="1.907">iamne vides igitur, paulo quod diximus ante,</TextUnit>
    <TextUnit id="908" loc="1.908">permagni referre eadem primordia saepe</TextUnit>
    <TextUnit id="909" loc="1.909">cum quibus et quali positura contineantur</TextUnit>
    <TextUnit id="910" loc="1.910">et quos inter se dent motus accipiantque,</TextUnit>
    <TextUnit id="911" loc="1.911">atque eadem paulo inter se mutata creare</TextUnit>
    <TextUnit id="912" loc="1.912">ignes et lignum? quo pacto verba quoque ipsa</TextUnit>
    <TextUnit id="913" loc="1.913">inter se paulo mutatis sunt elementis,</TextUnit>
    <TextUnit id="914" loc="1.914">cum ligna atque ignes distincta voce notemus.</TextUnit>
    <TextUnit id="915" loc="1.915">Denique iam quae cumque in rebus cernis apertis</TextUnit>
    <TextUnit id="916" loc="1.916">si fieri non posse putas, quin materiai</TextUnit>
    <TextUnit id="917" loc="1.917">corpora consimili natura praedita fingas,</TextUnit>
    <TextUnit id="918" loc="1.918">hac ratione tibi pereunt primordia rerum:</TextUnit>
    <TextUnit id="919" loc="1.919">fiet uti risu tremulo concussa cachinnent</TextUnit>
    <TextUnit id="920" loc="1.920">et lacrimis salsis umectent ora genasque.</TextUnit>
    <TextUnit id="921" loc="1.921">Nunc age, quod super est, cognosce et clarius audi.</TextUnit>
    <TextUnit id="922" loc="1.922">nec me animi fallit quam sint obscura; sed acri</TextUnit>
    <TextUnit id="923" loc="1.923">percussit thyrso laudis spes magna meum cor</TextUnit>
    <TextUnit id="924" loc="1.924">et simul incussit suavem mi in pectus amorem</TextUnit>
    <TextUnit id="925" loc="1.925">Musarum, quo nunc instinctus mente vigenti</TextUnit>
    <TextUnit id="926" loc="1.926">avia Pieridum peragro loca nullius ante</TextUnit>
    <TextUnit id="927" loc="1.927">trita solo. iuvat integros accedere fontis</TextUnit>
    <TextUnit id="928" loc="1.928">atque haurire iuvatque novos decerpere flores</TextUnit>
    <TextUnit id="929" loc="1.929">insignemque meo capiti petere inde coronam,</TextUnit>
    <TextUnit id="930" loc="1.930">unde prius nulli velarint tempora Musae;</TextUnit>
    <TextUnit id="931" loc="1.931">primum quod magnis doceo de rebus et artis</TextUnit>
    <TextUnit id="932" loc="1.932">religionum animum nodis exsolvere pergo,</TextUnit>
    <TextUnit id="933" loc="1.933">deinde quod obscura de re tam lucida pango</TextUnit>
    <TextUnit id="934" loc="1.934">carmina musaeo contingens cuncta lepore.</TextUnit>
    <TextUnit id="935" loc="1.935">id quoque enim non ab nulla ratione videtur;</TextUnit>
    <TextUnit id="936" loc="1.936">sed vel uti pueris absinthia taetra medentes</TextUnit>
    <TextUnit id="937" loc="1.937">cum dare conantur, prius oras pocula circum</TextUnit>
    <TextUnit id="938" loc="1.938">contingunt mellis dulci flavoque liquore,</TextUnit>
    <TextUnit id="939" loc="1.939">ut puerorum aetas inprovida ludificetur</TextUnit>
    <TextUnit id="940" loc="1.940">labrorum tenus, interea perpotet amarum</TextUnit>
    <TextUnit id="941" loc="1.941">absinthi laticem deceptaque non capiatur,</TextUnit>
    <TextUnit id="942" loc="1.942">sed potius tali facto recreata valescat,</TextUnit>
    <TextUnit id="943" loc="1.943">sic ego nunc, quoniam haec ratio plerumque videtur</TextUnit>
    <TextUnit id="944" loc="1.944">tristior esse quibus non est tractata, retroque</TextUnit>
    <TextUnit id="945" loc="1.945">volgus abhorret ab hac, volui tibi suaviloquenti</TextUnit>
    <TextUnit id="946" loc="1.946">carmine Pierio rationem exponere nostram</TextUnit>
    <TextUnit id="947" loc="1.947">et quasi musaeo dulci contingere melle,</TextUnit>
    <TextUnit id="948" loc="1.948">si tibi forte animum tali ratione tenere</TextUnit>
    <TextUnit id="949" loc="1.949">versibus in nostris possem, dum perspicis omnem</TextUnit>
    <TextUnit id="950" loc="1.950">naturam rerum, qua constet compta figura.</TextUnit>
    <TextUnit id="951" loc="1.951">Sed quoniam docui solidissima materiai</TextUnit>
    <TextUnit id="952" loc="1.952">corpora perpetuo volitare invicta per aevom,</TextUnit>
    <TextUnit id="953" loc="1.953">nunc age, summai quaedam sit finis eorum</TextUnit>
    <TextUnit id="954" loc="1.954">nec&lt;ne&gt; sit, evolvamus; item quod inane repertumst</TextUnit>
    <TextUnit id="955" loc="1.955">seu locus ac spatium, res in quo quaeque gerantur,</TextUnit>
    <TextUnit id="956" loc="1.956">pervideamus utrum finitum funditus omne</TextUnit>
    <TextUnit id="957" loc="1.957">constet an immensum pateat vasteque profundum.</TextUnit>
    <TextUnit id="958" loc="1.958">Omne quod est igitur nulla regione viarum</TextUnit>
    <TextUnit id="959" loc="1.959">finitumst; namque extremum debebat habere.</TextUnit>
    <TextUnit id="960" loc="1.960">extremum porro nullius posse videtur</TextUnit>
    <TextUnit id="961" loc="1.961">esse, nisi ultra sit quod finiat, ut videatur</TextUnit>
    <TextUnit id="962" loc="1.962">quo non longius haec sensus natura sequatur.</TextUnit>
    <TextUnit id="963" loc="1.963">nunc extra summam quoniam nihil esse fatendum,</TextUnit>
    <TextUnit id="964" loc="1.964">non habet extremum, caret ergo fine modoque.</TextUnit>
    <TextUnit id="965" loc="1.965">nec refert quibus adsistas regionibus eius;</TextUnit>
    <TextUnit id="966" loc="1.966">usque adeo, quem quisque locum possedit, in omnis</TextUnit>
    <TextUnit id="967" loc="1.967">tantundem partis infinitum omne relinquit.</TextUnit>
    <TextUnit id="968" loc="1.968">Praeterea si iam finitum constituatur</TextUnit>
    <TextUnit id="969" loc="1.969">omne quod est spatium, si quis procurrat ad oras</TextUnit>
    <TextUnit id="970" loc="1.970">ultimus extremas iaciatque volatile telum,</TextUnit>
    <TextUnit id="971" loc="1.971">id validis utrum contortum viribus ire</TextUnit>
    <TextUnit id="972" loc="1.972">quo fuerit missum mavis longeque volare,</TextUnit>
    <TextUnit id="973" loc="1.973">an prohibere aliquid censes obstareque posse?</TextUnit>
    <TextUnit id="974" loc="1.974">alterutrum fatearis enim sumasque necessest.</TextUnit>
    <TextUnit id="975" loc="1.975">quorum utrumque tibi effugium praecludit et omne</TextUnit>
    <TextUnit id="976" loc="1.976">cogit ut exempta concedas fine patere.</TextUnit>
    <TextUnit id="977" loc="1.977">nam sive est aliquid quod probeat efficiatque</TextUnit>
    <TextUnit id="978" loc="1.978">quo minus quo missum est veniat finique locet se,</TextUnit>
    <TextUnit id="979" loc="1.979">sive foras fertur, non est a fine profectum.</TextUnit>
    <TextUnit id="980" loc="1.980">hoc pacto sequar atque, oras ubi cumque locaris</TextUnit>
    <TextUnit id="981" loc="1.981">extremas, quaeram: quid telo denique fiet?</TextUnit>
    <TextUnit id="982" loc="1.982">fiet uti nusquam possit consistere finis</TextUnit>
    <TextUnit id="983" loc="1.983">effugiumque fugae prolatet copia semper.</TextUnit>
    <TextUnit id="984" loc="1.984">Praeterea spatium summai totius omne</TextUnit>
    <TextUnit id="985" loc="1.985">undique si inclusum certis consisteret oris</TextUnit>
    <TextUnit id="986" loc="1.986">finitumque foret, iam copia materiai</TextUnit>
    <TextUnit id="987" loc="1.987">undique ponderibus solidis confluxet ad imum</TextUnit>
    <TextUnit id="988" loc="1.988">nec res ulla geri sub caeli tegmine posset</TextUnit>
    <TextUnit id="989" loc="1.989">nec foret omnino caelum neque lumina solis,</TextUnit>
    <TextUnit id="990" loc="1.990">quippe ubi materies omnis cumulata iaceret</TextUnit>
    <TextUnit id="991" loc="1.991">ex infinito iam tempore subsidendo.</TextUnit>
    <TextUnit id="992" loc="1.992">at nunc ni mirum requies data principiorum</TextUnit>
    <TextUnit id="993" loc="1.993">corporibus nullast, quia nil est funditus imum,</TextUnit>
    <TextUnit id="994" loc="1.994">quo quasi confluere et sedes ubi ponere possint.</TextUnit>
    <TextUnit id="995" loc="1.995">semper in adsiduo motu res quaeque geruntur</TextUnit>
    <TextUnit id="996" loc="1.996">partibus &lt;in&gt; cunctis, infernaque suppeditantur</TextUnit>
    <TextUnit id="997" loc="1.997">ex infinito cita corpora materiai.</TextUnit>
    <TextUnit id="998" loc="1.998">Postremo ante oculos res rem finire videtur;</TextUnit>
    <TextUnit id="999" loc="1.999">aer dissaepit collis atque aera montes,</TextUnit>
    <TextUnit id="1000" loc="1.1000">terra mare et contra mare terras terminat omnis;</TextUnit>
    <TextUnit id="1001" loc="1.1001">omne quidem vero nihil est quod finiat extra.</TextUnit>
    <TextUnit id="1002" loc="1.1002">est igitur natura loci spatiumque profundi,</TextUnit>
    <TextUnit id="1003" loc="1.1003">quod neque clara suo percurrere fulmina cursu</TextUnit>
    <TextUnit id="1004" loc="1.1004">perpetuo possint aevi labentia tractu</TextUnit>
    <TextUnit id="1005" loc="1.1005">nec prorsum facere ut restet minus ire meando;</TextUnit>
    <TextUnit id="1006" loc="1.1006">usque adeo passim patet ingens copia rebus</TextUnit>
    <TextUnit id="1007" loc="1.1007">finibus exemptis in cunctas undique partis.</TextUnit>
    <TextUnit id="1008" loc="1.1008">Ipsa modum porro sibi rerum summa parare</TextUnit>
    <TextUnit id="1009" loc="1.1009">ne possit, natura tenet, quae corpus inane</TextUnit>
    <TextUnit id="1010" loc="1.1010">et quod inane autem est finiri corpore cogit,</TextUnit>
    <TextUnit id="1011" loc="1.1011">ut sic alternis infinita omnia reddat,</TextUnit>
    <TextUnit id="1012" loc="1.1012">aut etiam alterutrum, nisi terminet alterum eorum,</TextUnit>
    <TextUnit id="1013" loc="1.1013">simplice natura pateat tamen inmoderatum,</TextUnit>
    <TextUnit id="1014" loc="1.1014">nec mare nec tellus neque caeli lucida templa</TextUnit>
    <TextUnit id="1015" loc="1.1015">nec mortale genus nec divum corpora sancta</TextUnit>
    <TextUnit id="1016" loc="1.1016">exiguum possent horai sistere tempus;</TextUnit>
    <TextUnit id="1017" loc="1.1017">nam dispulsa suo de coetu materiai</TextUnit>
    <TextUnit id="1018" loc="1.1018">copia ferretur magnum per inane soluta,</TextUnit>
    <TextUnit id="1019" loc="1.1019">sive adeo potius numquam concreta creasset</TextUnit>
    <TextUnit id="1020" loc="1.1020">ullam rem, quoniam cogi disiecta nequisset.</TextUnit>
    <TextUnit id="1021" loc="1.1021">nam certe neque consilio primordia rerum</TextUnit>
    <TextUnit id="1022" loc="1.1022">ordine se suo quaeque sagaci mente locarunt</TextUnit>
    <TextUnit id="1023" loc="1.1023">nec quos quaeque &lt;darent motus pepigere profecto&gt;</TextUnit>
    <TextUnit id="1024" loc="1.1024">sed quia multa modis multis mutata per omne</TextUnit>
    <TextUnit id="1025" loc="1.1025">ex infinito vexantur percita plagis,</TextUnit>
    <TextUnit id="1026" loc="1.1026">omne genus motus et coetus experiundo</TextUnit>
    <TextUnit id="1027" loc="1.1027">tandem deveniunt in talis disposituras,</TextUnit>
    <TextUnit id="1028" loc="1.1028">qualibus haec rerum consistit summa creata,</TextUnit>
    <TextUnit id="1029" loc="1.1029">et multos etiam magnos servata per annos</TextUnit>
    <TextUnit id="1030" loc="1.1030">ut semel in motus coniectast convenientis,</TextUnit>
    <TextUnit id="1031" loc="1.1031">efficit ut largis avidum mare fluminis undis</TextUnit>
    <TextUnit id="1032" loc="1.1032">integrent amnes et solis terra vapore</TextUnit>
    <TextUnit id="1033" loc="1.1033">fota novet fetus summissaque gens animantum</TextUnit>
    <TextUnit id="1034" loc="1.1034">floreat et vivant labentis aetheris ignes.</TextUnit>
    <TextUnit id="1035" loc="1.1035">quod nullo facerent pacto, nisi materiai</TextUnit>
    <TextUnit id="1036" loc="1.1036">ex infinito suboriri copia posset,</TextUnit>
    <TextUnit id="1037" loc="1.1037">unde amissa solent reparare in tempore quaeque.</TextUnit>
    <TextUnit id="1038" loc="1.1038">nam vel uti privata cibo natura animantum</TextUnit>
    <TextUnit id="1039" loc="1.1039">diffluit amittens corpus, sic omnia debent</TextUnit>
    <TextUnit id="1040" loc="1.1040">dissolui simul ac defecit suppeditare</TextUnit>
    <TextUnit id="1041" loc="1.1041">materies aliqua ratione aversa viai.</TextUnit>
    <TextUnit id="1042" loc="1.1042">nec plagae possunt extrinsecus undique summam</TextUnit>
    <TextUnit id="1043" loc="1.1043">conservare omnem, quae cumque est conciliata.</TextUnit>
    <TextUnit id="1044" loc="1.1044">cudere enim crebro possunt partemque morari,</TextUnit>
    <TextUnit id="1045" loc="1.1045">dum veniant aliae ac suppleri summa queatur;</TextUnit>
    <TextUnit id="1046" loc="1.1046">inter dum resilire tamen coguntur et una</TextUnit>
    <TextUnit id="1047" loc="1.1047">principiis rerum spatium tempusque fugai</TextUnit>
    <TextUnit id="1048" loc="1.1048">largiri, ut possint a coetu libera ferri.</TextUnit>
    <TextUnit id="1049" loc="1.1049">quare etiam atque etiam suboriri multa necessest,</TextUnit>
    <TextUnit id="1050" loc="1.1050">et tamen ut plagae quoque possint suppetere ipsae,</TextUnit>
    <TextUnit id="1051" loc="1.1051">infinita opus est vis undique materiai.</TextUnit>
    <TextUnit id="1052" loc="1.1052">Illud in his rebus longe fuge credere, Memmi,</TextUnit>
    <TextUnit id="1053" loc="1.1053">in medium summae quod dicunt omnia niti</TextUnit>
    <TextUnit id="1054" loc="1.1054">atque ideo mundi naturam stare sine ullis</TextUnit>
    <TextUnit id="1055" loc="1.1055">ictibus externis neque quoquam posse resolvi</TextUnit>
    <TextUnit id="1056" loc="1.1056">summa atque ima, quod in medium sint omnia nixa,</TextUnit>
    <TextUnit id="1057" loc="1.1057">ipsum si quicquam posse in se sistere credis,</TextUnit>
    <TextUnit id="1058" loc="1.1058">et quae pondera sunt sub terris omnia sursum</TextUnit>
    <TextUnit id="1059" loc="1.1059">nitier in terraque retro requiescere posta,</TextUnit>
    <TextUnit id="1060" loc="1.1060">ut per aquas quae nunc rerum simulacra videmus;</TextUnit>
    <TextUnit id="1061" loc="1.1061">et simili ratione animalia suppa vagari</TextUnit>
    <TextUnit id="1062" loc="1.1062">contendunt neque posse e terris in loca caeli</TextUnit>
    <TextUnit id="1063" loc="1.1063">reccidere inferiora magis quam corpora nostra</TextUnit>
    <TextUnit id="1064" loc="1.1064">sponte sua possint in caeli templa volare;</TextUnit>
    <TextUnit id="1065" loc="1.1065">illi cum videant solem, nos sidera noctis</TextUnit>
    <TextUnit id="1066" loc="1.1066">cernere et alternis nobiscum tempora caeli</TextUnit>
    <TextUnit id="1067" loc="1.1067">dividere et noctes parilis agitare diebus.</TextUnit>
    <TextUnit id="1068" loc="1.1068">sed vanus stolidis haec * * *</TextUnit>
    <TextUnit id="1069" loc="1.1069">amplexi quod habent perv * * *</TextUnit>
    <TextUnit id="1070" loc="1.1070">nam medium nihil esse potest * * *</TextUnit>
    <TextUnit id="1071" loc="1.1071">infinita; neque omnino, si iam &lt;medium sit&gt;,</TextUnit>
    <TextUnit id="1072" loc="1.1072">possit ibi quicquam consistere * * *</TextUnit>
    <TextUnit id="1073" loc="1.1073">quam quavis alia longe ratione * * *</TextUnit>
    <TextUnit id="1074" loc="1.1074">omnis enim locus ac spatium, quod in&lt;ane vocamus&gt;,</TextUnit>
    <TextUnit id="1075" loc="1.1075">per medium, per non medium, concedere &lt;debet&gt;</TextUnit>
    <TextUnit id="1076" loc="1.1076">aeque ponderibus, motus qua cumque feruntur.</TextUnit>
    <TextUnit id="1077" loc="1.1077">nec quisquam locus est, quo corpora cum venerunt,</TextUnit>
    <TextUnit id="1078" loc="1.1078">ponderis amissa vi possint stare &lt;in&gt; inani;</TextUnit>
    <TextUnit id="1079" loc="1.1079">nec quod inane autem est ulli subsistere debet,</TextUnit>
    <TextUnit id="1080" loc="1.1080">quin, sua quod natura petit, concedere pergat.</TextUnit>
    <TextUnit id="1081" loc="1.1081">haud igitur possunt tali ratione teneri</TextUnit>
    <TextUnit id="1082" loc="1.1082">res in concilium medii cuppedine victae.</TextUnit>
    <TextUnit id="1083" loc="1.1083">Praeterea quoniam non omnia corpora fingunt</TextUnit>
    <TextUnit id="1084" loc="1.1084">in medium niti, sed terrarum atque liquoris</TextUnit>
    <TextUnit id="1085" loc="1.1086">umorem ponti magnasque e montibus undas,</TextUnit>
    <TextUnit id="1086" loc="1.1085">et quasi terreno quae corpore contineantur,</TextUnit>
    <TextUnit id="1087" loc="1.1087">at contra tenuis exponunt aeris auras</TextUnit>
    <TextUnit id="1088" loc="1.1088">et calidos simul a medio differrier ignis,</TextUnit>
    <TextUnit id="1089" loc="1.1089">atque ideo totum circum tremere aethera signis</TextUnit>
    <TextUnit id="1090" loc="1.1090">et solis flammam per caeli caerula pasci,</TextUnit>
    <TextUnit id="1091" loc="1.1091">quod calor a medio fugiens se ibi conligat omnis,</TextUnit>
    <TextUnit id="1092" loc="1.1092">nec prorsum arboribus summos frondescere ramos</TextUnit>
    <TextUnit id="1093" loc="1.1093">posse, nisi a terris paulatim cuique cibatum</TextUnit>
    <TextUnit id="1094" loc="1.1094-1101">* * *</TextUnit>
    <TextUnit id="1095" loc="1.1102">ne volucri ritu flammarum moenia mundi</TextUnit>
    <TextUnit id="1096" loc="1.1103">diffugiant subito magnum per inane soluta</TextUnit>
    <TextUnit id="1097" loc="1.1104">et ne cetera consimili ratione sequantur</TextUnit>
    <TextUnit id="1098" loc="1.1105">neve ruant caeli tonitralia templa superne</TextUnit>
    <TextUnit id="1099" loc="1.1106">terraque se pedibus raptim subducat et omnis</TextUnit>
    <TextUnit id="1100" loc="1.1107">inter permixtas rerum caelique ruinas</TextUnit>
    <TextUnit id="1101" loc="1.1108">corpora solventes abeat per inane profundum,</TextUnit>
    <TextUnit id="1102" loc="1.1109">temporis ut puncto nihil extet reliquiarum</TextUnit>
    <TextUnit id="1103" loc="1.1110">desertum praeter spatium et primordia caeca.</TextUnit>
    <TextUnit id="1104" loc="1.1111">nam qua cumque prius de parti corpora desse</TextUnit>
    <TextUnit id="1105" loc="1.1112">constitues, haec rebus erit pars ianua leti,</TextUnit>
    <TextUnit id="1106" loc="1.1113">hac se turba foras dabit omnis materiai.</TextUnit>
    <TextUnit id="1107" loc="1.1114">Haec sic pernosces parva perductus opella;</TextUnit>
    <TextUnit id="1108" loc="1.1115">namque alid ex alio clarescet nec tibi caeca</TextUnit>
    <TextUnit id="1109" loc="1.1116">nox iter eripiet, quin ultima naturai</TextUnit>
    <TextUnit id="1110" loc="1.1117">pervideas: ita res accendent lumina rebus.</TextUnit>
    <TextUnit id="1111" loc="2.1">Suave, mari magno turbantibus aequora ventis</TextUnit>
    <TextUnit id="1112" loc="2.2">e terra magnum alterius spectare laborem;</TextUnit>
    <TextUnit id="1113" loc="2.3">non quia vexari quemquamst iucunda voluptas,</TextUnit>
    <TextUnit id="1114" loc="2.4">sed quibus ipse malis careas quia cernere suavest.</TextUnit>
    <TextUnit id="1115" loc="2.6">suave etiam belli certamina magna tueri</TextUnit>
    <TextUnit id="1116" loc="2.5">per campos instructa tua sine parte pericli;</TextUnit>
    <TextUnit id="1117" loc="2.7">sed nihil dulcius est, bene quam munita tenere</TextUnit>
    <TextUnit id="1118" loc="2.8">edita doctrina sapientum templa serena,</TextUnit>
    <TextUnit id="1119" loc="2.9">despicere unde queas alios passimque videre</TextUnit>
    <TextUnit id="1120" loc="2.10">errare atque viam palantis quaerere vitae,</TextUnit>
    <TextUnit id="1121" loc="2.11">certare ingenio, contendere nobilitate,</TextUnit>
    <TextUnit id="1122" loc="2.12">noctes atque dies niti praestante labore</TextUnit>
    <TextUnit id="1123" loc="2.13">ad summas emergere opes rerumque potiri.</TextUnit>
    <TextUnit id="1124" loc="2.14">o miseras hominum mentes, o pectora caeca!</TextUnit>
    <TextUnit id="1125" loc="2.15">qualibus in tenebris vitae quantisque periclis</TextUnit>
    <TextUnit id="1126" loc="2.16">degitur hoc aevi quod cumquest! nonne videre</TextUnit>
    <TextUnit id="1127" loc="2.17">nihil aliud sibi naturam latrare, nisi ut qui</TextUnit>
    <TextUnit id="1128" loc="2.18">corpore seiunctus dolor absit, mente fruatur</TextUnit>
    <TextUnit id="1129" loc="2.19">iucundo sensu cura semota metuque?</TextUnit>
    <TextUnit id="1130" loc="2.20">ergo corpoream ad naturam pauca videmus</TextUnit>
    <TextUnit id="1131" loc="2.21">esse opus omnino: quae demant cumque dolorem,</TextUnit>
    <TextUnit id="1132" loc="2.22">delicias quoque uti multas substernere possint</TextUnit>
    <TextUnit id="1133" loc="2.23">gratius inter dum, neque natura ipsa requirit,</TextUnit>
    <TextUnit id="1134" loc="2.24">si non aurea sunt iuvenum simulacra per aedes</TextUnit>
    <TextUnit id="1135" loc="2.25">lampadas igniferas manibus retinentia dextris,</TextUnit>
    <TextUnit id="1136" loc="2.26">lumina nocturnis epulis ut suppeditentur,</TextUnit>
    <TextUnit id="1137" loc="2.27">nec domus argento fulget auroque renidet</TextUnit>
    <TextUnit id="1138" loc="2.28">nec citharae reboant laqueata aurataque templa,</TextUnit>
    <TextUnit id="1139" loc="2.29">cum tamen inter se prostrati in gramine molli</TextUnit>
    <TextUnit id="1140" loc="2.30">propter aquae rivum sub ramis arboris altae</TextUnit>
    <TextUnit id="1141" loc="2.31">non magnis opibus iucunde corpora curant,</TextUnit>
    <TextUnit id="1142" loc="2.32">praesertim cum tempestas adridet et anni</TextUnit>
    <TextUnit id="1143" loc="2.33">tempora conspergunt viridantis floribus herbas.</TextUnit>
    <TextUnit id="1144" loc="2.34">nec calidae citius decedunt corpore febres,</TextUnit>
    <TextUnit id="1145" loc="2.35">textilibus si in picturis ostroque rubenti</TextUnit>
    <TextUnit id="1146" loc="2.36">iacteris, quam si in plebeia veste cubandum est.</TextUnit>
    <TextUnit id="1147" loc="2.37">quapropter quoniam nihil nostro in corpore gazae</TextUnit>
    <TextUnit id="1148" loc="2.38">proficiunt neque nobilitas nec gloria regni,</TextUnit>
    <TextUnit id="1149" loc="2.39">quod super est, animo quoque nil prodesse putandum;</TextUnit>
    <TextUnit id="1150" loc="2.40">si non forte tuas legiones per loca campi</TextUnit>
    <TextUnit id="1151" loc="2.41">fervere cum videas belli simulacra cientis,</TextUnit>
    <TextUnit id="1152" loc="2.42">subsidiis magnis et opum vi constabilitas,</TextUnit>
    <TextUnit id="1153" loc="2.43">ornatas armis stlattas pariterque animatas,</TextUnit>
    <TextUnit id="1154" loc="2.44">his tibi tum rebus timefactae religiones</TextUnit>
    <TextUnit id="1155" loc="2.45">effugiunt animo pavidae mortisque timores</TextUnit>
    <TextUnit id="1156" loc="2.46">tum vacuum pectus lincunt curaque solutum.</TextUnit>
    <TextUnit id="1157" loc="2.47">quod si ridicula haec ludibriaque esse videmus,</TextUnit>
    <TextUnit id="1158" loc="2.48">re veraque metus hominum curaeque sequaces</TextUnit>
    <TextUnit id="1159" loc="2.49">nec metuunt sonitus armorum nec fera tela</TextUnit>
    <TextUnit id="1160" loc="2.50">audacterque inter reges rerumque potentis</TextUnit>
    <TextUnit id="1161" loc="2.51">versantur neque fulgorem reverentur ab auro</TextUnit>
    <TextUnit id="1162" loc="2.52">nec clarum vestis splendorem purpureai,</TextUnit>
    <TextUnit id="1163" loc="2.53">quid dubitas quin omnis sit haec rationis potestas,</TextUnit>
    <TextUnit id="1164" loc="2.54">omnis cum in tenebris praesertim vita laboret?</TextUnit>
    <TextUnit id="1165" loc="2.55">nam vel uti pueri trepidant atque omnia caecis</TextUnit>
    <TextUnit id="1166" loc="2.56">in tenebris metuunt, sic nos in luce timemus</TextUnit>
    <TextUnit id="1167" loc="2.57">inter dum, nihilo quae sunt metuenda magis quam</TextUnit>
    <TextUnit id="1168" loc="2.58">quae pueri in tenebris pavitant finguntque futura.</TextUnit>
    <TextUnit id="1169" loc="2.59">hunc igitur terrorem animi tenebrasque necessest</TextUnit>
    <TextUnit id="1170" loc="2.60">non radii solis neque lucida tela diei</TextUnit>
    <TextUnit id="1171" loc="2.61">discutiant, sed naturae species ratioque.</TextUnit>
    <TextUnit id="1172" loc="2.62">Nunc age, quo motu genitalia materiai</TextUnit>
    <TextUnit id="1173" loc="2.63">corpora res varias gignant genitasque resolvant</TextUnit>
    <TextUnit id="1174" loc="2.64">et qua vi facere id cogantur quaeque sit ollis</TextUnit>
    <TextUnit id="1175" loc="2.65">reddita mobilitas magnum per inane meandi,</TextUnit>
    <TextUnit id="1176" loc="2.66">expediam: tu te dictis praebere memento.</TextUnit>
    <TextUnit id="1177" loc="2.67">nam certe non inter se stipata cohaeret</TextUnit>
    <TextUnit id="1178" loc="2.68">materies, quoniam minui rem quamque videmus</TextUnit>
    <TextUnit id="1179" loc="2.69">et quasi longinquo fluere omnia cernimus aevo</TextUnit>
    <TextUnit id="1180" loc="2.70">ex oculisque vetustatem subducere nostris,</TextUnit>
    <TextUnit id="1181" loc="2.71">cum tamen incolumis videatur summa manere</TextUnit>
    <TextUnit id="1182" loc="2.72">propterea quia, quae decedunt corpora cuique,</TextUnit>
    <TextUnit id="1183" loc="2.73">unde abeunt minuunt, quo venere augmine donant.</TextUnit>
    <TextUnit id="1184" loc="2.74">illa senescere, at haec contra florescere cogunt,</TextUnit>
    <TextUnit id="1185" loc="2.75">nec remorantur ibi. sic rerum summa novatur</TextUnit>
    <TextUnit id="1186" loc="2.76">semper, et inter se mortales mutua vivunt.</TextUnit>
    <TextUnit id="1187" loc="2.77">augescunt aliae gentes, aliae minuuntur,</TextUnit>
    <TextUnit id="1188" loc="2.78">inque brevi spatio mutantur saecla animantum</TextUnit>
    <TextUnit id="1189" loc="2.79">et quasi cursores vitai lampada tradunt.</TextUnit>
    <TextUnit id="1190" loc="2.80">Si cessare putas rerum primordia posse</TextUnit>
    <TextUnit id="1191" loc="2.81">cessandoque novos rerum progignere motus,</TextUnit>
    <TextUnit id="1192" loc="2.82">avius a vera longe ratione vagaris.</TextUnit>
    <TextUnit id="1193" loc="2.83">nam quoniam per inane vagantur, cuncta necessest</TextUnit>
    <TextUnit id="1194" loc="2.84">aut gravitate sua ferri primordia rerum</TextUnit>
    <TextUnit id="1195" loc="2.85">aut ictu forte alterius. nam &lt;cum&gt; cita saepe</TextUnit>
    <TextUnit id="1196" loc="2.86">obvia conflixere, fit ut diversa repente</TextUnit>
    <TextUnit id="1197" loc="2.87">dissiliant; neque enim mirum, durissima quae sint</TextUnit>
    <TextUnit id="1198" loc="2.88">ponderibus solidis neque quicquam a tergibus obstet.</TextUnit>
    <TextUnit id="1199" loc="2.89">et quo iactari magis omnia materiai</TextUnit>
    <TextUnit id="1200" loc="2.90">corpora pervideas, reminiscere totius imum</TextUnit>
    <TextUnit id="1201" loc="2.91">nil esse in summa, neque habere ubi corpora prima</TextUnit>
    <TextUnit id="1202" loc="2.92">consistant, quoniam spatium sine fine modoquest</TextUnit>
    <TextUnit id="1203" loc="2.93">inmensumque patere in cunctas undique partis</TextUnit>
    <TextUnit id="1204" loc="2.94">pluribus ostendi et certa ratione probatumst.</TextUnit>
    <TextUnit id="1205" loc="2.95">quod quoniam constat, ni mirum nulla quies est</TextUnit>
    <TextUnit id="1206" loc="2.96">reddita corporibus primis per inane profundum,</TextUnit>
    <TextUnit id="1207" loc="2.97">sed magis adsiduo varioque exercita motu</TextUnit>
    <TextUnit id="1208" loc="2.98">partim intervallis magnis confulta resultant,</TextUnit>
    <TextUnit id="1209" loc="2.99">pars etiam brevibus spatiis vexantur ab ictu.</TextUnit>
    <TextUnit id="1210" loc="2.100">et quae cumque magis condenso conciliatu</TextUnit>
    <TextUnit id="1211" loc="2.101">exiguis intervallis convecta resultant,</TextUnit>
    <TextUnit id="1212" loc="2.102">indupedita suis perplexis ipsa figuris,</TextUnit>
    <TextUnit id="1213" loc="2.103">haec validas saxi radices et fera ferri</TextUnit>
    <TextUnit id="1214" loc="2.104">corpora constituunt et cetera &lt;de&gt; genere horum.</TextUnit>
    <TextUnit id="1215" loc="2.105">paucula quae porro magnum per inane vagantur,</TextUnit>
    <TextUnit id="1216" loc="2.106">cetera dissiliunt longe longeque recursant</TextUnit>
    <TextUnit id="1217" loc="2.107">in magnis intervallis; haec aera rarum</TextUnit>
    <TextUnit id="1218" loc="2.108">sufficiunt nobis et splendida lumina solis.</TextUnit>
    <TextUnit id="1219" loc="2.109">multaque praeterea magnum per inane vagantur,</TextUnit>
    <TextUnit id="1220" loc="2.110">conciliis rerum quae sunt reiecta nec usquam</TextUnit>
    <TextUnit id="1221" loc="2.111">consociare etiam motus potuere recepta.</TextUnit>
    <TextUnit id="1222" loc="2.112">Cuius, uti memoro, rei simulacrum et imago</TextUnit>
    <TextUnit id="1223" loc="2.113">ante oculos semper nobis versatur et instat.</TextUnit>
    <TextUnit id="1224" loc="2.114">contemplator enim, cum solis lumina cumque</TextUnit>
    <TextUnit id="1225" loc="2.115">inserti fundunt radii per opaca domorum:</TextUnit>
    <TextUnit id="1226" loc="2.116">multa minuta modis multis per inane videbis</TextUnit>
    <TextUnit id="1227" loc="2.117">corpora misceri radiorum lumine in ipso</TextUnit>
    <TextUnit id="1228" loc="2.118">et vel ut aeterno certamine proelia pugnas</TextUnit>
    <TextUnit id="1229" loc="2.119">edere turmatim certantia nec dare pausam,</TextUnit>
    <TextUnit id="1230" loc="2.120">conciliis et discidiis exercita crebris;</TextUnit>
    <TextUnit id="1231" loc="2.121">conicere ut possis ex hoc, primordia rerum</TextUnit>
    <TextUnit id="1232" loc="2.122">quale sit in magno iactari semper inani.</TextUnit>
    <TextUnit id="1233" loc="2.123">dum taxat, rerum magnarum parva potest res</TextUnit>
    <TextUnit id="1234" loc="2.124">exemplare dare et vestigia notitiai.</TextUnit>
    <TextUnit id="1235" loc="2.125">Hoc etiam magis haec animum te advertere par est</TextUnit>
    <TextUnit id="1236" loc="2.126">corpora quae in solis radiis turbare videntur,</TextUnit>
    <TextUnit id="1237" loc="2.127">quod tales turbae motus quoque materiai</TextUnit>
    <TextUnit id="1238" loc="2.128">significant clandestinos caecosque subesse.</TextUnit>
    <TextUnit id="1239" loc="2.129">multa videbis enim plagis ibi percita caecis</TextUnit>
    <TextUnit id="1240" loc="2.130">commutare viam retroque repulsa reverti</TextUnit>
    <TextUnit id="1241" loc="2.131">nunc huc nunc illuc in cunctas undique partis.</TextUnit>
    <TextUnit id="1242" loc="2.132">scilicet hic a principiis est omnibus error.</TextUnit>
    <TextUnit id="1243" loc="2.133">prima moventur enim per se primordia rerum,</TextUnit>
    <TextUnit id="1244" loc="2.134">inde ea quae parvo sunt corpora conciliatu</TextUnit>
    <TextUnit id="1245" loc="2.135">et quasi proxima sunt ad viris principiorum,</TextUnit>
    <TextUnit id="1246" loc="2.136">ictibus illorum caecis inpulsa cientur,</TextUnit>
    <TextUnit id="1247" loc="2.137">ipsaque &lt;pro&gt;porro paulo maiora lacessunt.</TextUnit>
    <TextUnit id="1248" loc="2.138">sic a principiis ascendit motus et exit</TextUnit>
    <TextUnit id="1249" loc="2.139">paulatim nostros ad sensus, ut moveantur</TextUnit>
    <TextUnit id="1250" loc="2.140">illa quoque, in solis quae lumine cernere quimus</TextUnit>
    <TextUnit id="1251" loc="2.141">nec quibus id faciant plagis apparet aperte.</TextUnit>
    <TextUnit id="1252" loc="2.142">Nunc quae mobilitas sit reddita materiai</TextUnit>
    <TextUnit id="1253" loc="2.143">corporibus, paucis licet hinc cognoscere, Memmi.</TextUnit>
    <TextUnit id="1254" loc="2.144">primum aurora novo cum spargit lumine terras</TextUnit>
    <TextUnit id="1255" loc="2.145">et variae volucres nemora avia pervolitantes</TextUnit>
    <TextUnit id="1256" loc="2.146">aera per tenerum liquidis loca vocibus opplent,</TextUnit>
    <TextUnit id="1257" loc="2.147">quam subito soleat sol ortus tempore tali</TextUnit>
    <TextUnit id="1258" loc="2.148">convestire sua perfundens omnia luce,</TextUnit>
    <TextUnit id="1259" loc="2.149">omnibus in promptu manifestumque esse videmus.</TextUnit>
    <TextUnit id="1260" loc="2.150">at vapor is, quem sol mittit, lumenque serenum</TextUnit>
    <TextUnit id="1261" loc="2.151">non per inane meat vacuum; quo tardius ire</TextUnit>
    <TextUnit id="1262" loc="2.152">cogitur, aerias quasi dum diverberat undas;</TextUnit>
    <TextUnit id="1263" loc="2.153">nec singillatim corpuscula quaeque vaporis</TextUnit>
    <TextUnit id="1264" loc="2.154">sed complexa meant inter se conque globata;</TextUnit>
    <TextUnit id="1265" loc="2.155">qua propter simul inter se retrahuntur et extra</TextUnit>
    <TextUnit id="1266" loc="2.156">officiuntur, uti cogantur tardius ire.</TextUnit>
    <TextUnit id="1267" loc="2.157">at quae sunt solida primordia simplicitate,</TextUnit>
    <TextUnit id="1268" loc="2.158">cum per inane meant vacuum nec res remoratur</TextUnit>
    <TextUnit id="1269" loc="2.159">ulla foris atque ipsa suis e partibus unum,</TextUnit>
    <TextUnit id="1270" loc="2.160">unum, in quem coepere, locum conixa feruntur,</TextUnit>
    <TextUnit id="1271" loc="2.161">debent ni mirum praecellere mobilitate</TextUnit>
    <TextUnit id="1272" loc="2.162">et multo citius ferri quam lumina solis</TextUnit>
    <TextUnit id="1273" loc="2.163">multiplexque loci spatium transcurrere eodem</TextUnit>
    <TextUnit id="1274" loc="2.164">tempore quo solis pervolgant fulgura caelum.</TextUnit>
    <TextUnit id="1275" loc="2.164a">* * *</TextUnit>
    <TextUnit id="1276" loc="2.165">nec persectari primordia singula quaeque,</TextUnit>
    <TextUnit id="1277" loc="2.166">ut videant qua quicque geratur cum ratione.</TextUnit>
    <TextUnit id="1278" loc="2.167">At quidam contra haec, ignari materiai,</TextUnit>
    <TextUnit id="1279" loc="2.168">naturam non posse deum sine numine reddunt</TextUnit>
    <TextUnit id="1280" loc="2.169">tanto opere humanis rationibus atmoderate</TextUnit>
    <TextUnit id="1281" loc="2.170">tempora mutare annorum frugesque creare</TextUnit>
    <TextUnit id="1282" loc="2.171">et iam cetera, mortalis quae suadet adire</TextUnit>
    <TextUnit id="1283" loc="2.172">ipsaque deducit dux vitae dia voluptas</TextUnit>
    <TextUnit id="1284" loc="2.173">et res per Veneris blanditur saecla propagent,</TextUnit>
    <TextUnit id="1285" loc="2.174">ne genus occidat humanum. quorum omnia causa</TextUnit>
    <TextUnit id="1286" loc="2.175">constituisse deos cum fingunt, omnibus rebus</TextUnit>
    <TextUnit id="1287" loc="2.176">magno opere a vera lapsi ratione videntur.</TextUnit>
    <TextUnit id="1288" loc="2.177">nam quamvis rerum ignorem primordia quae sint,</TextUnit>
    <TextUnit id="1289" loc="2.178">hoc tamen ex ipsis caeli rationibus ausim</TextUnit>
    <TextUnit id="1290" loc="2.179">confirmare aliisque ex rebus reddere multis,</TextUnit>
    <TextUnit id="1291" loc="2.180">nequaquam nobis divinitus esse creatam</TextUnit>
    <TextUnit id="1292" loc="2.181">naturam mundi: tanta stat praedita culpa.</TextUnit>
    <TextUnit id="1293" loc="2.182">quae tibi posterius, Memmi, faciemus aperta;</TextUnit>
    <TextUnit id="1294" loc="2.183">nunc id quod super est de motibus expediemus.</TextUnit>
    <TextUnit id="1295" loc="2.184">Nunc locus est, ut opinor, in his illud quoque rebus</TextUnit>
    <TextUnit id="1296" loc="2.185">confirmare tibi, nullam rem posse sua vi</TextUnit>
    <TextUnit id="1297" loc="2.186">corpoream sursum ferri sursumque meare.</TextUnit>
    <TextUnit id="1298" loc="2.187">ne tibi dent in eo flammarum corpora frudem;</TextUnit>
    <TextUnit id="1299" loc="2.188">sursus enim versus gignuntur et augmina sumunt</TextUnit>
    <TextUnit id="1300" loc="2.189">et sursum nitidae fruges arbustaque crescunt,</TextUnit>
    <TextUnit id="1301" loc="2.190">pondera, quantum in se est, cum deorsum cuncta ferantur.</TextUnit>
    <TextUnit id="1302" loc="2.191">nec cum subsiliunt ignes ad tecta domorum</TextUnit>
    <TextUnit id="1303" loc="2.192">et celeri flamma degustant tigna trabesque,</TextUnit>
    <TextUnit id="1304" loc="2.193">sponte sua facere id sine vi subiecta putandum est.</TextUnit>
    <TextUnit id="1305" loc="2.194">quod genus e nostro com missus corpore sanguis</TextUnit>
    <TextUnit id="1306" loc="2.195">emicat exultans alte spargitque cruorem.</TextUnit>
    <TextUnit id="1307" loc="2.196">nonne vides etiam quanta vi tigna trabesque</TextUnit>
    <TextUnit id="1308" loc="2.197">respuat umor aquae? nam quo magis ursimus altum</TextUnit>
    <TextUnit id="1309" loc="2.198">derecta et magna vi multi pressimus aegre,</TextUnit>
    <TextUnit id="1310" loc="2.199">tam cupide sursum removet magis atque remittit,</TextUnit>
    <TextUnit id="1311" loc="2.200">plus ut parte foras emergant exiliantque.</TextUnit>
    <TextUnit id="1312" loc="2.201">nec tamen haec, quantum est in se, dubitamus, opinor,</TextUnit>
    <TextUnit id="1313" loc="2.202">quin vacuum per inane deorsum cuncta ferantur.</TextUnit>
    <TextUnit id="1314" loc="2.203">sic igitur debent flammae quoque posse per auras</TextUnit>
    <TextUnit id="1315" loc="2.204">aeris expressae sursum succedere, quamquam</TextUnit>
    <TextUnit id="1316" loc="2.205">pondera, quantum in &lt;se&gt; est, deorsum &lt;de&gt;ducere pugnent.</TextUnit>
    <TextUnit id="1317" loc="2.206">nocturnasque faces caeli sublime volantis</TextUnit>
    <TextUnit id="1318" loc="2.207">nonne vides longos flammarum ducere tractus</TextUnit>
    <TextUnit id="1319" loc="2.208">in quas cumque dedit partis natura meatum?</TextUnit>
    <TextUnit id="1320" loc="2.209">non cadere in terras stellas et sidera cernis?</TextUnit>
    <TextUnit id="1321" loc="2.210">sol etiam &lt;caeli&gt; de vertice dissipat omnis</TextUnit>
    <TextUnit id="1322" loc="2.211">ardorem in partis et lumine conserit arva;</TextUnit>
    <TextUnit id="1323" loc="2.212">in terras igitur quoque solis vergitur ardor.</TextUnit>
    <TextUnit id="1324" loc="2.213">transversosque volare per imbris fulmina cernis,</TextUnit>
    <TextUnit id="1325" loc="2.214">nunc hinc nunc illinc abrupti nubibus ignes</TextUnit>
    <TextUnit id="1326" loc="2.215">concursant; cadit in terras vis flammea volgo.</TextUnit>
    <TextUnit id="1327" loc="2.216">Illud in his quoque te rebus cognoscere avemus,</TextUnit>
    <TextUnit id="1328" loc="2.217">corpora cum deorsum rectum per inane feruntur</TextUnit>
    <TextUnit id="1329" loc="2.218">ponderibus propriis, incerto tempore ferme</TextUnit>
    <TextUnit id="1330" loc="2.219">incertisque locis spatio depellere paulum,</TextUnit>
    <TextUnit id="1331" loc="2.220">tantum quod momen mutatum dicere possis.</TextUnit>
    <TextUnit id="1332" loc="2.221">quod nisi declinare solerent, omnia deorsum</TextUnit>
    <TextUnit id="1333" loc="2.222">imbris uti guttae caderent per inane profundum</TextUnit>
    <TextUnit id="1334" loc="2.223">nec foret offensus natus nec plaga creata</TextUnit>
    <TextUnit id="1335" loc="2.224">principiis; ita nihil umquam natura creasset.</TextUnit>
    <TextUnit id="1336" loc="2.225">Quod si forte aliquis credit graviora potesse</TextUnit>
    <TextUnit id="1337" loc="2.226">corpora, quo citius rectum per inane feruntur,</TextUnit>
    <TextUnit id="1338" loc="2.227">incidere ex supero levioribus atque ita plagas</TextUnit>
    <TextUnit id="1339" loc="2.228">gignere, quae possint genitalis reddere motus,</TextUnit>
    <TextUnit id="1340" loc="2.229">avius a vera longe ratione recedit.</TextUnit>
    <TextUnit id="1341" loc="2.230">nam per aquas quae cumque cadunt atque aera rarum,</TextUnit>
    <TextUnit id="1342" loc="2.231">haec pro ponderibus casus celerare necessest</TextUnit>
    <TextUnit id="1343" loc="2.232">propterea quia corpus aquae naturaque tenvis</TextUnit>
    <TextUnit id="1344" loc="2.233">aeris haud possunt aeque rem quamque morari,</TextUnit>
    <TextUnit id="1345" loc="2.234">sed citius cedunt gravioribus exsuperata;</TextUnit>
    <TextUnit id="1346" loc="2.235">at contra nulli de nulla parte neque ullo</TextUnit>
    <TextUnit id="1347" loc="2.236">tempore inane potest vacuum subsistere rei,</TextUnit>
    <TextUnit id="1348" loc="2.237">quin, sua quod natura petit, concedere pergat;</TextUnit>
    <TextUnit id="1349" loc="2.238">omnia qua propter debent per inane quietum</TextUnit>
    <TextUnit id="1350" loc="2.239">aeque ponderibus non aequis concita ferri.</TextUnit>
    <TextUnit id="1351" loc="2.240">haud igitur poterunt levioribus incidere umquam</TextUnit>
    <TextUnit id="1352" loc="2.241">ex supero graviora neque ictus gignere per se,</TextUnit>
    <TextUnit id="1353" loc="2.242">qui varient motus, per quos natura gerat res.</TextUnit>
    <TextUnit id="1354" loc="2.243">quare etiam atque etiam paulum inclinare necessest</TextUnit>
    <TextUnit id="1355" loc="2.244">corpora; nec plus quam minimum, ne fingere motus</TextUnit>
    <TextUnit id="1356" loc="2.245">obliquos videamur et id res vera refutet.</TextUnit>
    <TextUnit id="1357" loc="2.246">namque hoc in promptu manifestumque esse videmus,</TextUnit>
    <TextUnit id="1358" loc="2.247">pondera, quantum in &lt;se&gt; est, non posse obliqua meare,</TextUnit>
    <TextUnit id="1359" loc="2.248">ex supero cum praecipitant, quod cernere possis;</TextUnit>
    <TextUnit id="1360" loc="2.249">sed nihil omnino &lt;recta&gt; regione viai</TextUnit>
    <TextUnit id="1361" loc="2.250">declinare quis est qui possit cernere sese?</TextUnit>
    <TextUnit id="1362" loc="2.251">Denique si semper motu conectitur omnis</TextUnit>
    <TextUnit id="1363" loc="2.252">et vetere exoritur &lt;motus&gt; novus ordine certo</TextUnit>
    <TextUnit id="1364" loc="2.253">nec declinando faciunt primordia motus</TextUnit>
    <TextUnit id="1365" loc="2.254">principium quoddam, quod fati foedera rumpat,</TextUnit>
    <TextUnit id="1366" loc="2.255">ex infinito ne causam causa sequatur,</TextUnit>
    <TextUnit id="1367" loc="2.256">libera per terras unde haec animantibus exstat,</TextUnit>
    <TextUnit id="1368" loc="2.257">unde est haec, inquam, fatis avolsa voluntas,</TextUnit>
    <TextUnit id="1369" loc="2.258">per quam progredimur quo ducit quemque voluptas,</TextUnit>
    <TextUnit id="1370" loc="2.259">declinamus item motus nec tempore certo</TextUnit>
    <TextUnit id="1371" loc="2.260">nec regione loci certa, sed ubi ipsa tulit mens?</TextUnit>
    <TextUnit id="1372" loc="2.261">nam dubio procul his rebus sua cuique voluntas</TextUnit>
    <TextUnit id="1373" loc="2.262">principium dat et hinc motus per membra rigantur.</TextUnit>
    <TextUnit id="1374" loc="2.263">nonne vides etiam patefactis tempore puncto</TextUnit>
    <TextUnit id="1375" loc="2.264">carceribus non posse tamen prorumpere equorum</TextUnit>
    <TextUnit id="1376" loc="2.265">vim cupidam tam de subito quam mens avet ipsa?</TextUnit>
    <TextUnit id="1377" loc="2.266">omnis enim totum per corpus materiai</TextUnit>
    <TextUnit id="1378" loc="2.267">copia conciri debet, concita per artus</TextUnit>
    <TextUnit id="1379" loc="2.268">omnis ut studium mentis conixa sequatur;</TextUnit>
    <TextUnit id="1380" loc="2.269">ut videas initum motus a corde creari</TextUnit>
    <TextUnit id="1381" loc="2.270">ex animique voluntate id procedere primum,</TextUnit>
    <TextUnit id="1382" loc="2.271">inde dari porro per totum corpus et artus.</TextUnit>
    <TextUnit id="1383" loc="2.272">nec similest ut cum inpulsi procedimus ictu</TextUnit>
    <TextUnit id="1384" loc="2.273">viribus alterius magnis magnoque coactu;</TextUnit>
    <TextUnit id="1385" loc="2.274">nam tum materiem totius corporis omnem</TextUnit>
    <TextUnit id="1386" loc="2.275">perspicuumst nobis invitis ire rapique,</TextUnit>
    <TextUnit id="1387" loc="2.276">donec eam refrenavit per membra voluntas.</TextUnit>
    <TextUnit id="1388" loc="2.277">iamne vides igitur, quamquam vis extera multos</TextUnit>
    <TextUnit id="1389" loc="2.278">pellat et invitos cogat procedere saepe</TextUnit>
    <TextUnit id="1390" loc="2.279">praecipitesque rapi, tamen esse in pectore nostro</TextUnit>
    <TextUnit id="1391" loc="2.280">quiddam quod contra pugnare obstareque possit?</TextUnit>
    <TextUnit id="1392" loc="2.281">cuius ad arbitrium quoque copia materiai</TextUnit>
    <TextUnit id="1393" loc="2.282">cogitur inter dum flecti per membra per artus</TextUnit>
    <TextUnit id="1394" loc="2.283">et proiecta refrenatur retroque residit.</TextUnit>
    <TextUnit id="1395" loc="2.284">quare in seminibus quoque idem fateare necessest,</TextUnit>
    <TextUnit id="1396" loc="2.285">esse aliam praeter plagas et pondera causam</TextUnit>
    <TextUnit id="1397" loc="2.286">motibus, unde haec est nobis innata potestas,</TextUnit>
    <TextUnit id="1398" loc="2.287">de nihilo quoniam fieri nihil posse videmus.</TextUnit>
    <TextUnit id="1399" loc="2.288">pondus enim prohibet ne plagis omnia fiant</TextUnit>
    <TextUnit id="1400" loc="2.289">externa quasi vi; sed ne res ipsa necessum</TextUnit>
    <TextUnit id="1401" loc="2.290">intestinum habeat cunctis in rebus agendis</TextUnit>
    <TextUnit id="1402" loc="2.291">et devicta quasi cogatur ferre patique,</TextUnit>
    <TextUnit id="1403" loc="2.292">id facit exiguum clinamen principiorum</TextUnit>
    <TextUnit id="1404" loc="2.293">nec regione loci certa nec tempore certo.</TextUnit>
    <TextUnit id="1405" loc="2.294">Nec stipata magis fuit umquam materiai</TextUnit>
    <TextUnit id="1406" loc="2.295">copia nec porro maioribus intervallis;</TextUnit>
    <TextUnit id="1407" loc="2.296">nam neque adaugescit quicquam neque deperit inde.</TextUnit>
    <TextUnit id="1408" loc="2.297">qua propter quo nunc in motu principiorum</TextUnit>
    <TextUnit id="1409" loc="2.298">corpora sunt, in eodem ante acta aetate fuere</TextUnit>
    <TextUnit id="1410" loc="2.299">et post haec semper simili ratione ferentur,</TextUnit>
    <TextUnit id="1411" loc="2.300">et quae consuerint gigni gignentur eadem</TextUnit>
    <TextUnit id="1412" loc="2.301">condicione et erunt et crescent vique valebunt,</TextUnit>
    <TextUnit id="1413" loc="2.302">quantum cuique datum est per foedera naturai.</TextUnit>
    <TextUnit id="1414" loc="2.303">nec rerum summam commutare ulla potest vis;</TextUnit>
    <TextUnit id="1415" loc="2.304">nam neque quo possit genus ullum materiai</TextUnit>
    <TextUnit id="1416" loc="2.305">effugere ex omni quicquam est &lt;extra&gt;, neque in omne</TextUnit>
    <TextUnit id="1417" loc="2.306">unde coorta queat nova vis inrumpere et omnem</TextUnit>
    <TextUnit id="1418" loc="2.307">naturam rerum mutare et vertere motus.</TextUnit>
    <TextUnit id="1419" loc="2.308">Illud in his rebus non est mirabile, quare,</TextUnit>
    <TextUnit id="1420" loc="2.309">omnia cum rerum primordia sint in motu,</TextUnit>
    <TextUnit id="1421" loc="2.310">summa tamen summa videatur stare quiete,</TextUnit>
    <TextUnit id="1422" loc="2.311">praeter quam siquid proprio dat corpore motus.</TextUnit>
    <TextUnit id="1423" loc="2.312">omnis enim longe nostris ab sensibus infra</TextUnit>
    <TextUnit id="1424" loc="2.313">primorum natura iacet; qua propter, ubi ipsa</TextUnit>
    <TextUnit id="1425" loc="2.314">cernere iam nequeas, motus quoque surpere debent;</TextUnit>
    <TextUnit id="1426" loc="2.315">praesertim cum, quae possimus cernere, celent</TextUnit>
    <TextUnit id="1427" loc="2.316">saepe tamen motus spatio diducta locorum.</TextUnit>
    <TextUnit id="1428" loc="2.317">nam saepe in colli tondentes pabula laeta</TextUnit>
    <TextUnit id="1429" loc="2.318">lanigerae reptant pecudes, quo quamque vocantes</TextUnit>
    <TextUnit id="1430" loc="2.319">invitant herbae gemmantes rore recenti,</TextUnit>
    <TextUnit id="1431" loc="2.320">et satiati agni ludunt blandeque coruscant;</TextUnit>
    <TextUnit id="1432" loc="2.321">omnia quae nobis longe confusa videntur</TextUnit>
    <TextUnit id="1433" loc="2.322">et velut in viridi candor consistere colli.</TextUnit>
    <TextUnit id="1434" loc="2.323">praeterea magnae legiones cum loca cursu</TextUnit>
    <TextUnit id="1435" loc="2.324">camporum complent belli simulacra cientes,</TextUnit>
    <TextUnit id="1436" loc="2.325">fulgor ubi ad caelum se tollit totaque circum</TextUnit>
    <TextUnit id="1437" loc="2.326">aere renidescit tellus supterque virum vi</TextUnit>
    <TextUnit id="1438" loc="2.327">excitur pedibus sonitus clamoreque montes</TextUnit>
    <TextUnit id="1439" loc="2.328">icti reiectant voces ad sidera mundi</TextUnit>
    <TextUnit id="1440" loc="2.329">et circum volitant equites mediosque repente</TextUnit>
    <TextUnit id="1441" loc="2.330">tramittunt valido quatientes impete campos;</TextUnit>
    <TextUnit id="1442" loc="2.331">et tamen est quidam locus altis montibus, &lt;unde&gt;</TextUnit>
    <TextUnit id="1443" loc="2.332">stare videntur et in campis consistere fulgor.</TextUnit>
    <TextUnit id="1444" loc="2.333">Nunc age, iam deinceps cunctarum exordia rerum</TextUnit>
    <TextUnit id="1445" loc="2.334">qualia sint et quam longe distantia formis,</TextUnit>
    <TextUnit id="1446" loc="2.335">percipe, multigenis quam sint variata figuris;</TextUnit>
    <TextUnit id="1447" loc="2.336">non quo multa parum simili sint praedita forma,</TextUnit>
    <TextUnit id="1448" loc="2.337">sed quia non volgo paria omnibus omnia constant.</TextUnit>
    <TextUnit id="1449" loc="2.338">nec mirum; nam cum sit eorum copia tanta,</TextUnit>
    <TextUnit id="1450" loc="2.339">ut neque finis, uti docui, neque summa sit ulla,</TextUnit>
    <TextUnit id="1451" loc="2.340">debent ni mirum non omnibus omnia prorsum</TextUnit>
    <TextUnit id="1452" loc="2.341">esse pari filo similique adfecta figura.</TextUnit>
    <TextUnit id="1453" loc="2.342">Praeterea genus humanum mutaeque natantes</TextUnit>
    <TextUnit id="1454" loc="2.343">squamigerum pecudes et laeta armenta feraeque</TextUnit>
    <TextUnit id="1455" loc="2.344">et variae volucres, laetantia quae loca aquarum</TextUnit>
    <TextUnit id="1456" loc="2.345">concelebrant circum ripas fontisque lacusque,</TextUnit>
    <TextUnit id="1457" loc="2.346">et quae pervolgant nemora avia pervolitantes,</TextUnit>
    <TextUnit id="1458" loc="2.347">quorum unum quidvis generatim sumere perge;</TextUnit>
    <TextUnit id="1459" loc="2.348">invenies tamen inter se differre figuris.</TextUnit>
    <TextUnit id="1460" loc="2.349">nec ratione alia proles cognoscere matrem</TextUnit>
    <TextUnit id="1461" loc="2.350">nec mater posset prolem; quod posse videmus</TextUnit>
    <TextUnit id="1462" loc="2.351">nec minus atque homines inter se nota cluere.</TextUnit>
    <TextUnit id="1463" loc="2.352">nam saepe ante deum vitulus delubra decora</TextUnit>
    <TextUnit id="1464" loc="2.353">turicremas propter mactatus concidit aras</TextUnit>
    <TextUnit id="1465" loc="2.354">sanguinis expirans calidum de pectore flumen;</TextUnit>
    <TextUnit id="1466" loc="2.355">at mater viridis saltus orbata peragrans</TextUnit>
    <TextUnit id="1467" loc="2.356">novit humi pedibus vestigia pressa bisulcis,</TextUnit>
    <TextUnit id="1468" loc="2.357">omnia convisens oculis loca, si queat usquam</TextUnit>
    <TextUnit id="1469" loc="2.358">conspicere amissum fetum, completque querellis</TextUnit>
    <TextUnit id="1470" loc="2.359">frondiferum nemus adsistens et crebra revisit</TextUnit>
    <TextUnit id="1471" loc="2.360">ad stabulum desiderio perfixa iuvenci,</TextUnit>
    <TextUnit id="1472" loc="2.361">nec tenerae salices atque herbae rore vigentes</TextUnit>
    <TextUnit id="1473" loc="2.362">fluminaque ulla queunt summis labentia ripis</TextUnit>
    <TextUnit id="1474" loc="2.363">oblectare animum subitamque avertere curam,</TextUnit>
    <TextUnit id="1475" loc="2.364">nec vitulorum aliae species per pabula laeta</TextUnit>
    <TextUnit id="1476" loc="2.365">derivare queunt animum curaque levare;</TextUnit>
    <TextUnit id="1477" loc="2.366">usque adeo quiddam proprium notumque requirit.</TextUnit>
    <TextUnit id="1478" loc="2.367">praeterea teneri tremulis cum vocibus haedi</TextUnit>
    <TextUnit id="1479" loc="2.368">cornigeras norunt matres agnique petulci</TextUnit>
    <TextUnit id="1480" loc="2.369">balantum pecudes; ita, quod natura resposcit,</TextUnit>
    <TextUnit id="1481" loc="2.370">ad sua quisque fere decurrunt ubera lactis.</TextUnit>
    <TextUnit id="1482" loc="2.371">Postremo quodvis frumentum non tamen omne</TextUnit>
    <TextUnit id="1483" loc="2.372">quidque suo genere inter se simile esse videbis,</TextUnit>
    <TextUnit id="1484" loc="2.373">quin intercurrat quaedam distantia formis.</TextUnit>
    <TextUnit id="1485" loc="2.374">concharumque genus parili ratione videmus</TextUnit>
    <TextUnit id="1486" loc="2.375">pingere telluris gremium, qua mollibus undis</TextUnit>
    <TextUnit id="1487" loc="2.376">litoris incurvi bibulam pavit aequor harenam.</TextUnit>
    <TextUnit id="1488" loc="2.377">quare etiam atque etiam simili ratione necessest,</TextUnit>
    <TextUnit id="1489" loc="2.378">natura quoniam constant neque facta manu sunt</TextUnit>
    <TextUnit id="1490" loc="2.379">unius ad certam formam primordia rerum,</TextUnit>
    <TextUnit id="1491" loc="2.380">dissimili inter se quaedam volitare figura.</TextUnit>
    <TextUnit id="1492" loc="2.381">Perfacile est animi ratione exsolvere nobis</TextUnit>
    <TextUnit id="1493" loc="2.382">quare fulmineus multo penetralior ignis</TextUnit>
    <TextUnit id="1494" loc="2.383">quam noster fluat e taedis terrestribus ortus;</TextUnit>
    <TextUnit id="1495" loc="2.384">dicere enim possis caelestem fulminis ignem</TextUnit>
    <TextUnit id="1496" loc="2.385">subtilem magis e parvis constare figuris</TextUnit>
    <TextUnit id="1497" loc="2.386">atque ideo transire foramina quae nequit ignis</TextUnit>
    <TextUnit id="1498" loc="2.387">noster hic e lignis ortus taedaque creatus.</TextUnit>
    <TextUnit id="1499" loc="2.388">praeterea lumen per cornum transit, at imber</TextUnit>
    <TextUnit id="1500" loc="2.389">respuitur. quare, nisi luminis illa minora</TextUnit>
    <TextUnit id="1501" loc="2.390">corpora sunt quam de quibus est liquor almus aquarum?</TextUnit>
    <TextUnit id="1502" loc="2.391">et quamvis subito per colum vina videmus</TextUnit>
    <TextUnit id="1503" loc="2.392">perfluere, at contra tardum cunctatur olivom,</TextUnit>
    <TextUnit id="1504" loc="2.393">aut quia ni mirum maioribus est elementis</TextUnit>
    <TextUnit id="1505" loc="2.394">aut magis hamatis inter se perque plicatis,</TextUnit>
    <TextUnit id="1506" loc="2.395">atque ideo fit uti non tam diducta repente</TextUnit>
    <TextUnit id="1507" loc="2.396">inter se possint primordia singula quaeque</TextUnit>
    <TextUnit id="1508" loc="2.397">singula per cuiusque foramina permanare.</TextUnit>
    <TextUnit id="1509" loc="2.398">Huc accedit uti mellis lactisque liquores</TextUnit>
    <TextUnit id="1510" loc="2.399">iucundo sensu linguae tractentur in ore;</TextUnit>
    <TextUnit id="1511" loc="2.400">at contra taetra absinthi natura ferique</TextUnit>
    <TextUnit id="1512" loc="2.401">centauri foedo pertorquent ora sapore;</TextUnit>
    <TextUnit id="1513" loc="2.402">ut facile agnoscas e levibus atque rutundis</TextUnit>
    <TextUnit id="1514" loc="2.403">esse ea quae sensus iucunde tangere possunt,</TextUnit>
    <TextUnit id="1515" loc="2.404">at contra quae amara atque aspera cumque videntur,</TextUnit>
    <TextUnit id="1516" loc="2.405">haec magis hamatis inter se nexa teneri</TextUnit>
    <TextUnit id="1517" loc="2.406">proptereaque solere vias rescindere nostris</TextUnit>
    <TextUnit id="1518" loc="2.407">sensibus introituque suo perrumpere corpus.</TextUnit>
    <TextUnit id="1519" loc="2.408">omnia postremo bona sensibus et mala tactu</TextUnit>
    <TextUnit id="1520" loc="2.409">dissimili inter se pugnant perfecta figura;</TextUnit>
    <TextUnit id="1521" loc="2.410">ne tu forte putes serrae stridentis acerbum</TextUnit>
    <TextUnit id="1522" loc="2.411">horrorem constare elementis levibus aeque</TextUnit>
    <TextUnit id="1523" loc="2.412">ac musaea mele, per chordas organici quae</TextUnit>
    <TextUnit id="1524" loc="2.413">mobilibus digitis expergefacta figurant;</TextUnit>
    <TextUnit id="1525" loc="2.414">neu simili penetrare putes primordia forma</TextUnit>
    <TextUnit id="1526" loc="2.415">in nares hominum, cum taetra cadavera torrent,</TextUnit>
    <TextUnit id="1527" loc="2.416">et cum scena croco Cilici perfusa recens est</TextUnit>
    <TextUnit id="1528" loc="2.417">araque Panchaeos exhalat propter odores;</TextUnit>
    <TextUnit id="1529" loc="2.418">neve bonos rerum simili constare colores</TextUnit>
    <TextUnit id="1530" loc="2.419">semine constituas, oculos qui pascere possunt,</TextUnit>
    <TextUnit id="1531" loc="2.420">et qui conpungunt aciem lacrimareque cogunt</TextUnit>
    <TextUnit id="1532" loc="2.421">aut foeda specie foedi turpesque videntur.</TextUnit>
    <TextUnit id="1533" loc="2.422">omnis enim, sensus quae mulcet cumque, &lt;tibi res&gt;</TextUnit>
    <TextUnit id="1534" loc="2.423">haut sine principiali aliquo levore creatast;</TextUnit>
    <TextUnit id="1535" loc="2.424">at contra quae cumque molesta atque aspera constat,</TextUnit>
    <TextUnit id="1536" loc="2.425">non aliquo sine materiae squalore repertast.</TextUnit>
    <TextUnit id="1537" loc="2.426">Sunt etiam quae iam nec levia iure putantur</TextUnit>
    <TextUnit id="1538" loc="2.427">esse neque omnino flexis mucronibus unca,</TextUnit>
    <TextUnit id="1539" loc="2.428">sed magis angellis paulum prostantibus, &lt;ut quae&gt;</TextUnit>
    <TextUnit id="1540" loc="2.429">titillare magis sensus quam laedere possint,</TextUnit>
    <TextUnit id="1541" loc="2.430">fecula iam quo de genere est inulaeque sapores.</TextUnit>
    <TextUnit id="1542" loc="2.431">Denique iam calidos ignis gelidamque pruinam</TextUnit>
    <TextUnit id="1543" loc="2.432">dissimili dentata modo conpungere sensus</TextUnit>
    <TextUnit id="1544" loc="2.433">corporis, indicio nobis est tactus uterque.</TextUnit>
    <TextUnit id="1545" loc="2.434">tactus enim, tactus, pro divum numina sancta,</TextUnit>
    <TextUnit id="1546" loc="2.435">corporis est sensus, vel cum res extera sese</TextUnit>
    <TextUnit id="1547" loc="2.436">insinuat, vel cum laedit quae in corpore natast</TextUnit>
    <TextUnit id="1548" loc="2.437">aut iuvat egrediens genitalis per Veneris res,</TextUnit>
    <TextUnit id="1549" loc="2.438">aut ex offensu cum turbant corpore in ipso,</TextUnit>
    <TextUnit id="1550" loc="2.439">semina confundunt inter se concita sensum;</TextUnit>
    <TextUnit id="1551" loc="2.440">ut si forte manu quamvis iam corporis ipse</TextUnit>
    <TextUnit id="1552" loc="2.441">tute tibi partem ferias atque experiare.</TextUnit>
    <TextUnit id="1553" loc="2.442">qua propter longe formas distare necessest</TextUnit>
    <TextUnit id="1554" loc="2.443">principiis, varios quae possint edere sensus.</TextUnit>
    <TextUnit id="1555" loc="2.444">Denique quae nobis durata ac spissa videntur,</TextUnit>
    <TextUnit id="1556" loc="2.445">haec magis hamatis inter sese esse necessest</TextUnit>
    <TextUnit id="1557" loc="2.446">et quasi ramosis alte compacta teneri.</TextUnit>
    <TextUnit id="1558" loc="2.447">in quo iam genere in primis adamantina saxa</TextUnit>
    <TextUnit id="1559" loc="2.448">prima acie constant ictus contemnere sueta</TextUnit>
    <TextUnit id="1560" loc="2.449">et validi silices ac duri robora ferri</TextUnit>
    <TextUnit id="1561" loc="2.450">aeraque quae claustris restantia vociferantur.</TextUnit>
    <TextUnit id="1562" loc="2.451">illa quidem debent e levibus atque rutundis</TextUnit>
    <TextUnit id="1563" loc="2.452">esse magis, fluvido quae corpore liquida constant.</TextUnit>
    <TextUnit id="1564" loc="2.453">namque papaveris haustus itemst facilis quod aquarum;</TextUnit>
    <TextUnit id="1565" loc="2.454">nec retinentur enim inter se glomeramina quaeque</TextUnit>
    <TextUnit id="1566" loc="2.455">et perculsus item proclive volubilis exstat.</TextUnit>
    <TextUnit id="1567" loc="2.456">omnia postremo quae puncto tempore cernis</TextUnit>
    <TextUnit id="1568" loc="2.457">diffugere ut fumum nebulas flammasque, necessest,</TextUnit>
    <TextUnit id="1569" loc="2.458">si minus omnia sunt e levibus atque rotundis,</TextUnit>
    <TextUnit id="1570" loc="2.459">at non esse tamen perplexis indupedita,</TextUnit>
    <TextUnit id="1571" loc="2.460">pungere uti possint corpus penetrareque saxa,</TextUnit>
    <TextUnit id="1572" loc="2.461">nec tamen haerere inter se; quod cumque videmus</TextUnit>
    <TextUnit id="1573" loc="2.462">sensibus dentatum, facile ut cognoscere possis</TextUnit>
    <TextUnit id="1574" loc="2.463">non e perplexis, sed acutis esse elementis.</TextUnit>
    <TextUnit id="1575" loc="2.464">sed quod amara vides eadem quae fluvida constant,</TextUnit>
    <TextUnit id="1576" loc="2.465">sudor uti maris est, minime mirabile debet</TextUnit>
    <TextUnit id="1577" loc="2.465a">* * *</TextUnit>
    <TextUnit id="1578" loc="2.466">nam quod fluvidus est, e levibus atque rotundis</TextUnit>
    <TextUnit id="1579" loc="2.467">est, sed levibus &lt;sunt hamata&gt; admixta doloris</TextUnit>
    <TextUnit id="1580" loc="2.468">corpora. nec tamen haec retineri hamata necessust:</TextUnit>
    <TextUnit id="1581" loc="2.469">scilicet esse globosa tamen, cum squalida constent,</TextUnit>
    <TextUnit id="1582" loc="2.470">provolvi simul ut possint et laedere sensus.</TextUnit>
    <TextUnit id="1583" loc="2.471">et quo mixta putes magis aspera levibus esse</TextUnit>
    <TextUnit id="1584" loc="2.472">principiis, unde est Neptuni corpus acerbum,</TextUnit>
    <TextUnit id="1585" loc="2.473">est ratio secernendi seorsumque videndi,</TextUnit>
    <TextUnit id="1586" loc="2.474">umor dulcis ubi per terras crebrius idem</TextUnit>
    <TextUnit id="1587" loc="2.475">percolatur, ut in foveam fluat ac mansuescat;</TextUnit>
    <TextUnit id="1588" loc="2.476">linquit enim supera taetri primordia viri,</TextUnit>
    <TextUnit id="1589" loc="2.477">aspera quo magis in terris haerescere possint.</TextUnit>
    <TextUnit id="1590" loc="2.478">Quod quoniam docui, pergam conectere rem quae</TextUnit>
    <TextUnit id="1591" loc="2.479">ex hoc apta fidem ducat, primordia rerum</TextUnit>
    <TextUnit id="1592" loc="2.480">finita variare figurarum ratione.</TextUnit>
    <TextUnit id="1593" loc="2.481">quod si non ita sit, rursum iam semina quaedam</TextUnit>
    <TextUnit id="1594" loc="2.482">esse infinito debebunt corporis auctu.</TextUnit>
    <TextUnit id="1595" loc="2.483">namque in eadem una cuiusvis iam brevitate</TextUnit>
    <TextUnit id="1596" loc="2.484">corporis inter se multum variare figurae</TextUnit>
    <TextUnit id="1597" loc="2.485">non possunt. fac enim minimis e partibus esse</TextUnit>
    <TextUnit id="1598" loc="2.486">corpora prima tribus, vel paulo pluribus auge;</TextUnit>
    <TextUnit id="1599" loc="2.487">nempe ubi eas partis unius corporis omnis,</TextUnit>
    <TextUnit id="1600" loc="2.488">summa atque ima locans, transmutans dextera laevis,</TextUnit>
    <TextUnit id="1601" loc="2.489">omnimodis expertus eris, quam quisque det ordo</TextUnit>
    <TextUnit id="1602" loc="2.490">formai speciem totius corporis eius,</TextUnit>
    <TextUnit id="1603" loc="2.491">quod super est, si forte voles variare figuras,</TextUnit>
    <TextUnit id="1604" loc="2.492">addendum partis alias erit. inde sequetur,</TextUnit>
    <TextUnit id="1605" loc="2.493">adsimili ratione alias ut postulet ordo,</TextUnit>
    <TextUnit id="1606" loc="2.494">si tu forte voles etiam variare figuras.</TextUnit>
    <TextUnit id="1607" loc="2.495">ergo formarum novitatem corporis augmen</TextUnit>
    <TextUnit id="1608" loc="2.496">subsequitur. quare non est ut credere possis</TextUnit>
    <TextUnit id="1609" loc="2.497">esse infinitis distantia semina formis,</TextUnit>
    <TextUnit id="1610" loc="2.498">ne quaedam cogas inmani maximitate</TextUnit>
    <TextUnit id="1611" loc="2.499">esse, supra quod iam docui non posse probari.</TextUnit>
    <TextUnit id="1612" loc="2.500">iam tibi barbaricae vestes Meliboeaque fulgens</TextUnit>
    <TextUnit id="1613" loc="2.501">purpura Thessalico concharum tacta colore,</TextUnit>
    <TextUnit id="1614" loc="2.502">aurea pavonum ridenti imbuta lepore</TextUnit>
    <TextUnit id="1615" loc="2.503">saecla novo rerum superata colore iacerent</TextUnit>
    <TextUnit id="1616" loc="2.504">et contemptus odor smyrnae mellisque sapores,</TextUnit>
    <TextUnit id="1617" loc="2.505">et cycnea mele Phoebeaque daedala chordis</TextUnit>
    <TextUnit id="1618" loc="2.506">carmina consimili ratione oppressa silerent;</TextUnit>
    <TextUnit id="1619" loc="2.507">namque aliis aliud praestantius exoreretur.</TextUnit>
    <TextUnit id="1620" loc="2.508">cedere item retro possent in deteriores</TextUnit>
    <TextUnit id="1621" loc="2.509">omnia sic partis, ut diximus in melioris;</TextUnit>
    <TextUnit id="1622" loc="2.510">namque aliis aliud retro quoque taetrius esset</TextUnit>
    <TextUnit id="1623" loc="2.511">naribus auribus atque oculis orisque sapori.</TextUnit>
    <TextUnit id="1624" loc="2.512">quae quoniam non sunt, &lt;sed&gt; rebus reddita certa</TextUnit>
    <TextUnit id="1625" loc="2.513">finis utrimque tenet summam, fateare necessest</TextUnit>
    <TextUnit id="1626" loc="2.514">materiem quoque finitis differe figuris.</TextUnit>
    <TextUnit id="1627" loc="2.515">denique ab ignibus ad gelidas hiemum usque pruinas</TextUnit>
    <TextUnit id="1628" loc="2.516">finitumst retroque pari ratione remensumst.</TextUnit>
    <TextUnit id="1629" loc="2.517">omnis enim calor ac frigus mediique tepores</TextUnit>
    <TextUnit id="1630" loc="2.518">interutrasque iacent explentes ordine summam.</TextUnit>
    <TextUnit id="1631" loc="2.519">ergo finita distant ratione creata,</TextUnit>
    <TextUnit id="1632" loc="2.520">ancipiti quoniam mucroni utrimque notantur,</TextUnit>
    <TextUnit id="1633" loc="2.521">hinc flammis illinc rigidis infesta pruinis.</TextUnit>
    <TextUnit id="1634" loc="2.522">Quod quoniam docui, pergam conectere rem quae</TextUnit>
    <TextUnit id="1635" loc="2.523">ex hoc apta fidem ducat, primordia rerum,</TextUnit>
    <TextUnit id="1636" loc="2.524">inter se simili quae sunt perfecta figura,</TextUnit>
    <TextUnit id="1637" loc="2.525">infinita cluere. etenim distantia cum sit</TextUnit>
    <TextUnit id="1638" loc="2.526">formarum finita, necesse est quae similes sint</TextUnit>
    <TextUnit id="1639" loc="2.527">esse infinitas aut summam materiai</TextUnit>
    <TextUnit id="1640" loc="2.528">finitam constare, id quod non esse probavi.</TextUnit>
    <TextUnit id="1641" loc="2.528a">* * *</TextUnit>
    <TextUnit id="1642" loc="2.529">versibus ostendam corpuscula materiai</TextUnit>
    <TextUnit id="1643" loc="2.530">ex infinito summam rerum usque tenere</TextUnit>
    <TextUnit id="1644" loc="2.531">undique protelo plagarum continuato.</TextUnit>
    <TextUnit id="1645" loc="2.532">nam quod rara vides magis esse animalia quaedam</TextUnit>
    <TextUnit id="1646" loc="2.533">fecundamque magis naturam cernis in illis,</TextUnit>
    <TextUnit id="1647" loc="2.534">at regione locoque alio terrisque remotis</TextUnit>
    <TextUnit id="1648" loc="2.535">multa licet genere esse in eo numerumque repleri;</TextUnit>
    <TextUnit id="1649" loc="2.536">sicut quadripedum cum primis esse videmus</TextUnit>
    <TextUnit id="1650" loc="2.537">in genere anguimanus elephantos, India quorum</TextUnit>
    <TextUnit id="1651" loc="2.538">milibus e multis vallo munitur eburno,</TextUnit>
    <TextUnit id="1652" loc="2.539">ut penitus nequeat penetrari: tanta ferarum</TextUnit>
    <TextUnit id="1653" loc="2.540">vis est, quarum nos perpauca exempla videmus.</TextUnit>
    <TextUnit id="1654" loc="2.541">sed tamen id quoque uti concedam, quam lubet esto</TextUnit>
    <TextUnit id="1655" loc="2.542">unica res quaedem nativo corpore sola,</TextUnit>
    <TextUnit id="1656" loc="2.543">cui similis toto terrarum non sit, in orbi;</TextUnit>
    <TextUnit id="1657" loc="2.544">infinita tamen nisi erit vis materiai,</TextUnit>
    <TextUnit id="1658" loc="2.545">unde ea progigni possit concepta, creari</TextUnit>
    <TextUnit id="1659" loc="2.546">non poterit neque, quod super est, procrescere alique.</TextUnit>
    <TextUnit id="1660" loc="2.547">quippe etenim sumant alii finita per omne</TextUnit>
    <TextUnit id="1661" loc="2.548">corpora iactari unius genitalia rei,</TextUnit>
    <TextUnit id="1662" loc="2.549">unde ubi qua vi et quo pacto congressa coibunt</TextUnit>
    <TextUnit id="1663" loc="2.550">materiae tanto in pelago turbaque aliena?</TextUnit>
    <TextUnit id="1664" loc="2.551">non, ut opinor, habent rationem conciliandi:</TextUnit>
    <TextUnit id="1665" loc="2.552">sed quasi naufragiis magnis multisque coortis</TextUnit>
    <TextUnit id="1666" loc="2.553">disiactare solet magnum mare transtra cavernas</TextUnit>
    <TextUnit id="1667" loc="2.554">antemnas prorem malos tonsasque natantis,</TextUnit>
    <TextUnit id="1668" loc="2.555">per terrarum omnis oras fluitantia aplustra</TextUnit>
    <TextUnit id="1669" loc="2.556">ut videantur et indicium mortalibus edant,</TextUnit>
    <TextUnit id="1670" loc="2.557">infidi maris insidias virisque dolumque</TextUnit>
    <TextUnit id="1671" loc="2.558">ut vitare velint, neve ullo tempore credant,</TextUnit>
    <TextUnit id="1672" loc="2.559">subdola cum ridet placidi pellacia ponti,</TextUnit>
    <TextUnit id="1673" loc="2.560">sic tibi si finita semel primordia quaedam</TextUnit>
    <TextUnit id="1674" loc="2.561">constitues, aevom debebunt sparsa per omnem</TextUnit>
    <TextUnit id="1675" loc="2.562">disiectare aestus diversi materiai,</TextUnit>
    <TextUnit id="1676" loc="2.563">numquam in concilium ut possint compulsa coire</TextUnit>
    <TextUnit id="1677" loc="2.564">nec remorari in concilio nec crescere adaucta;</TextUnit>
    <TextUnit id="1678" loc="2.565">quorum utrumque palam fieri manifesta docet res,</TextUnit>
    <TextUnit id="1679" loc="2.566">et res progigni et genitas procrescere posse.</TextUnit>
    <TextUnit id="1680" loc="2.567">esse igitur genere in quovis primordia rerum</TextUnit>
    <TextUnit id="1681" loc="2.568">infinita palam est, unde omnia suppeditantur.</TextUnit>
    <TextUnit id="1682" loc="2.569">Nec superare queunt motus itaque exitiales</TextUnit>
    <TextUnit id="1683" loc="2.570">perpetuo neque in aeternum sepelire salutem,</TextUnit>
    <TextUnit id="1684" loc="2.571">nec porro rerum genitales auctificique</TextUnit>
    <TextUnit id="1685" loc="2.572">motus perpetuo possunt servare creata.</TextUnit>
    <TextUnit id="1686" loc="2.573">sic aequo geritur certamine principiorum</TextUnit>
    <TextUnit id="1687" loc="2.574">ex infinito contractum tempore bellum.</TextUnit>
    <TextUnit id="1688" loc="2.575">nunc hic nunc illic superant vitalia rerum</TextUnit>
    <TextUnit id="1689" loc="2.576">et superantur item. miscetur funere vagor,</TextUnit>
    <TextUnit id="1690" loc="2.577">quem pueri tollunt visentis luminis oras;</TextUnit>
    <TextUnit id="1691" loc="2.578">nec nox ulla diem neque noctem aurora secutast,</TextUnit>
    <TextUnit id="1692" loc="2.579">quae non audierit mixtos vagitibus aegris</TextUnit>
    <TextUnit id="1693" loc="2.580">ploratus, mortis comites et funeris atri.</TextUnit>
    <TextUnit id="1694" loc="2.581">Illud in his obsignatum quoque rebus habere</TextUnit>
    <TextUnit id="1695" loc="2.582">convenit et memori mandatum mente tenere,</TextUnit>
    <TextUnit id="1696" loc="2.583">nil esse, in promptu quorum natura videtur,</TextUnit>
    <TextUnit id="1697" loc="2.584">quod genere ex uno consistat principiorum,</TextUnit>
    <TextUnit id="1698" loc="2.585">nec quicquam quod non permixto semine constet.</TextUnit>
    <TextUnit id="1699" loc="2.586">et quod cumque magis vis multas possidet in se</TextUnit>
    <TextUnit id="1700" loc="2.587">atque potestates, ita plurima principiorum</TextUnit>
    <TextUnit id="1701" loc="2.588">in sese genera ac varias docet esse figuras.</TextUnit>
    <TextUnit id="1702" loc="2.589">Principio tellus habet in se corpora prima,</TextUnit>
    <TextUnit id="1703" loc="2.590">unde mare inmensum volventes frigora fontes</TextUnit>
    <TextUnit id="1704" loc="2.591">adsidue renovent, habet ignes unde oriantur;</TextUnit>
    <TextUnit id="1705" loc="2.592">nam multis succensa locis ardent sola terrae,</TextUnit>
    <TextUnit id="1706" loc="2.593">ex imis vero furit ignibus impetus Aetnae.</TextUnit>
    <TextUnit id="1707" loc="2.594">tum porro nitidas fruges arbustaque laeta</TextUnit>
    <TextUnit id="1708" loc="2.595">gentibus humanis habet unde extollere possit,</TextUnit>
    <TextUnit id="1709" loc="2.596">unde etiam fluvios frondes et pabula laeta</TextUnit>
    <TextUnit id="1710" loc="2.597">montivago generi possit praebere ferarum.</TextUnit>
    <TextUnit id="1711" loc="2.598">quare magna deum mater materque ferarum</TextUnit>
    <TextUnit id="1712" loc="2.599">et nostri genetrix haec dicta est corporis una.</TextUnit>
    <TextUnit id="1713" loc="2.600">Hanc veteres Graium docti cecinere poetae</TextUnit>
    <TextUnit id="1714" loc="2.601">sedibus in curru biiugos agitare leones,</TextUnit>
    <TextUnit id="1715" loc="2.602">aeris in spatio magnam pendere docentes</TextUnit>
    <TextUnit id="1716" loc="2.603">tellurem neque posse in terra sistere terram.</TextUnit>
    <TextUnit id="1717" loc="2.604">adiunxere feras, quia quamvis effera proles</TextUnit>
    <TextUnit id="1718" loc="2.605">officiis debet molliri victa parentum.</TextUnit>
    <TextUnit id="1719" loc="2.606">muralique caput summum cinxere corona,</TextUnit>
    <TextUnit id="1720" loc="2.607">eximiis munita locis quia sustinet urbes.</TextUnit>
    <TextUnit id="1721" loc="2.608">quo nunc insigni per magnas praedita terras</TextUnit>
    <TextUnit id="1722" loc="2.609">horrifice fertur divinae matris imago.</TextUnit>
    <TextUnit id="1723" loc="2.610">hanc variae gentes antiquo more sacrorum</TextUnit>
    <TextUnit id="1724" loc="2.611">Idaeam vocitant matrem Phrygiasque catervas</TextUnit>
    <TextUnit id="1725" loc="2.612">dant comites, quia primum ex illis finibus edunt</TextUnit>
    <TextUnit id="1726" loc="2.613">per terrarum orbes fruges coepisse creari.</TextUnit>
    <TextUnit id="1727" loc="2.614">Gallos attribuunt, quia, numen qui violarint</TextUnit>
    <TextUnit id="1728" loc="2.615">Matris et ingrati genitoribus inventi sint,</TextUnit>
    <TextUnit id="1729" loc="2.616">significare volunt indignos esse putandos,</TextUnit>
    <TextUnit id="1730" loc="2.617">vivam progeniem qui in oras luminis edant.</TextUnit>
    <TextUnit id="1731" loc="2.618">tympana tenta tonant palmis et cymbala circum</TextUnit>
    <TextUnit id="1732" loc="2.619">concava, raucisonoque minantur cornua cantu,</TextUnit>
    <TextUnit id="1733" loc="2.620">et Phrygio stimulat numero cava tibia mentis,</TextUnit>
    <TextUnit id="1734" loc="2.621">telaque praeportant, violenti signa furoris,</TextUnit>
    <TextUnit id="1735" loc="2.622">ingratos animos atque impia pectora volgi</TextUnit>
    <TextUnit id="1736" loc="2.623">conterrere metu quae possint numine divae.</TextUnit>
    <TextUnit id="1737" loc="2.624">ergo cum primum magnas invecta per urbis</TextUnit>
    <TextUnit id="1738" loc="2.625">munificat tacita mortalis muta salute,</TextUnit>
    <TextUnit id="1739" loc="2.626">aere atque argento sternunt iter omne viarum</TextUnit>
    <TextUnit id="1740" loc="2.627">largifica stipe ditantes ninguntque rosarum</TextUnit>
    <TextUnit id="1741" loc="2.628">floribus umbrantes matrem comitumque catervam.</TextUnit>
    <TextUnit id="1742" loc="2.629">hic armata manus, Curetas nomine Grai</TextUnit>
    <TextUnit id="1743" loc="2.630">quos memorant, Phrygias inter si forte catervas</TextUnit>
    <TextUnit id="1744" loc="2.631">ludunt in numerumque exultant sanguine laeti</TextUnit>
    <TextUnit id="1745" loc="2.632">terrificas capitum quatientes numine cristas,</TextUnit>
    <TextUnit id="1746" loc="2.633">Dictaeos referunt Curetas, qui Iovis illum</TextUnit>
    <TextUnit id="1747" loc="2.634">vagitum in Creta quondam occultasse feruntur,</TextUnit>
    <TextUnit id="1748" loc="2.635">cum pueri circum puerum pernice chorea</TextUnit>
    <TextUnit id="1749" loc="2.636">[armat et in numerum pernice chorea]</TextUnit>
    <TextUnit id="1750" loc="2.637">armati in numerum pulsarent aeribus aera,</TextUnit>
    <TextUnit id="1751" loc="2.638">ne Saturnus eum malis mandaret adeptus</TextUnit>
    <TextUnit id="1752" loc="2.639">aeternumque daret matri sub pectore volnus.</TextUnit>
    <TextUnit id="1753" loc="2.640">propterea magnam armati matrem comitantur,</TextUnit>
    <TextUnit id="1754" loc="2.641">aut quia significant divam praedicere ut armis</TextUnit>
    <TextUnit id="1755" loc="2.642">ac virtute velint patriam defendere terram</TextUnit>
    <TextUnit id="1756" loc="2.643">praesidioque parent decorique parentibus esse.</TextUnit>
    <TextUnit id="1757" loc="2.644">quae bene et eximie quamvis disposta ferantur,</TextUnit>
    <TextUnit id="1758" loc="2.645">longe sunt tamen a vera ratione repulsa.</TextUnit>
    <TextUnit id="1759" loc="2.646">omnis enim per se divom natura necessest</TextUnit>
    <TextUnit id="1760" loc="2.647">inmortali aevo summa cum pace fruatur</TextUnit>
    <TextUnit id="1761" loc="2.648">semota ab nostris rebus seiunctaque longe;</TextUnit>
    <TextUnit id="1762" loc="2.649">nam privata dolore omni, privata periclis,</TextUnit>
    <TextUnit id="1763" loc="2.650">ipsa suis pollens opibus, nihil indiga nostri,</TextUnit>
    <TextUnit id="1764" loc="2.651">nec bene promeritis capitur neque tangitur ira.</TextUnit>
    <TextUnit id="1765" loc="2.652">terra quidem vero caret omni tempore sensu,</TextUnit>
    <TextUnit id="1766" loc="2.653">et quia multarum potitur primordia rerum,</TextUnit>
    <TextUnit id="1767" loc="2.654">multa modis multis effert in lumina solis.</TextUnit>
    <TextUnit id="1768" loc="2.655">hic siquis mare Neptunum Cereremque vocare</TextUnit>
    <TextUnit id="1769" loc="2.656">constituet fruges et Bacchi nomine abuti</TextUnit>
    <TextUnit id="1770" loc="2.657">mavolt quam laticis proprium proferre vocamen,</TextUnit>
    <TextUnit id="1771" loc="2.658">concedamus ut hic terrarum dictitet orbem</TextUnit>
    <TextUnit id="1772" loc="2.659">esse deum matrem, dum vera re tamen ipse</TextUnit>
    <TextUnit id="1773" loc="2.680">religione animum turpi contingere parcat.</TextUnit>
    <TextUnit id="1774" loc="2.660">Saepe itaque ex uno tondentes gramina campo</TextUnit>
    <TextUnit id="1775" loc="2.661">lanigerae pecudes et equorum duellica proles</TextUnit>
    <TextUnit id="1776" loc="2.662">buceriaeque greges eodem sub tegmine caeli</TextUnit>
    <TextUnit id="1777" loc="2.663">ex unoque sitim sedantes flumine aquai</TextUnit>
    <TextUnit id="1778" loc="2.664">dissimili vivont specie retinentque parentum</TextUnit>
    <TextUnit id="1779" loc="2.665">naturam et mores generatim quaeque imitantur.</TextUnit>
    <TextUnit id="1780" loc="2.666">tanta est in quovis genere herbae materiai</TextUnit>
    <TextUnit id="1781" loc="2.667">dissimilis ratio, tanta est in flumine quoque.</TextUnit>
    <TextUnit id="1782" loc="2.668">Hinc porro quamvis animantem ex omnibus unam</TextUnit>
    <TextUnit id="1783" loc="2.669">ossa cruor venae calor umor viscera nervi</TextUnit>
    <TextUnit id="1784" loc="2.670">constituunt, quae sunt porro distantia longe,</TextUnit>
    <TextUnit id="1785" loc="2.671">dissimili perfecta figura principiorum.</TextUnit>
    <TextUnit id="1786" loc="2.672">Tum porro quae cumque igni flammata cremantur.</TextUnit>
    <TextUnit id="1787" loc="2.673">si nil praeterea, tamen haec in corpore tradunt,</TextUnit>
    <TextUnit id="1788" loc="2.674">unde ignem iacere et lumen submittere possint</TextUnit>
    <TextUnit id="1789" loc="2.675">scintillasque agere ac late differre favillam.</TextUnit>
    <TextUnit id="1790" loc="2.676">cetera consimili mentis ratione peragrans</TextUnit>
    <TextUnit id="1791" loc="2.677">invenies igitur multarum semina rerum</TextUnit>
    <TextUnit id="1792" loc="2.678">corpore celare et varias cohibere figuras.</TextUnit>
    <TextUnit id="1793" loc="2.679">Denique multa vides, quibus et color et sapor una</TextUnit>
    <TextUnit id="1794" loc="2.681">reddita sunt cum odore in primis pleraque poma.</TextUnit>
    <TextUnit id="1795" loc="2.682">haec igitur variis debent constare figuris;</TextUnit>
    <TextUnit id="1796" loc="2.683">nidor enim penetrat qua fucus non it in artus,</TextUnit>
    <TextUnit id="1797" loc="2.684">fucus item sorsum, &lt;sorsum&gt; sapor insinuatur</TextUnit>
    <TextUnit id="1798" loc="2.685">sensibus; ut noscas primis differre figuris.</TextUnit>
    <TextUnit id="1799" loc="2.686">dissimiles igitur formae glomeramen in unum</TextUnit>
    <TextUnit id="1800" loc="2.687">conveniunt et res permixto semine constant.</TextUnit>
    <TextUnit id="1801" loc="2.688">Quin etiam passim nostris in versibus ipsis</TextUnit>
    <TextUnit id="1802" loc="2.689">multa elementa vides multis communia verbis,</TextUnit>
    <TextUnit id="1803" loc="2.690">cum tamen inter se versus ac verba necesse est</TextUnit>
    <TextUnit id="1804" loc="2.691">confiteare alia ex aliis constare elementis;</TextUnit>
    <TextUnit id="1805" loc="2.692">non quo multa parum communis littera currat</TextUnit>
    <TextUnit id="1806" loc="2.693">aut nulla inter se duo sint ex omnibus isdem,</TextUnit>
    <TextUnit id="1807" loc="2.694">sed quia non volgo paria omnibus omnia constant.</TextUnit>
    <TextUnit id="1808" loc="2.695">sic aliis in rebus item communia multa</TextUnit>
    <TextUnit id="1809" loc="2.696">multarum rerum cum sint, primordia rerum</TextUnit>
    <TextUnit id="1810" loc="2.697">dissimili tamen inter se consistere summa</TextUnit>
    <TextUnit id="1811" loc="2.698">possunt; ut merito ex aliis constare feratur</TextUnit>
    <TextUnit id="1812" loc="2.699">humanum genus et fruges arbustaque laeta.</TextUnit>
    <TextUnit id="1813" loc="2.700">Nec tamen omnimodis conecti posse putandum est</TextUnit>
    <TextUnit id="1814" loc="2.701">omnia; nam volgo fieri portenta videres,</TextUnit>
    <TextUnit id="1815" loc="2.702">semiferas hominum species existere et altos</TextUnit>
    <TextUnit id="1816" loc="2.703">inter dum ramos egigni corpore vivo</TextUnit>
    <TextUnit id="1817" loc="2.704">multaque conecti terrestria membra marinis,</TextUnit>
    <TextUnit id="1818" loc="2.705">tum flammam taetro spirantis ore Chimaeras</TextUnit>
    <TextUnit id="1819" loc="2.706">pascere naturam per terras omniparentis.</TextUnit>
    <TextUnit id="1820" loc="2.707">quorum nil fieri manifestum est, omnia quando</TextUnit>
    <TextUnit id="1821" loc="2.708">seminibus certis certa genetrice creata</TextUnit>
    <TextUnit id="1822" loc="2.709">conservare genus crescentia posse videmus.</TextUnit>
    <TextUnit id="1823" loc="2.710">scilicet id certa fieri ratione necessust.</TextUnit>
    <TextUnit id="1824" loc="2.711">nam sua cuique cibis ex omnibus intus in artus</TextUnit>
    <TextUnit id="1825" loc="2.712">corpora discedunt conexaque convenientis</TextUnit>
    <TextUnit id="1826" loc="2.713">efficiunt motus; at contra aliena videmus</TextUnit>
    <TextUnit id="1827" loc="2.714">reicere in terras naturam, multaque caecis</TextUnit>
    <TextUnit id="1828" loc="2.715">corporibus fugiunt e corpore percita plagis,</TextUnit>
    <TextUnit id="1829" loc="2.716">quae neque conecti quoquam potuere neque intus</TextUnit>
    <TextUnit id="1830" loc="2.717">vitalis motus consentire atque imitari.</TextUnit>
    <TextUnit id="1831" loc="2.718">sed ne forte putes animalia sola teneri</TextUnit>
    <TextUnit id="1832" loc="2.719">legibus his, quaedam ratio res terminat omnis</TextUnit>
    <TextUnit id="1833" loc="2.720">nam vel uti tota natura dissimiles sunt</TextUnit>
    <TextUnit id="1834" loc="2.721">inter se genitae res quaeque, ita quamque necessest</TextUnit>
    <TextUnit id="1835" loc="2.722">dissimili constare figura principiorum;</TextUnit>
    <TextUnit id="1836" loc="2.723">non quo multa parum simili sint praedita forma,</TextUnit>
    <TextUnit id="1837" loc="2.724">sed quia non volgo paria omnibus omnia constant.</TextUnit>
    <TextUnit id="1838" loc="2.725">semina cum porro distent, differre necessust</TextUnit>
    <TextUnit id="1839" loc="2.726">intervalla vias conexus pondera plagas</TextUnit>
    <TextUnit id="1840" loc="2.727">concursus motus; quae non animalia solum</TextUnit>
    <TextUnit id="1841" loc="2.728">corpora seiungunt, sed terras ac mare totum</TextUnit>
    <TextUnit id="1842" loc="2.729">secernunt caelumque a terris omne retentant.</TextUnit>
    <TextUnit id="1843" loc="2.730">Nunc age dicta meo dulci quaesita labore</TextUnit>
    <TextUnit id="1844" loc="2.731">percipe, ne forte haec albis ex alba rearis</TextUnit>
    <TextUnit id="1845" loc="2.732">principiis esse, ante oculos quae candida cernis,</TextUnit>
    <TextUnit id="1846" loc="2.733">aut ea quae nigrant nigro de semine nata;</TextUnit>
    <TextUnit id="1847" loc="2.734">nive alium quemvis quae sunt inbuta colorem,</TextUnit>
    <TextUnit id="1848" loc="2.735">propterea gerere hunc credas, quod materiai</TextUnit>
    <TextUnit id="1849" loc="2.736">corpora consimili sint eius tincta colore;</TextUnit>
    <TextUnit id="1850" loc="2.737">nullus enim color est omnino materiai</TextUnit>
    <TextUnit id="1851" loc="2.738">corporibus, neque par rebus neque denique dispar.</TextUnit>
    <TextUnit id="1852" loc="2.739">in quae corpora si nullus tibi forte videtur</TextUnit>
    <TextUnit id="1853" loc="2.740">posse animi iniectus fieri, procul avius erras.</TextUnit>
    <TextUnit id="1854" loc="2.741">nam cum caecigeni, solis qui lumina numquam</TextUnit>
    <TextUnit id="1855" loc="2.742">dispexere, tamen cognoscant corpora tactu</TextUnit>
    <TextUnit id="1856" loc="2.743">ex ineunte aevo nullo coniuncta colore,</TextUnit>
    <TextUnit id="1857" loc="2.744">scire licet nostrae quoque menti corpora posse</TextUnit>
    <TextUnit id="1858" loc="2.745">vorti in notitiam nullo circum lita fuco.</TextUnit>
    <TextUnit id="1859" loc="2.746">denique nos ipsi caecis quaecumque tenebris</TextUnit>
    <TextUnit id="1860" loc="2.747">tangimus, haud ullo sentimus tincta colore.</TextUnit>
    <TextUnit id="1861" loc="2.748">Quod quoniam vinco fieri, nunc esse docebo.</TextUnit>
    <TextUnit id="1862" loc="2.749">omnis enim color omnino mutatur in omnis;</TextUnit>
    <TextUnit id="1863" loc="2.750">quod facere haud ullo debent primordia pacto;</TextUnit>
    <TextUnit id="1864" loc="2.751">immutabile enim quiddam superare necessest,</TextUnit>
    <TextUnit id="1865" loc="2.752">ne res ad nihilum redigantur funditus omnes;</TextUnit>
    <TextUnit id="1866" loc="2.753">nam quod cumque suis mutatum finibus exit,</TextUnit>
    <TextUnit id="1867" loc="2.754">continuo hoc mors est illius quod fuit ante.</TextUnit>
    <TextUnit id="1868" loc="2.755">proinde colore cave contingas semina rerum,</TextUnit>
    <TextUnit id="1869" loc="2.756">ne tibi res redeant ad nihilum funditus omnes.</TextUnit>
    <TextUnit id="1870" loc="2.757">Praeterea si nulla coloris principiis est</TextUnit>
    <TextUnit id="1871" loc="2.758">reddita natura et variis sunt praedita formis,</TextUnit>
    <TextUnit id="1872" loc="2.759">e quibus omnigenus gignunt variantque colores,</TextUnit>
    <TextUnit id="1873" loc="2.760">propterea magni quod refert, semina quaeque</TextUnit>
    <TextUnit id="1874" loc="2.761">cum quibus et quali positura contineantur</TextUnit>
    <TextUnit id="1875" loc="2.762">et quos inter se dent motus accipiantque,</TextUnit>
    <TextUnit id="1876" loc="2.763">perfacile extemplo rationem reddere possis,</TextUnit>
    <TextUnit id="1877" loc="2.764">cur ea quae nigro fuerint paulo ante colore,</TextUnit>
    <TextUnit id="1878" loc="2.765">marmoreo fieri possint candore repente,</TextUnit>
    <TextUnit id="1879" loc="2.766">ut mare, cum magni commorunt aequora venti,</TextUnit>
    <TextUnit id="1880" loc="2.767">vertitur in canos candenti marmore fluctus;</TextUnit>
    <TextUnit id="1881" loc="2.768">dicere enim possis, nigrum quod saepe videmus,</TextUnit>
    <TextUnit id="1882" loc="2.769">materies ubi permixta est illius et ordo</TextUnit>
    <TextUnit id="1883" loc="2.770">principiis mutatus et addita demptaque quaedam,</TextUnit>
    <TextUnit id="1884" loc="2.771">continuo id fieri ut candens videatur et album.</TextUnit>
    <TextUnit id="1885" loc="2.772">quod si caeruleis constarent aequora ponti</TextUnit>
    <TextUnit id="1886" loc="2.773">seminibus, nullo possent albescere pacto;</TextUnit>
    <TextUnit id="1887" loc="2.774">nam quo cumque modo perturbes caerula quae sint,</TextUnit>
    <TextUnit id="1888" loc="2.775">numquam in marmoreum possunt migrare colorem.</TextUnit>
    <TextUnit id="1889" loc="2.776">sin alio atque alio sunt semina tincta colore,</TextUnit>
    <TextUnit id="1890" loc="2.777">quae maris efficiunt unum purumque nitorem,</TextUnit>
    <TextUnit id="1891" loc="2.778">ut saepe ex aliis formis variisque figuris</TextUnit>
    <TextUnit id="1892" loc="2.779">efficitur quiddam quadratum unaque figura,</TextUnit>
    <TextUnit id="1893" loc="2.780">conveniebat, ut in quadrato cernimus esse</TextUnit>
    <TextUnit id="1894" loc="2.781">dissimiles formas, ita cernere in aequore ponti</TextUnit>
    <TextUnit id="1895" loc="2.782">aut alio in quovis uno puroque nitore</TextUnit>
    <TextUnit id="1896" loc="2.783">dissimiles longe inter se variosque colores.</TextUnit>
    <TextUnit id="1897" loc="2.784">praeterea nihil officiunt obstantque figurae</TextUnit>
    <TextUnit id="1898" loc="2.785">dissimiles, quo quadratum minus omne sit extra;</TextUnit>
    <TextUnit id="1899" loc="2.786">at varii rerum inpediunt prohibentque colores,</TextUnit>
    <TextUnit id="1900" loc="2.787">quo minus esse uno possit res tota nitore.</TextUnit>
    <TextUnit id="1901" loc="2.788">Tum porro quae ducit et inlicit ut tribuamus</TextUnit>
    <TextUnit id="1902" loc="2.789">principiis rerum non numquam causa colores,</TextUnit>
    <TextUnit id="1903" loc="2.790">occidit, ex albis quoniam non alba creantur,</TextUnit>
    <TextUnit id="1904" loc="2.791">nec quae nigra cluent de nigris, sed variis ex.</TextUnit>
    <TextUnit id="1905" loc="2.792">quippe etenim multo proclivius exorientur</TextUnit>
    <TextUnit id="1906" loc="2.793">candida de nullo quam nigro nata colore</TextUnit>
    <TextUnit id="1907" loc="2.794">aut alio quovis, qui contra pugnet et obstet.</TextUnit>
    <TextUnit id="1908" loc="2.795">Praeterea quoniam nequeunt sine luce colores</TextUnit>
    <TextUnit id="1909" loc="2.796">esse neque in lucem existunt primordia rerum,</TextUnit>
    <TextUnit id="1910" loc="2.797">scire licet quam sint nullo velata colore;</TextUnit>
    <TextUnit id="1911" loc="2.798">qualis enim caecis poterit color esse tenebris?</TextUnit>
    <TextUnit id="1912" loc="2.799">lumine quin ipso mutatur propterea quod</TextUnit>
    <TextUnit id="1913" loc="2.800">recta aut obliqua percussus luce refulget;</TextUnit>
    <TextUnit id="1914" loc="2.801">pluma columbarum quo pacto in sole videtur,</TextUnit>
    <TextUnit id="1915" loc="2.802">quae sita cervices circum collumque coronat;</TextUnit>
    <TextUnit id="1916" loc="2.803">namque alias fit uti claro sit rubra pyropo,</TextUnit>
    <TextUnit id="1917" loc="2.804">inter dum quodam sensu fit uti videatur</TextUnit>
    <TextUnit id="1918" loc="2.805">inter caeruleum viridis miscere zmaragdos.</TextUnit>
    <TextUnit id="1919" loc="2.806">caudaque pavonis, larga cum luce repleta est,</TextUnit>
    <TextUnit id="1920" loc="2.807">consimili mutat ratione obversa colores;</TextUnit>
    <TextUnit id="1921" loc="2.808">qui quoniam quodam gignuntur luminis ictu,</TextUnit>
    <TextUnit id="1922" loc="2.809">scire licet, sine eo fieri non posse putandum est.</TextUnit>
    <TextUnit id="1923" loc="2.810">Et quoniam plagae quoddam genus excipit in se</TextUnit>
    <TextUnit id="1924" loc="2.811">pupula, cum sentire colorem dicitur album,</TextUnit>
    <TextUnit id="1925" loc="2.812">atque aliud porro, nigrum cum et cetera sentit,</TextUnit>
    <TextUnit id="1926" loc="2.813">nec refert ea quae tangas quo forte colore</TextUnit>
    <TextUnit id="1927" loc="2.814">praedita sint, verum quali magis apta figura,</TextUnit>
    <TextUnit id="1928" loc="2.815">scire licet nihil principiis opus esse colore,</TextUnit>
    <TextUnit id="1929" loc="2.816">sed variis formis variantes edere tactus.</TextUnit>
    <TextUnit id="1930" loc="2.817">Praeterea quoniam non certis certa figuris</TextUnit>
    <TextUnit id="1931" loc="2.818">est natura coloris et omnia principiorum</TextUnit>
    <TextUnit id="1932" loc="2.819">formamenta queunt in quovis esse nitore,</TextUnit>
    <TextUnit id="1933" loc="2.820">cur ea quae constant ex illis non pariter sunt</TextUnit>
    <TextUnit id="1934" loc="2.821">omnigenus perfusa coloribus in genere omni?</TextUnit>
    <TextUnit id="1935" loc="2.822">conveniebat enim corvos quoque saepe volantis</TextUnit>
    <TextUnit id="1936" loc="2.823">ex albis album pinnis iactare colorem</TextUnit>
    <TextUnit id="1937" loc="2.824">et nigros fieri nigro de semine cycnos</TextUnit>
    <TextUnit id="1938" loc="2.825">aut alio quovis uno varioque colore.</TextUnit>
    <TextUnit id="1939" loc="2.826">Quin etiam quanto in partes res quaeque minutas</TextUnit>
    <TextUnit id="1940" loc="2.827">distrahitur magis, hoc magis est ut cernere possis</TextUnit>
    <TextUnit id="1941" loc="2.828">evanescere paulatim stinguique colorem;</TextUnit>
    <TextUnit id="1942" loc="2.829">ut fit ubi in parvas partis discerpitur austrum:</TextUnit>
    <TextUnit id="1943" loc="2.830">purpura poeniceusque color clarissimus multo,</TextUnit>
    <TextUnit id="1944" loc="2.831">filatim cum distractum est, disperditur omnis;</TextUnit>
    <TextUnit id="1945" loc="2.832">noscere ut hinc possis prius omnem efflare colorem</TextUnit>
    <TextUnit id="1946" loc="2.833">particulas, quam discedant ad semina rerum.</TextUnit>
    <TextUnit id="1947" loc="2.834">Postremo quoniam non omnia corpora vocem</TextUnit>
    <TextUnit id="1948" loc="2.835">mittere concedis neque odorem, propterea fit</TextUnit>
    <TextUnit id="1949" loc="2.836">ut non omnibus adtribuas sonitus et odores:</TextUnit>
    <TextUnit id="1950" loc="2.837">sic oculis quoniam non omnia cernere quimus,</TextUnit>
    <TextUnit id="1951" loc="2.838">scire licet quaedam tam constare orba colore</TextUnit>
    <TextUnit id="1952" loc="2.839">quam sine odore ullo quaedam sonituque remota,</TextUnit>
    <TextUnit id="1953" loc="2.840">nec minus haec animum cognoscere posse sagacem</TextUnit>
    <TextUnit id="1954" loc="2.841">quam quae sunt aliis rebus privata notare.</TextUnit>
    <TextUnit id="1955" loc="2.842">Sed ne forte putes solo spoliata colore</TextUnit>
    <TextUnit id="1956" loc="2.843">corpora prima manere, etiam secreta teporis</TextUnit>
    <TextUnit id="1957" loc="2.844">sunt ac frigoris omnino calidique vaporis,</TextUnit>
    <TextUnit id="1958" loc="2.845">et sonitu sterila et suco ieiuna feruntur,</TextUnit>
    <TextUnit id="1959" loc="2.846">nec iaciunt ullum proprium de corpore odorem.</TextUnit>
    <TextUnit id="1960" loc="2.847">sicut amaracini blandum stactaeque liquorem</TextUnit>
    <TextUnit id="1961" loc="2.848">et nardi florem, nectar qui naribus halat,</TextUnit>
    <TextUnit id="1962" loc="2.849">cum facere instituas, cum primis quaerere par est,</TextUnit>
    <TextUnit id="1963" loc="2.850">quod licet ac possis reperire, inolentis olivi</TextUnit>
    <TextUnit id="1964" loc="2.851">naturam, nullam quae mittat naribus auram,</TextUnit>
    <TextUnit id="1965" loc="2.852">quam minime ut possit mixtos in corpore odores</TextUnit>
    <TextUnit id="1966" loc="2.853">concoctosque suo contractans perdere viro,</TextUnit>
    <TextUnit id="1967" loc="2.854">propter eandem &lt;rem&gt; debent primordia rerum</TextUnit>
    <TextUnit id="1968" loc="2.855">non adhibere suum gignundis rebus odorem</TextUnit>
    <TextUnit id="1969" loc="2.856">nec sonitum, quoniam nihil ab se mittere possunt,</TextUnit>
    <TextUnit id="1970" loc="2.857">nec simili ratione saporem denique quemquam</TextUnit>
    <TextUnit id="1971" loc="2.858">nec frigus neque item calidum tepidumque vaporem,</TextUnit>
    <TextUnit id="1972" loc="2.859">cetera, quae cum ita sunt tamen ut mortalia constent,</TextUnit>
    <TextUnit id="1973" loc="2.860">molli lenta, fragosa putri, cava corpore raro,</TextUnit>
    <TextUnit id="1974" loc="2.861">omnia sint a principiis seiuncta necessest,</TextUnit>
    <TextUnit id="1975" loc="2.862">inmortalia si volumus subiungere rebus</TextUnit>
    <TextUnit id="1976" loc="2.863">fundamenta, quibus nitatur summa salutis;</TextUnit>
    <TextUnit id="1977" loc="2.864">ne tibi res redeant ad nihilum funditus omnes.</TextUnit>
    <TextUnit id="1978" loc="2.865">Nunc ea quae sentire videmus cumque necessest</TextUnit>
    <TextUnit id="1979" loc="2.866">ex insensilibus tamen omnia confiteare</TextUnit>
    <TextUnit id="1980" loc="2.867">principiis constare. neque id manufesta refutant</TextUnit>
    <TextUnit id="1981" loc="2.868">nec contra pugnant, in promptu cognita quae sunt,</TextUnit>
    <TextUnit id="1982" loc="2.869">sed magis ipsa manu ducunt et credere cogunt</TextUnit>
    <TextUnit id="1983" loc="2.870">ex insensilibus, quod dico, animalia gigni.</TextUnit>
    <TextUnit id="1984" loc="2.871">quippe videre licet vivos existere vermes</TextUnit>
    <TextUnit id="1985" loc="2.872">stercore de taetro, putorem cum sibi nacta est</TextUnit>
    <TextUnit id="1986" loc="2.873">intempestivis ex imbribus umida tellus.</TextUnit>
    <TextUnit id="1987" loc="2.874">Praeterea cunctas itidem res vertere sese.</TextUnit>
    <TextUnit id="1988" loc="2.875">vertunt se fluvii in frondes et pabula laeta</TextUnit>
    <TextUnit id="1989" loc="2.876">in pecudes, vertunt pecudes in corpora nostra</TextUnit>
    <TextUnit id="1990" loc="2.877">naturam, et nostro de corpore saepe ferarum</TextUnit>
    <TextUnit id="1991" loc="2.878">augescunt vires et corpora pennipotentum.</TextUnit>
    <TextUnit id="1992" loc="2.879">ergo omnes natura cibos in corpora viva</TextUnit>
    <TextUnit id="1993" loc="2.880">vertit et hinc sensus animantum procreat omnes,</TextUnit>
    <TextUnit id="1994" loc="2.881">non alia longe ratione atque arida ligna</TextUnit>
    <TextUnit id="1995" loc="2.882">explicat in flammas et &lt;in&gt; ignis omnia versat.</TextUnit>
    <TextUnit id="1996" loc="2.883">iamne vides igitur magni primordia rerum</TextUnit>
    <TextUnit id="1997" loc="2.884">referre in quali sint ordine quaeque locata</TextUnit>
    <TextUnit id="1998" loc="2.885">et commixta quibus dent motus accipiantque?</TextUnit>
    <TextUnit id="1999" loc="2.886">Tum porro, quid id est, animum quod percutit, ipsum,</TextUnit>
    <TextUnit id="2000" loc="2.887">quod movet et varios sensus expromere cogit,</TextUnit>
    <TextUnit id="2001" loc="2.888">ex insensilibus ne credas sensile gigni?</TextUnit>
    <TextUnit id="2002" loc="2.889">ni mirum lapides et ligna et terra quod una</TextUnit>
    <TextUnit id="2003" loc="2.890">mixta tamen nequeunt vitalem reddere sensum.</TextUnit>
    <TextUnit id="2004" loc="2.891">illud in his igitur rebus meminisse decebit,</TextUnit>
    <TextUnit id="2005" loc="2.892">non ex omnibus omnino, quaecumque creant res</TextUnit>
    <TextUnit id="2006" loc="2.893">sensilia, extemplo me gigni dicere sensus,</TextUnit>
    <TextUnit id="2007" loc="2.894">sed magni referre ea primum quantula constent,</TextUnit>
    <TextUnit id="2008" loc="2.895">sensile quae faciunt, et qua sint praedita forma,</TextUnit>
    <TextUnit id="2009" loc="2.896">motibus ordinibus posituris denique quae sint.</TextUnit>
    <TextUnit id="2010" loc="2.897">quarum nil rerum in lignis glaebisque videmus;</TextUnit>
    <TextUnit id="2011" loc="2.898">et tamen haec, cum sunt quasi putrefacta per imbres,</TextUnit>
    <TextUnit id="2012" loc="2.899">vermiculos pariunt, quia corpora materiai</TextUnit>
    <TextUnit id="2013" loc="2.900">antiquis ex ordinibus permota nova re</TextUnit>
    <TextUnit id="2014" loc="2.901">conciliantur ita ut debent animalia gigni.</TextUnit>
    <TextUnit id="2015" loc="2.902">Deinde ex sensilibus qui sensile posse creari</TextUnit>
    <TextUnit id="2016" loc="2.903">constituunt, porro ex aliis sentire sueti</TextUnit>
    <TextUnit id="2017" loc="2.903a">* * *</TextUnit>
    <TextUnit id="2018" loc="2.904">mollia cum faciunt; nam sensus iungitur omnis</TextUnit>
    <TextUnit id="2019" loc="2.905">visceribus nervis venis, quae cumque videmus</TextUnit>
    <TextUnit id="2020" loc="2.906">mollia mortali consistere corpore creta.</TextUnit>
    <TextUnit id="2021" loc="2.907">sed tamen esto iam posse haec aeterna manere;</TextUnit>
    <TextUnit id="2022" loc="2.908">nempe tamen debent aut sensum partis habere</TextUnit>
    <TextUnit id="2023" loc="2.909">aut similis totis animalibus esse putari.</TextUnit>
    <TextUnit id="2024" loc="2.910">at nequeant per se partes sentire necesse est:</TextUnit>
    <TextUnit id="2025" loc="2.911">namque animus sensus membrorum respuit omnis,</TextUnit>
    <TextUnit id="2026" loc="2.912">nec manus a nobis potis est secreta neque ulla</TextUnit>
    <TextUnit id="2027" loc="2.913">corporis omnino sensum pars sola tenere.</TextUnit>
    <TextUnit id="2028" loc="2.914">linquitur ut totis animantibus adsimulentur,</TextUnit>
    <TextUnit id="2029" loc="2.915">vitali ut possint consentire undique sensu.</TextUnit>
    <TextUnit id="2030" loc="2.916">qui poterunt igitur rerum primordia dici</TextUnit>
    <TextUnit id="2031" loc="2.917">et leti vitare vias, animalia cum sint,</TextUnit>
    <TextUnit id="2032" loc="2.918">atque animalia &lt;sint&gt; mortalibus una eademque?</TextUnit>
    <TextUnit id="2033" loc="2.919">quod tamen ut possint, at coetu concilioque</TextUnit>
    <TextUnit id="2034" loc="2.920">nil facient praeter volgum turbamque animantum,</TextUnit>
    <TextUnit id="2035" loc="2.921">scilicet ut nequeant homines armenta feraeque</TextUnit>
    <TextUnit id="2036" loc="2.922">inter sese ullam rem gignere conveniundo.</TextUnit>
    <TextUnit id="2037" loc="2.923">sic itidem quae sentimus sentire necessest.</TextUnit>
    <TextUnit id="2038" loc="2.924">quod si forte suum dimittunt corpore sensum</TextUnit>
    <TextUnit id="2039" loc="2.925">atque alium capiunt, quid opus fuit adtribui id quod</TextUnit>
    <TextUnit id="2040" loc="2.926">detrahitur? tum praeterea, quod fudimus ante,</TextUnit>
    <TextUnit id="2041" loc="2.927">quatinus in pullos animalis vertier ova</TextUnit>
    <TextUnit id="2042" loc="2.928">cernimus alituum vermisque effervere terra,</TextUnit>
    <TextUnit id="2043" loc="2.929">intempestivos quam putor cepit ob imbris,</TextUnit>
    <TextUnit id="2044" loc="2.930">scire licet gigni posse ex non sensibus sensus.</TextUnit>
    <TextUnit id="2045" loc="2.931">Quod si forte aliquis dicet, dum taxat oriri</TextUnit>
    <TextUnit id="2046" loc="2.932">posse ex non sensu sensus mutabilitate,</TextUnit>
    <TextUnit id="2047" loc="2.933">aut aliquo tamquam partu quod proditur extra,</TextUnit>
    <TextUnit id="2048" loc="2.934">huic satis illud erit planum facere atque probare,</TextUnit>
    <TextUnit id="2049" loc="2.935">non fieri partum nisi concilio ante coacto,</TextUnit>
    <TextUnit id="2050" loc="2.936">nec quicquam commutari sine conciliatu.</TextUnit>
    <TextUnit id="2051" loc="2.937">Principio nequeunt ullius corporis esse</TextUnit>
    <TextUnit id="2052" loc="2.938">sensus ante ipsam genitam naturam animantis,</TextUnit>
    <TextUnit id="2053" loc="2.939">ni mirum quia materies disiecta tenetur</TextUnit>
    <TextUnit id="2054" loc="2.940">aere fluminibus terris terraque creatis,</TextUnit>
    <TextUnit id="2055" loc="2.941">nec congressa modo vitalis convenientes</TextUnit>
    <TextUnit id="2056" loc="2.942">contulit inter se motus, quibus omnituentes</TextUnit>
    <TextUnit id="2057" loc="2.943">accensi sensus animantem quamque tuentur.</TextUnit>
    <TextUnit id="2058" loc="2.944">Praeterea quamvis animantem grandior ictus,</TextUnit>
    <TextUnit id="2059" loc="2.945">quam patitur natura, repente adfligit et omnis</TextUnit>
    <TextUnit id="2060" loc="2.946">corporis atque animi pergit confundere sensus.</TextUnit>
    <TextUnit id="2061" loc="2.947">dissoluuntur enim positurae principiorum</TextUnit>
    <TextUnit id="2062" loc="2.948">et penitus motus vitales inpediuntur,</TextUnit>
    <TextUnit id="2063" loc="2.949">donec materies omnis concussa per artus</TextUnit>
    <TextUnit id="2064" loc="2.950">vitalis animae nodos a corpore solvit</TextUnit>
    <TextUnit id="2065" loc="2.951">dispersamque foras per caulas eiecit omnis;</TextUnit>
    <TextUnit id="2066" loc="2.952">nam quid praeterea facere ictum posse reamur</TextUnit>
    <TextUnit id="2067" loc="2.953">oblatum, nisi discutere ac dissolvere quaeque?</TextUnit>
    <TextUnit id="2068" loc="2.954">fit quoque uti soleant minus oblato acriter ictu</TextUnit>
    <TextUnit id="2069" loc="2.955">reliqui motus vitalis vincere saepe,</TextUnit>
    <TextUnit id="2070" loc="2.956">vincere et ingentis plagae sedare tumultus</TextUnit>
    <TextUnit id="2071" loc="2.957">inque suos quicquid rursus revocare meatus</TextUnit>
    <TextUnit id="2072" loc="2.958">et quasi iam leti dominantem in corpore motum</TextUnit>
    <TextUnit id="2073" loc="2.959">discutere ac paene amissos accendere sensus;</TextUnit>
    <TextUnit id="2074" loc="2.960">nam qua re potius leti iam limine ab ipso</TextUnit>
    <TextUnit id="2075" loc="2.961">ad vitam possint conlecta mente reverti,</TextUnit>
    <TextUnit id="2076" loc="2.962">quam quo decursum prope iam siet ire et abire?</TextUnit>
    <TextUnit id="2077" loc="2.963">Praeterea, quoniam dolor est, ubi materiai</TextUnit>
    <TextUnit id="2078" loc="2.964">corpora vi quadam per viscera viva per artus</TextUnit>
    <TextUnit id="2079" loc="2.965">sollicitata suis trepidant in sedibus intus,</TextUnit>
    <TextUnit id="2080" loc="2.966">inque locum quando remigrant, fit blanda voluptas,</TextUnit>
    <TextUnit id="2081" loc="2.967">scire licet nullo primordia posse dolore</TextUnit>
    <TextUnit id="2082" loc="2.968">temptari nullamque voluptatem capere ex se;</TextUnit>
    <TextUnit id="2083" loc="2.969">quandoquidem non sunt ex ullis principiorum</TextUnit>
    <TextUnit id="2084" loc="2.970">corporibus, quorum motus novitate laborent</TextUnit>
    <TextUnit id="2085" loc="2.971">aut aliquem fructum capiant dulcedinis almae.</TextUnit>
    <TextUnit id="2086" loc="2.972">haut igitur debent esse ullo praedita sensu.</TextUnit>
    <TextUnit id="2087" loc="2.973">Denique uti possint sentire animalia quaeque,</TextUnit>
    <TextUnit id="2088" loc="2.974">principiis si iam est sensus tribuendus eorum,</TextUnit>
    <TextUnit id="2089" loc="2.975">quid, genus humanum propritim de quibus auctumst?</TextUnit>
    <TextUnit id="2090" loc="2.976">scilicet et risu tremulo concussa cachinnant</TextUnit>
    <TextUnit id="2091" loc="2.977">et lacrimis spargunt rorantibus ora genasque</TextUnit>
    <TextUnit id="2092" loc="2.978">multaque de rerum mixtura dicere callent</TextUnit>
    <TextUnit id="2093" loc="2.979">et sibi proporro quae sint primordia quaerunt;</TextUnit>
    <TextUnit id="2094" loc="2.980">quando quidem totis mortalibus adsimulata</TextUnit>
    <TextUnit id="2095" loc="2.981">ipsa quoque ex aliis debent constare elementis,</TextUnit>
    <TextUnit id="2096" loc="2.982">inde alia ex aliis, nusquam consistere ut ausis;</TextUnit>
    <TextUnit id="2097" loc="2.983">quippe sequar, quod cumque loqui ridereque dices</TextUnit>
    <TextUnit id="2098" loc="2.984">et sapere, ex aliis eadem haec facientibus ut sit.</TextUnit>
    <TextUnit id="2099" loc="2.985">quod si delira haec furiosaque cernimus esse</TextUnit>
    <TextUnit id="2100" loc="2.986">et ridere potest non ex ridentibus auctus,</TextUnit>
    <TextUnit id="2101" loc="2.987">et sapere et doctis rationem reddere dictis</TextUnit>
    <TextUnit id="2102" loc="2.988">non ex seminibus sapientibus atque disertis,</TextUnit>
    <TextUnit id="2103" loc="2.989">qui minus esse queant ea quae sentire videmus</TextUnit>
    <TextUnit id="2104" loc="2.990">seminibus permixta carentibus undique sensu?</TextUnit>
    <TextUnit id="2105" loc="2.991">Denique caelesti sumus omnes semine oriundi;</TextUnit>
    <TextUnit id="2106" loc="2.992">omnibus ille idem pater est, unde alma liquentis</TextUnit>
    <TextUnit id="2107" loc="2.993">umoris guttas mater cum terra recepit,</TextUnit>
    <TextUnit id="2108" loc="2.994">feta parit nitidas fruges arbustaque laeta</TextUnit>
    <TextUnit id="2109" loc="2.995">et genus humanum, parit omnia saecla ferarum,</TextUnit>
    <TextUnit id="2110" loc="2.996">pabula cum praebet, quibus omnes corpora pascunt</TextUnit>
    <TextUnit id="2111" loc="2.997">et dulcem ducunt vitam prolemque propagant;</TextUnit>
    <TextUnit id="2112" loc="2.998">qua propter merito maternum nomen adepta est.</TextUnit>
    <TextUnit id="2113" loc="2.999">cedit item retro, de terra quod fuit ante,</TextUnit>
    <TextUnit id="2114" loc="2.1000">in terras, et quod missumst ex aetheris oris,</TextUnit>
    <TextUnit id="2115" loc="2.1001">id rursum caeli rellatum templa receptant.</TextUnit>
    <TextUnit id="2116" loc="2.1002">nec sic interemit mors res ut materiai</TextUnit>
    <TextUnit id="2117" loc="2.1003">corpora conficiat, sed coetum dissupat ollis;</TextUnit>
    <TextUnit id="2118" loc="2.1004">inde aliis aliud coniungit et efficit, omnis</TextUnit>
    <TextUnit id="2119" loc="2.1005">res ut convertant formas mutentque colores</TextUnit>
    <TextUnit id="2120" loc="2.1006">et capiant sensus et puncto tempore reddant;</TextUnit>
    <TextUnit id="2121" loc="2.1007">ut noscas referre earum primordia rerum</TextUnit>
    <TextUnit id="2122" loc="2.1008">cum quibus et quali positura contineantur</TextUnit>
    <TextUnit id="2123" loc="2.1009">et quos inter se dent motus accipiantque,</TextUnit>
    <TextUnit id="2124" loc="2.1010">neve putes aeterna penes residere potesse</TextUnit>
    <TextUnit id="2125" loc="2.1011">corpora prima quod in summis fluitare videmus</TextUnit>
    <TextUnit id="2126" loc="2.1012">rebus et interdum nasci subitoque perire.</TextUnit>
    <TextUnit id="2127" loc="2.1013">quin etiam refert nostris in versibus ipsis</TextUnit>
    <TextUnit id="2128" loc="2.1014">cum quibus et quali sint ordine quaeque locata;</TextUnit>
    <TextUnit id="2129" loc="2.1015">namque eadem caelum mare terras flumina solem</TextUnit>
    <TextUnit id="2130" loc="2.1016">significant, eadem fruges arbusta animantis;</TextUnit>
    <TextUnit id="2131" loc="2.1017">si non omnia sunt, at multo maxima pars est</TextUnit>
    <TextUnit id="2132" loc="2.1018">consimilis; verum positura discrepitant res.</TextUnit>
    <TextUnit id="2133" loc="2.1019">sic ipsis in rebus item iam materiai</TextUnit>
    <TextUnit id="2134" loc="2.1020">[intervalla vias conexus pondera plagas]</TextUnit>
    <TextUnit id="2135" loc="2.1021">concursus motus ordo positura figurae</TextUnit>
    <TextUnit id="2136" loc="2.1022">cum permutantur, mutari res quoque debent.</TextUnit>
    <TextUnit id="2137" loc="2.1023">Nunc animum nobis adhibe veram ad rationem.</TextUnit>
    <TextUnit id="2138" loc="2.1024">nam tibi vehementer nova res molitur ad auris</TextUnit>
    <TextUnit id="2139" loc="2.1025">accedere et nova se species ostendere rerum.</TextUnit>
    <TextUnit id="2140" loc="2.1026">sed neque tam facilis res ulla est, quin ea primum</TextUnit>
    <TextUnit id="2141" loc="2.1027">difficilis magis ad credendum constet, itemque</TextUnit>
    <TextUnit id="2142" loc="2.1028">nil adeo magnum neque tam mirabile quicquam,</TextUnit>
    <TextUnit id="2143" loc="2.1029">quod non paulatim minuant mirarier omnes,</TextUnit>
    <TextUnit id="2144" loc="2.1030">principio caeli clarum purumque colorem</TextUnit>
    <TextUnit id="2145" loc="2.1031">quaeque in se cohibet, palantia sidera passim,</TextUnit>
    <TextUnit id="2146" loc="2.1032">lunamque et solis praeclara luce nitorem;</TextUnit>
    <TextUnit id="2147" loc="2.1033">omnia quae nunc si primum mortalibus essent</TextUnit>
    <TextUnit id="2148" loc="2.1034">ex improviso si sint obiecta repente,</TextUnit>
    <TextUnit id="2149" loc="2.1035">quid magis his rebus poterat mirabile dici,</TextUnit>
    <TextUnit id="2150" loc="2.1036">aut minus ante quod auderent fore credere gentes?</TextUnit>
    <TextUnit id="2151" loc="2.1037">nil, ut opinor; ita haec species miranda fuisset.</TextUnit>
    <TextUnit id="2152" loc="2.1038">quam tibi iam nemo fessus satiate videndi,</TextUnit>
    <TextUnit id="2153" loc="2.1039">suspicere in caeli dignatur lucida templa.</TextUnit>
    <TextUnit id="2154" loc="2.1040">desine qua propter novitate exterritus ipsa</TextUnit>
    <TextUnit id="2155" loc="2.1041">expuere ex animo rationem, sed magis acri</TextUnit>
    <TextUnit id="2156" loc="2.1042">iudicio perpende, et si tibi vera videntur,</TextUnit>
    <TextUnit id="2157" loc="2.1043">dede manus, aut, si falsum est, accingere contra.</TextUnit>
    <TextUnit id="2158" loc="2.1044">quaerit enim rationem animus, cum summa loci sit</TextUnit>
    <TextUnit id="2159" loc="2.1045">infinita foris haec extra moenia mundi,</TextUnit>
    <TextUnit id="2160" loc="2.1046">quid sit ibi porro, quo prospicere usque velit mens</TextUnit>
    <TextUnit id="2161" loc="2.1047">atque animi iactus liber quo pervolet ipse.</TextUnit>
    <TextUnit id="2162" loc="2.1048">Principio nobis in cunctas undique partis</TextUnit>
    <TextUnit id="2163" loc="2.1049">et latere ex utroque &lt;supra&gt; supterque per omne</TextUnit>
    <TextUnit id="2164" loc="2.1050">nulla est finis; uti docui, res ipsaque per se</TextUnit>
    <TextUnit id="2165" loc="2.1051">vociferatur, et elucet natura profundi.</TextUnit>
    <TextUnit id="2166" loc="2.1052">nullo iam pacto veri simile esse putandumst,</TextUnit>
    <TextUnit id="2167" loc="2.1053">undique cum vorsum spatium vacet infinitum</TextUnit>
    <TextUnit id="2168" loc="2.1054">seminaque innumero numero summaque profunda</TextUnit>
    <TextUnit id="2169" loc="2.1055">multimodis volitent aeterno percita motu,</TextUnit>
    <TextUnit id="2170" loc="2.1056">hunc unum terrarum orbem caelumque creatum,</TextUnit>
    <TextUnit id="2171" loc="2.1057">nil agere illa foris tot corpora materiai;</TextUnit>
    <TextUnit id="2172" loc="2.1058">cum praesertim hic sit natura factus et ipsa</TextUnit>
    <TextUnit id="2173" loc="2.1059">sponte sua forte offensando semina rerum</TextUnit>
    <TextUnit id="2174" loc="2.1060">multimodis temere in cassum frustraque coacta</TextUnit>
    <TextUnit id="2175" loc="2.1061">tandem coluerunt ea quae coniecta repente</TextUnit>
    <TextUnit id="2176" loc="2.1062">magnarum rerum fierent exordia semper,</TextUnit>
    <TextUnit id="2177" loc="2.1063">terrai maris et caeli generisque animantum.</TextUnit>
    <TextUnit id="2178" loc="2.1064">quare etiam atque etiam talis fateare necesse est</TextUnit>
    <TextUnit id="2179" loc="2.1065">esse alios alibi congressus materiai,</TextUnit>
    <TextUnit id="2180" loc="2.1066">qualis hic est, avido complexu quem tenet aether.</TextUnit>
    <TextUnit id="2181" loc="2.1067">Praeterea cum materies est multa parata,</TextUnit>
    <TextUnit id="2182" loc="2.1068">cum locus est praesto nec res nec causa moratur</TextUnit>
    <TextUnit id="2183" loc="2.1069">ulla, geri debent ni mirum et confieri res.</TextUnit>
    <TextUnit id="2184" loc="2.1070">nunc et seminibus si tanta est copia, quantam</TextUnit>
    <TextUnit id="2185" loc="2.1071">enumerare aetas animantum non queat omnis,</TextUnit>
    <TextUnit id="2186" loc="2.1072">quis eadem natura manet, quae semina rerum</TextUnit>
    <TextUnit id="2187" loc="2.1073">conicere in loca quaeque queat simili ratione</TextUnit>
    <TextUnit id="2188" loc="2.1074">atque huc sunt coniecta, necesse est confiteare</TextUnit>
    <TextUnit id="2189" loc="2.1075">esse alios aliis terrarum in partibus orbis</TextUnit>
    <TextUnit id="2190" loc="2.1076">et varias hominum gentis et saecla ferarum.</TextUnit>
    <TextUnit id="2191" loc="2.1077">Huc accedit ut in summa res nulla sit una,</TextUnit>
    <TextUnit id="2192" loc="2.1078">unica quae gignatur et unica solaque crescat,</TextUnit>
    <TextUnit id="2193" loc="2.1079">quin aliquoius siet saecli permultaque eodem</TextUnit>
    <TextUnit id="2194" loc="2.1080">sint genere. in primis animalibus indice mente</TextUnit>
    <TextUnit id="2195" loc="2.1081">invenies sic montivagum genus esse ferarum,</TextUnit>
    <TextUnit id="2196" loc="2.1082">sic hominum geminam prolem, sic denique mutas</TextUnit>
    <TextUnit id="2197" loc="2.1083">squamigerum pecudes et corpora cuncta volantum.</TextUnit>
    <TextUnit id="2198" loc="2.1084">qua propter caelum simili ratione fatendumst</TextUnit>
    <TextUnit id="2199" loc="2.1085">terramque et solem, lunam mare cetera quae sunt,</TextUnit>
    <TextUnit id="2200" loc="2.1086">non esse unica, sed numero magis innumerali;</TextUnit>
    <TextUnit id="2201" loc="2.1087">quando quidem vitae depactus terminus alte</TextUnit>
    <TextUnit id="2202" loc="2.1088">tam manet haec et tam nativo corpore constant</TextUnit>
    <TextUnit id="2203" loc="2.1089">quam genus omne, quod his generatimst rebus abundans.</TextUnit>
    <TextUnit id="2204" loc="2.1090">Quae bene cognita si teneas, natura videtur</TextUnit>
    <TextUnit id="2205" loc="2.1091">libera continuo, dominis privata superbis,</TextUnit>
    <TextUnit id="2206" loc="2.1092">ipsa sua per se sponte omnia dis agere expers.</TextUnit>
    <TextUnit id="2207" loc="2.1093">nam pro sancta deum tranquilla pectora pace</TextUnit>
    <TextUnit id="2208" loc="2.1094">quae placidum degunt aevom vitamque serenam,</TextUnit>
    <TextUnit id="2209" loc="2.1095">quis regere immensi summam, quis habere profundi</TextUnit>
    <TextUnit id="2210" loc="2.1096">indu manu validas potis est moderanter habenas,</TextUnit>
    <TextUnit id="2211" loc="2.1097">quis pariter caelos omnis convertere et omnis</TextUnit>
    <TextUnit id="2212" loc="2.1098">ignibus aetheriis terras suffire feracis,</TextUnit>
    <TextUnit id="2213" loc="2.1099">omnibus inve locis esse omni tempore praesto,</TextUnit>
    <TextUnit id="2214" loc="2.1100">nubibus ut tenebras faciat caelique serena</TextUnit>
    <TextUnit id="2215" loc="2.1101">concutiat sonitu, tum fulmina mittat et aedis</TextUnit>
    <TextUnit id="2216" loc="2.1102">saepe suas disturbet et in deserta recedens</TextUnit>
    <TextUnit id="2217" loc="2.1103">saeviat exercens telum, quod saepe nocentes</TextUnit>
    <TextUnit id="2218" loc="2.1104">praeterit exanimatque indignos inque merentes?</TextUnit>
    <TextUnit id="2219" loc="2.1105">Multaque post mundi tempus genitale diemque</TextUnit>
    <TextUnit id="2220" loc="2.1106">primigenum maris et terrae solisque coortum</TextUnit>
    <TextUnit id="2221" loc="2.1107">addita corpora sunt extrinsecus, addita circum</TextUnit>
    <TextUnit id="2222" loc="2.1108">semina, quae magnum iaculando contulit omne,</TextUnit>
    <TextUnit id="2223" loc="2.1109">unde mare et terrae possent augescere et unde</TextUnit>
    <TextUnit id="2224" loc="2.1110">appareret spatium caeli domus altaque tecta</TextUnit>
    <TextUnit id="2225" loc="2.1111">tolleret a terris procul et consurgeret aer.</TextUnit>
    <TextUnit id="2226" loc="2.1112">nam sua cuique, locis ex omnibus, omnia plagis</TextUnit>
    <TextUnit id="2227" loc="2.1113">corpora distribuuntur et ad sua saecla recedunt,</TextUnit>
    <TextUnit id="2228" loc="2.1114">umor ad umorem, terreno corpore terra</TextUnit>
    <TextUnit id="2229" loc="2.1115">crescit et ignem ignes procudunt aetheraque &lt;aether&gt;,</TextUnit>
    <TextUnit id="2230" loc="2.1116">donique ad extremum crescendi perfica finem</TextUnit>
    <TextUnit id="2231" loc="2.1117">omnia perduxit rerum natura creatrix;</TextUnit>
    <TextUnit id="2232" loc="2.1118">ut fit ubi nihilo iam plus est quod datur intra</TextUnit>
    <TextUnit id="2233" loc="2.1119">vitalis venas quam quod fluit atque recedit.</TextUnit>
    <TextUnit id="2234" loc="2.1120">omnibus hic aetas debet consistere rebus,</TextUnit>
    <TextUnit id="2235" loc="2.1121">hic natura suis refrenat viribus auctum.</TextUnit>
    <TextUnit id="2236" loc="2.1122">nam quae cumque vides hilaro grandescere adauctu</TextUnit>
    <TextUnit id="2237" loc="2.1123">paulatimque gradus aetatis scandere adultae,</TextUnit>
    <TextUnit id="2238" loc="2.1124">plura sibi adsumunt quam de se corpora mittunt,</TextUnit>
    <TextUnit id="2239" loc="2.1125">dum facile in venas cibus omnis inditur et dum</TextUnit>
    <TextUnit id="2240" loc="2.1126">non ita sunt late dispessa, ut multa remittant</TextUnit>
    <TextUnit id="2241" loc="2.1127">et plus dispendi faciant quam vescitur aetas.</TextUnit>
    <TextUnit id="2242" loc="2.1128">nam certe fluere atque recedere corpora rebus</TextUnit>
    <TextUnit id="2243" loc="2.1129">multa manus dandum est; sed plura accedere debent,</TextUnit>
    <TextUnit id="2244" loc="2.1130">donec alescendi summum tetigere cacumen.</TextUnit>
    <TextUnit id="2245" loc="2.1131">inde minutatim vires et robur adultum</TextUnit>
    <TextUnit id="2246" loc="2.1132">frangit et in partem peiorem liquitur aetas.</TextUnit>
    <TextUnit id="2247" loc="2.1133">quippe etenim quanto est res amplior, augmine adempto,</TextUnit>
    <TextUnit id="2248" loc="2.1134">et quo latior est, in cunctas undique partis</TextUnit>
    <TextUnit id="2249" loc="2.1135">plura modo dispargit et a se corpora mittit,</TextUnit>
    <TextUnit id="2250" loc="2.1136">nec facile in venas cibus omnis diditur ei</TextUnit>
    <TextUnit id="2251" loc="2.1137">nec satis est, pro quam largos exaestuat aestus,</TextUnit>
    <TextUnit id="2252" loc="2.1138">unde queat tantum suboriri ac subpeditare.</TextUnit>
    <TextUnit id="2253" loc="2.1139">iure igitur pereunt, cum rarefacta fluendo</TextUnit>
    <TextUnit id="2254" loc="2.1140">sunt et cum externis succumbunt omnia plagis,</TextUnit>
    <TextUnit id="2255" loc="2.1141">quando quidem grandi cibus aevo denique defit,</TextUnit>
    <TextUnit id="2256" loc="2.1142">nec tuditantia rem cessant extrinsecus ullam</TextUnit>
    <TextUnit id="2257" loc="2.1143">corpora conficere et plagis infesta domare.</TextUnit>
    <TextUnit id="2258" loc="2.1144">Sic igitur magni quoque circum moenia mundi</TextUnit>
    <TextUnit id="2259" loc="2.1145">expugnata dabunt labem putrisque ruinas;</TextUnit>
    <TextUnit id="2260" loc="2.1146">omnia debet enim cibus integrare novando</TextUnit>
    <TextUnit id="2261" loc="2.1147">et fulcire cibus, &lt;cibus&gt; omnia sustentare,</TextUnit>
    <TextUnit id="2262" loc="2.1148">ne quiquam, quoniam nec venae perpetiuntur</TextUnit>
    <TextUnit id="2263" loc="2.1149">quod satis est, neque quantum opus est natura ministrat.</TextUnit>
    <TextUnit id="2264" loc="2.1150">Iamque adeo fracta est aetas effetaque tellus</TextUnit>
    <TextUnit id="2265" loc="2.1151">vix animalia parva creat, quae cuncta creavit</TextUnit>
    <TextUnit id="2266" loc="2.1152">saecla deditque ferarum ingentia corpora partu.</TextUnit>
    <TextUnit id="2267" loc="2.1153">haud, ut opinor, enim mortalia saecla superne</TextUnit>
    <TextUnit id="2268" loc="2.1154">aurea de caelo demisit funis in arva</TextUnit>
    <TextUnit id="2269" loc="2.1155">nec mare nec fluctus plangentis saxa crearunt,</TextUnit>
    <TextUnit id="2270" loc="2.1156">sed genuit tellus eadem quae nunc alit ex se.</TextUnit>
    <TextUnit id="2271" loc="2.1157">praeterea nitidas fruges vinetaque laeta</TextUnit>
    <TextUnit id="2272" loc="2.1158">sponte sua primum mortalibus ipsa creavit,</TextUnit>
    <TextUnit id="2273" loc="2.1159">ipsa dedit dulcis fetus et pabula laeta;</TextUnit>
    <TextUnit id="2274" loc="2.1160">quae nunc vix nostro grandescunt aucta labore,</TextUnit>
    <TextUnit id="2275" loc="2.1161">conterimusque boves et viris agricolarum,</TextUnit>
    <TextUnit id="2276" loc="2.1162">conficimus ferrum vix arvis suppeditati:</TextUnit>
    <TextUnit id="2277" loc="2.1163">usque adeo parcunt fetus augentque laborem.</TextUnit>
    <TextUnit id="2278" loc="2.1164">iamque caput quassans grandis suspirat arator</TextUnit>
    <TextUnit id="2279" loc="2.1165">crebrius, in cassum magnos cecidisse labores,</TextUnit>
    <TextUnit id="2280" loc="2.1166">et cum tempora temporibus praesentia confert</TextUnit>
    <TextUnit id="2281" loc="2.1167">praeteritis, laudat fortunas saepe parentis.</TextUnit>
    <TextUnit id="2282" loc="2.1168">tristis item vetulae vitis sator atque &lt;vietae&gt;</TextUnit>
    <TextUnit id="2283" loc="2.1169">temporis incusat momen saeclumque fatigat,</TextUnit>
    <TextUnit id="2284" loc="2.1170">et crepat, antiquum genus ut pietate repletum</TextUnit>
    <TextUnit id="2285" loc="2.1171">perfacile angustis tolerarit finibus aevom,</TextUnit>
    <TextUnit id="2286" loc="2.1172">cum minor esset agri multo modus ante viritim;</TextUnit>
    <TextUnit id="2287" loc="2.1173">nec tenet omnia paulatim tabescere et ire</TextUnit>
    <TextUnit id="2288" loc="2.1174">ad capulum spatio aetatis defessa vetusto.</TextUnit>
    <TextUnit id="2289" loc="3.1">E tenebris tantis tam clarum extollere lumen</TextUnit>
    <TextUnit id="2290" loc="3.2">qui primus potuisti inlustrans commoda vitae,</TextUnit>
    <TextUnit id="2291" loc="3.3">te sequor, o Graiae gentis decus, inque tuis nunc</TextUnit>
    <TextUnit id="2292" loc="3.4">ficta pedum pono pressis vestigia signis,</TextUnit>
    <TextUnit id="2293" loc="3.5">non ita certandi cupidus quam propter amorem</TextUnit>
    <TextUnit id="2294" loc="3.6">quod te imitari aveo; quid enim contendat hirundo</TextUnit>
    <TextUnit id="2295" loc="3.7">cycnis, aut quid nam tremulis facere artubus haedi</TextUnit>
    <TextUnit id="2296" loc="3.8">consimile in cursu possint et fortis equi vis?</TextUnit>
    <TextUnit id="2297" loc="3.9">tu, pater, es rerum inventor, tu patria nobis</TextUnit>
    <TextUnit id="2298" loc="3.10">suppeditas praecepta, tuisque ex, inclute, chartis,</TextUnit>
    <TextUnit id="2299" loc="3.11">floriferis ut apes in saltibus omnia libant,</TextUnit>
    <TextUnit id="2300" loc="3.12">omnia nos itidem depascimur aurea dicta,</TextUnit>
    <TextUnit id="2301" loc="3.13">aurea, perpetua semper dignissima vita.</TextUnit>
    <TextUnit id="2302" loc="3.14">nam simul ac ratio tua coepit vociferari</TextUnit>
    <TextUnit id="2303" loc="3.15">naturam rerum divina mente coorta</TextUnit>
    <TextUnit id="2304" loc="3.16">diffugiunt animi terrores, moenia mundi</TextUnit>
    <TextUnit id="2305" loc="3.17">discedunt. totum video per inane geri res.</TextUnit>
    <TextUnit id="2306" loc="3.18">apparet divum numen sedesque quietae,</TextUnit>
    <TextUnit id="2307" loc="3.19">quas neque concutiunt venti nec nubila nimbis</TextUnit>
    <TextUnit id="2308" loc="3.20">aspergunt neque nix acri concreta pruina</TextUnit>
    <TextUnit id="2309" loc="3.21">cana cadens violat semper[que] innubilus aether</TextUnit>
    <TextUnit id="2310" loc="3.22">integit et large diffuso lumine ridet:</TextUnit>
    <TextUnit id="2311" loc="3.23">omnia suppeditat porro natura neque ulla</TextUnit>
    <TextUnit id="2312" loc="3.24">res animi pacem delibat tempore in ullo.</TextUnit>
    <TextUnit id="2313" loc="3.25">at contra nusquam apparent Acherusia templa,</TextUnit>
    <TextUnit id="2314" loc="3.26">nec tellus obstat quin omnia dispiciantur,</TextUnit>
    <TextUnit id="2315" loc="3.27">sub pedibus quae cumque infra per inane geruntur.</TextUnit>
    <TextUnit id="2316" loc="3.28">his ibi me rebus quaedam divina voluptas</TextUnit>
    <TextUnit id="2317" loc="3.29">percipit atque horror, quod sic natura tua vi</TextUnit>
    <TextUnit id="2318" loc="3.30">tam manifesta patens ex omni parte retecta est.</TextUnit>
    <TextUnit id="2319" loc="3.31">Et quoniam docui, cunctarum exordia rerum</TextUnit>
    <TextUnit id="2320" loc="3.32">qualia sint et quam variis distantia formis</TextUnit>
    <TextUnit id="2321" loc="3.33">sponte sua volitent aeterno percita motu,</TextUnit>
    <TextUnit id="2322" loc="3.34">quove modo possint res ex his quaeque creari,</TextUnit>
    <TextUnit id="2323" loc="3.35">hasce secundum res animi natura videtur</TextUnit>
    <TextUnit id="2324" loc="3.36">atque animae claranda meis iam versibus esse</TextUnit>
    <TextUnit id="2325" loc="3.37">et metus ille foras praeceps Acheruntis agendus,</TextUnit>
    <TextUnit id="2326" loc="3.38">funditus humanam qui vitam turbat ab imo</TextUnit>
    <TextUnit id="2327" loc="3.39">omnia suffundens mortis nigrore neque ullam</TextUnit>
    <TextUnit id="2328" loc="3.40">esse voluptatem liquidam puramque relinquit.</TextUnit>
    <TextUnit id="2329" loc="3.41">nam quod saepe homines morbos magis esse timendos</TextUnit>
    <TextUnit id="2330" loc="3.42">infamemque ferunt vitam quam Tartara leti</TextUnit>
    <TextUnit id="2331" loc="3.43">et se scire animi naturam sanguinis esse,</TextUnit>
    <TextUnit id="2332" loc="3.44">aut etiam venti, si fert ita forte voluntas,</TextUnit>
    <TextUnit id="2333" loc="3.45">nec prosum quicquam nostrae rationis egere,</TextUnit>
    <TextUnit id="2334" loc="3.46">hinc licet advertas animum magis omnia laudis</TextUnit>
    <TextUnit id="2335" loc="3.47">iactari causa quam quod res ipsa probetur.</TextUnit>
    <TextUnit id="2336" loc="3.48">extorres idem patria longeque fugati</TextUnit>
    <TextUnit id="2337" loc="3.49">conspectu ex hominum, foedati crimine turpi,</TextUnit>
    <TextUnit id="2338" loc="3.50">omnibus aerumnis adfecti denique vivunt,</TextUnit>
    <TextUnit id="2339" loc="3.51">et quo cumque tamen miseri venere parentant</TextUnit>
    <TextUnit id="2340" loc="3.52">et nigras mactant pecudes et manibus divis</TextUnit>
    <TextUnit id="2341" loc="3.53">inferias mittunt multoque in rebus acerbis</TextUnit>
    <TextUnit id="2342" loc="3.54">acrius advertunt animos ad religionem.</TextUnit>
    <TextUnit id="2343" loc="3.55">quo magis in dubiis hominem spectare periclis</TextUnit>
    <TextUnit id="2344" loc="3.56">convenit adversisque in rebus noscere qui sit;</TextUnit>
    <TextUnit id="2345" loc="3.57">nam verae voces tum demum pectore ab imo</TextUnit>
    <TextUnit id="2346" loc="3.58">eliciuntur [et] eripitur persona amanare.</TextUnit>
    <TextUnit id="2347" loc="3.59">denique avarities et honorum caeca cupido,</TextUnit>
    <TextUnit id="2348" loc="3.60">quae miseros homines cogunt transcendere fines</TextUnit>
    <TextUnit id="2349" loc="3.61">iuris et inter dum socios scelerum atque ministros</TextUnit>
    <TextUnit id="2350" loc="3.62">noctes atque dies niti praestante labore</TextUnit>
    <TextUnit id="2351" loc="3.63">ad summas emergere opes, haec vulnera vitae</TextUnit>
    <TextUnit id="2352" loc="3.64">non minimam partem mortis formidine aluntur.</TextUnit>
    <TextUnit id="2353" loc="3.65">turpis enim ferme contemptus et acris egestas</TextUnit>
    <TextUnit id="2354" loc="3.66">semota ab dulci vita stabilique videtur</TextUnit>
    <TextUnit id="2355" loc="3.67">et quasi iam leti portas cunctarier ante;</TextUnit>
    <TextUnit id="2356" loc="3.68">unde homines dum se falso terrore coacti</TextUnit>
    <TextUnit id="2357" loc="3.69">effugisse volunt longe longeque remosse,</TextUnit>
    <TextUnit id="2358" loc="3.70">sanguine civili rem conflant divitiasque</TextUnit>
    <TextUnit id="2359" loc="3.71">conduplicant avidi, caedem caede accumulantes,</TextUnit>
    <TextUnit id="2360" loc="3.72">crudeles gaudent in tristi funere fratris</TextUnit>
    <TextUnit id="2361" loc="3.73">et consanguineum mensas odere timentque.</TextUnit>
    <TextUnit id="2362" loc="3.74">consimili ratione ab eodem saepe timore</TextUnit>
    <TextUnit id="2363" loc="3.75">macerat invidia ante oculos illum esse potentem,</TextUnit>
    <TextUnit id="2364" loc="3.76">illum aspectari, claro qui incedit honore,</TextUnit>
    <TextUnit id="2365" loc="3.77">ipsi se in tenebris volvi caenoque queruntur.</TextUnit>
    <TextUnit id="2366" loc="3.78">intereunt partim statuarum et nominis ergo.</TextUnit>
    <TextUnit id="2367" loc="3.79">et saepe usque adeo, mortis formidine, vitae</TextUnit>
    <TextUnit id="2368" loc="3.80">percipit humanos odium lucisque videndae,</TextUnit>
    <TextUnit id="2369" loc="3.81">ut sibi consciscant maerenti pectore letum</TextUnit>
    <TextUnit id="2370" loc="3.82">obliti fontem curarum hunc esse timorem:</TextUnit>
    <TextUnit id="2371" loc="3.83">hunc vexare pudorem, hunc vincula amicitiai</TextUnit>
    <TextUnit id="2372" loc="3.84">rumpere et in summa pietate evertere suadet:</TextUnit>
    <TextUnit id="2373" loc="3.85">nam iam saepe homines patriam carosque parentis</TextUnit>
    <TextUnit id="2374" loc="3.86">prodiderunt vitare Acherusia templa petentes.</TextUnit>
    <TextUnit id="2375" loc="3.87">nam vel uti pueri trepidant atque omnia caecis</TextUnit>
    <TextUnit id="2376" loc="3.88">in tenebris metuunt, sic nos in luce timemus</TextUnit>
    <TextUnit id="2377" loc="3.89">inter dum, nihilo quae sunt metuenda magis quam</TextUnit>
    <TextUnit id="2378" loc="3.90">quae pueri in tenebris pavitant finguntque futura.</TextUnit>
    <TextUnit id="2379" loc="3.91">hunc igitur terrorem animi tenebrasque necessest</TextUnit>
    <TextUnit id="2380" loc="3.92">non radii solis neque lucida tela diei</TextUnit>
    <TextUnit id="2381" loc="3.93">discutiant, sed naturae species ratioque.</TextUnit>
    <TextUnit id="2382" loc="3.94">Primum animum dico, mentem quem saepe vocamus,</TextUnit>
    <TextUnit id="2383" loc="3.95">in quo consilium vitae regimenque locatum est,</TextUnit>
    <TextUnit id="2384" loc="3.96">esse hominis partem nihilo minus ac manus et pes</TextUnit>
    <TextUnit id="2385" loc="3.97">atque oculei partes animantis totius extant.</TextUnit>
    <TextUnit id="2386" loc="3.99">sensum animi certa non esse in parte locatum,</TextUnit>
    <TextUnit id="2387" loc="3.100">verum habitum quendam vitalem corporis esse,</TextUnit>
    <TextUnit id="2388" loc="3.100">harmoniam Grai quam dicunt, quod faciat nos</TextUnit>
    <TextUnit id="2389" loc="3.101">vivere cum sensu, nulla cum in parte siet mens;</TextUnit>
    <TextUnit id="2390" loc="3.102">ut bona saepe valetudo cum dicitur esse</TextUnit>
    <TextUnit id="2391" loc="3.103">corporis, et non est tamen haec pars ulla valentis,</TextUnit>
    <TextUnit id="2392" loc="3.104">sic animi sensum non certa parte reponunt;</TextUnit>
    <TextUnit id="2393" loc="3.105">magno opere in quo mi diversi errare videntur.</TextUnit>
    <TextUnit id="2394" loc="3.106">Saepe itaque, in promptu corpus quod cernitur, aegret,</TextUnit>
    <TextUnit id="2395" loc="3.107">cum tamen ex alia laetamur parte latenti;</TextUnit>
    <TextUnit id="2396" loc="3.108">et retro fit ubi contra sit saepe vicissim,</TextUnit>
    <TextUnit id="2397" loc="3.109">cum miser ex animo laetatur corpore toto;</TextUnit>
    <TextUnit id="2398" loc="3.110">non alio pacto quam si, pes cum dolet aegri,</TextUnit>
    <TextUnit id="2399" loc="3.111">in nullo caput interea sit forte dolore.</TextUnit>
    <TextUnit id="2400" loc="3.112">Praeterea molli cum somno dedita membra</TextUnit>
    <TextUnit id="2401" loc="3.113">effusumque iacet sine sensu corpus honustum,</TextUnit>
    <TextUnit id="2402" loc="3.114">est aliud tamen in nobis quod tempore in illo</TextUnit>
    <TextUnit id="2403" loc="3.115">multimodis agitatur et omnis accipit in se</TextUnit>
    <TextUnit id="2404" loc="3.116">laetitiae motus et curas cordis inanis.</TextUnit>
    <TextUnit id="2405" loc="3.117">Nunc animam quoque ut in membris cognoscere possis</TextUnit>
    <TextUnit id="2406" loc="3.118">esse neque harmonia corpus sentire solere,</TextUnit>
    <TextUnit id="2407" loc="3.119">principio fit uti detracto corpore multo</TextUnit>
    <TextUnit id="2408" loc="3.120">saepe tamen nobis in membris vita moretur.</TextUnit>
    <TextUnit id="2409" loc="3.121">Atque eadem rursum, cum corpora pauca caloris</TextUnit>
    <TextUnit id="2410" loc="3.122">diffugere forasque per os est editus ar,</TextUnit>
    <TextUnit id="2411" loc="3.123">deserit extemplo venas atque ossa relinquit;</TextUnit>
    <TextUnit id="2412" loc="3.124">noscere ut hinc possis non aequas omnia partis</TextUnit>
    <TextUnit id="2413" loc="3.125">corpora habere neque ex aequo fulcire salutem,</TextUnit>
    <TextUnit id="2414" loc="3.126">sed magis haec, venti quae sunt calidique vaporis</TextUnit>
    <TextUnit id="2415" loc="3.127">semina, curare in membris ut vita moretur.</TextUnit>
    <TextUnit id="2416" loc="3.128">est igitur calor ac ventus vitalis in ipso</TextUnit>
    <TextUnit id="2417" loc="3.129">corpore, qui nobis moribundos deserit artus.</TextUnit>
    <TextUnit id="2418" loc="3.130">quapropter quoniam est animi natura reperta</TextUnit>
    <TextUnit id="2419" loc="3.131">atque animae quasi pars hominis, redde harmoniai</TextUnit>
    <TextUnit id="2420" loc="3.132">nomen, ad organicos alto delatum Heliconi,</TextUnit>
    <TextUnit id="2421" loc="3.133">sive aliunde ipsi porro traxere et in illam</TextUnit>
    <TextUnit id="2422" loc="3.134">transtulerunt, proprio quae tum res nomine egebat.</TextUnit>
    <TextUnit id="2423" loc="3.135">quidquid [id] est, habeant: tu cetera percipe dicta.</TextUnit>
    <TextUnit id="2424" loc="3.136">Nunc animum atque animam dico coniuncta teneri</TextUnit>
    <TextUnit id="2425" loc="3.137">inter se atque unam naturam conficere ex se,</TextUnit>
    <TextUnit id="2426" loc="3.138">sed caput esse quasi et dominari in corpore toto</TextUnit>
    <TextUnit id="2427" loc="3.139">consilium, quod nos animum mentemque vocamus.</TextUnit>
    <TextUnit id="2428" loc="3.140">idque situm media regione in pectoris haeret.</TextUnit>
    <TextUnit id="2429" loc="3.141">hic exultat enim pavor ac metus, haec loca circum</TextUnit>
    <TextUnit id="2430" loc="3.142">laetitiae mulcent: hic ergo mens animusquest.</TextUnit>
    <TextUnit id="2431" loc="3.143">cetera pars animae per totum dissita corpus</TextUnit>
    <TextUnit id="2432" loc="3.144">paret et ad numen mentis momenque movetur.</TextUnit>
    <TextUnit id="2433" loc="3.145">idque sibi solum per se sapit et sibi gaudet,</TextUnit>
    <TextUnit id="2434" loc="3.146">cum neque res animam neque corpus commovet una.</TextUnit>
    <TextUnit id="2435" loc="3.147">et quasi, cum caput aut oculus temptante dolore</TextUnit>
    <TextUnit id="2436" loc="3.148">laeditur in nobis, non omni concruciamur</TextUnit>
    <TextUnit id="2437" loc="3.149">corpore, sic animus nonnumquam laeditur ipse</TextUnit>
    <TextUnit id="2438" loc="3.150">laetitiaque viget, cum cetera pars animai</TextUnit>
    <TextUnit id="2439" loc="3.151">per membra atque artus nulla novitate cietur;</TextUnit>
    <TextUnit id="2440" loc="3.152">verum ubi vementi magis est commota metu mens,</TextUnit>
    <TextUnit id="2441" loc="3.153">consentire animam totam per membra videmus</TextUnit>
    <TextUnit id="2442" loc="3.154">sudoresque ita palloremque existere toto</TextUnit>
    <TextUnit id="2443" loc="3.155">corpore et infringi linguam vocemque aboriri,</TextUnit>
    <TextUnit id="2444" loc="3.156">caligare oculos, sonere auris, succidere artus,</TextUnit>
    <TextUnit id="2445" loc="3.157">denique concidere ex animi terrore videmus</TextUnit>
    <TextUnit id="2446" loc="3.158">saepe homines; facile ut quivis hinc noscere possit</TextUnit>
    <TextUnit id="2447" loc="3.159">esse animam cum animo coniunctam, quae cum animi [vi]</TextUnit>
    <TextUnit id="2448" loc="3.160">percussa est, exim corpus propellit et icit.</TextUnit>
    <TextUnit id="2449" loc="3.161">Haec eadem ratio naturam animi atque animai</TextUnit>
    <TextUnit id="2450" loc="3.162">corpoream docet esse; ubi enim propellere membra,</TextUnit>
    <TextUnit id="2451" loc="3.163">corripere ex somno corpus mutareque vultum</TextUnit>
    <TextUnit id="2452" loc="3.164">atque hominem totum regere ac versare videtur,</TextUnit>
    <TextUnit id="2453" loc="3.165">quorum nil fieri sine tactu posse videmus</TextUnit>
    <TextUnit id="2454" loc="3.166">nec tactum porro sine corpore, nonne fatendumst</TextUnit>
    <TextUnit id="2455" loc="3.167">corporea natura animum constare animamque?</TextUnit>
    <TextUnit id="2456" loc="3.168">praeterea pariter fungi cum corpore et una</TextUnit>
    <TextUnit id="2457" loc="3.169">consentire animum nobis in corpore cernis.</TextUnit>
    <TextUnit id="2458" loc="3.170">si minus offendit vitam vis horrida teli</TextUnit>
    <TextUnit id="2459" loc="3.171">ossibus ac nervis disclusis intus adacta,</TextUnit>
    <TextUnit id="2460" loc="3.172">at tamen insequitur languor terraeque petitus</TextUnit>
    <TextUnit id="2461" loc="3.173">suavis et in terra mentis qui gignitur aestus</TextUnit>
    <TextUnit id="2462" loc="3.174">inter dumque quasi exsurgendi incerta voluntas.</TextUnit>
    <TextUnit id="2463" loc="3.175">ergo corpoream naturam animi esse necessest,</TextUnit>
    <TextUnit id="2464" loc="3.176">corporeis quoniam telis ictuque laborat.</TextUnit>
    <TextUnit id="2465" loc="3.177">Is tibi nunc animus quali sit corpore et unde</TextUnit>
    <TextUnit id="2466" loc="3.178">constiterit pergam rationem reddere dictis.</TextUnit>
    <TextUnit id="2467" loc="3.179">principio esse aio persuptilem atque minutis</TextUnit>
    <TextUnit id="2468" loc="3.180">perquam corporibus factum constare. id ita esse</TextUnit>
    <TextUnit id="2469" loc="3.181">hinc licet advertas animum, ut pernoscere possis.</TextUnit>
    <TextUnit id="2470" loc="3.182">Nil adeo fieri celeri ratione videtur,</TextUnit>
    <TextUnit id="2471" loc="3.183">quam si mens fieri proponit et inchoat ipsa;</TextUnit>
    <TextUnit id="2472" loc="3.184">ocius ergo animus quam res se perciet ulla,</TextUnit>
    <TextUnit id="2473" loc="3.185">ante oculos quorum in promptu natura videtur.</TextUnit>
    <TextUnit id="2474" loc="3.186">at quod mobile tanto operest, constare rutundis</TextUnit>
    <TextUnit id="2475" loc="3.187">perquam seminibus debet perquamque minutis,</TextUnit>
    <TextUnit id="2476" loc="3.188">momine uti parvo possint inpulsa moveri.</TextUnit>
    <TextUnit id="2477" loc="3.189">namque movetur aqua et tantillo momine flutat,</TextUnit>
    <TextUnit id="2478" loc="3.190">quippe volubilibus parvisque creata figuris.</TextUnit>
    <TextUnit id="2479" loc="3.191">at contra mellis constantior est natura</TextUnit>
    <TextUnit id="2480" loc="3.192">et pigri latices magis et cunctantior actus:</TextUnit>
    <TextUnit id="2481" loc="3.193">haeret enim inter se magis omnis materiai</TextUnit>
    <TextUnit id="2482" loc="3.194">copia, ni mirum quia non tam levibus extat</TextUnit>
    <TextUnit id="2483" loc="3.195">corporibus neque tam suptilibus atque rutundis.</TextUnit>
    <TextUnit id="2484" loc="3.196">namque papaveris aura potest suspensa levisque</TextUnit>
    <TextUnit id="2485" loc="3.197">cogere ut ab summo tibi diffluat altus acervus,</TextUnit>
    <TextUnit id="2486" loc="3.198">at contra lapidum coniectum spicarumque</TextUnit>
    <TextUnit id="2487" loc="3.199">noenu potest. igitur parvissima corpora pro quam</TextUnit>
    <TextUnit id="2488" loc="3.200">et levissima sunt, ita mobilitate fruuntur;</TextUnit>
    <TextUnit id="2489" loc="3.201">at contra quae cumque magis cum pondere magno</TextUnit>
    <TextUnit id="2490" loc="3.202">asperaque inveniuntur, eo stabilita magis sunt.</TextUnit>
    <TextUnit id="2491" loc="3.203">nunc igitur quoniamst animi natura reperta</TextUnit>
    <TextUnit id="2492" loc="3.204">mobilis egregie, perquam constare necessest</TextUnit>
    <TextUnit id="2493" loc="3.205">corporibus parvis et levibus atque rutundis.</TextUnit>
    <TextUnit id="2494" loc="3.206">quae tibi cognita res in multis, o bone, rebus</TextUnit>
    <TextUnit id="2495" loc="3.207">utilis invenietur et opportuna cluebit.</TextUnit>
    <TextUnit id="2496" loc="3.208">Haec quoque res etiam naturam dedicat eius,</TextUnit>
    <TextUnit id="2497" loc="3.209">quam tenui constet textura quamque loco se</TextUnit>
    <TextUnit id="2498" loc="3.210">contineat parvo, si possit conglomerari,</TextUnit>
    <TextUnit id="2499" loc="3.211">quod simul atque hominem leti secura quies est</TextUnit>
    <TextUnit id="2500" loc="3.212">indepta atque animi natura animaeque recessit,</TextUnit>
    <TextUnit id="2501" loc="3.213">nil ibi libatum de toto corpore cernas</TextUnit>
    <TextUnit id="2502" loc="3.214">ad speciem, nihil ad pondus: mors omnia praestat,</TextUnit>
    <TextUnit id="2503" loc="3.215">vitalem praeter sensum calidumque vaporem.</TextUnit>
    <TextUnit id="2504" loc="3.216">ergo animam totam perparvis esse necessest</TextUnit>
    <TextUnit id="2505" loc="3.217">seminibus nexam per venas viscera nervos,</TextUnit>
    <TextUnit id="2506" loc="3.218">qua tenus, omnis ubi e toto iam corpore cessit,</TextUnit>
    <TextUnit id="2507" loc="3.219">extima membrorum circumcaesura tamen se</TextUnit>
    <TextUnit id="2508" loc="3.220">incolumem praestat nec defit ponderis hilum.</TextUnit>
    <TextUnit id="2509" loc="3.221">quod genus est, Bacchi cum flos evanuit aut cum</TextUnit>
    <TextUnit id="2510" loc="3.222">spiritus unguenti suavis diffugit in auras</TextUnit>
    <TextUnit id="2511" loc="3.223">aut aliquo cum iam sucus de corpore cessit;</TextUnit>
    <TextUnit id="2512" loc="3.224">nil oculis tamen esse minor res ipsa videtur</TextUnit>
    <TextUnit id="2513" loc="3.225">propterea neque detractum de pondere quicquam,</TextUnit>
    <TextUnit id="2514" loc="3.226">ni mirum quia multa minutaque semina sucos</TextUnit>
    <TextUnit id="2515" loc="3.227">efficiunt et odorem in toto corpore rerum.</TextUnit>
    <TextUnit id="2516" loc="3.228">quare etiam atque etiam mentis naturam animaeque</TextUnit>
    <TextUnit id="2517" loc="3.229">scire licet perquam pauxillis esse creatam</TextUnit>
    <TextUnit id="2518" loc="3.230">seminibus, quoniam fugiens nil ponderis aufert.</TextUnit>
    <TextUnit id="2519" loc="3.231">Nec tamen haec simplex nobis natura putanda est.</TextUnit>
    <TextUnit id="2520" loc="3.232">tenvis enim quaedam moribundos deserit aura</TextUnit>
    <TextUnit id="2521" loc="3.233">mixta vapore, vapor porro trahit ara secum;</TextUnit>
    <TextUnit id="2522" loc="3.234">nec calor est quisquam, cui non sit mixtus et ar;</TextUnit>
    <TextUnit id="2523" loc="3.235">rara quod eius enim constat natura, necessest</TextUnit>
    <TextUnit id="2524" loc="3.236">aris inter eum primordia multa moveri.</TextUnit>
    <TextUnit id="2525" loc="3.237">iam triplex animi est igitur natura reperta;</TextUnit>
    <TextUnit id="2526" loc="3.238">nec tamen haec sat sunt ad sensum cuncta creandum,</TextUnit>
    <TextUnit id="2527" loc="3.239">nil horum quoniam recipit mens posse creare</TextUnit>
    <TextUnit id="2528" loc="3.240">sensiferos motus, quae denique mente volutat.</TextUnit>
    <TextUnit id="2529" loc="3.241">quarta quoque his igitur quaedam natura necessest</TextUnit>
    <TextUnit id="2530" loc="3.242">adtribuatur; east omnino nominis expers;</TextUnit>
    <TextUnit id="2531" loc="3.243">qua neque mobilius quicquam neque tenvius extat</TextUnit>
    <TextUnit id="2532" loc="3.244">nec magis e parvis et levibus ex elementis;</TextUnit>
    <TextUnit id="2533" loc="3.245">sensiferos motus quae didit prima per artus.</TextUnit>
    <TextUnit id="2534" loc="3.246">prima cietur enim, parvis perfecta figuris,</TextUnit>
    <TextUnit id="2535" loc="3.247">inde calor motus et venti caeca potestas</TextUnit>
    <TextUnit id="2536" loc="3.248">accipit, inde ar, inde omnia mobilitantur:</TextUnit>
    <TextUnit id="2537" loc="3.249">concutitur sanguis, tum viscera persentiscunt</TextUnit>
    <TextUnit id="2538" loc="3.250">omnia, postremis datur ossibus atque medullis</TextUnit>
    <TextUnit id="2539" loc="3.251">sive voluptas est sive est contrarius ardor.</TextUnit>
    <TextUnit id="2540" loc="3.252">nec temere huc dolor usque potest penetrare neque acre</TextUnit>
    <TextUnit id="2541" loc="3.253">permanare malum, quin omnia perturbentur</TextUnit>
    <TextUnit id="2542" loc="3.254">usque adeo [ut] vitae desit locus atque animai</TextUnit>
    <TextUnit id="2543" loc="3.255">diffugiant partes per caulas corporis omnis.</TextUnit>
    <TextUnit id="2544" loc="3.256">sed plerumque fit in summo quasi corpore finis</TextUnit>
    <TextUnit id="2545" loc="3.257">motibus: hanc ob rem vitam retinere valemus.</TextUnit>
    <TextUnit id="2546" loc="3.258">Nunc ea quo pacto inter sese mixta quibusque</TextUnit>
    <TextUnit id="2547" loc="3.259">compta modis vigeant rationem reddere aventem</TextUnit>
    <TextUnit id="2548" loc="3.260">abstrahit invitum patrii sermonis egestas;</TextUnit>
    <TextUnit id="2549" loc="3.261">sed tamen, ut potero summatim attingere, tangam.</TextUnit>
    <TextUnit id="2550" loc="3.262">inter enim cursant primordia principiorum</TextUnit>
    <TextUnit id="2551" loc="3.263">motibus inter se, nihil ut secernier unum</TextUnit>
    <TextUnit id="2552" loc="3.264">possit nec spatio fieri divisa potestas,</TextUnit>
    <TextUnit id="2553" loc="3.265">sed quasi multae vis unius corporis extant.</TextUnit>
    <TextUnit id="2554" loc="3.266">quod genus in quovis animantum viscere volgo</TextUnit>
    <TextUnit id="2555" loc="3.267">est odor et quidam color et sapor, et tamen ex his</TextUnit>
    <TextUnit id="2556" loc="3.268">omnibus est unum perfectum corporis augmen,</TextUnit>
    <TextUnit id="2557" loc="3.269">sic calor atque ar et venti caeca potestas</TextUnit>
    <TextUnit id="2558" loc="3.270">mixta creant unam naturam et mobilis illa</TextUnit>
    <TextUnit id="2559" loc="3.271">vis, initum motus ab se quae dividit ollis,</TextUnit>
    <TextUnit id="2560" loc="3.272">sensifer unde oritur primum per viscera motus.</TextUnit>
    <TextUnit id="2561" loc="3.273">nam penitus prorsum latet haec natura subestque</TextUnit>
    <TextUnit id="2562" loc="3.274">nec magis hac infra quicquam est in corpore nostro</TextUnit>
    <TextUnit id="2563" loc="3.275">atque anima est animae proporro totius ipsa.</TextUnit>
    <TextUnit id="2564" loc="3.276">quod genus in nostris membris et corpore toto</TextUnit>
    <TextUnit id="2565" loc="3.277">mixta latens animi vis est animaeque potestas,</TextUnit>
    <TextUnit id="2566" loc="3.278">corporibus quia de parvis paucisque creatast,</TextUnit>
    <TextUnit id="2567" loc="3.279">sic tibi nominis haec expers vis, facta minutis</TextUnit>
    <TextUnit id="2568" loc="3.280">corporibus, latet atque animae quasi totius ipsa</TextUnit>
    <TextUnit id="2569" loc="3.281">proporrost anima et dominatur corpore toto.</TextUnit>
    <TextUnit id="2570" loc="3.282">consimili ratione necessest ventus et ar</TextUnit>
    <TextUnit id="2571" loc="3.283">et calor inter se vigeant commixta per artus</TextUnit>
    <TextUnit id="2572" loc="3.284">atque aliis aliud subsit magis emineatque,</TextUnit>
    <TextUnit id="2573" loc="3.285">ut quiddam fieri videatur ab omnibus unum,</TextUnit>
    <TextUnit id="2574" loc="3.286">ni calor ac ventus seorsum seorsumque potestas</TextUnit>
    <TextUnit id="2575" loc="3.287">aris interemant sensum diductaque solvant.</TextUnit>
    <TextUnit id="2576" loc="3.288">est etiam calor ille animo, quem sumit, in ira</TextUnit>
    <TextUnit id="2577" loc="3.289">cum fervescit et ex oculis micat acrius ardor;</TextUnit>
    <TextUnit id="2578" loc="3.290">est et frigida multa, comes formidinis, aura,</TextUnit>
    <TextUnit id="2579" loc="3.291">quae ciet horrorem membris et concitat artus;</TextUnit>
    <TextUnit id="2580" loc="3.292">est etiam quoque pacati status aris ille,</TextUnit>
    <TextUnit id="2581" loc="3.293">pectore tranquillo fit qui voltuque sereno.</TextUnit>
    <TextUnit id="2582" loc="3.294">sed calidi plus est illis quibus acria corda</TextUnit>
    <TextUnit id="2583" loc="3.295">iracundaque mens facile effervescit in ira,</TextUnit>
    <TextUnit id="2584" loc="3.296">quo genere in primis vis est violenta leonum,</TextUnit>
    <TextUnit id="2585" loc="3.297">pectora qui fremitu rumpunt plerumque gementes</TextUnit>
    <TextUnit id="2586" loc="3.298">nec capere irarum fluctus in pectore possunt.</TextUnit>
    <TextUnit id="2587" loc="3.299">at ventosa magis cervorum frigida mens est</TextUnit>
    <TextUnit id="2588" loc="3.300">et gelidas citius per viscera concitat auras,</TextUnit>
    <TextUnit id="2589" loc="3.301">quae tremulum faciunt membris existere motum.</TextUnit>
    <TextUnit id="2590" loc="3.302">at natura boum placido magis are vivit</TextUnit>
    <TextUnit id="2591" loc="3.303">nec nimis irai fax umquam subdita percit</TextUnit>
    <TextUnit id="2592" loc="3.304">fumida, suffundens caecae caliginis umbra,</TextUnit>
    <TextUnit id="2593" loc="3.305">nec gelidis torpet telis perfixa pavoris;</TextUnit>
    <TextUnit id="2594" loc="3.306">interutrasque sitast cervos saevosque leones.</TextUnit>
    <TextUnit id="2595" loc="3.307">sic hominum genus est: quamvis doctrina politos</TextUnit>
    <TextUnit id="2596" loc="3.308">constituat pariter quosdam, tamen illa relinquit</TextUnit>
    <TextUnit id="2597" loc="3.309">naturae cuiusque animi vestigia prima.</TextUnit>
    <TextUnit id="2598" loc="3.310">nec radicitus evelli mala posse putandumst,</TextUnit>
    <TextUnit id="2599" loc="3.311">quin proclivius hic iras decurrat ad acris,</TextUnit>
    <TextUnit id="2600" loc="3.312">ille metu citius paulo temptetur, at ille</TextUnit>
    <TextUnit id="2601" loc="3.313">tertius accipiat quaedam clementius aequo.</TextUnit>
    <TextUnit id="2602" loc="3.314">inque aliis rebus multis differre necessest</TextUnit>
    <TextUnit id="2603" loc="3.315">naturas hominum varias moresque sequacis;</TextUnit>
    <TextUnit id="2604" loc="3.316">quorum ego nunc nequeo caecas exponere causas</TextUnit>
    <TextUnit id="2605" loc="3.317">nec reperire figurarum tot nomina quot sunt</TextUnit>
    <TextUnit id="2606" loc="3.318">principiis, unde haec oritur variantia rerum.</TextUnit>
    <TextUnit id="2607" loc="3.319">illud in his rebus video firmare potesse,</TextUnit>
    <TextUnit id="2608" loc="3.320">usque adeo naturarum vestigia linqui</TextUnit>
    <TextUnit id="2609" loc="3.321">parvola, quae nequeat ratio depellere nobis,</TextUnit>
    <TextUnit id="2610" loc="3.322">ut nihil inpediat dignam dis degere vitam.</TextUnit>
    <TextUnit id="2611" loc="3.323">Haec igitur natura tenetur corpore ab omni</TextUnit>
    <TextUnit id="2612" loc="3.324">ipsaque corporis est custos et causa salutis;</TextUnit>
    <TextUnit id="2613" loc="3.325">nam communibus inter se radicibus haerent</TextUnit>
    <TextUnit id="2614" loc="3.326">nec sine pernicie divelli posse videntur.</TextUnit>
    <TextUnit id="2615" loc="3.327">quod genus e thuris glaebis evellere odorem</TextUnit>
    <TextUnit id="2616" loc="3.328">haud facile est, quin intereat natura quoque eius,</TextUnit>
    <TextUnit id="2617" loc="3.329">sic animi atque animae naturam corpore toto</TextUnit>
    <TextUnit id="2618" loc="3.330">extrahere haut facile est, quin omnia dissoluantur.</TextUnit>
    <TextUnit id="2619" loc="3.331">inplexis ita principiis ab origine prima</TextUnit>
    <TextUnit id="2620" loc="3.332">inter se fiunt consorti praedita vita,</TextUnit>
    <TextUnit id="2621" loc="3.333">nec sibi quaeque sine alterius vi posse videtur</TextUnit>
    <TextUnit id="2622" loc="3.334">corporis atque animi seorsum sentire potestas,</TextUnit>
    <TextUnit id="2623" loc="3.335">sed communibus inter eas conflatur utrimque</TextUnit>
    <TextUnit id="2624" loc="3.336">motibus accensus nobis per viscera sensus.</TextUnit>
    <TextUnit id="2625" loc="3.337">Praeterea corpus per se nec gignitur umquam</TextUnit>
    <TextUnit id="2626" loc="3.338">nec crescit neque post mortem durare videtur.</TextUnit>
    <TextUnit id="2627" loc="3.339">non enim, ut umor aquae dimittit saepe vaporem,</TextUnit>
    <TextUnit id="2628" loc="3.340">qui datus est, neque ea causa convellitur ipse,</TextUnit>
    <TextUnit id="2629" loc="3.341">sed manet incolumis, non, inquam, sic animai</TextUnit>
    <TextUnit id="2630" loc="3.342">discidium possunt artus perferre relicti,</TextUnit>
    <TextUnit id="2631" loc="3.343">sed penitus pereunt convulsi conque putrescunt.</TextUnit>
    <TextUnit id="2632" loc="3.344">ex ineunte aevo sic corporis atque animai</TextUnit>
    <TextUnit id="2633" loc="3.345">mutua vitalis discunt contagia motus,</TextUnit>
    <TextUnit id="2634" loc="3.346">maternis etiam membris alvoque reposta,</TextUnit>
    <TextUnit id="2635" loc="3.347">discidium [ut] nequeat fieri sine peste maloque;</TextUnit>
    <TextUnit id="2636" loc="3.348">ut videas, quoniam coniunctast causa salutis,</TextUnit>
    <TextUnit id="2637" loc="3.349">coniunctam quoque naturam consistere eorum.</TextUnit>
    <TextUnit id="2638" loc="3.350">Quod super est, siquis corpus sentire refutat</TextUnit>
    <TextUnit id="2639" loc="3.351">atque animam credit permixtam corpore toto</TextUnit>
    <TextUnit id="2640" loc="3.352">suscipere hunc motum quem sensum nominitamus,</TextUnit>
    <TextUnit id="2641" loc="3.353">vel manifestas res contra verasque repugnat.</TextUnit>
    <TextUnit id="2642" loc="3.354">quid sit enim corpus sentire quis adferet umquam,</TextUnit>
    <TextUnit id="2643" loc="3.355">si non ipsa palam quod res dedit ac docuit nos?</TextUnit>
    <TextUnit id="2644" loc="3.356">'at dimissa anima corpus caret undique sensu.'</TextUnit>
    <TextUnit id="2645" loc="3.357">perdit enim quod non proprium fuit eius in aevo</TextUnit>
    <TextUnit id="2646" loc="3.358">multaque praeterea perdit quom expellitur aevo.</TextUnit>
    <TextUnit id="2647" loc="3.359">Dicere porro oculos nullam rem cernere posse,</TextUnit>
    <TextUnit id="2648" loc="3.360">sed per eos animum ut foribus spectare reclusis,</TextUnit>
    <TextUnit id="2649" loc="3.361">difficilest, contra cum sensus ducat eorum;</TextUnit>
    <TextUnit id="2650" loc="3.362">sensus enim trahit atque acies detrudit ad ipsas,</TextUnit>
    <TextUnit id="2651" loc="3.363">fulgida praesertim cum cernere saepe nequimus,</TextUnit>
    <TextUnit id="2652" loc="3.364">lumina luminibus quia nobis praepediuntur.</TextUnit>
    <TextUnit id="2653" loc="3.365">quod foribus non fit; neque enim, qua cernimus ipsi,</TextUnit>
    <TextUnit id="2654" loc="3.366">ostia suscipiunt ullum reclusa laborem.</TextUnit>
    <TextUnit id="2655" loc="3.367">praeterea si pro foribus sunt lumina nostra,</TextUnit>
    <TextUnit id="2656" loc="3.368">iam magis exemptis oculis debere videtur</TextUnit>
    <TextUnit id="2657" loc="3.369">cernere res animus sublatis postibus ipsis.</TextUnit>
    <TextUnit id="2658" loc="3.370">Illud in his rebus nequaquam sumere possis,</TextUnit>
    <TextUnit id="2659" loc="3.371">Democriti quod sancta viri sententia ponit,</TextUnit>
    <TextUnit id="2660" loc="3.372">corporis atque animi primordia singula primis</TextUnit>
    <TextUnit id="2661" loc="3.373">adposita alternis, variare ac nectere membra.</TextUnit>
    <TextUnit id="2662" loc="3.374">nam cum multo sunt animae elementa minora</TextUnit>
    <TextUnit id="2663" loc="3.375">quam quibus e corpus nobis et viscera constant,</TextUnit>
    <TextUnit id="2664" loc="3.376">tum numero quoque concedunt et rara per artus</TextUnit>
    <TextUnit id="2665" loc="3.377">dissita sunt, dum taxat ut hoc promittere possis,</TextUnit>
    <TextUnit id="2666" loc="3.378">quantula prima queant nobis iniecta ciere</TextUnit>
    <TextUnit id="2667" loc="3.379">corpora sensiferos motus in corpore, tanta</TextUnit>
    <TextUnit id="2668" loc="3.380">intervalla tenere exordia prima animai.</TextUnit>
    <TextUnit id="2669" loc="3.381">nam neque pulveris inter dum sentimus adhaesum</TextUnit>
    <TextUnit id="2670" loc="3.382">corpore nec membris incussam sidere cretam,</TextUnit>
    <TextUnit id="2671" loc="3.383">nec nebulam noctu neque arani tenvia fila</TextUnit>
    <TextUnit id="2672" loc="3.384">obvia sentimus, quando obretimur euntes,</TextUnit>
    <TextUnit id="2673" loc="3.385">nec supera caput eiusdem cecidisse vietam</TextUnit>
    <TextUnit id="2674" loc="3.386">vestem nec plumas avium papposque volantis,</TextUnit>
    <TextUnit id="2675" loc="3.387">qui nimia levitate cadunt plerumque gravatim,</TextUnit>
    <TextUnit id="2676" loc="3.388">nec repentis itum cuiusvis cumque animantis</TextUnit>
    <TextUnit id="2677" loc="3.389">sentimus nec priva pedum vestigia quaeque,</TextUnit>
    <TextUnit id="2678" loc="3.390">corpore quae in nostro culices et cetera ponunt.</TextUnit>
    <TextUnit id="2679" loc="3.391">usque adeo prius est in nobis multa ciendum</TextUnit>
    <TextUnit id="2680" loc="3.392">quam primordia sentiscant concussa animai,</TextUnit>
    <TextUnit id="2681" loc="3.393">semina corporibus nostris inmixta per artus,</TextUnit>
    <TextUnit id="2682" loc="3.394">et quam in his intervallis tuditantia possint</TextUnit>
    <TextUnit id="2683" loc="3.395">concursare coire et dissultare vicissim.</TextUnit>
    <TextUnit id="2684" loc="3.396">Et magis est animus vitai claustra corcens</TextUnit>
    <TextUnit id="2685" loc="3.397">et dominantior ad vitam quam vis animai.</TextUnit>
    <TextUnit id="2686" loc="3.398">nam sine mente animoque nequit residere per artus</TextUnit>
    <TextUnit id="2687" loc="3.399">temporis exiguam partem pars ulla animai,</TextUnit>
    <TextUnit id="2688" loc="3.400">sed comes insequitur facile et discedit in auras</TextUnit>
    <TextUnit id="2689" loc="3.401">et gelidos artus in leti frigore linquit.</TextUnit>
    <TextUnit id="2690" loc="3.402">at manet in vita cui mens animusque remansit,</TextUnit>
    <TextUnit id="2691" loc="3.403">quamvis est circum caesis lacer undique membris;</TextUnit>
    <TextUnit id="2692" loc="3.404">truncus adempta anima circum membrisque remota</TextUnit>
    <TextUnit id="2693" loc="3.405">vivit et aetherias vitalis suscipit auras;</TextUnit>
    <TextUnit id="2694" loc="3.406">si non omnimodis, at magna parte animai</TextUnit>
    <TextUnit id="2695" loc="3.407">privatus, tamen in vita cunctatur et haeret;</TextUnit>
    <TextUnit id="2696" loc="3.408">ut, lacerato oculo circum si pupula mansit</TextUnit>
    <TextUnit id="2697" loc="3.409">incolumis, stat cernundi vivata potestas,</TextUnit>
    <TextUnit id="2698" loc="3.410">dum modo ne totum corrumpas luminis orbem</TextUnit>
    <TextUnit id="2699" loc="3.411">et circum caedas aciem solamque relinquas;</TextUnit>
    <TextUnit id="2700" loc="3.412">id quoque enim sine pernicie non fiet eorum.</TextUnit>
    <TextUnit id="2701" loc="3.413">at si tantula pars oculi media illa peresa est,</TextUnit>
    <TextUnit id="2702" loc="3.414">occidit extemplo lumen tenebraeque secuntur,</TextUnit>
    <TextUnit id="2703" loc="3.415">incolumis quamvis alioqui splendidus orbis.</TextUnit>
    <TextUnit id="2704" loc="3.416">hoc anima atque animus vincti sunt foedere semper.</TextUnit>
    <TextUnit id="2705" loc="3.417">Nunc age, nativos animantibus et mortalis</TextUnit>
    <TextUnit id="2706" loc="3.418">esse animos animasque levis ut noscere possis,</TextUnit>
    <TextUnit id="2707" loc="3.419">conquisita diu dulcique reperta labore</TextUnit>
    <TextUnit id="2708" loc="3.420">digna tua pergam disponere carmina vita.</TextUnit>
    <TextUnit id="2709" loc="3.421">tu fac utrumque uno subiungas nomine eorum</TextUnit>
    <TextUnit id="2710" loc="3.422">atque animam verbi causa cum dicere pergam,</TextUnit>
    <TextUnit id="2711" loc="3.423">mortalem esse docens, animum quoque dicere credas,</TextUnit>
    <TextUnit id="2712" loc="3.424">qua tenus est unum inter se coniunctaque res est.</TextUnit>
    <TextUnit id="2713" loc="3.425">Principio quoniam tenuem constare minutis</TextUnit>
    <TextUnit id="2714" loc="3.426">corporibus docui multoque minoribus esse</TextUnit>
    <TextUnit id="2715" loc="3.427">principiis factam quam liquidus umor aquai</TextUnit>
    <TextUnit id="2716" loc="3.428">aut nebula aut fumus  nam longe mobilitate</TextUnit>
    <TextUnit id="2717" loc="3.429">praestat et a tenui causa magis icta movetur,</TextUnit>
    <TextUnit id="2718" loc="3.430">quippe ubi imaginibus fumi nebulaeque movetur;</TextUnit>
    <TextUnit id="2719" loc="3.431">quod genus in somnis sopiti ubi cernimus alte</TextUnit>
    <TextUnit id="2720" loc="3.432">exhalare vaporem altaria ferreque fumum;</TextUnit>
    <TextUnit id="2721" loc="3.433">nam procul haec dubio nobis simulacra geruntur</TextUnit>
    <TextUnit id="2722" loc="3.434">nunc igitur quoniam quassatis undique vasis</TextUnit>
    <TextUnit id="2723" loc="3.435">diffluere umorem et laticem discedere cernis,</TextUnit>
    <TextUnit id="2724" loc="3.436">et nebula ac fumus quoniam discedit in auras,</TextUnit>
    <TextUnit id="2725" loc="3.437">crede animam quoque diffundi multoque perire</TextUnit>
    <TextUnit id="2726" loc="3.438">ocius et citius dissolvi in corpora prima,</TextUnit>
    <TextUnit id="2727" loc="3.439">cum semel ex hominis membris ablata recessit;</TextUnit>
    <TextUnit id="2728" loc="3.440">quippe etenim corpus, quod vas quasi constitit eius,</TextUnit>
    <TextUnit id="2729" loc="3.441">cum cohibere nequit conquassatum ex aliqua re</TextUnit>
    <TextUnit id="2730" loc="3.442">ac rarefactum detracto sanguine venis,</TextUnit>
    <TextUnit id="2731" loc="3.443">are qui credas posse hanc cohiberier ullo,</TextUnit>
    <TextUnit id="2732" loc="3.444">corpore qui nostro rarus magis incohibens sit?</TextUnit>
    <TextUnit id="2733" loc="3.445">Praeterea gigni pariter cum corpore et una</TextUnit>
    <TextUnit id="2734" loc="3.446">crescere sentimus pariterque senescere mentem.</TextUnit>
    <TextUnit id="2735" loc="3.447">nam vel ut infirmo pueri teneroque vagantur</TextUnit>
    <TextUnit id="2736" loc="3.448">corpore, sic animi sequitur sententia tenvis.</TextUnit>
    <TextUnit id="2737" loc="3.449">inde ubi robustis adolevit viribus aetas,</TextUnit>
    <TextUnit id="2738" loc="3.450">consilium quoque maius et auctior est animi vis.</TextUnit>
    <TextUnit id="2739" loc="3.451">post ubi iam validis quassatum est viribus aevi</TextUnit>
    <TextUnit id="2740" loc="3.452">corpus et obtusis ceciderunt viribus artus,</TextUnit>
    <TextUnit id="2741" loc="3.453">claudicat ingenium, delirat lingua [labat] mens,</TextUnit>
    <TextUnit id="2742" loc="3.454">omnia deficiunt atque uno tempore desunt.</TextUnit>
    <TextUnit id="2743" loc="3.455">ergo dissolui quoque convenit omnem animai</TextUnit>
    <TextUnit id="2744" loc="3.456">naturam, ceu fumus, in altas aris auras;</TextUnit>
    <TextUnit id="2745" loc="3.457">quando quidem gigni pariter pariterque videmus</TextUnit>
    <TextUnit id="2746" loc="3.458">crescere et, [ut] docui, simul aevo fessa fatisci.</TextUnit>
    <TextUnit id="2747" loc="3.459">Huc accedit uti videamus, corpus ut ipsum</TextUnit>
    <TextUnit id="2748" loc="3.460">suscipere inmanis morbos durumque dolorem,</TextUnit>
    <TextUnit id="2749" loc="3.461">sic animum curas acris luctumque metumque;</TextUnit>
    <TextUnit id="2750" loc="3.462">quare participem leti quoque convenit esse.</TextUnit>
    <TextUnit id="2751" loc="3.463">quin etiam morbis in corporis avius errat</TextUnit>
    <TextUnit id="2752" loc="3.464">saepe animus; dementit enim deliraque fatur,</TextUnit>
    <TextUnit id="2753" loc="3.465">inter dumque gravi lethargo fertur in altum</TextUnit>
    <TextUnit id="2754" loc="3.466">aeternumque soporem oculis nutuque cadenti;</TextUnit>
    <TextUnit id="2755" loc="3.467">unde neque exaudit voces nec noscere voltus</TextUnit>
    <TextUnit id="2756" loc="3.468">illorum potis est, ad vitam qui revocantes</TextUnit>
    <TextUnit id="2757" loc="3.469">circum stant lacrimis rorantes ora genasque.</TextUnit>
    <TextUnit id="2758" loc="3.470">quare animum quoque dissolui fateare necessest,</TextUnit>
    <TextUnit id="2759" loc="3.471">quandoquidem penetrant in eum contagia morbi;</TextUnit>
    <TextUnit id="2760" loc="3.472">nam dolor ac morbus leti fabricator uterquest,</TextUnit>
    <TextUnit id="2761" loc="3.473">multorum exitio perdocti quod sumus ante.</TextUnit>
    <TextUnit id="2762" loc="3.474">[et quoniam mentem sanari corpus ut aegrum</TextUnit>
    <TextUnit id="2763" loc="3.475">et pariter mentem sanari corpus inani]</TextUnit>
    <TextUnit id="2764" loc="3.476">denique cor, hominem cum vini vis penetravit</TextUnit>
    <TextUnit id="2765" loc="3.477">acris et in venas discessit diditus ardor,</TextUnit>
    <TextUnit id="2766" loc="3.478">consequitur gravitas membrorum, praepediuntur</TextUnit>
    <TextUnit id="2767" loc="3.479">crura vacillanti, tardescit lingua, madet mens,</TextUnit>
    <TextUnit id="2768" loc="3.480">nant oculi, clamor singultus iurgia gliscunt,</TextUnit>
    <TextUnit id="2769" loc="3.481">et iam cetera de genere hoc quae cumque secuntur,</TextUnit>
    <TextUnit id="2770" loc="3.482">cur ea sunt, nisi quod vehemens violentia vini</TextUnit>
    <TextUnit id="2771" loc="3.483">conturbare animam consuevit corpore in ipso?</TextUnit>
    <TextUnit id="2772" loc="3.484">at quae cumque queunt conturbari inque pediri,</TextUnit>
    <TextUnit id="2773" loc="3.485">significant, paulo si durior insinuarit</TextUnit>
    <TextUnit id="2774" loc="3.486">causa, fore ut pereant aevo privata futuro.</TextUnit>
    <TextUnit id="2775" loc="3.487">Quin etiam subito vi morbi saepe coactus</TextUnit>
    <TextUnit id="2776" loc="3.488">ante oculos aliquis nostros, ut fulminis ictu,</TextUnit>
    <TextUnit id="2777" loc="3.489">concidit et spumas agit, ingemit et tremit artus,</TextUnit>
    <TextUnit id="2778" loc="3.490">desipit, extentat nervos, torquetur, anhelat</TextUnit>
    <TextUnit id="2779" loc="3.491">inconstanter, et in iactando membra fatigat,</TextUnit>
    <TextUnit id="2780" loc="3.492">ni mirum quia vis morbi distracta per artus</TextUnit>
    <TextUnit id="2781" loc="3.493">turbat agens animam, spumans [ut] in aequore salso</TextUnit>
    <TextUnit id="2782" loc="3.494">ventorum validis fervescunt viribus undae.</TextUnit>
    <TextUnit id="2783" loc="3.495">exprimitur porro gemitus, quia membra dolore</TextUnit>
    <TextUnit id="2784" loc="3.496">adficiuntur et omnino quod semina vocis</TextUnit>
    <TextUnit id="2785" loc="3.497">eliciuntur et ore foras glomerata feruntur</TextUnit>
    <TextUnit id="2786" loc="3.498">qua quasi consuerunt et sunt munita viai.</TextUnit>
    <TextUnit id="2787" loc="3.499">desipientia fit, quia vis animi atque animai</TextUnit>
    <TextUnit id="2788" loc="3.500">conturbatur et, ut docui, divisa seorsum</TextUnit>
    <TextUnit id="2789" loc="3.501">disiectatur eodem illo distracta veneno.</TextUnit>
    <TextUnit id="2790" loc="3.502">inde ubi iam morbi reflexit causa, reditque</TextUnit>
    <TextUnit id="2791" loc="3.503">in latebras acer corrupti corporis umor,</TextUnit>
    <TextUnit id="2792" loc="3.504">tum quasi vaccillans primum consurgit et omnis</TextUnit>
    <TextUnit id="2793" loc="3.505">paulatim redit in sensus animamque receptat.</TextUnit>
    <TextUnit id="2794" loc="3.506">haec igitur tantis ubi morbis corpore in ipso</TextUnit>
    <TextUnit id="2795" loc="3.507">iactentur miserisque modis distracta laborent,</TextUnit>
    <TextUnit id="2796" loc="3.508">cur eadem credis sine corpore in are aperto</TextUnit>
    <TextUnit id="2797" loc="3.509">cum validis ventis aetatem degere posse?</TextUnit>
    <TextUnit id="2798" loc="3.510">Et quoniam mentem sanari corpus ut aegrum</TextUnit>
    <TextUnit id="2799" loc="3.511">cernimus et flecti medicina posse videmus,</TextUnit>
    <TextUnit id="2800" loc="3.512">id quoque praesagit mortalem vivere mentem.</TextUnit>
    <TextUnit id="2801" loc="3.513">addere enim partis aut ordine traiecere aecumst</TextUnit>
    <TextUnit id="2802" loc="3.514">aut aliquid prosum de summa detrahere hilum,</TextUnit>
    <TextUnit id="2803" loc="3.515">commutare animum qui cumque adoritur et infit</TextUnit>
    <TextUnit id="2804" loc="3.516">aut aliam quamvis naturam flectere quaerit.</TextUnit>
    <TextUnit id="2805" loc="3.517">at neque transferri sibi partis nec tribui vult</TextUnit>
    <TextUnit id="2806" loc="3.518">inmortale quod est quicquam neque defluere hilum;</TextUnit>
    <TextUnit id="2807" loc="3.519">nam quod cumque suis mutatum finibus exit,</TextUnit>
    <TextUnit id="2808" loc="3.520">continuo hoc mors est illius quod fuit ante.</TextUnit>
    <TextUnit id="2809" loc="3.521">ergo animus sive aegrescit, mortalia signa</TextUnit>
    <TextUnit id="2810" loc="3.522">mittit, uti docui, seu flectitur a medicina.</TextUnit>
    <TextUnit id="2811" loc="3.523">usque adeo falsae rationi vera videtur</TextUnit>
    <TextUnit id="2812" loc="3.524">res occurrere et effugium praecludere eunti</TextUnit>
    <TextUnit id="2813" loc="3.525">ancipitique refutatu convincere falsum.</TextUnit>
    <TextUnit id="2814" loc="3.526">Denique saepe hominem paulatim cernimus ire</TextUnit>
    <TextUnit id="2815" loc="3.527">et membratim vitalem deperdere sensum;</TextUnit>
    <TextUnit id="2816" loc="3.528">in pedibus primum digitos livescere et unguis,</TextUnit>
    <TextUnit id="2817" loc="3.529">inde pedes et crura mori, post inde per artus</TextUnit>
    <TextUnit id="2818" loc="3.530">ire alios tractim gelidi vestigia leti.</TextUnit>
    <TextUnit id="2819" loc="3.531">scinditur atque animae haec quoniam natura nec uno</TextUnit>
    <TextUnit id="2820" loc="3.532">tempore sincera existit, mortalis habendast.</TextUnit>
    <TextUnit id="2821" loc="3.533">quod si forte putas ipsam se posse per artus</TextUnit>
    <TextUnit id="2822" loc="3.534">introsum trahere et partis conducere in unum</TextUnit>
    <TextUnit id="2823" loc="3.535">atque ideo cunctis sensum diducere membris,</TextUnit>
    <TextUnit id="2824" loc="3.536">at locus ille tamen, quo copia tanta animai</TextUnit>
    <TextUnit id="2825" loc="3.537">cogitur, in sensu debet maiore videri;</TextUnit>
    <TextUnit id="2826" loc="3.538">qui quoniam nusquamst, ni mirum, ut diximus [ante&gt;,</TextUnit>
    <TextUnit id="2827" loc="3.539">dilaniata foras dispargitur, interit ergo.</TextUnit>
    <TextUnit id="2828" loc="3.540">quin etiam si iam libeat concedere falsum</TextUnit>
    <TextUnit id="2829" loc="3.541">et dare posse animam glomerari in corpore eorum,</TextUnit>
    <TextUnit id="2830" loc="3.542">lumina qui lincunt moribundi particulatim,</TextUnit>
    <TextUnit id="2831" loc="3.543">mortalem tamen esse animam fateare necesse</TextUnit>
    <TextUnit id="2832" loc="3.544">nec refert utrum pereat dispersa per auras</TextUnit>
    <TextUnit id="2833" loc="3.545">an contracta suis e partibus obbrutescat,</TextUnit>
    <TextUnit id="2834" loc="3.546">quando hominem totum magis ac magis undique sensus</TextUnit>
    <TextUnit id="2835" loc="3.547">deficit et vitae minus et minus undique restat.</TextUnit>
    <TextUnit id="2836" loc="3.548">Et quoniam mens est hominis pars una locoque</TextUnit>
    <TextUnit id="2837" loc="3.549">fixa manet certo, vel ut aures atque oculi sunt</TextUnit>
    <TextUnit id="2838" loc="3.550">atque alii sensus qui vitam cumque gubernant,</TextUnit>
    <TextUnit id="2839" loc="3.551">et vel uti manus atque oculus naresve seorsum</TextUnit>
    <TextUnit id="2840" loc="3.552">secreta ab nobis nequeunt sentire neque esse,</TextUnit>
    <TextUnit id="2841" loc="3.553">sed tamen in parvo lincuntur tempore tali,</TextUnit>
    <TextUnit id="2842" loc="3.554">sic animus per se non quit sine corpore et ipso</TextUnit>
    <TextUnit id="2843" loc="3.555">esse homine, illius quasi quod vas esse videtur,</TextUnit>
    <TextUnit id="2844" loc="3.556">sive aliud quid vis potius coniunctius ei</TextUnit>
    <TextUnit id="2845" loc="3.557">fingere, quandoquidem conexu corpus adhaeret.</TextUnit>
    <TextUnit id="2846" loc="3.558">Denique corporis atque animi vivata potestas</TextUnit>
    <TextUnit id="2847" loc="3.559">inter se coniuncta valent vitaque fruuntur;</TextUnit>
    <TextUnit id="2848" loc="3.560">nec sine corpore enim vitalis edere motus</TextUnit>
    <TextUnit id="2849" loc="3.561">sola potest animi per se natura nec autem</TextUnit>
    <TextUnit id="2850" loc="3.562">cassum anima corpus durare et sensibus uti.</TextUnit>
    <TextUnit id="2851" loc="3.563">scilicet avolsus radicibus ut nequit ullam</TextUnit>
    <TextUnit id="2852" loc="3.564">dispicere ipse oculus rem seorsum corpore toto,</TextUnit>
    <TextUnit id="2853" loc="3.565">sic anima atque animus per se nil posse videtur.</TextUnit>
    <TextUnit id="2854" loc="3.566">ni mirum quia [per] venas et viscera mixtim,</TextUnit>
    <TextUnit id="2855" loc="3.567">per nervos atque ossa tenentur corpore ab omni</TextUnit>
    <TextUnit id="2856" loc="3.568">nec magnis intervallis primordia possunt</TextUnit>
    <TextUnit id="2857" loc="3.569">libera dissultare, ideo conclusa moventur</TextUnit>
    <TextUnit id="2858" loc="3.570">sensiferos motus, quos extra corpus in auras</TextUnit>
    <TextUnit id="2859" loc="3.571">aris haut possunt post mortem eiecta moveri</TextUnit>
    <TextUnit id="2860" loc="3.572">propterea quia non simili ratione tenentur;</TextUnit>
    <TextUnit id="2861" loc="3.573">corpus enim atque animans erit ar, si cohibere</TextUnit>
    <TextUnit id="2862" loc="3.574">sese anima atque in eos poterit concludere motus,</TextUnit>
    <TextUnit id="2863" loc="3.575">quos ante in nervis et in ipso corpore agebat.</TextUnit>
    <TextUnit id="2864" loc="3.576">quare etiam atque etiam resoluto corporis omni</TextUnit>
    <TextUnit id="2865" loc="3.577">tegmine et eiectis extra vitalibus auris</TextUnit>
    <TextUnit id="2866" loc="3.578">dissolui sensus animi fateare necessest</TextUnit>
    <TextUnit id="2867" loc="3.579">atque animam, quoniam coniunctast causa duobus.</TextUnit>
    <TextUnit id="2868" loc="3.580">Denique cum corpus nequeat perferre animai</TextUnit>
    <TextUnit id="2869" loc="3.581">discidium, quin in taetro tabescat odore,</TextUnit>
    <TextUnit id="2870" loc="3.582">quid dubitas quin ex imo penitusque coorta</TextUnit>
    <TextUnit id="2871" loc="3.583">emanarit uti fumus diffusa animae vis,</TextUnit>
    <TextUnit id="2872" loc="3.584">atque ideo tanta mutatum putre ruina</TextUnit>
    <TextUnit id="2873" loc="3.585">conciderit corpus, penitus quia mota loco sunt</TextUnit>
    <TextUnit id="2874" loc="3.586">fundamenta foras manant animaeque per artus</TextUnit>
    <TextUnit id="2875" loc="3.587">perque viarum omnis flexus, in corpore qui sunt,</TextUnit>
    <TextUnit id="2876" loc="3.588">atque foramina? multimodis ut noscere possis</TextUnit>
    <TextUnit id="2877" loc="3.589">dispertitam animae naturam exisse per artus</TextUnit>
    <TextUnit id="2878" loc="3.590">et prius esse sibi distractam corpore in ipso,</TextUnit>
    <TextUnit id="2879" loc="3.591">quam prolapsa foras enaret in aris auras.</TextUnit>
    <TextUnit id="2880" loc="3.592">Quin etiam finis dum vitae vertitur intra,</TextUnit>
    <TextUnit id="2881" loc="3.593">saepe aliqua tamen e causa labefacta videtur</TextUnit>
    <TextUnit id="2882" loc="3.594">ire anima ac toto solui de corpore [tota]</TextUnit>
    <TextUnit id="2883" loc="3.595">et quasi supremo languescere tempore voltus</TextUnit>
    <TextUnit id="2884" loc="3.596">molliaque exsangui cadere omnia [corpore] membra.</TextUnit>
    <TextUnit id="2885" loc="3.597">quod genus est, animo male factum cum perhibetur</TextUnit>
    <TextUnit id="2886" loc="3.598">aut animam liquisse; ubi iam trepidatur et omnes</TextUnit>
    <TextUnit id="2887" loc="3.599">extremum cupiunt vitae reprehendere vinclum;</TextUnit>
    <TextUnit id="2888" loc="3.600">conquassatur enim tum mens animaeque potestas</TextUnit>
    <TextUnit id="2889" loc="3.601">omnis. et haec ipso cum corpore conlabefiunt,</TextUnit>
    <TextUnit id="2890" loc="3.602">ut gravior paulo possit dissolvere causa.</TextUnit>
    <TextUnit id="2891" loc="3.603">Quid dubitas tandem quin extra prodita corpus</TextUnit>
    <TextUnit id="2892" loc="3.604">inbecilla foras in aperto, tegmine dempto,</TextUnit>
    <TextUnit id="2893" loc="3.605">non modo non omnem possit durare per aevom,</TextUnit>
    <TextUnit id="2894" loc="3.606">sed minimum quodvis nequeat consistere tempus?</TextUnit>
    <TextUnit id="2895" loc="3.607">nec sibi enim quisquam moriens sentire videtur</TextUnit>
    <TextUnit id="2896" loc="3.608">ire foras animam incolumem de corpore toto,</TextUnit>
    <TextUnit id="2897" loc="3.609">nec prius ad iugulum et supera succedere fauces,</TextUnit>
    <TextUnit id="2898" loc="3.610">verum deficere in certa regione locatam;</TextUnit>
    <TextUnit id="2899" loc="3.611">ut sensus alios in parti quemque sua scit</TextUnit>
    <TextUnit id="2900" loc="3.612">dissolui. quod si inmortalis nostra foret mens,</TextUnit>
    <TextUnit id="2901" loc="3.613">non tam se moriens dissolvi conquereretur,</TextUnit>
    <TextUnit id="2902" loc="3.614">sed magis ire foras vestemque relinquere, ut anguis.</TextUnit>
    <TextUnit id="2903" loc="3.615">Denique cur animi numquam mens consiliumque</TextUnit>
    <TextUnit id="2904" loc="3.616">gignitur in capite aut pedibus manibusve, sed unis</TextUnit>
    <TextUnit id="2905" loc="3.617">sedibus et certis regionibus omnibus haeret,</TextUnit>
    <TextUnit id="2906" loc="3.618">si non certa loca ad nascendum reddita cuique</TextUnit>
    <TextUnit id="2907" loc="3.619">sunt, et ubi quicquid possit durare creatum</TextUnit>
    <TextUnit id="2908" loc="3.620">atque ita multimodis partitis artubus esse,</TextUnit>
    <TextUnit id="2909" loc="3.621">membrorum ut numquam existat praeposterus ordo?</TextUnit>
    <TextUnit id="2910" loc="3.622">usque adeo sequitur res rem, neque flamma creari</TextUnit>
    <TextUnit id="2911" loc="3.623">fluminibus solitast neque in igni gignier algor.</TextUnit>
    <TextUnit id="2912" loc="3.624">Praeterea si inmortalis natura animaist</TextUnit>
    <TextUnit id="2913" loc="3.625">et sentire potest secreta a corpore nostro,</TextUnit>
    <TextUnit id="2914" loc="3.626">quinque, ut opinor, eam faciundum est sensibus auctam.</TextUnit>
    <TextUnit id="2915" loc="3.627">nec ratione alia nosmet proponere nobis</TextUnit>
    <TextUnit id="2916" loc="3.628">possumus infernas animas Acherunte vagare.</TextUnit>
    <TextUnit id="2917" loc="3.629">pictores itaque et scriptorum saecla priora</TextUnit>
    <TextUnit id="2918" loc="3.630">sic animas intro duxerunt sensibus auctas.</TextUnit>
    <TextUnit id="2919" loc="3.631">at neque sorsum oculi neque nares nec manus ipsa</TextUnit>
    <TextUnit id="2920" loc="3.632">esse potest animae neque sorsum lingua neque aures;</TextUnit>
    <TextUnit id="2921" loc="3.633">haud igitur per se possunt sentire neque esse.</TextUnit>
    <TextUnit id="2922" loc="3.634">Et quoniam toto sentimus corpore inesse</TextUnit>
    <TextUnit id="2923" loc="3.635">vitalem sensum et totum esse animale videmus,</TextUnit>
    <TextUnit id="2924" loc="3.636">si subito medium celeri praeciderit ictu</TextUnit>
    <TextUnit id="2925" loc="3.637">vis aliqua, ut sorsum partem secernat utramque,</TextUnit>
    <TextUnit id="2926" loc="3.638">dispertita procul dubio quoque vis animai</TextUnit>
    <TextUnit id="2927" loc="3.639">et discissa simul cum corpore dissicietur.</TextUnit>
    <TextUnit id="2928" loc="3.640">at quod scinditur et partis discedit in ullas,</TextUnit>
    <TextUnit id="2929" loc="3.641">scilicet aeternam sibi naturam abnuit esse.</TextUnit>
    <TextUnit id="2930" loc="3.642">falciferos memorant currus abscidere membra</TextUnit>
    <TextUnit id="2931" loc="3.643">saepe ita de subito permixta caede calentis,</TextUnit>
    <TextUnit id="2932" loc="3.644">ut tremere in terra videatur ab artubus id quod</TextUnit>
    <TextUnit id="2933" loc="3.645">decidit abscisum, cum mens tamen atque hominis vis</TextUnit>
    <TextUnit id="2934" loc="3.646">mobilitate mali non quit sentire dolorem;</TextUnit>
    <TextUnit id="2935" loc="3.647">et simul in pugnae studio quod dedita mens est,</TextUnit>
    <TextUnit id="2936" loc="3.648">corpore relicuo pugnam caedesque petessit,</TextUnit>
    <TextUnit id="2937" loc="3.649">nec tenet amissam laevam cum tegmine saepe</TextUnit>
    <TextUnit id="2938" loc="3.650">inter equos abstraxe rotas falcesque rapaces,</TextUnit>
    <TextUnit id="2939" loc="3.651">nec cecidisse alius dextram, cum scandit et instat.</TextUnit>
    <TextUnit id="2940" loc="3.652">inde alius conatur adempto surgere crure,</TextUnit>
    <TextUnit id="2941" loc="3.653">cum digitos agitat propter moribundus humi pes.</TextUnit>
    <TextUnit id="2942" loc="3.654">et caput abscisum calido viventeque trunco</TextUnit>
    <TextUnit id="2943" loc="3.655">servat humi voltum vitalem oculosque patentis,</TextUnit>
    <TextUnit id="2944" loc="3.656">donec reliquias animai reddidit omnes.</TextUnit>
    <TextUnit id="2945" loc="3.657">quin etiam tibi si, lingua vibrante, minanti</TextUnit>
    <TextUnit id="2946" loc="3.658">serpentis cauda, procero corpore, utrumque</TextUnit>
    <TextUnit id="2947" loc="3.659">sit libitum in multas partis discidere ferro,</TextUnit>
    <TextUnit id="2948" loc="3.660">omnia iam sorsum cernes ancisa recenti</TextUnit>
    <TextUnit id="2949" loc="3.661">volnere tortari et terram conspargere tabo,</TextUnit>
    <TextUnit id="2950" loc="3.662">ipsam seque retro partem petere ore priorem,</TextUnit>
    <TextUnit id="2951" loc="3.663">volneris ardenti ut morsu premat icta dolore.</TextUnit>
    <TextUnit id="2952" loc="3.664">omnibus esse igitur totas dicemus in illis</TextUnit>
    <TextUnit id="2953" loc="3.665">particulis animas? at ea ratione sequetur</TextUnit>
    <TextUnit id="2954" loc="3.666">unam animantem animas habuisse in corpore multas.</TextUnit>
    <TextUnit id="2955" loc="3.667">ergo divisast ea quae fuit una simul cum</TextUnit>
    <TextUnit id="2956" loc="3.668">corpore; quapropter mortale utrumque putandumst,</TextUnit>
    <TextUnit id="2957" loc="3.669">in multas quoniam partis disciditur aeque.</TextUnit>
    <TextUnit id="2958" loc="3.670">Praeterea si inmortalis natura animai</TextUnit>
    <TextUnit id="2959" loc="3.671">constat et in corpus nascentibus insinuatur,</TextUnit>
    <TextUnit id="2960" loc="3.672">cur super ante actam aetatem meminisse nequimus</TextUnit>
    <TextUnit id="2961" loc="3.673">nec vestigia gestarum rerum ulla tenemus?</TextUnit>
    <TextUnit id="2962" loc="3.674">nam si tanto operest animi mutata potestas,</TextUnit>
    <TextUnit id="2963" loc="3.675">omnis ut actarum exciderit retinentia rerum,</TextUnit>
    <TextUnit id="2964" loc="3.676">non, ut opinor, id ab leto iam longius errat;</TextUnit>
    <TextUnit id="2965" loc="3.677">qua propter fateare necessest quae fuit ante</TextUnit>
    <TextUnit id="2966" loc="3.678">interiisse, et quae nunc est nunc esse creatam.</TextUnit>
    <TextUnit id="2967" loc="3.679">Praeterea si iam perfecto corpore nobis</TextUnit>
    <TextUnit id="2968" loc="3.680">inferri solitast animi vivata potestas</TextUnit>
    <TextUnit id="2969" loc="3.681">tum cum gignimur et vitae cum limen inimus,</TextUnit>
    <TextUnit id="2970" loc="3.682">haud ita conveniebat uti cum corpore et una</TextUnit>
    <TextUnit id="2971" loc="3.683">cum membris videatur in ipso sanguine cresse,</TextUnit>
    <TextUnit id="2972" loc="3.684">sed vel ut in cavea per se sibi vivere solam</TextUnit>
    <TextUnit id="2973" loc="3.685">convenit, ut sensu corpus tamen affluat omne.</TextUnit>
    <TextUnit id="2974" loc="3.686">quare etiam atque etiam neque originis esse putandumst</TextUnit>
    <TextUnit id="2975" loc="3.687">expertis animas nec leti lege solutas;</TextUnit>
    <TextUnit id="2976" loc="3.688">nam neque tanto opere adnecti potuisse putandumst</TextUnit>
    <TextUnit id="2977" loc="3.689">corporibus nostris extrinsecus insinuatas,</TextUnit>
    <TextUnit id="2978" loc="3.690">quod fieri totum contra manifesta docet res</TextUnit>
    <TextUnit id="2979" loc="3.691">namque ita conexa est per venas viscera nervos</TextUnit>
    <TextUnit id="2980" loc="3.692">ossaque, uti dentes quoque sensu participentur;</TextUnit>
    <TextUnit id="2981" loc="3.693">morbus ut indicat et gelidai stringor aquai</TextUnit>
    <TextUnit id="2982" loc="3.694">et lapis oppressus subitis e frugibus asper</TextUnit>
    <TextUnit id="2983" loc="3.695">nec, tam contextae cum sint, exire videntur</TextUnit>
    <TextUnit id="2984" loc="3.696">incolumes posse et salvas exsolvere sese</TextUnit>
    <TextUnit id="2985" loc="3.697">omnibus e nervis atque ossibus articulisque,</TextUnit>
    <TextUnit id="2986" loc="3.698">quod si forte putas extrinsecus insinuatam</TextUnit>
    <TextUnit id="2987" loc="3.699">permanare animam nobis per membra solere,</TextUnit>
    <TextUnit id="2988" loc="3.700">tanto quique magis cum corpore fusa peribit;</TextUnit>
    <TextUnit id="2989" loc="3.701">quod permanat enim, dissolvitur, interit ergo;</TextUnit>
    <TextUnit id="2990" loc="3.702">dispertitur enim per caulas corporis omnis.</TextUnit>
    <TextUnit id="2991" loc="3.703">ut cibus, in membra atque artus cum diditur omnis,</TextUnit>
    <TextUnit id="2992" loc="3.704">disperit atque aliam naturam sufficit ex se,</TextUnit>
    <TextUnit id="2993" loc="3.705">sic anima atque animus quamvis [est] integra recens [in]</TextUnit>
    <TextUnit id="2994" loc="3.706">corpus eunt, tamen in manando dissoluuntur,</TextUnit>
    <TextUnit id="2995" loc="3.707">dum quasi per caulas omnis diduntur in artus</TextUnit>
    <TextUnit id="2996" loc="3.708">particulae quibus haec animi natura creatur,</TextUnit>
    <TextUnit id="2997" loc="3.709">quae nunc in nostro dominatur corpore nata</TextUnit>
    <TextUnit id="2998" loc="3.710">ex illa quae tunc periit partita per artus.</TextUnit>
    <TextUnit id="2999" loc="3.711">quapropter neque natali privata videtur</TextUnit>
    <TextUnit id="3000" loc="3.712">esse die natura animae nec funeris expers.</TextUnit>
    <TextUnit id="3001" loc="3.713">Semina praeterea linquontur necne animai</TextUnit>
    <TextUnit id="3002" loc="3.714">corpore in exanimo? quod si lincuntur et insunt,</TextUnit>
    <TextUnit id="3003" loc="3.715">haut erit ut merito inmortalis possit haberi,</TextUnit>
    <TextUnit id="3004" loc="3.716">partibus amissis quoniam libata recessit.</TextUnit>
    <TextUnit id="3005" loc="3.717">sin ita sinceris membris ablata profugit,</TextUnit>
    <TextUnit id="3006" loc="3.718">ut nullas partis in corpore liquerit ex se,</TextUnit>
    <TextUnit id="3007" loc="3.719">unde cadavera rancenti iam viscere vermes</TextUnit>
    <TextUnit id="3008" loc="3.720">expirant atque unde animantum copia tanta</TextUnit>
    <TextUnit id="3009" loc="3.721">exos et exanguis tumidos perfluctuat artus?</TextUnit>
    <TextUnit id="3010" loc="3.722">quod si forte animas extrinsecus insinuari?</TextUnit>
    <TextUnit id="3011" loc="3.723">vermibus et privas in corpora posse venire</TextUnit>
    <TextUnit id="3012" loc="3.724">credis nec reputas cur milia multa animarum</TextUnit>
    <TextUnit id="3013" loc="3.725">conveniant unde una recesserit, hoc tamen est ut</TextUnit>
    <TextUnit id="3014" loc="3.726">quaerendum videatur et in discrimen agendum,</TextUnit>
    <TextUnit id="3015" loc="3.727">utrum tandem animae venentur semina quaeque</TextUnit>
    <TextUnit id="3016" loc="3.728">vermiculorum ipsaeque sibi fabricentur ubi sint,</TextUnit>
    <TextUnit id="3017" loc="3.729">an quasi corporibus perfectis insinuentur.</TextUnit>
    <TextUnit id="3018" loc="3.730">at neque cur faciant ipsae quareve laborent</TextUnit>
    <TextUnit id="3019" loc="3.731">dicere suppeditat. neque enim, sine corpore cum sunt,</TextUnit>
    <TextUnit id="3020" loc="3.732">sollicitae volitant morbis alguque fameque;</TextUnit>
    <TextUnit id="3021" loc="3.733">corpus enim magis his vitiis adfine laborat,</TextUnit>
    <TextUnit id="3022" loc="3.734">et mala multa animus contage fungitur eius.</TextUnit>
    <TextUnit id="3023" loc="3.735">sed tamen his esto quamvis facere utile corpus,</TextUnit>
    <TextUnit id="3024" loc="3.736">cum subeant; at qua possint via nulla videtur.</TextUnit>
    <TextUnit id="3025" loc="3.737">haut igitur faciunt animae sibi corpora et artus.</TextUnit>
    <TextUnit id="3026" loc="3.738">nec tamen est ut qui [cum] perfectis insinuentur</TextUnit>
    <TextUnit id="3027" loc="3.739">corporibus; neque enim poterunt suptiliter esse</TextUnit>
    <TextUnit id="3028" loc="3.740">conexae neque consensu contagia fient.</TextUnit>
    <TextUnit id="3029" loc="3.741">Denique cur acris violentia triste leonum</TextUnit>
    <TextUnit id="3030" loc="3.742">seminium sequitur, volpes dolus, et fuga cervos?</TextUnit>
    <TextUnit id="3031" loc="3.743">a patribus datur et [a] patrius pavor incitat artus,</TextUnit>
    <TextUnit id="3032" loc="3.744">et iam cetera de genere hoc cur omnia membris</TextUnit>
    <TextUnit id="3033" loc="3.745">ex ineunte aevo generascunt ingenioque,</TextUnit>
    <TextUnit id="3034" loc="3.746">si non, certa suo quia semine seminioque</TextUnit>
    <TextUnit id="3035" loc="3.747">vis animi pariter crescit cum corpore quoque?</TextUnit>
    <TextUnit id="3036" loc="3.748">quod si inmortalis foret et mutare soleret</TextUnit>
    <TextUnit id="3037" loc="3.749">corpora, permixtis animantes moribus essent,</TextUnit>
    <TextUnit id="3038" loc="3.750">effugeret canis Hyrcano de semine saepe</TextUnit>
    <TextUnit id="3039" loc="3.751">cornigeri incursum cervi tremeretque per auras</TextUnit>
    <TextUnit id="3040" loc="3.752">aris accipiter fugiens veniente columba,</TextUnit>
    <TextUnit id="3041" loc="3.753">desiperent homines, saperent fera saecla ferarum.</TextUnit>
    <TextUnit id="3042" loc="3.754">illud enim falsa fertur ratione, quod aiunt</TextUnit>
    <TextUnit id="3043" loc="3.755">inmortalem animam mutato corpore flecti;</TextUnit>
    <TextUnit id="3044" loc="3.756">quod mutatur enim, dissolvitur, interit ergo;</TextUnit>
    <TextUnit id="3045" loc="3.757">traiciuntur enim partes atque ordine migrant;</TextUnit>
    <TextUnit id="3046" loc="3.758">quare dissolui quoque debent posse per artus,</TextUnit>
    <TextUnit id="3047" loc="3.759">denique ut intereant una cum corpore cunctae.</TextUnit>
    <TextUnit id="3048" loc="3.760">sin animas hominum dicent in corpora semper</TextUnit>
    <TextUnit id="3049" loc="3.761">ire humana, tamen quaeram cur e sapienti</TextUnit>
    <TextUnit id="3050" loc="3.762">stulta queat fieri, nec prudens sit puer ullus,</TextUnit>
    <TextUnit id="3051" loc="3.763">[si non, certa suo quia semine seminioque]</TextUnit>
    <TextUnit id="3052" loc="3.764">nec tam doctus equae pullus quam fortis equi vis.</TextUnit>
    <TextUnit id="3053" loc="3.765">scilicet in tenero tenerascere corpore mentem</TextUnit>
    <TextUnit id="3054" loc="3.766">confugient. quod si iam fit, fateare necessest</TextUnit>
    <TextUnit id="3055" loc="3.767">mortalem esse animam, quoniam mutata per artus</TextUnit>
    <TextUnit id="3056" loc="3.768">tanto opere amittit vitam sensumque priorem.</TextUnit>
    <TextUnit id="3057" loc="3.769">quove modo poterit pariter cum corpore quoque</TextUnit>
    <TextUnit id="3058" loc="3.770">confirmata cupitum aetatis tangere florem</TextUnit>
    <TextUnit id="3059" loc="3.771">vis animi, nisi erit consors in origine prima?</TextUnit>
    <TextUnit id="3060" loc="3.772">quidve foras sibi vult membris exire senectis?</TextUnit>
    <TextUnit id="3061" loc="3.773">an metuit conclusa manere in corpore putri</TextUnit>
    <TextUnit id="3062" loc="3.774">et domus aetatis spatio ne fessa vetusto</TextUnit>
    <TextUnit id="3063" loc="3.775">obruat? at non sunt immortali ulla pericla.</TextUnit>
    <TextUnit id="3064" loc="3.776">Denique conubia ad Veneris partusque ferarum</TextUnit>
    <TextUnit id="3065" loc="3.777">esse animas praesto deridiculum esse videtur,</TextUnit>
    <TextUnit id="3066" loc="3.778">expectare immortalis mortalia membra</TextUnit>
    <TextUnit id="3067" loc="3.779">innumero numero certareque praeproperanter</TextUnit>
    <TextUnit id="3068" loc="3.780">inter se quae prima potissimaque insinuetur;</TextUnit>
    <TextUnit id="3069" loc="3.781">si non forte ita sunt animarum foedera pacta,</TextUnit>
    <TextUnit id="3070" loc="3.782">ut quae prima volans advenerit insinuetur</TextUnit>
    <TextUnit id="3071" loc="3.783">prima neque inter se contendant viribus hilum.</TextUnit>
    <TextUnit id="3072" loc="3.784">Denique in aethere non arbor, non aequore in alto</TextUnit>
    <TextUnit id="3073" loc="3.785">nubes esse queunt nec pisces vivere in arvis</TextUnit>
    <TextUnit id="3074" loc="3.786">nec cruor in lignis neque saxis sucus inesse.</TextUnit>
    <TextUnit id="3075" loc="3.787">certum ac dispositumst ubi quicquid crescat et insit.</TextUnit>
    <TextUnit id="3076" loc="3.788">sic animi natura nequit sine corpore oriri</TextUnit>
    <TextUnit id="3077" loc="3.789">sola neque a nervis et sanguine longius esse.</TextUnit>
    <TextUnit id="3078" loc="3.790">quod si posset enim, multo prius ipsa animi vis</TextUnit>
    <TextUnit id="3079" loc="3.791">in capite aut umeris aut imis calcibus esse</TextUnit>
    <TextUnit id="3080" loc="3.792">posset et innasci quavis in parte soleret,</TextUnit>
    <TextUnit id="3081" loc="3.793">tandem in eodem homine atque in eodem vase manere.</TextUnit>
    <TextUnit id="3082" loc="3.794">quod quoniam nostro quoque constat corpore certum</TextUnit>
    <TextUnit id="3083" loc="3.795">dispositumque videtur ubi esse et crescere possit</TextUnit>
    <TextUnit id="3084" loc="3.796">sorsum anima atque animus, tanto magis infitiandum</TextUnit>
    <TextUnit id="3085" loc="3.797">totum posse extra corpus durare genique.</TextUnit>
    <TextUnit id="3086" loc="3.798">quare, corpus ubi interiit, periisse necessest</TextUnit>
    <TextUnit id="3087" loc="3.799">confiteare animam distractam in corpore toto.</TextUnit>
    <TextUnit id="3088" loc="3.800">quippe etenim mortale aeterno iungere et una</TextUnit>
    <TextUnit id="3089" loc="3.801">consentire putare et fungi mutua posse</TextUnit>
    <TextUnit id="3090" loc="3.802">desiperest; quid enim diversius esse putandumst</TextUnit>
    <TextUnit id="3091" loc="3.803">aut magis inter se disiunctum discrepitansque,</TextUnit>
    <TextUnit id="3092" loc="3.804">quam mortale quod est inmortali atque perenni</TextUnit>
    <TextUnit id="3093" loc="3.805">iunctum in concilio saevas tolerare procellas?</TextUnit>
    <TextUnit id="3094" loc="3.806">praeterea quaecumque manent aeterna necessest</TextUnit>
    <TextUnit id="3095" loc="3.807">aut quia sunt solido cum corpore respuere ictus</TextUnit>
    <TextUnit id="3096" loc="3.808">nec penetrare pati sibi quicquam quod queat artas</TextUnit>
    <TextUnit id="3097" loc="3.809">dissociare intus partis, ut materiai</TextUnit>
    <TextUnit id="3098" loc="3.810">corpora sunt, quorum naturam ostendimus ante,</TextUnit>
    <TextUnit id="3099" loc="3.811">aut ideo durare aetatem posse per omnem,</TextUnit>
    <TextUnit id="3100" loc="3.812">plagarum quia sunt expertia sicut inanest,</TextUnit>
    <TextUnit id="3101" loc="3.813">quod manet intactum neque ab ictu fungitur hilum,</TextUnit>
    <TextUnit id="3102" loc="3.814">aut etiam quia nulla loci sit copia circum,</TextUnit>
    <TextUnit id="3103" loc="3.815">quo quasi res possint discedere dissoluique,</TextUnit>
    <TextUnit id="3104" loc="3.816">sicut summarum summast aeterna, neque extra</TextUnit>
    <TextUnit id="3105" loc="3.817">quis locus est quo diffugiant neque corpora sunt quae</TextUnit>
    <TextUnit id="3106" loc="3.818">possint incidere et valida dissolvere plaga.</TextUnit>
    <TextUnit id="3107" loc="3.819">Quod si forte ideo magis inmortalis habendast,</TextUnit>
    <TextUnit id="3108" loc="3.820">quod vitalibus ab rebus munita tenetur,</TextUnit>
    <TextUnit id="3109" loc="3.821">aut quia non veniunt omnino aliena salutis,</TextUnit>
    <TextUnit id="3110" loc="3.822">aut quia quae veniunt aliqua ratione recedunt</TextUnit>
    <TextUnit id="3111" loc="3.823">pulsa prius quam quid noceant sentire queamus,</TextUnit>
    <TextUnit id="3112" loc="3.825">praeter enim quam quod morbis cum corporis aegret,</TextUnit>
    <TextUnit id="3113" loc="3.825">advenit id quod eam de rebus saepe futuris</TextUnit>
    <TextUnit id="3114" loc="3.826">macerat inque metu male habet curisque fatigat,</TextUnit>
    <TextUnit id="3115" loc="3.827">praeteritisque male admissis peccata remordent.</TextUnit>
    <TextUnit id="3116" loc="3.828">adde furorem animi proprium atque oblivia rerum,</TextUnit>
    <TextUnit id="3117" loc="3.829">adde quod in nigras lethargi mergitur undas.</TextUnit>
    <TextUnit id="3118" loc="3.830">Nil igitur mors est ad nos neque pertinet hilum,</TextUnit>
    <TextUnit id="3119" loc="3.831">quandoquidem natura animi mortalis habetur.</TextUnit>
    <TextUnit id="3120" loc="3.832">et vel ut ante acto nihil tempore sensimus aegri,</TextUnit>
    <TextUnit id="3121" loc="3.833">ad confligendum venientibus undique Poenis,</TextUnit>
    <TextUnit id="3122" loc="3.834">omnia cum belli trepido concussa tumultu</TextUnit>
    <TextUnit id="3123" loc="3.835">horrida contremuere sub altis aetheris auris,</TextUnit>
    <TextUnit id="3124" loc="3.836">in dubioque fuere utrorum ad regna cadendum</TextUnit>
    <TextUnit id="3125" loc="3.837">omnibus humanis esset terraque marique,</TextUnit>
    <TextUnit id="3126" loc="3.838">sic, ubi non erimus, cum corporis atque animai</TextUnit>
    <TextUnit id="3127" loc="3.839">discidium fuerit, quibus e sumus uniter apti,</TextUnit>
    <TextUnit id="3128" loc="3.840">scilicet haud nobis quicquam, qui non erimus tum,</TextUnit>
    <TextUnit id="3129" loc="3.841">accidere omnino poterit sensumque movere,</TextUnit>
    <TextUnit id="3130" loc="3.842">non si terra mari miscebitur et mare caelo.</TextUnit>
    <TextUnit id="3131" loc="3.843">et si iam nostro sentit de corpore postquam</TextUnit>
    <TextUnit id="3132" loc="3.844">distractast animi natura animaeque potestas,</TextUnit>
    <TextUnit id="3133" loc="3.845">nil tamen est ad nos, qui comptu coniugioque</TextUnit>
    <TextUnit id="3134" loc="3.846">corporis atque animae consistimus uniter apti.</TextUnit>
    <TextUnit id="3135" loc="3.847">nec, si materiem nostram collegerit aetas</TextUnit>
    <TextUnit id="3136" loc="3.848">post obitum rursumque redegerit ut sita nunc est,</TextUnit>
    <TextUnit id="3137" loc="3.849">atque iterum nobis fuerint data lumina vitae,</TextUnit>
    <TextUnit id="3138" loc="3.850">pertineat quicquam tamen ad nos id quoque factum,</TextUnit>
    <TextUnit id="3139" loc="3.851">interrupta semel cum sit repetentia nostri.</TextUnit>
    <TextUnit id="3140" loc="3.852">et nunc nil ad nos de nobis attinet, ante</TextUnit>
    <TextUnit id="3141" loc="3.853">qui fuimus, [neque] iam de illis nos adficit angor.</TextUnit>
    <TextUnit id="3142" loc="3.854">nam cum respicias inmensi temporis omne</TextUnit>
    <TextUnit id="3143" loc="3.855">praeteritum spatium, tum motus materiai</TextUnit>
    <TextUnit id="3144" loc="3.856">multimodi quam sint, facile hoc adcredere possis,</TextUnit>
    <TextUnit id="3145" loc="3.857">semina saepe in eodem, ut nunc sunt, ordine posta</TextUnit>
    <TextUnit id="3146" loc="3.858">haec eadem, quibus e nunc nos sumus, ante fuisse.</TextUnit>
    <TextUnit id="3147" loc="3.859">nec memori tamen id quimus reprehendere mente;</TextUnit>
    <TextUnit id="3148" loc="3.860">inter enim iectast vitai pausa vageque</TextUnit>
    <TextUnit id="3149" loc="3.861">deerrarunt passim motus ab sensibus omnes.</TextUnit>
    <TextUnit id="3150" loc="3.862">debet enim, misere si forte aegreque futurumst;</TextUnit>
    <TextUnit id="3151" loc="3.863">ipse quoque esse in eo tum tempore, cui male possit</TextUnit>
    <TextUnit id="3152" loc="3.864">accidere. id quoniam mors eximit, esseque prohibet</TextUnit>
    <TextUnit id="3153" loc="3.865">illum cui possint incommoda conciliari,</TextUnit>
    <TextUnit id="3154" loc="3.866">scire licet nobis nihil esse in morte timendum</TextUnit>
    <TextUnit id="3155" loc="3.867">nec miserum fieri qui non est posse, neque hilum</TextUnit>
    <TextUnit id="3156" loc="3.868">differre an nullo fuerit iam tempore natus,</TextUnit>
    <TextUnit id="3157" loc="3.869">mortalem vitam mors cum inmortalis ademit.</TextUnit>
    <TextUnit id="3158" loc="3.870">Proinde ubi se videas hominem indignarier ipsum,</TextUnit>
    <TextUnit id="3159" loc="3.871">post mortem fore ut aut putescat corpore posto</TextUnit>
    <TextUnit id="3160" loc="3.872">aut flammis interfiat malisve ferarum,</TextUnit>
    <TextUnit id="3161" loc="3.873">scire licet non sincerum sonere atque subesse</TextUnit>
    <TextUnit id="3162" loc="3.874">caecum aliquem cordi stimulum, quamvis neget ipse</TextUnit>
    <TextUnit id="3163" loc="3.875">credere se quemquam sibi sensum in morte futurum;</TextUnit>
    <TextUnit id="3164" loc="3.876">non, ut opinor, enim dat quod promittit et unde</TextUnit>
    <TextUnit id="3165" loc="3.877">nec radicitus e vita se tollit et eicit,</TextUnit>
    <TextUnit id="3166" loc="3.878">sed facit esse sui quiddam super inscius ipse.</TextUnit>
    <TextUnit id="3167" loc="3.879">vivus enim sibi cum proponit quisque futurum,</TextUnit>
    <TextUnit id="3168" loc="3.880">corpus uti volucres lacerent in morte feraeque,</TextUnit>
    <TextUnit id="3169" loc="3.881">ipse sui miseret; neque enim se dividit illim</TextUnit>
    <TextUnit id="3170" loc="3.882">nec removet satis a proiecto corpore et illum</TextUnit>
    <TextUnit id="3171" loc="3.883">se fingit sensuque suo contaminat astans.</TextUnit>
    <TextUnit id="3172" loc="3.884">hinc indignatur se mortalem esse creatum</TextUnit>
    <TextUnit id="3173" loc="3.885">nec videt in vera nullum fore morte alium se,</TextUnit>
    <TextUnit id="3174" loc="3.886">qui possit vivus sibi se lugere peremptum</TextUnit>
    <TextUnit id="3175" loc="3.887">stansque iacentem [se] lacerari urive dolere.</TextUnit>
    <TextUnit id="3176" loc="3.888">nam si in morte malumst malis morsuque ferarum</TextUnit>
    <TextUnit id="3177" loc="3.889">tractari, non invenio qui non sit acerbum</TextUnit>
    <TextUnit id="3178" loc="3.890">ignibus inpositum calidis torrescere flammis</TextUnit>
    <TextUnit id="3179" loc="3.891">aut in melle situm suffocari atque rigere</TextUnit>
    <TextUnit id="3180" loc="3.892">frigore, cum summo gelidi cubat aequore saxi,</TextUnit>
    <TextUnit id="3181" loc="3.893">urgerive superne obrutum pondere terrae.</TextUnit>
    <TextUnit id="3182" loc="3.894">'Iam iam non domus accipiet te laeta neque uxor</TextUnit>
    <TextUnit id="3183" loc="3.895">optima, nec dulces occurrent oscula nati</TextUnit>
    <TextUnit id="3184" loc="3.896">praeripere et tacita pectus dulcedine tangent.</TextUnit>
    <TextUnit id="3185" loc="3.897">non poteris factis florentibus esse tuisque</TextUnit>
    <TextUnit id="3186" loc="3.898">praesidium. misero misere' aiunt 'omnia ademit</TextUnit>
    <TextUnit id="3187" loc="3.899">una dies infesta tibi tot praemia vitae.'</TextUnit>
    <TextUnit id="3188" loc="3.900">illud in his rebus non addunt 'nec tibi earum</TextUnit>
    <TextUnit id="3189" loc="3.901">iam desiderium rerum super insidet una.'</TextUnit>
    <TextUnit id="3190" loc="3.902">quod bene si videant animo dictisque sequantur,</TextUnit>
    <TextUnit id="3191" loc="3.903">dissoluant animi magno se angore metuque.</TextUnit>
    <TextUnit id="3192" loc="3.904">'tu quidem ut es leto sopitus, sic eris aevi</TextUnit>
    <TextUnit id="3193" loc="3.905">quod super est cunctis privatus doloribus aegris;</TextUnit>
    <TextUnit id="3194" loc="3.906">at nos horrifico cinefactum te prope busto</TextUnit>
    <TextUnit id="3195" loc="3.907">insatiabiliter deflevimus, aeternumque</TextUnit>
    <TextUnit id="3196" loc="3.908">nulla dies nobis maerorem e pectore demet.'</TextUnit>
    <TextUnit id="3197" loc="3.909">illud ab hoc igitur quaerendum est, quid sit amari</TextUnit>
    <TextUnit id="3198" loc="3.910">tanto opere, ad somnum si res redit atque quietem,</TextUnit>
    <TextUnit id="3199" loc="3.911">cur quisquam aeterno possit tabescere luctu.</TextUnit>
    <TextUnit id="3200" loc="3.912">Hoc etiam faciunt ubi discubuere tenentque</TextUnit>
    <TextUnit id="3201" loc="3.913">pocula saepe homines et inumbrant ora coronis,</TextUnit>
    <TextUnit id="3202" loc="3.914">ex animo ut dicant: 'brevis hic est fructus homullis;</TextUnit>
    <TextUnit id="3203" loc="3.915">iam fuerit neque post umquam revocare licebit.'</TextUnit>
    <TextUnit id="3204" loc="3.916">tam quam in morte mali cum primis hoc sit eorum,</TextUnit>
    <TextUnit id="3205" loc="3.917">quod sitis exurat miseros atque arida torrat,</TextUnit>
    <TextUnit id="3206" loc="3.918">aut aliae cuius desiderium insideat rei.</TextUnit>
    <TextUnit id="3207" loc="3.919">nec sibi enim quisquam tum se vitamque requiret,</TextUnit>
    <TextUnit id="3208" loc="3.920">cum pariter mens et corpus sopita quiescunt;</TextUnit>
    <TextUnit id="3209" loc="3.921">nam licet aeternum per nos sic esse soporem,</TextUnit>
    <TextUnit id="3210" loc="3.922">nec desiderium nostri nos adficit ullum,</TextUnit>
    <TextUnit id="3211" loc="3.923">et tamen haud quaquam nostros tunc illa per artus</TextUnit>
    <TextUnit id="3212" loc="3.924">longe ab sensiferis primordia motibus errant,</TextUnit>
    <TextUnit id="3213" loc="3.925">cum correptus homo ex somno se colligit ipse.</TextUnit>
    <TextUnit id="3214" loc="3.926">multo igitur mortem minus ad nos esse putandumst,</TextUnit>
    <TextUnit id="3215" loc="3.927">si minus esse potest quam quod nihil esse videmus;</TextUnit>
    <TextUnit id="3216" loc="3.928">maior enim turbae disiectus materiai</TextUnit>
    <TextUnit id="3217" loc="3.929">consequitur leto nec quisquam expergitus extat,</TextUnit>
    <TextUnit id="3218" loc="3.930">frigida quem semel est vitai pausa secuta.</TextUnit>
    <TextUnit id="3219" loc="3.931">Denique si vocem rerum natura repente.</TextUnit>
    <TextUnit id="3220" loc="3.932">mittat et hoc alicui nostrum sic increpet ipsa:</TextUnit>
    <TextUnit id="3221" loc="3.933">'quid tibi tanto operest, mortalis, quod nimis aegris</TextUnit>
    <TextUnit id="3222" loc="3.934">luctibus indulges? quid mortem congemis ac fles?</TextUnit>
    <TextUnit id="3223" loc="3.935">nam [si] grata fuit tibi vita ante acta priorque</TextUnit>
    <TextUnit id="3224" loc="3.936">et non omnia pertusum congesta quasi in vas</TextUnit>
    <TextUnit id="3225" loc="3.937">commoda perfluxere atque ingrata interiere;</TextUnit>
    <TextUnit id="3226" loc="3.938">cur non ut plenus vitae conviva recedis</TextUnit>
    <TextUnit id="3227" loc="3.939">aequo animoque capis securam, stulte, quietem?</TextUnit>
    <TextUnit id="3228" loc="3.940">sin ea quae fructus cumque es periere profusa</TextUnit>
    <TextUnit id="3229" loc="3.941">vitaque in offensost, cur amplius addere quaeris,</TextUnit>
    <TextUnit id="3230" loc="3.942">rursum quod pereat male et ingratum occidat omne,</TextUnit>
    <TextUnit id="3231" loc="3.943">non potius vitae finem facis atque laboris?</TextUnit>
    <TextUnit id="3232" loc="3.944">nam tibi praeterea quod machiner inveniamque,</TextUnit>
    <TextUnit id="3233" loc="3.945">quod placeat, nihil est; eadem sunt omnia semper.</TextUnit>
    <TextUnit id="3234" loc="3.946">si tibi non annis corpus iam marcet et artus</TextUnit>
    <TextUnit id="3235" loc="3.947">confecti languent, eadem tamen omnia restant,</TextUnit>
    <TextUnit id="3236" loc="3.948">omnia si perges vivendo vincere saecla,</TextUnit>
    <TextUnit id="3237" loc="3.949">atque etiam potius, si numquam sis moriturus',</TextUnit>
    <TextUnit id="3238" loc="3.950">quid respondemus, nisi iustam intendere litem</TextUnit>
    <TextUnit id="3239" loc="3.951">naturam et veram verbis exponere causam?</TextUnit>
    <TextUnit id="3240" loc="3.952">grandior hic vero si iam seniorque queratur</TextUnit>
    <TextUnit id="3241" loc="3.953">atque obitum lamentetur miser amplius aequo,</TextUnit>
    <TextUnit id="3242" loc="3.954">non merito inclamet magis et voce increpet acri:</TextUnit>
    <TextUnit id="3243" loc="3.955">'aufer abhinc lacrimas, baratre, et compesce querellas.</TextUnit>
    <TextUnit id="3244" loc="3.956">omnia perfunctus vitai praemia marces;</TextUnit>
    <TextUnit id="3245" loc="3.957">sed quia semper aves quod abest, praesentia temnis,</TextUnit>
    <TextUnit id="3246" loc="3.958">inperfecta tibi elapsast ingrataque vita,</TextUnit>
    <TextUnit id="3247" loc="3.959">et nec opinanti mors ad caput adstitit ante</TextUnit>
    <TextUnit id="3248" loc="3.960">quam satur ac plenus possis discedere rerum.</TextUnit>
    <TextUnit id="3249" loc="3.961">nunc aliena tua tamen aetate omnia mitte</TextUnit>
    <TextUnit id="3250" loc="3.962">aequo animoque, age dum, magnis concede necessis?'</TextUnit>
    <TextUnit id="3251" loc="3.963">iure, ut opinor, agat, iure increpet inciletque;</TextUnit>
    <TextUnit id="3252" loc="3.964">cedit enim rerum novitate extrusa vetustas</TextUnit>
    <TextUnit id="3253" loc="3.965">semper, et ex aliis aliud reparare necessest.</TextUnit>
    <TextUnit id="3254" loc="3.966">Nec quisquam in baratrum nec Tartara deditur atra;</TextUnit>
    <TextUnit id="3255" loc="3.967">materies opus est, ut crescant postera saecla;</TextUnit>
    <TextUnit id="3256" loc="3.968">quae tamen omnia te vita perfuncta sequentur;</TextUnit>
    <TextUnit id="3257" loc="3.969">nec minus ergo ante haec quam tu cecidere cadentque.</TextUnit>
    <TextUnit id="3258" loc="3.970">sic alid ex alio numquam desistet oriri</TextUnit>
    <TextUnit id="3259" loc="3.971">vitaque mancipio nulli datur, omnibus usu.</TextUnit>
    <TextUnit id="3260" loc="3.972">respice item quam nil ad nos ante acta vetustas</TextUnit>
    <TextUnit id="3261" loc="3.973">temporis aeterni fuerit, quam nascimur ante.</TextUnit>
    <TextUnit id="3262" loc="3.974">hoc igitur speculum nobis natura futuri</TextUnit>
    <TextUnit id="3263" loc="3.975">temporis exponit post mortem denique nostram.</TextUnit>
    <TextUnit id="3264" loc="3.976">numquid ibi horribile apparet, num triste videtur</TextUnit>
    <TextUnit id="3265" loc="3.977">quicquam, non omni somno securius exstat?</TextUnit>
    <TextUnit id="3266" loc="3.978">Atque ea ni mirum quae cumque Acherunte profundo</TextUnit>
    <TextUnit id="3267" loc="3.979">prodita sunt esse, in vita sunt omnia nobis.</TextUnit>
    <TextUnit id="3268" loc="3.980">nec miser inpendens magnum timet are saxum</TextUnit>
    <TextUnit id="3269" loc="3.981">Tantalus, ut famast, cassa formidine torpens;</TextUnit>
    <TextUnit id="3270" loc="3.982">sed magis in vita divom metus urget inanis</TextUnit>
    <TextUnit id="3271" loc="3.983">mortalis casumque timent quem cuique ferat fors.</TextUnit>
    <TextUnit id="3272" loc="3.984">nec Tityon volucres ineunt Acherunte iacentem</TextUnit>
    <TextUnit id="3273" loc="3.985">nec quod sub magno scrutentur pectore quicquam</TextUnit>
    <TextUnit id="3274" loc="3.986">perpetuam aetatem possunt reperire profecto.</TextUnit>
    <TextUnit id="3275" loc="3.987">quam libet immani proiectu corporis exstet,</TextUnit>
    <TextUnit id="3276" loc="3.988">qui non sola novem dispessis iugera membris</TextUnit>
    <TextUnit id="3277" loc="3.989">optineat, sed qui terrai totius orbem,</TextUnit>
    <TextUnit id="3278" loc="3.990">non tamen aeternum poterit perferre dolorem</TextUnit>
    <TextUnit id="3279" loc="3.991">nec praebere cibum proprio de corpore semper.</TextUnit>
    <TextUnit id="3280" loc="3.992">sed Tityos nobis hic est, in amore iacentem</TextUnit>
    <TextUnit id="3281" loc="3.993">quem volucres lacerant atque exest anxius angor</TextUnit>
    <TextUnit id="3282" loc="3.994">aut alia quavis scindunt cuppedine curae.</TextUnit>
    <TextUnit id="3283" loc="3.995">Sisyphus in vita quoque nobis ante oculos est,</TextUnit>
    <TextUnit id="3284" loc="3.996">qui petere a populo fasces saevasque secures</TextUnit>
    <TextUnit id="3285" loc="3.997">imbibit et semper victus tristisque recedit.</TextUnit>
    <TextUnit id="3286" loc="3.998">nam petere imperium, quod inanest nec datur umquam,</TextUnit>
    <TextUnit id="3287" loc="3.999">atque in eo semper durum sufferre laborem,</TextUnit>
    <TextUnit id="3288" loc="3.1000">hoc est adverso nixantem trudere monte</TextUnit>
    <TextUnit id="3289" loc="3.1001">saxum, quod tamen [e] summo iam vertice rusum</TextUnit>
    <TextUnit id="3290" loc="3.1002">volvitur et plani raptim petit aequora campi.</TextUnit>
    <TextUnit id="3291" loc="3.1003">deinde animi ingratam naturam pascere semper</TextUnit>
    <TextUnit id="3292" loc="3.1004">atque explere bonis rebus satiareque numquam,</TextUnit>
    <TextUnit id="3293" loc="3.1005">quod faciunt nobis annorum tempora, circum</TextUnit>
    <TextUnit id="3294" loc="3.1006">cum redeunt fetusque ferunt variosque lepores,</TextUnit>
    <TextUnit id="3295" loc="3.1007">nec tamen explemur vitai fructibus umquam,</TextUnit>
    <TextUnit id="3296" loc="3.1008">hoc, ut opinor, id est, aevo florente puellas</TextUnit>
    <TextUnit id="3297" loc="3.1009">quod memorant laticem pertusum congerere in vas,</TextUnit>
    <TextUnit id="3298" loc="3.1010">quod tamen expleri nulla ratione potestur.</TextUnit>
    <TextUnit id="3299" loc="3.1011">Cerberus et Furiae iam vero et lucis egestas,</TextUnit>
    <TextUnit id="3300" loc="3.1012">Tartarus horriferos eructans faucibus aestus!</TextUnit>
    <TextUnit id="3301" loc="3.1013">qui neque sunt usquam nec possunt esse profecto;</TextUnit>
    <TextUnit id="3302" loc="3.1014">sed metus in vita poenarum pro male factis</TextUnit>
    <TextUnit id="3303" loc="3.1015">est insignibus insignis scelerisque luela,</TextUnit>
    <TextUnit id="3304" loc="3.1016">carcer et horribilis de saxo iactus deorsum,</TextUnit>
    <TextUnit id="3305" loc="3.1017">verbera carnifices robur pix lammina taedae;</TextUnit>
    <TextUnit id="3306" loc="3.1018">quae tamen etsi absunt, at mens sibi conscia factis</TextUnit>
    <TextUnit id="3307" loc="3.1019">praemetuens adhibet stimulos torretque flagellis,</TextUnit>
    <TextUnit id="3308" loc="3.1020">nec videt interea qui terminus esse malorum</TextUnit>
    <TextUnit id="3309" loc="3.1021">possit nec quae sit poenarum denique finis,</TextUnit>
    <TextUnit id="3310" loc="3.1022">atque eadem metuit magis haec ne in morte gravescant.</TextUnit>
    <TextUnit id="3311" loc="3.1023">hic Acherusia fit stultorum denique vita.</TextUnit>
    <TextUnit id="3312" loc="3.1024">Hoc etiam tibi tute interdum dicere possis.</TextUnit>
    <TextUnit id="3313" loc="3.1025">'lumina sis oculis etiam bonus Ancus reliquit,</TextUnit>
    <TextUnit id="3314" loc="3.1026">qui melior multis quam tu fuit, improbe, rebus.</TextUnit>
    <TextUnit id="3315" loc="3.1027">inde alii multi reges rerumque potentes</TextUnit>
    <TextUnit id="3316" loc="3.1028">occiderunt, magnis qui gentibus imperitarunt.</TextUnit>
    <TextUnit id="3317" loc="3.1029">ille quoque ipse, viam qui quondam per mare magnum</TextUnit>
    <TextUnit id="3318" loc="3.1030">stravit iterque dedit legionibus ire per altum</TextUnit>
    <TextUnit id="3319" loc="3.1031">ac pedibus salsas docuit super ire lucunas</TextUnit>
    <TextUnit id="3320" loc="3.1032">et contempsit equis insultans murmura ponti,</TextUnit>
    <TextUnit id="3321" loc="3.1033">lumine adempto animam moribundo corpore fudit.</TextUnit>
    <TextUnit id="3322" loc="3.1034">Scipiadas, belli fulmen, Carthaginis horror,</TextUnit>
    <TextUnit id="3323" loc="3.1035">ossa dedit terrae proinde ac famul infimus esset.</TextUnit>
    <TextUnit id="3324" loc="3.1036">adde repertores doctrinarum atque leporum,</TextUnit>
    <TextUnit id="3325" loc="3.1037">adde Heliconiadum comites; quorum unus Homerus</TextUnit>
    <TextUnit id="3326" loc="3.1038">sceptra potitus eadem aliis sopitus quietest.</TextUnit>
    <TextUnit id="3327" loc="3.1039">denique Democritum post quam matura vetustas</TextUnit>
    <TextUnit id="3328" loc="3.1040">admonuit memores motus languescere mentis,</TextUnit>
    <TextUnit id="3329" loc="3.1041">sponte sua leto caput obvius optulit ipse.</TextUnit>
    <TextUnit id="3330" loc="3.1042">ipse Epicurus obit decurso lumine vitae,</TextUnit>
    <TextUnit id="3331" loc="3.1043">qui genus humanum ingenio superavit et omnis</TextUnit>
    <TextUnit id="3332" loc="3.1044">restinxit stellas exortus ut aetherius sol.</TextUnit>
    <TextUnit id="3333" loc="3.1045">tu vero dubitabis et indignabere obire?</TextUnit>
    <TextUnit id="3334" loc="3.1046">mortua cui vita est prope iam vivo atque videnti,</TextUnit>
    <TextUnit id="3335" loc="3.1047">qui somno partem maiorem conteris aevi,</TextUnit>
    <TextUnit id="3336" loc="3.1048">et viligans stertis nec somnia cernere cessas</TextUnit>
    <TextUnit id="3337" loc="3.1049">sollicitamque geris cassa formidine mentem</TextUnit>
    <TextUnit id="3338" loc="3.1050">nec reperire potes tibi quid sit saepe mali, cum</TextUnit>
    <TextUnit id="3339" loc="3.1051">ebrius urgeris multis miser undique curis</TextUnit>
    <TextUnit id="3340" loc="3.1052">atque animo incerto fluitans errore vagaris.'</TextUnit>
    <TextUnit id="3341" loc="3.1053">Si possent homines, proinde ac sentire videntur</TextUnit>
    <TextUnit id="3342" loc="3.1054">pondus inesse animo, quod se gravitate fatiget,</TextUnit>
    <TextUnit id="3343" loc="3.1055">e quibus id fiat causis quoque noscere et unde</TextUnit>
    <TextUnit id="3344" loc="3.1056">tanta mali tam quam moles in pectore constet,</TextUnit>
    <TextUnit id="3345" loc="3.1057">haut ita vitam agerent, ut nunc plerumque videmus</TextUnit>
    <TextUnit id="3346" loc="3.1058">quid sibi quisque velit nescire et quaerere semper,</TextUnit>
    <TextUnit id="3347" loc="3.1059">commutare locum, quasi onus deponere possit.</TextUnit>
    <TextUnit id="3348" loc="3.1060">exit saepe foras magnis ex aedibus ille,</TextUnit>
    <TextUnit id="3349" loc="3.1061">esse domi quem pertaesumst, subitoque [revertit&gt;,</TextUnit>
    <TextUnit id="3350" loc="3.1062">quippe foris nihilo melius qui sentiat esse.</TextUnit>
    <TextUnit id="3351" loc="3.1063">currit agens mannos ad villam praecipitanter</TextUnit>
    <TextUnit id="3352" loc="3.1064">auxilium tectis quasi ferre ardentibus instans;</TextUnit>
    <TextUnit id="3353" loc="3.1065">oscitat extemplo, tetigit cum limina villae,</TextUnit>
    <TextUnit id="3354" loc="3.1066">aut abit in somnum gravis atque oblivia quaerit,</TextUnit>
    <TextUnit id="3355" loc="3.1067">aut etiam properans urbem petit atque revisit.</TextUnit>
    <TextUnit id="3356" loc="3.1068">hoc se quisque modo fugit, at quem scilicet, ut fit,</TextUnit>
    <TextUnit id="3357" loc="3.1069">effugere haut potis est: ingratius haeret et odit</TextUnit>
    <TextUnit id="3358" loc="3.1070">propterea, morbi quia causam non tenet aeger;</TextUnit>
    <TextUnit id="3359" loc="3.1071">quam bene si videat, iam rebus quisque relictis</TextUnit>
    <TextUnit id="3360" loc="3.1072">naturam primum studeat cognoscere rerum,</TextUnit>
    <TextUnit id="3361" loc="3.1073">temporis aeterni quoniam, non unius horae,</TextUnit>
    <TextUnit id="3362" loc="3.1074">ambigitur status, in quo sit mortalibus omnis</TextUnit>
    <TextUnit id="3363" loc="3.1075">aetas, post mortem quae restat cumque manendo.</TextUnit>
    <TextUnit id="3364" loc="3.1076">Denique tanto opere in dubiis trepidare periclis</TextUnit>
    <TextUnit id="3365" loc="3.1077">quae mala nos subigit vitai tanta cupido?</TextUnit>
    <TextUnit id="3366" loc="3.1078">certe equidem finis vitae mortalibus adstat</TextUnit>
    <TextUnit id="3367" loc="3.1079">nec devitari letum pote, quin obeamus.</TextUnit>
    <TextUnit id="3368" loc="3.1080">praeterea versamur ibidem atque insumus usque</TextUnit>
    <TextUnit id="3369" loc="3.1081">nec nova vivendo procuditur ulla voluptas;</TextUnit>
    <TextUnit id="3370" loc="3.1082">sed dum abest quod avemus, id exsuperare videtur</TextUnit>
    <TextUnit id="3371" loc="3.1083">cetera; post aliud, cum contigit illud, avemus</TextUnit>
    <TextUnit id="3372" loc="3.1084">et sitis aequa tenet vitai semper hiantis.</TextUnit>
    <TextUnit id="3373" loc="3.1085">posteraque in dubiost fortunam quam vehat aetas,</TextUnit>
    <TextUnit id="3374" loc="3.1086">quidve ferat nobis casus quive exitus instet.</TextUnit>
    <TextUnit id="3375" loc="3.1087">nec prorsum vitam ducendo demimus hilum</TextUnit>
    <TextUnit id="3376" loc="3.1088">tempore de mortis nec delibare valemus,</TextUnit>
    <TextUnit id="3377" loc="3.1089">quo minus esse diu possimus forte perempti.</TextUnit>
    <TextUnit id="3378" loc="3.1090">proinde licet quod vis vivendo condere saecla,</TextUnit>
    <TextUnit id="3379" loc="3.1091">mors aeterna tamen nihilo minus illa manebit,</TextUnit>
    <TextUnit id="3380" loc="3.1092">nec minus ille diu iam non erit, ex hodierno</TextUnit>
    <TextUnit id="3381" loc="3.1093">lumine qui finem vitai fecit, et ille,</TextUnit>
    <TextUnit id="3382" loc="3.1094">mensibus atque annis qui multis occidit ante.</TextUnit>
    <TextUnit id="3383" loc="4.1">Avia Pieridum peragro loca nullius ante</TextUnit>
    <TextUnit id="3384" loc="4.2">trita solo. iuvat integros accedere fontis</TextUnit>
    <TextUnit id="3385" loc="4.3">atque haurire, iuvatque novos decerpere flores</TextUnit>
    <TextUnit id="3386" loc="4.4">insignemque meo capiti petere inde coronam,</TextUnit>
    <TextUnit id="3387" loc="4.5">unde prius nulli velarint tempora musae;</TextUnit>
    <TextUnit id="3388" loc="4.6">primum quod magnis doceo de rebus et artis</TextUnit>
    <TextUnit id="3389" loc="4.7">religionum animum nodis exsolvere pergo,</TextUnit>
    <TextUnit id="3390" loc="4.8">deinde quod obscura de re tam lucida pango</TextUnit>
    <TextUnit id="3391" loc="4.9">carmina musaeo contingens cuncta lepore.</TextUnit>
    <TextUnit id="3392" loc="4.10">id quoque enim non ab nulla ratione videtur;</TextUnit>
    <TextUnit id="3393" loc="4.11">nam vel uti pueris absinthia taetra medentes</TextUnit>
    <TextUnit id="3394" loc="4.12">cum dare conantur, prius oras pocula circum</TextUnit>
    <TextUnit id="3395" loc="4.13">contingunt mellis dulci flavoque liquore,</TextUnit>
    <TextUnit id="3396" loc="4.14">ut puerorum aetas inprovida ludificetur</TextUnit>
    <TextUnit id="3397" loc="4.15">labrorum tenus, interea perpotet amarum</TextUnit>
    <TextUnit id="3398" loc="4.16">absinthi laticem deceptaque non capiatur,</TextUnit>
    <TextUnit id="3399" loc="4.17">sed potius tali facto recreata valescat,</TextUnit>
    <TextUnit id="3400" loc="4.18">sic ego nunc, quoniam haec ratio plerumque videtur</TextUnit>
    <TextUnit id="3401" loc="4.19">tristior esse quibus non est tractata, retroque</TextUnit>
    <TextUnit id="3402" loc="4.20">volgus abhorret ab hac, volui tibi suaviloquenti</TextUnit>
    <TextUnit id="3403" loc="4.21">carmine Pierio rationem exponere nostram</TextUnit>
    <TextUnit id="3404" loc="4.22">et quasi musaeo dulci contingere melle;</TextUnit>
    <TextUnit id="3405" loc="4.23">si tibi forte animum tali ratione tenere</TextUnit>
    <TextUnit id="3406" loc="4.24">versibus in nostris possem, dum percipis omnem</TextUnit>
    <TextUnit id="3407" loc="4.25">naturam rerum ac persentis utilitatem.</TextUnit>
    <TextUnit id="3408" loc="4.26">Sed quoniam docui cunctarum exordia rerum</TextUnit>
    <TextUnit id="3409" loc="4.27">qualia sint et quam variis distantia formis</TextUnit>
    <TextUnit id="3410" loc="4.28">sponte sua volitent aeterno percita motu</TextUnit>
    <TextUnit id="3411" loc="4.29">quoque modo possit res ex his quaeque creari,</TextUnit>
    <TextUnit id="3412" loc="4.30">[nunc agere incipiam tibi quod vehementer ad has res</TextUnit>
    <TextUnit id="3413" loc="4.31">attinet esse ea quae rerum simulacra vocamus,</TextUnit>
    <TextUnit id="3414" loc="4.32">quae quasi membranae vel cortex nominitandast,]</TextUnit>
    <TextUnit id="3415" loc="4.33">atque animi quoniam docui natura quid esset</TextUnit>
    <TextUnit id="3416" loc="4.34">et quibus e rebus cum corpore compta vigeret</TextUnit>
    <TextUnit id="3417" loc="4.35">quove modo distracta rediret in ordia prima,</TextUnit>
    <TextUnit id="3418" loc="4.36">nunc agere incipiam tibi, quod vehementer ad has res</TextUnit>
    <TextUnit id="3419" loc="4.37">attinet esse ea quae rerum simulacra vocamus,</TextUnit>
    <TextUnit id="3420" loc="4.38">quod speciem ac formam similem gerit eius imago,</TextUnit>
    <TextUnit id="3421" loc="4.39">cuius cumque cluet de corpore fusa vagari;</TextUnit>
    <TextUnit id="3422" loc="4.40">quae quasi membranae summo de corpore rerum</TextUnit>
    <TextUnit id="3423" loc="4.41">dereptae volitant ultroque citroque per auras,</TextUnit>
    <TextUnit id="3424" loc="4.42">atque eadem nobis vigilantibus obvia mentes</TextUnit>
    <TextUnit id="3425" loc="4.43">terrificant atque in somnis, cum saepe figuras</TextUnit>
    <TextUnit id="3426" loc="4.44">contuimur miras simulacraque luce carentum,</TextUnit>
    <TextUnit id="3427" loc="4.45">quae nos horrifice languentis saepe sopore</TextUnit>
    <TextUnit id="3428" loc="4.46">excierunt ne forte animas Acherunte reamur</TextUnit>
    <TextUnit id="3429" loc="4.47">effugere aut umbras inter vivos volitare</TextUnit>
    <TextUnit id="3430" loc="4.48">neve aliquid nostri post mortem posse relinqui,</TextUnit>
    <TextUnit id="3431" loc="4.49">cum corpus simul atque animi natura perempta</TextUnit>
    <TextUnit id="3432" loc="4.50">in sua discessum dederint primordia quaeque.</TextUnit>
    <TextUnit id="3433" loc="4.51">dico igitur rerum effigias tenuisque figuras</TextUnit>
    <TextUnit id="3434" loc="4.52">mittier ab rebus summo de cortice eorum;</TextUnit>
    <TextUnit id="3435" loc="4.53">id licet hinc quamvis hebeti cognoscere corde.</TextUnit>
    <TextUnit id="3436" loc="4.54">Principio quoniam mittunt in rebus apertis</TextUnit>
    <TextUnit id="3437" loc="4.55">corpora res multae, partim diffusa solute,</TextUnit>
    <TextUnit id="3438" loc="4.56">robora ceu fumum mittunt ignesque vaporem,</TextUnit>
    <TextUnit id="3439" loc="4.57">et partim contexta magis condensaque, ut olim</TextUnit>
    <TextUnit id="3440" loc="4.58">cum teretis ponunt tunicas aestate cicadae,</TextUnit>
    <TextUnit id="3441" loc="4.59">et vituli cum membranas de corpore summo</TextUnit>
    <TextUnit id="3442" loc="4.60">nascentes mittunt, et item cum lubrica serpens</TextUnit>
    <TextUnit id="3443" loc="4.61">exuit in spinis vestem; nam saepe videmus</TextUnit>
    <TextUnit id="3444" loc="4.62">illorum spoliis vepres volitantibus auctas.</TextUnit>
    <TextUnit id="3445" loc="4.63">quae quoniam fiunt, tenuis quoque debet imago</TextUnit>
    <TextUnit id="3446" loc="4.64">ab rebus mitti summo de corpore rerum.</TextUnit>
    <TextUnit id="3447" loc="4.65">nam cur illa cadant magis ab rebusque recedant</TextUnit>
    <TextUnit id="3448" loc="4.66">quam quae tenvia sunt, hiscendist nulla potestas;</TextUnit>
    <TextUnit id="3449" loc="4.67">praesertim cum sint in summis corpora rebus</TextUnit>
    <TextUnit id="3450" loc="4.68">multa minuta, iaci quae possint ordine eodem</TextUnit>
    <TextUnit id="3451" loc="4.69">quo fuerint et formai servare figuram,</TextUnit>
    <TextUnit id="3452" loc="4.70">et multo citius, quanto minus indupediri</TextUnit>
    <TextUnit id="3453" loc="4.71">pauca queunt et [quae] sunt prima fronte locata.</TextUnit>
    <TextUnit id="3454" loc="4.72">nam certe iacere ac largiri multa videmus,</TextUnit>
    <TextUnit id="3455" loc="4.73">non solum ex alto penitusque, ut diximus ante,</TextUnit>
    <TextUnit id="3456" loc="4.74">verum de summis ipsum quoque saepe colorem.</TextUnit>
    <TextUnit id="3457" loc="4.75">et volgo faciunt id lutea russaque vela</TextUnit>
    <TextUnit id="3458" loc="4.76">et ferrugina, cum magnis intenta theatris</TextUnit>
    <TextUnit id="3459" loc="4.77">per malos volgata trabesque trementia flutant;</TextUnit>
    <TextUnit id="3460" loc="4.78">namque ibi consessum caveai supter et omnem</TextUnit>
    <TextUnit id="3461" loc="4.79">scaenai speciem patrum matrumque deorsum</TextUnit>
    <TextUnit id="3462" loc="4.80">inficiunt coguntque suo fluitare colore.</TextUnit>
    <TextUnit id="3463" loc="4.81">et quanto circum mage sunt inclusa theatri</TextUnit>
    <TextUnit id="3464" loc="4.82">moenia, tam magis haec intus perfusa lepore</TextUnit>
    <TextUnit id="3465" loc="4.83">omnia conrident correpta luce diei.</TextUnit>
    <TextUnit id="3466" loc="4.84">ergo lintea de summo cum corpore fucum</TextUnit>
    <TextUnit id="3467" loc="4.85">mittunt, effigias quoque debent mittere tenvis</TextUnit>
    <TextUnit id="3468" loc="4.86">res quaeque, ex summo quoniam iaculantur utraque.</TextUnit>
    <TextUnit id="3469" loc="4.87">sunt igitur iam formarum vestigia certa,</TextUnit>
    <TextUnit id="3470" loc="4.88">quae volgo volitant subtili praedita filo</TextUnit>
    <TextUnit id="3471" loc="4.89">nec singillatim possunt secreta videri.</TextUnit>
    <TextUnit id="3472" loc="4.90">Praeterea omnis odor fumus vapor atque aliae res</TextUnit>
    <TextUnit id="3473" loc="4.91">consimiles ideo diffusae rebus abundant,</TextUnit>
    <TextUnit id="3474" loc="4.92">ex alto quia dum veniunt extrinsecus ortae</TextUnit>
    <TextUnit id="3475" loc="4.93">scinduntur per iter flexum, nec recta viarum</TextUnit>
    <TextUnit id="3476" loc="4.94">ostia sunt, qua contendant exire coortae.</TextUnit>
    <TextUnit id="3477" loc="4.95">at contra tenuis summi membrana coloris</TextUnit>
    <TextUnit id="3478" loc="4.96">cum iacitur, nihil est quod eam discerpere possit,</TextUnit>
    <TextUnit id="3479" loc="4.97">in promptu quoniam est in prima fronte locata.</TextUnit>
    <TextUnit id="3480" loc="4.98">Postremo speculis in aqua splendoreque in omni</TextUnit>
    <TextUnit id="3481" loc="4.99">quae cumque apparent nobis simulacra, necessest,</TextUnit>
    <TextUnit id="3482" loc="4.100">quandoquidem simili specie sunt praedita rerum,</TextUnit>
    <TextUnit id="3483" loc="4.101">exin imaginibus missis consistere eorum.</TextUnit>
    <TextUnit id="3484" loc="4.102">[nam cur illa cadant magis ab rebusque recedant</TextUnit>
    <TextUnit id="3485" loc="4.103">quam quae tenuia sunt, hiscendist nulla potestas.]</TextUnit>
    <TextUnit id="3486" loc="4.104">sunt igitur tenues formarum illis similesque</TextUnit>
    <TextUnit id="3487" loc="4.105">effigiae, singillatim quas cernere nemo</TextUnit>
    <TextUnit id="3488" loc="4.106">cum possit, tamen adsiduo crebroque repulsu</TextUnit>
    <TextUnit id="3489" loc="4.107">reiectae reddunt speculorum ex aequore visum,</TextUnit>
    <TextUnit id="3490" loc="4.108">nec ratione alia servari posse videntur,</TextUnit>
    <TextUnit id="3491" loc="4.109">tanto opere ut similes reddantur cuique figurae.</TextUnit>
    <TextUnit id="3492" loc="4.110">Nunc age, quam tenui natura constet imago</TextUnit>
    <TextUnit id="3493" loc="4.111">percipe. et in primis, quoniam primordia tantum</TextUnit>
    <TextUnit id="3494" loc="4.112">sunt infra nostros sensus tantoque minora</TextUnit>
    <TextUnit id="3495" loc="4.113">quam quae primum oculi coeptant non posse tueri,</TextUnit>
    <TextUnit id="3496" loc="4.114">nunc tamen id quoque uti confirmem, exordia rerum</TextUnit>
    <TextUnit id="3497" loc="4.115">cunctarum quam sint subtilia percipe paucis.</TextUnit>
    <TextUnit id="3498" loc="4.116">primum animalia sunt iam partim tantula, corum</TextUnit>
    <TextUnit id="3499" loc="4.117">tertia pars nulla possit ratione videri.</TextUnit>
    <TextUnit id="3500" loc="4.118">horum intestinum quodvis quale esse putandumst!</TextUnit>
    <TextUnit id="3501" loc="4.119">quid cordis globus aut oculi? quid membra? quid artus?</TextUnit>
    <TextUnit id="3502" loc="4.120">quantula sunt! quid praeterea primordia quaeque,</TextUnit>
    <TextUnit id="3503" loc="4.121">unde anima atque animi constet natura necessumst,</TextUnit>
    <TextUnit id="3504" loc="4.122">nonne vides quam sint subtilia quamque minuta?</TextUnit>
    <TextUnit id="3505" loc="4.123">praeterea quaecumque suo de corpore odorem</TextUnit>
    <TextUnit id="3506" loc="4.124">expirant acrem, panaces absinthia taetra</TextUnit>
    <TextUnit id="3507" loc="4.125">habrotonique graves et tristia centaurea,</TextUnit>
    <TextUnit id="3508" loc="4.126">quorum unum quidvis leviter si forte duobus</TextUnit>
    <TextUnit id="3509" loc="4.128">quin potius noscas rerum simulacra vagari</TextUnit>
    <TextUnit id="3510" loc="4.129">multa modis multis, nulla vi cassaque sensu?</TextUnit>
    <TextUnit id="3511" loc="4.130">Sed ne forte putes ea demum sola vagari,</TextUnit>
    <TextUnit id="3512" loc="4.130">quae cumque ab rebus rerum simulacra recedunt,</TextUnit>
    <TextUnit id="3513" loc="4.131">sunt etiam quae sponte sua gignuntur et ipsa</TextUnit>
    <TextUnit id="3514" loc="4.132">constituuntur in hoc caelo, qui dicitur aer,</TextUnit>
    <TextUnit id="3515" loc="4.133">quae multis formata modis sublime feruntur,</TextUnit>
    <TextUnit id="3516" loc="4.134">ut nubes facile inter dum concrescere in alto</TextUnit>
    <TextUnit id="3517" loc="4.135">cernimus et mundi speciem violare serenam</TextUnit>
    <TextUnit id="3518" loc="4.136">ara mulcentes motu; nam saepe Gigantum</TextUnit>
    <TextUnit id="3519" loc="4.137">ora volare videntur et umbram ducere late,</TextUnit>
    <TextUnit id="3520" loc="4.138">inter dum magni montes avolsaque saxa</TextUnit>
    <TextUnit id="3521" loc="4.139">montibus ante ire et solem succedere praeter,</TextUnit>
    <TextUnit id="3522" loc="4.140">inde alios trahere atque inducere belua nimbos.</TextUnit>
    <TextUnit id="3523" loc="4.141">nec speciem mutare suam liquentia cessant</TextUnit>
    <TextUnit id="3524" loc="4.142">et cuiusque modi formarum vertere in oras.</TextUnit>
    <TextUnit id="3525" loc="4.143">Nunc ea quam facili et celeri ratione genantur</TextUnit>
    <TextUnit id="3526" loc="4.144">perpetuoque fluant ab rebus lapsaque cedant</TextUnit>
    <TextUnit id="3527" loc="4.145">semper enim summum quicquid de rebus abundat,</TextUnit>
    <TextUnit id="3528" loc="4.146">quod iaculentur. et hoc alias cum pervenit in res,</TextUnit>
    <TextUnit id="3529" loc="4.147">transit, ut in primis vestem; sed ubi aspera saxa</TextUnit>
    <TextUnit id="3530" loc="4.148">aut in materiam ligni pervenit, ibi iam</TextUnit>
    <TextUnit id="3531" loc="4.149">scinditur, ut nullum simulacrum reddere possit.</TextUnit>
    <TextUnit id="3532" loc="4.150">at cum splendida quae constant opposta fuerunt</TextUnit>
    <TextUnit id="3533" loc="4.151">densaque, ut in primis speculum est, nihil accidit horum;</TextUnit>
    <TextUnit id="3534" loc="4.152">nam neque, uti vestem, possunt transire, neque autem</TextUnit>
    <TextUnit id="3535" loc="4.153">scindi; quam meminit levor praestare salutem.</TextUnit>
    <TextUnit id="3536" loc="4.154">qua propter fit ut hinc nobis simulacra redundent.</TextUnit>
    <TextUnit id="3537" loc="4.155">et quamvis subito quovis in tempore quamque</TextUnit>
    <TextUnit id="3538" loc="4.156">rem contra speculum ponas, apparet imago;</TextUnit>
    <TextUnit id="3539" loc="4.157">perpetuo fluere ut noscas e corpore summo</TextUnit>
    <TextUnit id="3540" loc="4.158">texturas rerum tenuis tenuisque figuras.</TextUnit>
    <TextUnit id="3541" loc="4.159">ergo multa brevi spatio simulacra genuntur,</TextUnit>
    <TextUnit id="3542" loc="4.160">ut merito celer his rebus dicatur origo.</TextUnit>
    <TextUnit id="3543" loc="4.161">et quasi multa brevi spatio summittere debet</TextUnit>
    <TextUnit id="3544" loc="4.162">lumina sol, ut perpetuo sint omnia plena,</TextUnit>
    <TextUnit id="3545" loc="4.163">sic ab rebus item simili ratione necessest</TextUnit>
    <TextUnit id="3546" loc="4.164">temporis in puncto rerum simulacra ferantur</TextUnit>
    <TextUnit id="3547" loc="4.165">multa modis multis in cunctas undique partis;</TextUnit>
    <TextUnit id="3548" loc="4.166">quandoquidem speculum quo cumque obvertimus oris,</TextUnit>
    <TextUnit id="3549" loc="4.167">res ibi respondent simili forma atque colore.</TextUnit>
    <TextUnit id="3550" loc="4.168">Praeterea modo cum fuerit liquidissima caeli</TextUnit>
    <TextUnit id="3551" loc="4.169">tempestas, perquam subito fit turbida foede,</TextUnit>
    <TextUnit id="3552" loc="4.170">undique uti tenebras omnis Acherunta rearis</TextUnit>
    <TextUnit id="3553" loc="4.171">liquisse et magnas caeli complesse cavernas.</TextUnit>
    <TextUnit id="3554" loc="4.172">usque adeo taetra nimborum nocte coorta</TextUnit>
    <TextUnit id="3555" loc="4.173">inpendent atrae Formidinis ora superne;</TextUnit>
    <TextUnit id="3556" loc="4.174">quorum quantula pars sit imago dicere nemost</TextUnit>
    <TextUnit id="3557" loc="4.175">qui possit neque eam rationem reddere dictis.</TextUnit>
    <TextUnit id="3558" loc="4.176">Nunc age, quam celeri motu simulacra ferantur,</TextUnit>
    <TextUnit id="3559" loc="4.177">et quae mobilitas ollis tranantibus auras</TextUnit>
    <TextUnit id="3560" loc="4.178">reddita sit, longo spatio ut brevis hora teratur,</TextUnit>
    <TextUnit id="3561" loc="4.179">in quem quaeque locum diverso numine tendunt,</TextUnit>
    <TextUnit id="3562" loc="4.180">suavidicis potius quam multis versibus edam;</TextUnit>
    <TextUnit id="3563" loc="4.181">parvus ut est cycni melior canor, ille gruum quam</TextUnit>
    <TextUnit id="3564" loc="4.182">clamor in aetheriis dispersus nubibus austri.</TextUnit>
    <TextUnit id="3565" loc="4.183">Principio persaepe levis res atque minutis</TextUnit>
    <TextUnit id="3566" loc="4.184">corporibus factas celeris licet esse videre.</TextUnit>
    <TextUnit id="3567" loc="4.185">in quo iam genere est solis lux et vapor eius,</TextUnit>
    <TextUnit id="3568" loc="4.186">propterea quia sunt e primis facta minutis,</TextUnit>
    <TextUnit id="3569" loc="4.187">quae quasi cuduntur perque aris intervallum</TextUnit>
    <TextUnit id="3570" loc="4.188">non dubitant transire sequenti concita plaga;</TextUnit>
    <TextUnit id="3571" loc="4.189">suppeditatur enim confestim lumine lumen</TextUnit>
    <TextUnit id="3572" loc="4.190">et quasi protelo stimulatur fulgere fulgur.</TextUnit>
    <TextUnit id="3573" loc="4.191">qua propter simulacra pari ratione necessest</TextUnit>
    <TextUnit id="3574" loc="4.192">inmemorabile per spatium transcurrere posse</TextUnit>
    <TextUnit id="3575" loc="4.193">temporis in puncto, primum quod parvola causa</TextUnit>
    <TextUnit id="3576" loc="4.194">est procul a tergo quae provehat atque propellat,</TextUnit>
    <TextUnit id="3577" loc="4.195">quod super est, ubi tam volucri levitate ferantur,</TextUnit>
    <TextUnit id="3578" loc="4.196">deinde quod usque adeo textura praedita rara</TextUnit>
    <TextUnit id="3579" loc="4.197">mittuntur, facile ut quasvis penetrare queant res</TextUnit>
    <TextUnit id="3580" loc="4.198">et quasi permanare per aris intervallum.</TextUnit>
    <TextUnit id="3581" loc="4.199">Praeterea si quae penitus corpuscula rerum</TextUnit>
    <TextUnit id="3582" loc="4.200">ex altoque foras mittuntur, solis uti lux</TextUnit>
    <TextUnit id="3583" loc="4.201">ac vapor, haec puncto cernuntur lapsa diei</TextUnit>
    <TextUnit id="3584" loc="4.202">per totum caeli spatium diffundere sese</TextUnit>
    <TextUnit id="3585" loc="4.203">perque volare mare ac terras caelumque rigare.</TextUnit>
    <TextUnit id="3586" loc="4.204">quid quae sunt igitur iam prima fronte parata,</TextUnit>
    <TextUnit id="3587" loc="4.205">cum iaciuntur et emissum res nulla moratur?</TextUnit>
    <TextUnit id="3588" loc="4.206">quone vides citius debere et longius ire</TextUnit>
    <TextUnit id="3589" loc="4.207">multiplexque loci spatium transcurrere eodem</TextUnit>
    <TextUnit id="3590" loc="4.208">tempore quo solis pervolgant lumina caelum?</TextUnit>
    <TextUnit id="3591" loc="4.209">Hoc etiam in primis specimen verum esse videtur,</TextUnit>
    <TextUnit id="3592" loc="4.210">quam celeri motu rerum simulacra ferantur,</TextUnit>
    <TextUnit id="3593" loc="4.211">quod simul ac primum sub diu splendor aquai</TextUnit>
    <TextUnit id="3594" loc="4.212">ponitur, extemplo caelo stellante serena</TextUnit>
    <TextUnit id="3595" loc="4.213">sidera respondent in aqua radiantia mundi.</TextUnit>
    <TextUnit id="3596" loc="4.214">iamne vides igitur quam puncto tempore imago</TextUnit>
    <TextUnit id="3597" loc="4.215">aetheris ex oris in terrarum accidat oras?</TextUnit>
    <TextUnit id="3598" loc="4.216">quare etiam atque etiam mitti fateare necessest</TextUnit>
    <TextUnit id="3599" loc="4.217">corpora quae feriant oculos visumque lacessant.</TextUnit>
    <TextUnit id="3600" loc="4.218">perpetuoque fluunt certis ab rebus odores,</TextUnit>
    <TextUnit id="3601" loc="4.219">frigus ut a fluviis, calor ab sole, aestus ab undis</TextUnit>
    <TextUnit id="3602" loc="4.220">aequoris, exesor moerorum litora circum,</TextUnit>
    <TextUnit id="3603" loc="4.221">nec variae cessant voces volitare per auras.</TextUnit>
    <TextUnit id="3604" loc="4.222">denique in os salsi venit umor saepe saporis,</TextUnit>
    <TextUnit id="3605" loc="4.223">cum mare versamur propter, dilutaque contra</TextUnit>
    <TextUnit id="3606" loc="4.224">cum tuimur misceri absinthia, tangit amaror.</TextUnit>
    <TextUnit id="3607" loc="4.225">usque adeo omnibus ab rebus res quaeque fluenter</TextUnit>
    <TextUnit id="3608" loc="4.226">fertur et in cunctas dimittitur undique partis</TextUnit>
    <TextUnit id="3609" loc="4.227">nec mora nec requies interdatur ulla fluendi,</TextUnit>
    <TextUnit id="3610" loc="4.228">perpetuo quoniam sentimus et omnia semper</TextUnit>
    <TextUnit id="3611" loc="4.229">cernere odorari licet et sentire sonare.</TextUnit>
    <TextUnit id="3612" loc="4.230">Praeterea quoniam manibus tractata figura</TextUnit>
    <TextUnit id="3613" loc="4.231">in tenebris quaedam cognoscitur esse eadem quae</TextUnit>
    <TextUnit id="3614" loc="4.232">cernitur in luce et claro candore, necessest</TextUnit>
    <TextUnit id="3615" loc="4.233">consimili causa tactum visumque moveri.</TextUnit>
    <TextUnit id="3616" loc="4.234">nunc igitur si quadratum temptamus et id nos</TextUnit>
    <TextUnit id="3617" loc="4.235">commovet in tenebris, in luci quae poterit res</TextUnit>
    <TextUnit id="3618" loc="4.236">accidere ad speciem quadrata, nisi eius imago?</TextUnit>
    <TextUnit id="3619" loc="4.237">esse in imaginibus qua propter causa videtur</TextUnit>
    <TextUnit id="3620" loc="4.238">cernundi neque posse sine his res ulla videri.</TextUnit>
    <TextUnit id="3621" loc="4.239">Nunc ea quae dico rerum simulacra feruntur</TextUnit>
    <TextUnit id="3622" loc="4.240">undique et in cunctas iaciuntur didita partis;</TextUnit>
    <TextUnit id="3623" loc="4.241">verum nos oculis quia solis cernere quimus,</TextUnit>
    <TextUnit id="3624" loc="4.242">propterea fit uti, speciem quo vertimus, omnes</TextUnit>
    <TextUnit id="3625" loc="4.243">res ibi eam contra feriant forma atque colore.</TextUnit>
    <TextUnit id="3626" loc="4.244">et quantum quaeque ab nobis res absit, imago</TextUnit>
    <TextUnit id="3627" loc="4.245">efficit ut videamus et internoscere curat;</TextUnit>
    <TextUnit id="3628" loc="4.246">nam cum mittitur, extemplo protrudit agitque</TextUnit>
    <TextUnit id="3629" loc="4.247">ara qui inter se cumque est oculosque locatus,</TextUnit>
    <TextUnit id="3630" loc="4.248">isque ita per nostras acies perlabitur omnis</TextUnit>
    <TextUnit id="3631" loc="4.249">et quasi perterget pupillas atque ita transit.</TextUnit>
    <TextUnit id="3632" loc="4.250">propterea fit uti videamus quam procul absit</TextUnit>
    <TextUnit id="3633" loc="4.251">res quaeque. et quanto plus aris ante agitatur</TextUnit>
    <TextUnit id="3634" loc="4.252">et nostros oculos perterget longior aura,</TextUnit>
    <TextUnit id="3635" loc="4.253">tam procul esse magis res quaeque remota videtur.</TextUnit>
    <TextUnit id="3636" loc="4.254">scilicet haec summe celeri ratione geruntur,</TextUnit>
    <TextUnit id="3637" loc="4.255">quale sit ut videamus, et una quam procul absit.</TextUnit>
    <TextUnit id="3638" loc="4.256">Illud in his rebus minime mirabile habendumst,</TextUnit>
    <TextUnit id="3639" loc="4.257">cur, ea quae feriant oculos simulacra videri</TextUnit>
    <TextUnit id="3640" loc="4.258">singula cum nequeant, res ipsae perspiciantur.</TextUnit>
    <TextUnit id="3641" loc="4.259">ventus enim quoque paulatim cum verberat et cum</TextUnit>
    <TextUnit id="3642" loc="4.260">acre fluit frigus, non privam quamque solemus</TextUnit>
    <TextUnit id="3643" loc="4.261">particulam venti sentire et frigoris eius,</TextUnit>
    <TextUnit id="3644" loc="4.262">sed magis unorsum, fierique perinde videmus</TextUnit>
    <TextUnit id="3645" loc="4.263">corpore tum plagas in nostro tam quam aliquae res</TextUnit>
    <TextUnit id="3646" loc="4.264">verberet atque sui det sensum corporis extra.</TextUnit>
    <TextUnit id="3647" loc="4.265">praeterea lapidem digito cum tundimus, ipsum</TextUnit>
    <TextUnit id="3648" loc="4.266">tangimus extremum saxi summumque colorem</TextUnit>
    <TextUnit id="3649" loc="4.267">nec sentimus eum tactu, verum magis ipsam</TextUnit>
    <TextUnit id="3650" loc="4.268">duritiem penitus saxi sentimus in alto.</TextUnit>
    <TextUnit id="3651" loc="4.269">Nunc age, cur ultra speculum videatur imago</TextUnit>
    <TextUnit id="3652" loc="4.270">percipe: nam certe penitus remmota videtur.</TextUnit>
    <TextUnit id="3653" loc="4.271">quod genus illa foris quae vere transpiciuntur,</TextUnit>
    <TextUnit id="3654" loc="4.272">ianua cum per se transpectum praebet apertum,</TextUnit>
    <TextUnit id="3655" loc="4.273">multa facitque foris ex aedibus ut videantur;</TextUnit>
    <TextUnit id="3656" loc="4.274">is quoque enim duplici geminoque fit are visus.</TextUnit>
    <TextUnit id="3657" loc="4.275">primus enim citra postes tum cernitur ar,</TextUnit>
    <TextUnit id="3658" loc="4.276">inde fores ipsae dextra laevaque secuntur,</TextUnit>
    <TextUnit id="3659" loc="4.277">post extraria lux oculos perterget et ar</TextUnit>
    <TextUnit id="3660" loc="4.278">alter, et illa foris quae vere transpiciuntur.</TextUnit>
    <TextUnit id="3661" loc="4.279">sic ubi se primum speculi proiecit imago,</TextUnit>
    <TextUnit id="3662" loc="4.280">dum venit ad nostras acies, protrudit agitque</TextUnit>
    <TextUnit id="3663" loc="4.281">ara qui inter se cumquest oculosque locatus,</TextUnit>
    <TextUnit id="3664" loc="4.282">et facit, ut prius hunc omnem sentire queamus</TextUnit>
    <TextUnit id="3665" loc="4.283">quam speculum; sed ubi [in] speculum quoque sensimus ipsum,</TextUnit>
    <TextUnit id="3666" loc="4.284">continuo a nobis in eum quae fertur imago</TextUnit>
    <TextUnit id="3667" loc="4.285">pervenit, et nostros oculos reiecta revisit</TextUnit>
    <TextUnit id="3668" loc="4.286">atque alium prae se propellens ara volvit,</TextUnit>
    <TextUnit id="3669" loc="4.287">et facit ut prius hunc quam se videamus, eoque</TextUnit>
    <TextUnit id="3670" loc="4.288">distare ab speculo tantum semota videtur.</TextUnit>
    <TextUnit id="3671" loc="4.289">quare etiam atque etiam minime mirarier est par</TextUnit>
    <TextUnit id="3672" loc="4.290">illis quae reddunt speculorum ex aequore visum,</TextUnit>
    <TextUnit id="3673" loc="4.291">aribus binis quoniam res confit utraque.</TextUnit>
    <TextUnit id="3674" loc="4.292">Nunc ea quae nobis membrorum dextera pars est,</TextUnit>
    <TextUnit id="3675" loc="4.293">in speculis fit ut in laeva videatur eo quod</TextUnit>
    <TextUnit id="3676" loc="4.294">planitiem ad speculi veniens cum offendit imago,</TextUnit>
    <TextUnit id="3677" loc="4.295">non convertitur incolumis, sed recta retrorsum</TextUnit>
    <TextUnit id="3678" loc="4.296">sic eliditur, ut siquis, prius arida quam sit</TextUnit>
    <TextUnit id="3679" loc="4.297">cretea persona, adlidat pilaeve trabive,</TextUnit>
    <TextUnit id="3680" loc="4.298">atque ea continuo rectam si fronte figuram</TextUnit>
    <TextUnit id="3681" loc="4.299">servet et elisam retro sese exprimat ipsa.</TextUnit>
    <TextUnit id="3682" loc="4.300">fiet ut, ante oculus fuerit qui dexter, ut idem</TextUnit>
    <TextUnit id="3683" loc="4.301">nunc sit laevus et e laevo sit mutua dexter.</TextUnit>
    <TextUnit id="3684" loc="4.302">Fit quoque de speculo in speculum ut tradatur imago,</TextUnit>
    <TextUnit id="3685" loc="4.303">quinque etiam [aut] sex ut fieri simulacra surint.</TextUnit>
    <TextUnit id="3686" loc="4.304">nam quae cumque retro parte interiore latebunt,</TextUnit>
    <TextUnit id="3687" loc="4.305">inde tamen, quamvis torte penitusque remota,</TextUnit>
    <TextUnit id="3688" loc="4.306">omnia per flexos aditus educta licebit</TextUnit>
    <TextUnit id="3689" loc="4.307">pluribus haec speculis videantur in aedibus esse.</TextUnit>
    <TextUnit id="3690" loc="4.308">usque adeo speculo in speculum translucet imago,</TextUnit>
    <TextUnit id="3691" loc="4.309">et cum laeva data est, fit rusum ut dextera fiat,</TextUnit>
    <TextUnit id="3692" loc="4.310">inde retro rursum redit et convertit eodem.</TextUnit>
    <TextUnit id="3693" loc="4.311">Quin etiam quae cumque latuscula sunt speculorum</TextUnit>
    <TextUnit id="3694" loc="4.312">adsimili lateris flexura praedita nostri,</TextUnit>
    <TextUnit id="3695" loc="4.313">dextera ea propter nobis simulacra remittunt,</TextUnit>
    <TextUnit id="3696" loc="4.314">aut quia de speculo in speculum transfertur imago,</TextUnit>
    <TextUnit id="3697" loc="4.315">inde ad nos elisa bis advolat, aut etiam quod</TextUnit>
    <TextUnit id="3698" loc="4.316">circum agitur, cum venit, imago propterea quod</TextUnit>
    <TextUnit id="3699" loc="4.317">flexa figura docet speculi convertier ad nos.</TextUnit>
    <TextUnit id="3700" loc="4.318">Indugredi porro pariter simulacra pedemque</TextUnit>
    <TextUnit id="3701" loc="4.319">ponere nobiscum credas gestumque imitari</TextUnit>
    <TextUnit id="3702" loc="4.320">propterea quia, de speculi qua parte recedas,</TextUnit>
    <TextUnit id="3703" loc="4.321">continuo nequeunt illinc simulacra reverti;</TextUnit>
    <TextUnit id="3704" loc="4.322">omnia quandoquidem cogit natura referri</TextUnit>
    <TextUnit id="3705" loc="4.323">ac resilire ab rebus ad aequos reddita flexus.</TextUnit>
    <TextUnit id="3706" loc="4.324">Splendida porro oculi fugitant vitantque tueri.</TextUnit>
    <TextUnit id="3707" loc="4.325">sol etiam caecat, contra si tendere pergas,</TextUnit>
    <TextUnit id="3708" loc="4.326">propterea quia vis magnast ipsius et alte</TextUnit>
    <TextUnit id="3709" loc="4.327">ara per purum simulacra feruntur</TextUnit>
    <TextUnit id="3710" loc="4.328">et feriunt oculos turbantia composituras.</TextUnit>
    <TextUnit id="3711" loc="4.329">Praeterea splendor qui cumque est acer adurit</TextUnit>
    <TextUnit id="3712" loc="4.330">saepe oculos ideo quod semina possidet ignis</TextUnit>
    <TextUnit id="3713" loc="4.331">multa, dolorem oculis quae gignunt insinuando.</TextUnit>
    <TextUnit id="3714" loc="4.332">lurida praeterea fiunt quae cumque tuentur</TextUnit>
    <TextUnit id="3715" loc="4.333">arquati, quia luroris de corpore eorum</TextUnit>
    <TextUnit id="3716" loc="4.334">semina multa fluunt simulacris obvia rerum,</TextUnit>
    <TextUnit id="3717" loc="4.335">multaque sunt oculis in eorum denique mixta,</TextUnit>
    <TextUnit id="3718" loc="4.336">quae contage sua palloribus omnia pingunt.</TextUnit>
    <TextUnit id="3719" loc="4.337">E tenebris autem quae sunt in luce tuemur</TextUnit>
    <TextUnit id="3720" loc="4.338">propterea quia, cum propior caliginis ar</TextUnit>
    <TextUnit id="3721" loc="4.339">ater init oculos prior et possedit apertos,</TextUnit>
    <TextUnit id="3722" loc="4.340">insequitur candens confestim lucidus ar,</TextUnit>
    <TextUnit id="3723" loc="4.341">qui quasi purgat eos ac nigras discutit umbras</TextUnit>
    <TextUnit id="3724" loc="4.342">aris illius; nam multis partibus hic est</TextUnit>
    <TextUnit id="3725" loc="4.343">mobilior multisque minutior et mage pollens.</TextUnit>
    <TextUnit id="3726" loc="4.344">qui simul atque vias oculorum luce replevit</TextUnit>
    <TextUnit id="3727" loc="4.345">atque pate fecit, quas ante obsederat ar</TextUnit>
    <TextUnit id="3728" loc="4.346">&lt;ATER&gt;, continuo rerum simulacra secuntur,</TextUnit>
    <TextUnit id="3729" loc="4.347">quae sita sunt in luce, lacessuntque ut videamus.</TextUnit>
    <TextUnit id="3730" loc="4.348">quod contra facere in tenebris e luce nequimus</TextUnit>
    <TextUnit id="3731" loc="4.349">propterea quia posterior caliginis ar</TextUnit>
    <TextUnit id="3732" loc="4.350">crassior insequitur, qui cuncta foramina complet</TextUnit>
    <TextUnit id="3733" loc="4.351">obsiditque vias oculorum, ne simulacra</TextUnit>
    <TextUnit id="3734" loc="4.352">possint ullarum rerum coniecta moveri.</TextUnit>
    <TextUnit id="3735" loc="4.353">Quadratasque procul turris cum cernimus urbis,</TextUnit>
    <TextUnit id="3736" loc="4.354">propterea fit uti videantur saepe rutundae,</TextUnit>
    <TextUnit id="3737" loc="4.355">angulus optusus quia longe cernitur omnis</TextUnit>
    <TextUnit id="3738" loc="4.356">sive etiam potius non cernitur ac perit eius</TextUnit>
    <TextUnit id="3739" loc="4.357">plaga nec ad nostras acies perlabitur ictus,</TextUnit>
    <TextUnit id="3740" loc="4.358">ara per multum quia dum simulacra feruntur,</TextUnit>
    <TextUnit id="3741" loc="4.359">cogit hebescere eum crebris offensibus ar.</TextUnit>
    <TextUnit id="3742" loc="4.360">hoc ubi suffugit sensum simul angulus omnis.</TextUnit>
    <TextUnit id="3743" loc="4.361">fit quasi ut ad turnum saxorum structa tuantur;</TextUnit>
    <TextUnit id="3744" loc="4.362">non tamen ut coram quae sunt vereque rutunda,</TextUnit>
    <TextUnit id="3745" loc="4.363">sed quasi adumbratim paulum simulata videntur.</TextUnit>
    <TextUnit id="3746" loc="4.364">Umbra videtur item nobis in sole moveri</TextUnit>
    <TextUnit id="3747" loc="4.365">et vestigia nostra sequi gestumque imitari,</TextUnit>
    <TextUnit id="3748" loc="4.366">ara si credis privatum lumine posse</TextUnit>
    <TextUnit id="3749" loc="4.367">indugredi, motus hominum gestumque sequentem;</TextUnit>
    <TextUnit id="3750" loc="4.368">nam nihil esse potest aliud nisi lumine cassus</TextUnit>
    <TextUnit id="3751" loc="4.369">ar id quod nos umbram perhibere sumus.</TextUnit>
    <TextUnit id="3752" loc="4.370">ni mirum, quia terra locis ex ordine certis</TextUnit>
    <TextUnit id="3753" loc="4.371">lumine privatur solis qua cumque meantes</TextUnit>
    <TextUnit id="3754" loc="4.372">officimus, repletur item quod liquimus eius,</TextUnit>
    <TextUnit id="3755" loc="4.373">propterea fit uti videatur, quae fuit umbra</TextUnit>
    <TextUnit id="3756" loc="4.374">corporis, e regione eadem nos usque secuta.</TextUnit>
    <TextUnit id="3757" loc="4.375">semper enim nova se radiorum lumina fundunt</TextUnit>
    <TextUnit id="3758" loc="4.376">primaque dispereunt, quasi in ignem lana trahatur.</TextUnit>
    <TextUnit id="3759" loc="4.377">propterea facile et spoliatur lumine terra</TextUnit>
    <TextUnit id="3760" loc="4.378">et repletur item nigrasque sibi abluit umbras.</TextUnit>
    <TextUnit id="3761" loc="4.379">Nec tamen hic oculos falli concedimus hilum.</TextUnit>
    <TextUnit id="3762" loc="4.380">nam quo cumque loco sit lux atque umbra tueri</TextUnit>
    <TextUnit id="3763" loc="4.381">illorum est; eadem vero sint lumina necne,</TextUnit>
    <TextUnit id="3764" loc="4.382">umbraque quae fuit hic eadem nunc transeat illuc,</TextUnit>
    <TextUnit id="3765" loc="4.383">an potius fiat paulo quod diximus ante,</TextUnit>
    <TextUnit id="3766" loc="4.384">hoc animi demum ratio discernere debet,</TextUnit>
    <TextUnit id="3767" loc="4.385">nec possunt oculi naturam noscere rerum.</TextUnit>
    <TextUnit id="3768" loc="4.386">proinde animi vitium hoc oculis adfingere noli.</TextUnit>
    <TextUnit id="3769" loc="4.387">Qua vehimur navi, fertur, cum stare videtur;</TextUnit>
    <TextUnit id="3770" loc="4.388">quae manet in statione, ea praeter creditur ire.</TextUnit>
    <TextUnit id="3771" loc="4.389">et fugere ad puppim colles campique videntur,</TextUnit>
    <TextUnit id="3772" loc="4.390">quos agimus praeter navem velisque volamus.</TextUnit>
    <TextUnit id="3773" loc="4.391">Sidera cessare aetheriis adfixa cavernis</TextUnit>
    <TextUnit id="3774" loc="4.392">cuncta videntur, et adsiduo sunt omnia motu,</TextUnit>
    <TextUnit id="3775" loc="4.393">quandoquidem longos obitus exorta revisunt,</TextUnit>
    <TextUnit id="3776" loc="4.394">cum permensa suo sunt caelum corpore claro.</TextUnit>
    <TextUnit id="3777" loc="4.395">solque pari ratione manere et luna videtur</TextUnit>
    <TextUnit id="3778" loc="4.396">in statione, ea quae ferri res indicat ipsa.</TextUnit>
    <TextUnit id="3779" loc="4.397">Exstantisque procul medio de gurgite montis</TextUnit>
    <TextUnit id="3780" loc="4.398">classibus inter quos liber patet exitus ingens,</TextUnit>
    <TextUnit id="3781" loc="4.399">insula coniunctis tamen ex his una videtur.</TextUnit>
    <TextUnit id="3782" loc="4.400">atria versari et circum cursare columnae</TextUnit>
    <TextUnit id="3783" loc="4.401">usque adeo fit uti pueris videantur, ubi ipsi</TextUnit>
    <TextUnit id="3784" loc="4.402">desierunt verti, vix ut iam credere possint</TextUnit>
    <TextUnit id="3785" loc="4.403">non supra sese ruere omnia tecta minari.</TextUnit>
    <TextUnit id="3786" loc="4.404">Iamque rubrum tremulis iubar ignibus erigere alte</TextUnit>
    <TextUnit id="3787" loc="4.405">cum coeptat natura supraque extollere montes,</TextUnit>
    <TextUnit id="3788" loc="4.406">quos tibi tum supra sol montis esse videtur</TextUnit>
    <TextUnit id="3789" loc="4.407">comminus ipse suo contingens fervidus igni,</TextUnit>
    <TextUnit id="3790" loc="4.408">vix absunt nobis missus bis mille sagittae,</TextUnit>
    <TextUnit id="3791" loc="4.409">vix etiam cursus quingentos saepe veruti;</TextUnit>
    <TextUnit id="3792" loc="4.410">inter eos solemque iacent immania ponti</TextUnit>
    <TextUnit id="3793" loc="4.411">aequora substrata aetheriis ingentibus oris,</TextUnit>
    <TextUnit id="3794" loc="4.412">interiectaque sunt terrarum milia multa,</TextUnit>
    <TextUnit id="3795" loc="4.413">quae variae retinent gentes et saecla ferarum.</TextUnit>
    <TextUnit id="3796" loc="4.414">At coniectus aquae digitum non altior unum,</TextUnit>
    <TextUnit id="3797" loc="4.415">qui lapides inter sistit per strata viarum,</TextUnit>
    <TextUnit id="3798" loc="4.416">despectum praebet sub terras inpete tanto,</TextUnit>
    <TextUnit id="3799" loc="4.417">a terris quantum caeli patet altus hiatus,</TextUnit>
    <TextUnit id="3800" loc="4.418">nubila despicere et caelum ut videare videre,</TextUnit>
    <TextUnit id="3801" loc="4.419">corpora mirande sub terras abdita caelo.</TextUnit>
    <TextUnit id="3802" loc="4.420">Denique ubi in medio nobis ecus acer obhaesit</TextUnit>
    <TextUnit id="3803" loc="4.421">flumine et in rapidas amnis despeximus undas,</TextUnit>
    <TextUnit id="3804" loc="4.422">stantis equi corpus transversum ferre videtur</TextUnit>
    <TextUnit id="3805" loc="4.423">vis et in adversum flumen contrudere raptim,</TextUnit>
    <TextUnit id="3806" loc="4.424">et quo cumque oculos traiecimus omnia ferri</TextUnit>
    <TextUnit id="3807" loc="4.425">et fluere adsimili nobis ratione videntur.</TextUnit>
    <TextUnit id="3808" loc="4.426">Porticus aequali quamvis est denique ductu</TextUnit>
    <TextUnit id="3809" loc="4.427">stansque in perpetuum paribus suffulta columnis,</TextUnit>
    <TextUnit id="3810" loc="4.428">longa tamen parte ab summa cum tota videtur,</TextUnit>
    <TextUnit id="3811" loc="4.429">paulatim trahit angusti fastigia coni,</TextUnit>
    <TextUnit id="3812" loc="4.430">tecta solo iungens atque omnia dextera laevis</TextUnit>
    <TextUnit id="3813" loc="4.431">donec in obscurum coni conduxit acumen.</TextUnit>
    <TextUnit id="3814" loc="4.432">In pelago nautis ex undis ortus in undis</TextUnit>
    <TextUnit id="3815" loc="4.433">sol fit uti videatur obire et condere lumen;</TextUnit>
    <TextUnit id="3816" loc="4.434">quippe ubi nil aliud nisi aquam caelumque tuentur;</TextUnit>
    <TextUnit id="3817" loc="4.435">ne leviter credas labefactari undique sensus.</TextUnit>
    <TextUnit id="3818" loc="4.436">at maris ignaris in portu clauda videntur</TextUnit>
    <TextUnit id="3819" loc="4.437">navigia aplustris fractis obnitier undis.</TextUnit>
    <TextUnit id="3820" loc="4.438">nam quae cumque supra rorem salis edita pars est</TextUnit>
    <TextUnit id="3821" loc="4.439">remorum, recta est, et recta superne guberna;</TextUnit>
    <TextUnit id="3822" loc="4.440">quae demersa liquore obeunt, refracta videntur</TextUnit>
    <TextUnit id="3823" loc="4.441">omnia converti sursumque supina reverti</TextUnit>
    <TextUnit id="3824" loc="4.442">et reflexa prope in summo fluitare liquore.</TextUnit>
    <TextUnit id="3825" loc="4.443">Raraque per caelum cum venti nubila portant</TextUnit>
    <TextUnit id="3826" loc="4.444">tempore nocturno, tum splendida signa videntur</TextUnit>
    <TextUnit id="3827" loc="4.445">labier adversum nimbos atque ire superne</TextUnit>
    <TextUnit id="3828" loc="4.446">longe aliam in partem ac vera ratione feruntur</TextUnit>
    <TextUnit id="3829" loc="4.447">At si forte oculo manus uni subdita supter</TextUnit>
    <TextUnit id="3830" loc="4.448">pressit eum, quodam sensu fit uti videantur</TextUnit>
    <TextUnit id="3831" loc="4.449">omnia quae tuimur fieri tum bina tuendo,</TextUnit>
    <TextUnit id="3832" loc="4.450">bina lucernarum florentia lumina flammis</TextUnit>
    <TextUnit id="3833" loc="4.451">binaque per totas aedis geminare supellex</TextUnit>
    <TextUnit id="3834" loc="4.452">et duplicis hominum facies et corpora bina.</TextUnit>
    <TextUnit id="3835" loc="4.453">Denique cum suavi devinxit membra sopore</TextUnit>
    <TextUnit id="3836" loc="4.454">somnus et in summa corpus iacet omne quiete,</TextUnit>
    <TextUnit id="3837" loc="4.455">tum vigilare tamen nobis et membra movere</TextUnit>
    <TextUnit id="3838" loc="4.456">nostra videmur, et in noctis caligine caeca</TextUnit>
    <TextUnit id="3839" loc="4.457">cernere censemus solem lumenque diurnum,</TextUnit>
    <TextUnit id="3840" loc="4.458">conclusoque loco caelum mare flumina montis</TextUnit>
    <TextUnit id="3841" loc="4.459">mutare et campos pedibus transire videmur,</TextUnit>
    <TextUnit id="3842" loc="4.460">et sonitus audire, severa silentia noctis</TextUnit>
    <TextUnit id="3843" loc="4.461">undique cum constent, et reddere dicta tacentes.</TextUnit>
    <TextUnit id="3844" loc="4.462">Cetera de genere hoc mirande multa videmus,</TextUnit>
    <TextUnit id="3845" loc="4.463">quae violare fidem quasi sensibus omnia quaerunt,</TextUnit>
    <TextUnit id="3846" loc="4.464">ne quiquam, quoniam pars horum maxima fallit</TextUnit>
    <TextUnit id="3847" loc="4.465">propter opinatus animi, quos addimus ipsi,</TextUnit>
    <TextUnit id="3848" loc="4.466">pro visis ut sint quae non sunt sensibus visa;</TextUnit>
    <TextUnit id="3849" loc="4.467">nam nihil aegrius est quam res secernere apertas</TextUnit>
    <TextUnit id="3850" loc="4.468">ab dubiis, animus quas ab se protinus addit.</TextUnit>
    <TextUnit id="3851" loc="4.469">Denique nil sciri siquis putat, id quoque nescit</TextUnit>
    <TextUnit id="3852" loc="4.470">an sciri possit, quoniam nil scire fatetur.</TextUnit>
    <TextUnit id="3853" loc="4.471">hunc igitur contra minuam contendere causam,</TextUnit>
    <TextUnit id="3854" loc="4.472">qui capite ipse suo in statuit vestigia sese.</TextUnit>
    <TextUnit id="3855" loc="4.473">et tamen hoc quoque uti concedam scire, at id ipsum</TextUnit>
    <TextUnit id="3856" loc="4.474">quaeram, cum in rebus veri nil viderit ante,</TextUnit>
    <TextUnit id="3857" loc="4.475">unde sciat quid sit scire et nescire vicissim,</TextUnit>
    <TextUnit id="3858" loc="4.476">notitiam veri quae res falsique crearit</TextUnit>
    <TextUnit id="3859" loc="4.477">et dubium certo quae res differre probarit.</TextUnit>
    <TextUnit id="3860" loc="4.478">invenies primis ab sensibus esse creatam</TextUnit>
    <TextUnit id="3861" loc="4.479">notitiem veri neque sensus posse refelli.</TextUnit>
    <TextUnit id="3862" loc="4.480">nam maiore fide debet reperirier illud,</TextUnit>
    <TextUnit id="3863" loc="4.481">sponte sua veris quod possit vincere falsa.</TextUnit>
    <TextUnit id="3864" loc="4.482">quid maiore fide porro quam sensus haberi</TextUnit>
    <TextUnit id="3865" loc="4.483">debet? an ab sensu falso ratio orta valebit</TextUnit>
    <TextUnit id="3866" loc="4.484">dicere eos contra, quae tota ab sensibus orta est?</TextUnit>
    <TextUnit id="3867" loc="4.485">qui nisi sunt veri, ratio quoque falsa fit omnis.</TextUnit>
    <TextUnit id="3868" loc="4.486">An poterunt oculos aures reprehendere, an aures</TextUnit>
    <TextUnit id="3869" loc="4.487">tactus? an hunc porro tactum sapor arguet oris,</TextUnit>
    <TextUnit id="3870" loc="4.488">an confutabunt nares oculive revincent?</TextUnit>
    <TextUnit id="3871" loc="4.489">non, ut opinor, ita est. nam seorsum cuique potestas</TextUnit>
    <TextUnit id="3872" loc="4.490">divisast, sua vis cuiquest, ideoque necesse est</TextUnit>
    <TextUnit id="3873" loc="4.491">et quod molle sit et gelidum fervensve videre</TextUnit>
    <TextUnit id="3874" loc="4.492">et seorsum varios rerum sentire colores</TextUnit>
    <TextUnit id="3875" loc="4.493">et quae cumque coloribus sint coniuncta necessest.</TextUnit>
    <TextUnit id="3876" loc="4.494">seorsus item sapor oris habet vim, seorsus odores</TextUnit>
    <TextUnit id="3877" loc="4.495">nascuntur, seorsum sonitus. ideoque necesse est</TextUnit>
    <TextUnit id="3878" loc="4.496">non possint alios alii convincere sensus.</TextUnit>
    <TextUnit id="3879" loc="4.497">nec porro poterunt ipsi reprehendere sese,</TextUnit>
    <TextUnit id="3880" loc="4.498">aequa fides quoniam debebit semper haberi.</TextUnit>
    <TextUnit id="3881" loc="4.499">proinde quod in quoquest his visum tempore, verumst.</TextUnit>
    <TextUnit id="3882" loc="4.500">Et si non poterit ratio dissolvere causam,</TextUnit>
    <TextUnit id="3883" loc="4.501">cur ea quae fuerint iuxtim quadrata, procul sint</TextUnit>
    <TextUnit id="3884" loc="4.502">visa rutunda, tamen praestat rationis egentem</TextUnit>
    <TextUnit id="3885" loc="4.503">reddere mendose causas utriusque figurae,</TextUnit>
    <TextUnit id="3886" loc="4.504">quam manibus manifesta suis emittere quoquam</TextUnit>
    <TextUnit id="3887" loc="4.505">et violare fidem primam et convellere tota</TextUnit>
    <TextUnit id="3888" loc="4.506">fundamenta quibus nixatur vita salusque.</TextUnit>
    <TextUnit id="3889" loc="4.507">non modo enim ratio ruat omnis, vita quoque ipsa</TextUnit>
    <TextUnit id="3890" loc="4.508">concidat extemplo, nisi credere sensibus ausis</TextUnit>
    <TextUnit id="3891" loc="4.509">praecipitisque locos vitare et cetera quae sint</TextUnit>
    <TextUnit id="3892" loc="4.510">in genere hoc fugienda, sequi contraria quae sint.</TextUnit>
    <TextUnit id="3893" loc="4.511">illa tibi est igitur verborum copia cassa</TextUnit>
    <TextUnit id="3894" loc="4.512">omnis, quae contra sensus instructa paratast.</TextUnit>
    <TextUnit id="3895" loc="4.513">Denique ut in fabrica, si pravast regula prima,</TextUnit>
    <TextUnit id="3896" loc="4.514">normaque si fallax rectis regionibus exit,</TextUnit>
    <TextUnit id="3897" loc="4.515">et libella aliqua si ex parti claudicat hilum,</TextUnit>
    <TextUnit id="3898" loc="4.516">omnia mendose fieri atque obstipa necessu est</TextUnit>
    <TextUnit id="3899" loc="4.517">prava cubantia prona supina atque absona tecta,</TextUnit>
    <TextUnit id="3900" loc="4.518">iam ruere ut quaedam videantur velle, ruantque</TextUnit>
    <TextUnit id="3901" loc="4.519">prodita iudiciis fallacibus omnia primis,</TextUnit>
    <TextUnit id="3902" loc="4.520">sic igitur ratio tibi rerum prava necessest</TextUnit>
    <TextUnit id="3903" loc="4.521">falsaque sit, falsis quae cumque ab sensibus ortast.</TextUnit>
    <TextUnit id="3904" loc="4.522">Nunc alii sensus quo pacto quisque suam rem</TextUnit>
    <TextUnit id="3905" loc="4.523">sentiat, haud quaquam ratio scruposa relicta est.</TextUnit>
    <TextUnit id="3906" loc="4.524">Principio auditur sonus et vox omnis, in auris</TextUnit>
    <TextUnit id="3907" loc="4.525">insinuata suo pepulere ubi corpore sensum.</TextUnit>
    <TextUnit id="3908" loc="4.526">corpoream quoque enim [vocem] constare fatendumst</TextUnit>
    <TextUnit id="3909" loc="4.527">et sonitum, quoniam possunt inpellere sensus.</TextUnit>
    <TextUnit id="3910" loc="4.528">Praeterea radit vox fauces saepe facitque</TextUnit>
    <TextUnit id="3911" loc="4.529">asperiora foras gradiens arteria clamor,</TextUnit>
    <TextUnit id="3912" loc="4.530">quippe per angustum turba maiore coorta</TextUnit>
    <TextUnit id="3913" loc="4.531">ire foras ubi coeperunt primordia vocum.</TextUnit>
    <TextUnit id="3914" loc="4.532">scilicet expletis quoque ianua raditur oris.</TextUnit>
    <TextUnit id="3915" loc="4.533">haud igitur dubiumst quin voces verbaque constent</TextUnit>
    <TextUnit id="3916" loc="4.534">corporeis e principiis, ut laedere possint.</TextUnit>
    <TextUnit id="3917" loc="4.535">nec te fallit item quid corporis auferat et quid</TextUnit>
    <TextUnit id="3918" loc="4.536">detrahat ex hominum nervis ac viribus ipsis</TextUnit>
    <TextUnit id="3919" loc="4.537">perpetuus sermo nigrai noctis ad umbram</TextUnit>
    <TextUnit id="3920" loc="4.538">aurorae perductus ab exoriente nitore,</TextUnit>
    <TextUnit id="3921" loc="4.539">praesertim si cum summost clamore profusus.</TextUnit>
    <TextUnit id="3922" loc="4.540">ergo corpoream vocem constare necessest,</TextUnit>
    <TextUnit id="3923" loc="4.541">multa loquens quoniam amittit de corpore partem.</TextUnit>
    <TextUnit id="3924" loc="4.542">Asperitas autem vocis fit ab asperitate</TextUnit>
    <TextUnit id="3925" loc="4.543">principiorum et item levor levore creatur;</TextUnit>
    <TextUnit id="3926" loc="4.544">nec simili penetrant auris primordia forma,</TextUnit>
    <TextUnit id="3927" loc="4.545">cum tuba depresso graviter sub murmure mugit</TextUnit>
    <TextUnit id="3928" loc="4.546">et reboat raucum retro cita barbita bombum,</TextUnit>
    <TextUnit id="3929" loc="4.547">et [iam] Dauliades natae hortis ex Heliconis</TextUnit>
    <TextUnit id="3930" loc="4.548">cum liquidam tollunt lugubri voce querellam.</TextUnit>
    <TextUnit id="3931" loc="4.549">Hasce igitur penitus voces cum corpore nostro</TextUnit>
    <TextUnit id="3932" loc="4.550">exprimimus rectoque foras emittimus ore,</TextUnit>
    <TextUnit id="3933" loc="4.551">mobilis articulat nervorum daedala lingua,</TextUnit>
    <TextUnit id="3934" loc="4.552">formaturaque labrorum pro parte figurat.</TextUnit>
    <TextUnit id="3935" loc="4.553">hoc ubi non longum spatiumst unde illa profecta</TextUnit>
    <TextUnit id="3936" loc="4.554">perveniat vox quaeque, necessest verba quoque ipsa</TextUnit>
    <TextUnit id="3937" loc="4.555">plane exaudiri discernique articulatim;</TextUnit>
    <TextUnit id="3938" loc="4.556">servat enim formaturam servatque figuram.</TextUnit>
    <TextUnit id="3939" loc="4.557">at si inter positum spatium sit longius aequo,</TextUnit>
    <TextUnit id="3940" loc="4.558">ara per multum confundi verba necessest</TextUnit>
    <TextUnit id="3941" loc="4.559">et conturbari vocem, dum transvolat auras.</TextUnit>
    <TextUnit id="3942" loc="4.560">ergo fit, sonitum ut possis sentire neque illam</TextUnit>
    <TextUnit id="3943" loc="4.561">internoscere, verborum sententia quae sit;</TextUnit>
    <TextUnit id="3944" loc="4.562">usque adeo confusa venit vox inque pedita.</TextUnit>
    <TextUnit id="3945" loc="4.563">Praeterea verbum saepe unum perciet auris</TextUnit>
    <TextUnit id="3946" loc="4.564">omnibus in populo missum praeconis ab ore.</TextUnit>
    <TextUnit id="3947" loc="4.565">in multas igitur voces vox una repente</TextUnit>
    <TextUnit id="3948" loc="4.566">diffugit, in privas quoniam se dividit auris</TextUnit>
    <TextUnit id="3949" loc="4.567">obsignans formam verbis clarumque sonorem.</TextUnit>
    <TextUnit id="3950" loc="4.568">at quae pars vocum non auris incidit ipsas,</TextUnit>
    <TextUnit id="3951" loc="4.569">praeter lata perit frustra diffusa per auras.</TextUnit>
    <TextUnit id="3952" loc="4.570">pars solidis adlisa locis reiecta sonorem</TextUnit>
    <TextUnit id="3953" loc="4.571">reddit et inter dum frustratur imagine verbi.</TextUnit>
    <TextUnit id="3954" loc="4.572">Quae bene cum videas, rationem reddere possis</TextUnit>
    <TextUnit id="3955" loc="4.573">tute tibi atque aliis, quo pacto per loca sola</TextUnit>
    <TextUnit id="3956" loc="4.574">saxa paris formas verborum ex ordine reddant.</TextUnit>
    <TextUnit id="3957" loc="4.575">palantis comites com montis inter opacos</TextUnit>
    <TextUnit id="3958" loc="4.576">quaerimus et magna dispersos voce ciemus.</TextUnit>
    <TextUnit id="3959" loc="4.577">sex etiam aut septem loca vidi reddere vocis,</TextUnit>
    <TextUnit id="3960" loc="4.578">unam cum iaceres: ita colles collibus ipsi</TextUnit>
    <TextUnit id="3961" loc="4.579">verba repulsantes iterabant dicta referri.</TextUnit>
    <TextUnit id="3962" loc="4.580">haec loca capripedes Satyros Nymphasque tenere</TextUnit>
    <TextUnit id="3963" loc="4.581">finitimi fingunt et Faunos esse locuntur,</TextUnit>
    <TextUnit id="3964" loc="4.582">quorum noctivago strepitu ludoque iocanti</TextUnit>
    <TextUnit id="3965" loc="4.583">adfirmant volgo taciturna silentia rumpi</TextUnit>
    <TextUnit id="3966" loc="4.584">chordarumque sonos fieri dulcisque querellas,</TextUnit>
    <TextUnit id="3967" loc="4.585">tibia quas fundit digitis pulsata canentum,</TextUnit>
    <TextUnit id="3968" loc="4.586">et genus agricolum late sentiscere, quom Pan</TextUnit>
    <TextUnit id="3969" loc="4.587">pinea semiferi capitis velamina quassans</TextUnit>
    <TextUnit id="3970" loc="4.588">unco saepe labro calamos percurrit hiantis,</TextUnit>
    <TextUnit id="3971" loc="4.589">fistula silvestrem ne cesset fundere musam.</TextUnit>
    <TextUnit id="3972" loc="4.590">cetera de genere hoc monstra ac portenta loquontur,</TextUnit>
    <TextUnit id="3973" loc="4.591">ne loca deserta ab divis quoque forte putentur</TextUnit>
    <TextUnit id="3974" loc="4.592">sola tenere. ideo iactant miracula dictis</TextUnit>
    <TextUnit id="3975" loc="4.593">aut aliqua ratione alia ducuntur, ut omne</TextUnit>
    <TextUnit id="3976" loc="4.594">humanum genus est avidum nimis auricularum.</TextUnit>
    <TextUnit id="3977" loc="4.595">Quod super est, non est mirandum qua ratione,</TextUnit>
    <TextUnit id="3978" loc="4.596">per loca quae nequeunt oculi res cernere apertas,</TextUnit>
    <TextUnit id="3979" loc="4.597">haec loca per voces veniant aurisque lacessant,</TextUnit>
    <TextUnit id="3980" loc="4.598">conloquium clausis foribus quoque saepe videmus;</TextUnit>
    <TextUnit id="3981" loc="4.599">ni mirum quia vox per flexa foramina rerum</TextUnit>
    <TextUnit id="3982" loc="4.600">incolumis transire potest, simulacra renutant;</TextUnit>
    <TextUnit id="3983" loc="4.601">perscinduntur enim, nisi recta foramina tranant,</TextUnit>
    <TextUnit id="3984" loc="4.602">qualia sunt vitrei, species qua travolat omnis.</TextUnit>
    <TextUnit id="3985" loc="4.603">praeterea partis in cunctas dividitur vox,</TextUnit>
    <TextUnit id="3986" loc="4.604">ex aliis aliae quoniam gignuntur, ubi una</TextUnit>
    <TextUnit id="3987" loc="4.605">dissuluit semel in multas exorta, quasi ignis</TextUnit>
    <TextUnit id="3988" loc="4.606">saepe solet scintilla suos se spargere in ignis.</TextUnit>
    <TextUnit id="3989" loc="4.607">ergo replentur loca vocibus abdita retro,</TextUnit>
    <TextUnit id="3990" loc="4.608">omnia quae circum fervunt sonituque cientur.</TextUnit>
    <TextUnit id="3991" loc="4.609">at simulacra viis derectis omnia tendunt,</TextUnit>
    <TextUnit id="3992" loc="4.610">ut sunt missa semel; qua propter cernere nemo</TextUnit>
    <TextUnit id="3993" loc="4.611">saepe supra potis est, at voces accipere extra.</TextUnit>
    <TextUnit id="3994" loc="4.612">et tamen ipsa quoque haec, dum transit clausa [domorum&gt;</TextUnit>
    <TextUnit id="3995" loc="4.613">vox optunditur atque auris confusa penetrat</TextUnit>
    <TextUnit id="3996" loc="4.614">et sonitum potius quam verba audire videmur.</TextUnit>
    <TextUnit id="3997" loc="4.615">Hoc, qui sentimus sucum, lingua atque palatum</TextUnit>
    <TextUnit id="3998" loc="4.616">plusculum habent in se rationis, plus operai.</TextUnit>
    <TextUnit id="3999" loc="4.617">principio sucum sentimus in ore, cibum cum</TextUnit>
    <TextUnit id="4000" loc="4.618">mandendo exprimimus, ceu plenam spongiam aquai</TextUnit>
    <TextUnit id="4001" loc="4.619">siquis forte manu premere ac siccare copit.</TextUnit>
    <TextUnit id="4002" loc="4.620">inde quod exprimimus per caulas omne palati</TextUnit>
    <TextUnit id="4003" loc="4.621">diditur et rarae per flexa foramina linguae,</TextUnit>
    <TextUnit id="4004" loc="4.622">hoc ubi levia sunt manantis corpora suci,</TextUnit>
    <TextUnit id="4005" loc="4.623">suaviter attingunt et suaviter omnia tractant</TextUnit>
    <TextUnit id="4006" loc="4.624">umida linguai circum sudantia templa;</TextUnit>
    <TextUnit id="4007" loc="4.625">at contra pungunt sensum lacerantque coorta,</TextUnit>
    <TextUnit id="4008" loc="4.626">quanto quaeque magis sunt asperitate repleta.</TextUnit>
    <TextUnit id="4009" loc="4.627">deinde voluptas est e suco fine palati;</TextUnit>
    <TextUnit id="4010" loc="4.628">cum vero deorsum per fauces praecipitavit,</TextUnit>
    <TextUnit id="4011" loc="4.629">nulla voluptas est, dum diditur omnis in artus;</TextUnit>
    <TextUnit id="4012" loc="4.630">nec refert quicquam quo victu corpus alatur,</TextUnit>
    <TextUnit id="4013" loc="4.631">dum modo quod capias concoctum didere possis</TextUnit>
    <TextUnit id="4014" loc="4.632">artubus et stomachi tumidum servare tenorem.</TextUnit>
    <TextUnit id="4015" loc="4.633">Nunc aliis alius qui sit cibus ut videamus,</TextUnit>
    <TextUnit id="4016" loc="4.634">expediam, quareve, aliis quod triste et amarumst,</TextUnit>
    <TextUnit id="4017" loc="4.635">hoc tamen esse aliis possit perdulce videri,</TextUnit>
    <TextUnit id="4018" loc="4.636">tantaque [in] his rebus distantia differitasque est,</TextUnit>
    <TextUnit id="4019" loc="4.637">ut quod aliis cibus est aliis fuat acre venenum;</TextUnit>
    <TextUnit id="4020" loc="4.638">est itaque ut serpens, hominis quae tacta salivis</TextUnit>
    <TextUnit id="4021" loc="4.639">disperit ac sese mandendo conficit ipsa.</TextUnit>
    <TextUnit id="4022" loc="4.640">praeterea nobis veratrum est acre venenum,</TextUnit>
    <TextUnit id="4023" loc="4.641">at capris adipes et cocturnicibus auget.</TextUnit>
    <TextUnit id="4024" loc="4.642">id quibus ut fiat rebus cognoscere possis,</TextUnit>
    <TextUnit id="4025" loc="4.643">principio meminisse decet quae diximus ante,</TextUnit>
    <TextUnit id="4026" loc="4.644">semina multimodis in rebus mixta teneri.</TextUnit>
    <TextUnit id="4027" loc="4.645">porro omnes quae cumque cibum capiunt animantes,</TextUnit>
    <TextUnit id="4028" loc="4.646">ut sunt dissimiles extrinsecus et generatim</TextUnit>
    <TextUnit id="4029" loc="4.647">extima membrorum circumcaesura corcet,</TextUnit>
    <TextUnit id="4030" loc="4.648">proinde et seminibus constant variantque figura.</TextUnit>
    <TextUnit id="4031" loc="4.649">semina cum porro distent, differre necessest</TextUnit>
    <TextUnit id="4032" loc="4.650">intervalla viasque, foramina quae perhibemus,</TextUnit>
    <TextUnit id="4033" loc="4.651">omnibus in membris et in ore ipsoque palato.</TextUnit>
    <TextUnit id="4034" loc="4.652">esse minora igitur quaedam maioraque debent,</TextUnit>
    <TextUnit id="4035" loc="4.653">esse triquetra aliis, aliis quadrata necessest,</TextUnit>
    <TextUnit id="4036" loc="4.654">multa rutunda, modis multis multangula quaedam.</TextUnit>
    <TextUnit id="4037" loc="4.655">namque figurarum ratio ut motusque reposcunt,</TextUnit>
    <TextUnit id="4038" loc="4.656">proinde foraminibus debent differe figurae</TextUnit>
    <TextUnit id="4039" loc="4.657">et variare viae proinde ac textura corcet.</TextUnit>
    <TextUnit id="4040" loc="4.658">hoc ubi quod suave est aliis aliis fit amarum,</TextUnit>
    <TextUnit id="4041" loc="4.659">illi, cui suave est, levissima corpora debent</TextUnit>
    <TextUnit id="4042" loc="4.660">contractabiliter caulas intrare palati,</TextUnit>
    <TextUnit id="4043" loc="4.661">at contra quibus est eadem res intus acerba,</TextUnit>
    <TextUnit id="4044" loc="4.662">aspera ni mirum penetrant hamataque fauces.</TextUnit>
    <TextUnit id="4045" loc="4.663">nunc facile est ex his rebus cognoscere quaeque.</TextUnit>
    <TextUnit id="4046" loc="4.664">quippe ubi cui febris bili superante coorta est</TextUnit>
    <TextUnit id="4047" loc="4.665">aut alia ratione aliquast vis excita morbi,</TextUnit>
    <TextUnit id="4048" loc="4.666">perturbatur ibi iam totum corpus et omnes</TextUnit>
    <TextUnit id="4049" loc="4.667">commutantur ibi positurae principiorum;</TextUnit>
    <TextUnit id="4050" loc="4.668">fit prius ad sensum [ut] quae corpora conveniebant</TextUnit>
    <TextUnit id="4051" loc="4.669">nunc non conveniant, et cetera sint magis apta,</TextUnit>
    <TextUnit id="4052" loc="4.670">quae penetrata queunt sensum progignere acerbum;</TextUnit>
    <TextUnit id="4053" loc="4.671">utraque enim sunt in mellis commixta sapore;</TextUnit>
    <TextUnit id="4054" loc="4.672">id quod iam supera tibi saepe ostendimus ante.</TextUnit>
    <TextUnit id="4055" loc="4.673">Nunc age, quo pacto naris adiectus odoris</TextUnit>
    <TextUnit id="4056" loc="4.674">tangat agam. primum res multas esse necessest</TextUnit>
    <TextUnit id="4057" loc="4.675">unde fluens volvat varius se fluctus odorum,</TextUnit>
    <TextUnit id="4058" loc="4.676">et fluere et mitti volgo spargique putandumst;</TextUnit>
    <TextUnit id="4059" loc="4.677">verum aliis alius magis est animantibus aptus,</TextUnit>
    <TextUnit id="4060" loc="4.678">dissimilis propter formas. ideoque per auras</TextUnit>
    <TextUnit id="4061" loc="4.679">mellis apes quamvis longe ducuntur odore,</TextUnit>
    <TextUnit id="4062" loc="4.680">volturiique cadaveribus; tum fissa ferarum</TextUnit>
    <TextUnit id="4063" loc="4.681">ungula quo tulerit gressum promissa canum vis</TextUnit>
    <TextUnit id="4064" loc="4.682">ducit, et humanum longe praesentit odorem</TextUnit>
    <TextUnit id="4065" loc="4.683">Romulidarum arcis servator, candidus anser.</TextUnit>
    <TextUnit id="4066" loc="4.684">sic aliis alius nidor datus ad sua quemque</TextUnit>
    <TextUnit id="4067" loc="4.685">pabula ducit et a taetro resilire veneno</TextUnit>
    <TextUnit id="4068" loc="4.686">cogit, eoque modo servantur saecla ferarum.</TextUnit>
    <TextUnit id="4069" loc="4.687">Hic odor ipse igitur, naris qui cumque lacessit,</TextUnit>
    <TextUnit id="4070" loc="4.688">est alio ut possit permitti longius alter;</TextUnit>
    <TextUnit id="4071" loc="4.689">sed tamen haud quisquam tam longe fertur eorum</TextUnit>
    <TextUnit id="4072" loc="4.690">quam sonitus, quam vox, mitto iam dicere quam res</TextUnit>
    <TextUnit id="4073" loc="4.691">quae feriunt oculorum acies visumque lacessunt.</TextUnit>
    <TextUnit id="4074" loc="4.692">errabundus enim tarde venit ac perit ante</TextUnit>
    <TextUnit id="4075" loc="4.693">paulatim facilis distractus in aris auras;</TextUnit>
    <TextUnit id="4076" loc="4.694">ex alto primum quia vix emittitur ex re;</TextUnit>
    <TextUnit id="4077" loc="4.695">nam penitus fluere atque recedere rebus odores</TextUnit>
    <TextUnit id="4078" loc="4.696">significat quod fracta magis redolere videntur</TextUnit>
    <TextUnit id="4079" loc="4.697">omnia, quod contrita, quod igni conlabefacta.</TextUnit>
    <TextUnit id="4080" loc="4.698">deinde videre licet maioribus esse creatum</TextUnit>
    <TextUnit id="4081" loc="4.699">principiis quam vox, quoniam per saxea saepta</TextUnit>
    <TextUnit id="4082" loc="4.700">non penetrat, qua vox volgo sonitusque feruntur.</TextUnit>
    <TextUnit id="4083" loc="4.701">quare etiam quod olet non tam facile esse videbis</TextUnit>
    <TextUnit id="4084" loc="4.702">investigare in qua sit regione locatum;</TextUnit>
    <TextUnit id="4085" loc="4.703">refrigescit enim cunctando plaga per auras</TextUnit>
    <TextUnit id="4086" loc="4.704">nec calida ad sensum decurrunt nuntia rerum.</TextUnit>
    <TextUnit id="4087" loc="4.705">errant saepe canes itaque et vestigia quaerunt.</TextUnit>
    <TextUnit id="4088" loc="4.706">Nec tamen hoc solis in odoribus atque saporum</TextUnit>
    <TextUnit id="4089" loc="4.707">in generest, sed item species rerum atque colores</TextUnit>
    <TextUnit id="4090" loc="4.708">non ita conveniunt ad sensus omnibus omnes,</TextUnit>
    <TextUnit id="4091" loc="4.709">ut non sint aliis quaedam magis acria visu.</TextUnit>
    <TextUnit id="4092" loc="4.710">quin etiam gallum noctem explaudentibus alis</TextUnit>
    <TextUnit id="4093" loc="4.711">auroram clara consuetum voce vocare,</TextUnit>
    <TextUnit id="4094" loc="4.712">noenu queunt rapidi contra constare leones</TextUnit>
    <TextUnit id="4095" loc="4.713">inque tueri: ita continuo meminere fugai.</TextUnit>
    <TextUnit id="4096" loc="4.714">ni mirum quia sunt gallorum in corpore quaedam</TextUnit>
    <TextUnit id="4097" loc="4.715">semina, quae cum sunt oculis inmissa leonum,</TextUnit>
    <TextUnit id="4098" loc="4.716">pupillas interfodiunt acremque dolorem</TextUnit>
    <TextUnit id="4099" loc="4.717">praebent, ut nequeant contra durare feroces,</TextUnit>
    <TextUnit id="4100" loc="4.718">cum tamen haec nostras acies nil laedere possint,</TextUnit>
    <TextUnit id="4101" loc="4.719">aut quia non penetrant aut quod penetrantibus illis</TextUnit>
    <TextUnit id="4102" loc="4.720">exitus ex oculis liber datur, in remorando</TextUnit>
    <TextUnit id="4103" loc="4.721">laedere ne possint ex ulla lumina parte.</TextUnit>
    <TextUnit id="4104" loc="4.722">Nunc age, quae moveant animum res accipe, et unde</TextUnit>
    <TextUnit id="4105" loc="4.723">quae veniunt veniant in mentem percipe paucis.</TextUnit>
    <TextUnit id="4106" loc="4.724">principio hoc dico, rerum simulacra vagari</TextUnit>
    <TextUnit id="4107" loc="4.725">multa modis multis in cunctas undique partis</TextUnit>
    <TextUnit id="4108" loc="4.726">tenvia, quae facile inter se iunguntur in auris,</TextUnit>
    <TextUnit id="4109" loc="4.727">obvia cum veniunt, ut aranea bratteaque auri.</TextUnit>
    <TextUnit id="4110" loc="4.728">quippe etenim multo magis haec sunt tenvia textu</TextUnit>
    <TextUnit id="4111" loc="4.729">quam quae percipiunt oculos visumque lacessunt,</TextUnit>
    <TextUnit id="4112" loc="4.730">corporis haec quoniam penetrant per rara cientque</TextUnit>
    <TextUnit id="4113" loc="4.731">tenvem animi naturam intus sensumque lacessunt.</TextUnit>
    <TextUnit id="4114" loc="4.732">Centauros itaque et Scyllarum membra videmus</TextUnit>
    <TextUnit id="4115" loc="4.733">Cerbereasque canum facies simulacraque eorum</TextUnit>
    <TextUnit id="4116" loc="4.734">quorum morte obita tellus amplectitur ossa;</TextUnit>
    <TextUnit id="4117" loc="4.735">omnigenus quoniam passim simulacra feruntur,</TextUnit>
    <TextUnit id="4118" loc="4.736">partim sponte sua quae fiunt are in ipso,</TextUnit>
    <TextUnit id="4119" loc="4.737">partim quae variis ab rebus cumque recedunt</TextUnit>
    <TextUnit id="4120" loc="4.738">et quae confiunt ex horum facta figuris.</TextUnit>
    <TextUnit id="4121" loc="4.739">nam certe ex vivo Centauri non fit imago,</TextUnit>
    <TextUnit id="4122" loc="4.740">nulla fuit quoniam talis natura animata;</TextUnit>
    <TextUnit id="4123" loc="4.741">verum ubi equi atque hominis casu convenit imago,</TextUnit>
    <TextUnit id="4124" loc="4.742">haerescit facile extemplo, quod diximus ante,</TextUnit>
    <TextUnit id="4125" loc="4.743">propter subtilem naturam et tenvia texta.</TextUnit>
    <TextUnit id="4126" loc="4.744">cetera de genere hoc eadem ratione creantur.</TextUnit>
    <TextUnit id="4127" loc="4.745">quae cum mobiliter summa levitate feruntur,</TextUnit>
    <TextUnit id="4128" loc="4.746">ut prius ostendi, facile uno commovet ictu</TextUnit>
    <TextUnit id="4129" loc="4.747">quae libet una animum nobis subtilis imago;</TextUnit>
    <TextUnit id="4130" loc="4.748">tenvis enim mens est et mire mobilis ipsa.</TextUnit>
    <TextUnit id="4131" loc="4.749">haec fieri ut memoro, facile hinc cognoscere possis.</TextUnit>
    <TextUnit id="4132" loc="4.750">quatinus hoc simile est illi, quod mente videmus</TextUnit>
    <TextUnit id="4133" loc="4.751">atque oculis, simili fieri ratione necessest.</TextUnit>
    <TextUnit id="4134" loc="4.752">Nunc igitur docui quoniam me forte leonum</TextUnit>
    <TextUnit id="4135" loc="4.753">cernere per simulacra, oculos quae cumque lacessunt,</TextUnit>
    <TextUnit id="4136" loc="4.754">scire licet mentem simili ratione moveri</TextUnit>
    <TextUnit id="4137" loc="4.755">per simulacra leonum [et] cetera quae videt aeque</TextUnit>
    <TextUnit id="4138" loc="4.756">nec minus atque oculi, nisi quod mage tenvia cernit.</TextUnit>
    <TextUnit id="4139" loc="4.757">nec ratione alia, cum somnus membra profudit,</TextUnit>
    <TextUnit id="4140" loc="4.758">mens animi vigilat, nisi quod simulacra lacessunt</TextUnit>
    <TextUnit id="4141" loc="4.759">haec eadem nostros animos quae cum vigilamus,</TextUnit>
    <TextUnit id="4142" loc="4.760">usque adeo, certe ut videamur cernere eum quem</TextUnit>
    <TextUnit id="4143" loc="4.761">rellicta vita iam mors et terra potitast.</TextUnit>
    <TextUnit id="4144" loc="4.762">hoc ideo fieri cogit natura, quod omnes</TextUnit>
    <TextUnit id="4145" loc="4.763">corporis offecti sensus per membra quiescunt</TextUnit>
    <TextUnit id="4146" loc="4.764">nec possunt falsum veris convincere rebus.</TextUnit>
    <TextUnit id="4147" loc="4.765">praeterea meminisse iacet languetque sopore,</TextUnit>
    <TextUnit id="4148" loc="4.766">nec dissentit eum mortis letique potitum</TextUnit>
    <TextUnit id="4149" loc="4.767">iam pridem, quem mens vivom se cernere credit.</TextUnit>
    <TextUnit id="4150" loc="4.768">quod super est, non est mirum simulacra moveri</TextUnit>
    <TextUnit id="4151" loc="4.769">bracchiaque in numerum iactare et cetera membra;</TextUnit>
    <TextUnit id="4152" loc="4.770">nam fit ut in somnis facere hoc videatur imago.</TextUnit>
    <TextUnit id="4153" loc="4.771">quippe, ubi prima perit alioque est altera nata</TextUnit>
    <TextUnit id="4154" loc="4.772">inde statu, prior hic gestum mutasse videtur.</TextUnit>
    <TextUnit id="4155" loc="4.773">scilicet id fieri celeri ratione putandumst:</TextUnit>
    <TextUnit id="4156" loc="4.774">tanta est mobilitas et rerum copia tanta</TextUnit>
    <TextUnit id="4157" loc="4.775">tantaque sensibili quovis est tempore in uno</TextUnit>
    <TextUnit id="4158" loc="4.776">copia particularum, ut possit suppeditare.</TextUnit>
    <TextUnit id="4159" loc="4.777">Multaque in his rebus quaeruntur multaque nobis</TextUnit>
    <TextUnit id="4160" loc="4.778">clarandumst, plane si res exponere avemus.</TextUnit>
    <TextUnit id="4161" loc="4.779">quaeritur in primis quare, quod cuique libido</TextUnit>
    <TextUnit id="4162" loc="4.780">venerit, extemplo mens cogitet eius id ipsum.</TextUnit>
    <TextUnit id="4163" loc="4.781">anne voluntatem nostram simulacra tuentur</TextUnit>
    <TextUnit id="4164" loc="4.782">et simul ac volumus nobis occurrit imago,</TextUnit>
    <TextUnit id="4165" loc="4.783">si mare, si terram cordist, si denique caelum?</TextUnit>
    <TextUnit id="4166" loc="4.784">conventus hominum, pompam, convivia, pugnas,</TextUnit>
    <TextUnit id="4167" loc="4.785">omnia sub verbone creat natura paratque?</TextUnit>
    <TextUnit id="4168" loc="4.786">cum praesertim aliis eadem in regione locoque</TextUnit>
    <TextUnit id="4169" loc="4.787">longe dissimilis animus res cogitet omnis.</TextUnit>
    <TextUnit id="4170" loc="4.788">quid porro, in numerum procedere cum simulacra</TextUnit>
    <TextUnit id="4171" loc="4.789">cernimus in somnis et mollia membra movere,</TextUnit>
    <TextUnit id="4172" loc="4.790">mollia mobiliter cum alternis bracchia mittunt</TextUnit>
    <TextUnit id="4173" loc="4.791">et repetunt oculis gestum pede convenienti?</TextUnit>
    <TextUnit id="4174" loc="4.792">scilicet arte madent simulacra et docta vagantur,</TextUnit>
    <TextUnit id="4175" loc="4.793">nocturno facere ut possint in tempore ludos.</TextUnit>
    <TextUnit id="4176" loc="4.794">an magis illud erit verum? quia tempore in uno,</TextUnit>
    <TextUnit id="4177" loc="4.795">cum sentimus, id est cum vox emittitur una,</TextUnit>
    <TextUnit id="4178" loc="4.796">tempora multa latent, ratio quae comperit esse,</TextUnit>
    <TextUnit id="4179" loc="4.797">propterea fit uti quovis in tempore quaeque</TextUnit>
    <TextUnit id="4180" loc="4.798">praesto sint simulacra locis in quisque parata.</TextUnit>
    <TextUnit id="4181" loc="4.799">tanta est mobilitas et rerum copia tanta.</TextUnit>
    <TextUnit id="4182" loc="4.800">hoc ubi prima perit alioque est altera nata</TextUnit>
    <TextUnit id="4183" loc="4.801">inde statu, prior hic gestum mutasse videtur.</TextUnit>
    <TextUnit id="4184" loc="4.802">et quia tenvia sunt, nisi quae contendit, acute</TextUnit>
    <TextUnit id="4185" loc="4.803">cernere non potis est animus; proinde omnia quae sunt</TextUnit>
    <TextUnit id="4186" loc="4.804">praeterea pereunt, nisi quae ex se[se] ipse paravit.</TextUnit>
    <TextUnit id="4187" loc="4.805">ipse parat sese porro speratque futurum</TextUnit>
    <TextUnit id="4188" loc="4.806">ut videat quod consequitur rem quamque: fit ergo.</TextUnit>
    <TextUnit id="4189" loc="4.807">nonne vides oculos etiam, cum tenvia quae sunt</TextUnit>
    <TextUnit id="4190" loc="4.808">[praeterea pereunt, nisi quae ex se ipse paravit]</TextUnit>
    <TextUnit id="4191" loc="4.809">cernere coeperunt, contendere se atque parare,</TextUnit>
    <TextUnit id="4192" loc="4.810">nec sine eo fieri posse ut cernamus acute?</TextUnit>
    <TextUnit id="4193" loc="4.811">et tamen in rebus quoque apertis noscere possis,</TextUnit>
    <TextUnit id="4194" loc="4.812">si non advertas animum, proinde esse quasi omni</TextUnit>
    <TextUnit id="4195" loc="4.813">tempore semotum fuerit longeque remotum.</TextUnit>
    <TextUnit id="4196" loc="4.814">cur igitur mirumst, animus si cetera perdit</TextUnit>
    <TextUnit id="4197" loc="4.815">praeter quam quibus est in rebus deditus ipse?</TextUnit>
    <TextUnit id="4198" loc="4.816">deinde adopinamur de signis maxima parvis</TextUnit>
    <TextUnit id="4199" loc="4.817">ac nos in fraudem induimus frustraminis ipsi.</TextUnit>
    <TextUnit id="4200" loc="4.818">Fit quoque ut inter dum non suppeditetur imago</TextUnit>
    <TextUnit id="4201" loc="4.819">eiusdem generis, sed femina quae fuit ante,</TextUnit>
    <TextUnit id="4202" loc="4.820">in manibus vir uti factus videatur adesse,</TextUnit>
    <TextUnit id="4203" loc="4.821">aut alia ex alia facies aetasque sequatur.</TextUnit>
    <TextUnit id="4204" loc="4.822">quod ne miremur sopor atque oblivia curant.</TextUnit>
    <TextUnit id="4205" loc="4.823">Illud in his rebus vitium vehementer inesse</TextUnit>
    <TextUnit id="4206" loc="4.824">effugere errorem vitareque praemetuenter,</TextUnit>
    <TextUnit id="4207" loc="4.825">lumina ne facias oculorum clara creata,</TextUnit>
    <TextUnit id="4208" loc="4.826">prospicere ut possimus, et ut proferre queamus</TextUnit>
    <TextUnit id="4209" loc="4.827">proceros passus, ideo fastigia posse</TextUnit>
    <TextUnit id="4210" loc="4.828">surarum ac feminum pedibus fundata plicari,</TextUnit>
    <TextUnit id="4211" loc="4.829">bracchia tum porro validis ex apta lacertis</TextUnit>
    <TextUnit id="4212" loc="4.830">esse manusque datas utraque [ex] parte ministras,</TextUnit>
    <TextUnit id="4213" loc="4.831">ut facere ad vitam possemus quae foret usus.</TextUnit>
    <TextUnit id="4214" loc="4.832">cetera de genere hoc inter quae cumque pretantur,</TextUnit>
    <TextUnit id="4215" loc="4.833">omnia perversa praepostera sunt ratione,</TextUnit>
    <TextUnit id="4216" loc="4.834">nil ideo quoniam natumst in corpore ut uti</TextUnit>
    <TextUnit id="4217" loc="4.835">possemus, sed quod natumst id procreat usum.</TextUnit>
    <TextUnit id="4218" loc="4.836">nec fuit ante videre oculorum lumina nata,</TextUnit>
    <TextUnit id="4219" loc="4.837">nec dictis orare prius quam lingua creatast,</TextUnit>
    <TextUnit id="4220" loc="4.838">sed potius longe linguae praecessit origo</TextUnit>
    <TextUnit id="4221" loc="4.839">sermonem multoque creatae sunt prius aures</TextUnit>
    <TextUnit id="4222" loc="4.840">quam sonus est auditus, et omnia denique membra</TextUnit>
    <TextUnit id="4223" loc="4.841">ante fuere, ut opinor, eorum quam foret usus;</TextUnit>
    <TextUnit id="4224" loc="4.842">haud igitur potuere utendi crescere causa.</TextUnit>
    <TextUnit id="4225" loc="4.843">at contra conferre manu certamina pugnae</TextUnit>
    <TextUnit id="4226" loc="4.844">et lacerare artus foedareque membra cruore</TextUnit>
    <TextUnit id="4227" loc="4.845">ante fuit multo quam lucida tela volarent,</TextUnit>
    <TextUnit id="4228" loc="4.846">et volnus vitare prius natura cogit</TextUnit>
    <TextUnit id="4229" loc="4.847">quam daret obiectum parmai laeva per artem.</TextUnit>
    <TextUnit id="4230" loc="4.848">scilicet et fessum corpus mandare quieti</TextUnit>
    <TextUnit id="4231" loc="4.849">multo antiquius est quam lecti mollia strata,</TextUnit>
    <TextUnit id="4232" loc="4.850">et sedare sitim prius est quam pocula natum.</TextUnit>
    <TextUnit id="4233" loc="4.851">haec igitur possunt utendi cognita causa</TextUnit>
    <TextUnit id="4234" loc="4.852">credier, ex usu quae sunt vitaque reperta.</TextUnit>
    <TextUnit id="4235" loc="4.853">illa quidem seorsum sunt omnia, quae prius ipsa</TextUnit>
    <TextUnit id="4236" loc="4.854">nata dedere suae post notitiam utilitatis.</TextUnit>
    <TextUnit id="4237" loc="4.855">quo genere in primis sensus et membra videmus;</TextUnit>
    <TextUnit id="4238" loc="4.856">quare etiam atque etiam procul est ut credere possis</TextUnit>
    <TextUnit id="4239" loc="4.857">utilitatis ob officium potuisse creari.</TextUnit>
    <TextUnit id="4240" loc="4.858">Illud item non est mirandum, corporis ipsa</TextUnit>
    <TextUnit id="4241" loc="4.859">quod natura cibum quaerit cuiusque animantis.</TextUnit>
    <TextUnit id="4242" loc="4.860">quippe etenim fluere atque recedere corpora rebus</TextUnit>
    <TextUnit id="4243" loc="4.861">multa modis multis docui, sed plurima debent</TextUnit>
    <TextUnit id="4244" loc="4.862">ex animalibus; [quae] quia sunt exercita motu,</TextUnit>
    <TextUnit id="4245" loc="4.863">multa per os exhalantur, cum languida anhelant,</TextUnit>
    <TextUnit id="4246" loc="4.864">multaque per sudorem ex alto pressa feruntur.</TextUnit>
    <TextUnit id="4247" loc="4.865">his igitur rebus rarescit corpus et omnis</TextUnit>
    <TextUnit id="4248" loc="4.866">subruitur natura, dolor quam consequitur rem.</TextUnit>
    <TextUnit id="4249" loc="4.867">propterea capitur cibus, ut suffulciat artus</TextUnit>
    <TextUnit id="4250" loc="4.868">et recreet vires inter datus, atque patentem</TextUnit>
    <TextUnit id="4251" loc="4.869">per membra ac venas ut amorem opturet edendi.</TextUnit>
    <TextUnit id="4252" loc="4.870">umor item discedit in omnia quae loca cumque</TextUnit>
    <TextUnit id="4253" loc="4.871">poscunt umorem; glomerataque multa vaporis</TextUnit>
    <TextUnit id="4254" loc="4.872">corpora, quae stomacho praebent incendia nostro,</TextUnit>
    <TextUnit id="4255" loc="4.873">dissupat adveniens liquor ac restinguit ut ignem,</TextUnit>
    <TextUnit id="4256" loc="4.874">urere ne possit calor amplius aridus artus.</TextUnit>
    <TextUnit id="4257" loc="4.875">sic igitur tibi anhela sitis de corpore nostro</TextUnit>
    <TextUnit id="4258" loc="4.876">abluitur, sic expletur ieiuna cupido.</TextUnit>
    <TextUnit id="4259" loc="4.877">Nunc qui fiat uti passus proferre queamus,</TextUnit>
    <TextUnit id="4260" loc="4.878">cum volumus, quareque datum sit membra movere</TextUnit>
    <TextUnit id="4261" loc="4.879">et quae res tantum hoc oneris protrudere nostri</TextUnit>
    <TextUnit id="4262" loc="4.880">corporis insuerit, dicam: tu percipe dicta.</TextUnit>
    <TextUnit id="4263" loc="4.881">dico animo nostro primum simulacra meandi</TextUnit>
    <TextUnit id="4264" loc="4.882">accidere atque animum pulsare, ut diximus ante.</TextUnit>
    <TextUnit id="4265" loc="4.883">inde voluntas fit; neque enim facere incipit ullam</TextUnit>
    <TextUnit id="4266" loc="4.884">rem quisquam, [quam] mens providit quid velit ante.</TextUnit>
    <TextUnit id="4267" loc="4.885">id quod providet, illius rei constat imago,</TextUnit>
    <TextUnit id="4268" loc="4.886">ergo animus cum sese ita commovet ut velit ire</TextUnit>
    <TextUnit id="4269" loc="4.887">inque gredi, ferit extemplo quae in corpore toto</TextUnit>
    <TextUnit id="4270" loc="4.888">per membra atque artus animai dissita vis est;</TextUnit>
    <TextUnit id="4271" loc="4.889">et facilest factu, quoniam coniuncta tenetur.</TextUnit>
    <TextUnit id="4272" loc="4.890">inde ea proporro corpus ferit, atque ita tota</TextUnit>
    <TextUnit id="4273" loc="4.891">paulatim moles protruditur atque movetur.</TextUnit>
    <TextUnit id="4274" loc="4.892">praeterea tum rarescit quoque corpus et ar,</TextUnit>
    <TextUnit id="4275" loc="4.893">scilicet ut debet qui semper mobilis extat,</TextUnit>
    <TextUnit id="4276" loc="4.894">per patefacta venit penetratque foramina largus,</TextUnit>
    <TextUnit id="4277" loc="4.895">et dispargitur ad partis ita quasque minutas</TextUnit>
    <TextUnit id="4278" loc="4.896">corporis. hic igitur rebus fit utrimque duabus,</TextUnit>
    <TextUnit id="4279" loc="4.897">corpus ut ac navis velis ventoque feratur.</TextUnit>
    <TextUnit id="4280" loc="4.898">nec tamen illud in his rebus mirabile constat,</TextUnit>
    <TextUnit id="4281" loc="4.899">tantula quod tantum corpus corpuscula possunt</TextUnit>
    <TextUnit id="4282" loc="4.900">contorquere et onus totum convertere nostrum;</TextUnit>
    <TextUnit id="4283" loc="4.901">quippe etenim ventus subtili corpore tenvis</TextUnit>
    <TextUnit id="4284" loc="4.902">trudit agens magnam magno molimine navem</TextUnit>
    <TextUnit id="4285" loc="4.903">et manus una regit quanto vis impete euntem</TextUnit>
    <TextUnit id="4286" loc="4.904">atque gubernaclum contorquet quo libet unum,</TextUnit>
    <TextUnit id="4287" loc="4.905">multaque per trocleas et tympana pondere magno</TextUnit>
    <TextUnit id="4288" loc="4.906">commovet atque levi sustollit machina nisu.</TextUnit>
    <TextUnit id="4289" loc="4.907">Nunc quibus ille modis somnus per membra quietem</TextUnit>
    <TextUnit id="4290" loc="4.908">inriget atque animi curas e pectore solvat,</TextUnit>
    <TextUnit id="4291" loc="4.909">suavidicis potius quom multis versibus edam,</TextUnit>
    <TextUnit id="4292" loc="4.910">parvus ut est cycni melior canor, ille gruum quam</TextUnit>
    <TextUnit id="4293" loc="4.911">clamor in aetheriis dispersus nubibus austri.</TextUnit>
    <TextUnit id="4294" loc="4.912">tu mihi da tenuis auris animumque sagacem,</TextUnit>
    <TextUnit id="4295" loc="4.913">ne fieri negites quae dicam posse retroque</TextUnit>
    <TextUnit id="4296" loc="4.914">vera repulsanti discedas pectore dicta,</TextUnit>
    <TextUnit id="4297" loc="4.915">tutemet in culpa cum sis neque cernere possis.</TextUnit>
    <TextUnit id="4298" loc="4.916">Principio somnus fit ubi est distracta per artus</TextUnit>
    <TextUnit id="4299" loc="4.917">vis animae partimque foras eiecta recessit</TextUnit>
    <TextUnit id="4300" loc="4.918">et partim contrusa magis concessit in altum;</TextUnit>
    <TextUnit id="4301" loc="4.919">dissoluuntur enim tum demum membra fluuntque.</TextUnit>
    <TextUnit id="4302" loc="4.920">nam dubium non est, animai quin opera sit</TextUnit>
    <TextUnit id="4303" loc="4.921">sensus hic in nobis, quem cum sopor inpedit esse,</TextUnit>
    <TextUnit id="4304" loc="4.922">tum nobis animam perturbatam esse putandumst</TextUnit>
    <TextUnit id="4305" loc="4.923">eiectamque foras, non omnem; namque iaceret</TextUnit>
    <TextUnit id="4306" loc="4.924">aeterno corpus perfusum frigore leti.</TextUnit>
    <TextUnit id="4307" loc="4.925">quippe ubi nulla latens animai pars remaneret</TextUnit>
    <TextUnit id="4308" loc="4.926">in membris, cinere ut multa latet obrutus ignis,</TextUnit>
    <TextUnit id="4309" loc="4.927">unde reconflari sensus per membra repente</TextUnit>
    <TextUnit id="4310" loc="4.928">possit, ut ex igni caeco consurgere flamma?</TextUnit>
    <TextUnit id="4311" loc="4.929">Sed quibus haec rebus novitas confiat et unde</TextUnit>
    <TextUnit id="4312" loc="4.930">perturbari anima et corpus languescere possit,</TextUnit>
    <TextUnit id="4313" loc="4.931">expediam: tu fac ne ventis verba profundam.</TextUnit>
    <TextUnit id="4314" loc="4.932">Principio externa corpus de parte necessum est,</TextUnit>
    <TextUnit id="4315" loc="4.933">ariis quoniam vicinum tangitur auris,</TextUnit>
    <TextUnit id="4316" loc="4.934">tundier atque eius crebro pulsarier ictu,</TextUnit>
    <TextUnit id="4317" loc="4.935">proptereaque fere res omnes aut corio sunt</TextUnit>
    <TextUnit id="4318" loc="4.936">aut etiam conchis aut callo aut cortice tectae.</TextUnit>
    <TextUnit id="4319" loc="4.937">interiorem etiam partem spirantibus ar</TextUnit>
    <TextUnit id="4320" loc="4.938">verberat hic idem, cum ducitur atque reflatur.</TextUnit>
    <TextUnit id="4321" loc="4.939">quare utrimque secus cum corpus vapulet et cum</TextUnit>
    <TextUnit id="4322" loc="4.940">perveniant plagae per parva foramina nobis</TextUnit>
    <TextUnit id="4323" loc="4.941">corporis ad primas partis elementaque prima,</TextUnit>
    <TextUnit id="4324" loc="4.942">fit quasi paulatim nobis per membra ruina.</TextUnit>
    <TextUnit id="4325" loc="4.943">conturbantur enim positurae principiorum</TextUnit>
    <TextUnit id="4326" loc="4.944">corporis atque animi. fit uti pars inde animai</TextUnit>
    <TextUnit id="4327" loc="4.945">eliciatur et introrsum pars abdita cedat,</TextUnit>
    <TextUnit id="4328" loc="4.946">pars etiam distracta per artus non queat esse</TextUnit>
    <TextUnit id="4329" loc="4.947">coniuncta inter se neque motu mutua fungi;</TextUnit>
    <TextUnit id="4330" loc="4.948">inter enim saepit coetus natura viasque.</TextUnit>
    <TextUnit id="4331" loc="4.949">ergo sensus abit mutatis motibus alte.</TextUnit>
    <TextUnit id="4332" loc="4.950">et quoniam non est quasi quod suffulciat artus,</TextUnit>
    <TextUnit id="4333" loc="4.951">debile fit corpus languescuntque omnia membra,</TextUnit>
    <TextUnit id="4334" loc="4.952">bracchia palpebraeque cadunt poplitesque cubanti</TextUnit>
    <TextUnit id="4335" loc="4.953">saepe tamen summittuntur virisque resolvunt.</TextUnit>
    <TextUnit id="4336" loc="4.954">Deinde cibum sequitur somnus, quia, quae facit ar,</TextUnit>
    <TextUnit id="4337" loc="4.955">haec eadem cibus, in venas dum diditur omnis,</TextUnit>
    <TextUnit id="4338" loc="4.956">efficit. et multo sopor ille gravissimus exstat,</TextUnit>
    <TextUnit id="4339" loc="4.957">quem satur aut lassus capias, quia plurima tum se</TextUnit>
    <TextUnit id="4340" loc="4.958">corpora conturbant magno contusa labore.</TextUnit>
    <TextUnit id="4341" loc="4.959">fit ratione eadem coniectus parte animai</TextUnit>
    <TextUnit id="4342" loc="4.960">altior atque foras eiectus largior eius,</TextUnit>
    <TextUnit id="4343" loc="4.961">et divisior inter se ac distractior intus.</TextUnit>
    <TextUnit id="4344" loc="4.962">Et quo quisque fere studio devinctus adhaeret</TextUnit>
    <TextUnit id="4345" loc="4.963">aut quibus in rebus multum sumus ante morati</TextUnit>
    <TextUnit id="4346" loc="4.964">atque in ea ratione fuit contenta magis mens,</TextUnit>
    <TextUnit id="4347" loc="4.965">in somnis eadem plerumque videmur obire:</TextUnit>
    <TextUnit id="4348" loc="4.966">causidici causas agere et componere leges,</TextUnit>
    <TextUnit id="4349" loc="4.967">induperatores pugnare ac proelia obire,</TextUnit>
    <TextUnit id="4350" loc="4.968">nautae contractum cum ventis degere bellum,</TextUnit>
    <TextUnit id="4351" loc="4.969">nos agere hoc autem et naturam quaerere rerum</TextUnit>
    <TextUnit id="4352" loc="4.970">semper et inventam patriis exponere chartis.</TextUnit>
    <TextUnit id="4353" loc="4.971">cetera sic studia atque artes plerumque videntur</TextUnit>
    <TextUnit id="4354" loc="4.972">in somnis animos hominum frustrata tenere.</TextUnit>
    <TextUnit id="4355" loc="4.973">et qui cumque dies multos ex ordine ludis</TextUnit>
    <TextUnit id="4356" loc="4.974">adsiduas dederunt operas, plerumque videmus,</TextUnit>
    <TextUnit id="4357" loc="4.975">cum iam destiterunt ea sensibus usurpare,</TextUnit>
    <TextUnit id="4358" loc="4.976">relicuas tamen esse vias in mente patentis,</TextUnit>
    <TextUnit id="4359" loc="4.977">qua possint eadem rerum simulacra venire;</TextUnit>
    <TextUnit id="4360" loc="4.978">per multos itaque illa dies eadem obversantur</TextUnit>
    <TextUnit id="4361" loc="4.979">ante oculos, etiam vigilantes ut videantur</TextUnit>
    <TextUnit id="4362" loc="4.980">cernere saltantis et mollia membra moventis</TextUnit>
    <TextUnit id="4363" loc="4.981">et citharae liquidum carmen chordasque loquentis</TextUnit>
    <TextUnit id="4364" loc="4.982">auribus accipere et consessum cernere eundem</TextUnit>
    <TextUnit id="4365" loc="4.983">scenaique simul varios splendere decores.</TextUnit>
    <TextUnit id="4366" loc="4.984">usque adeo magni refert studium atque voluntas,</TextUnit>
    <TextUnit id="4367" loc="4.985">et quibus in rebus consuerint esse operati</TextUnit>
    <TextUnit id="4368" loc="4.986">non homines solum sed vero animalia cuncta.</TextUnit>
    <TextUnit id="4369" loc="4.987">quippe videbis equos fortis, cum membra iacebunt,</TextUnit>
    <TextUnit id="4370" loc="4.988">in somnis sudare tamen spirareque semper</TextUnit>
    <TextUnit id="4371" loc="4.989">et quasi de palma summas contendere viris</TextUnit>
    <TextUnit id="4372" loc="4.990">aut quasi carceribus patefactis [edere voces&gt;</TextUnit>
    <TextUnit id="4373" loc="4.991">venantumque canes in molli saepe quiete</TextUnit>
    <TextUnit id="4374" loc="4.992">iactant crura tamen subito vocisque repente</TextUnit>
    <TextUnit id="4375" loc="4.993">mittunt et crebro redducunt naribus auras.</TextUnit>
    <TextUnit id="4376" loc="4.994">ut vestigia si teneant inventa ferarum,</TextUnit>
    <TextUnit id="4377" loc="4.995">expergefactique secuntur inania saepe</TextUnit>
    <TextUnit id="4378" loc="4.996">cervorum simulacra, fugae quasi dedita cernant,</TextUnit>
    <TextUnit id="4379" loc="4.997">donec discussis redeant erroribus ad se.</TextUnit>
    <TextUnit id="4380" loc="4.998">at consueta domi catulorum blanda propago</TextUnit>
    <TextUnit id="4381" loc="4.999">discutere et corpus de terra corripere instant,</TextUnit>
    <TextUnit id="4382" loc="4.1000">[iactant crura tamen subito vocisque repente</TextUnit>
    <TextUnit id="4383" loc="4.1001">mittunt et crebro redducunt naribus auras</TextUnit>
    <TextUnit id="4384" loc="4.1002">ut vestigia si teneant inventa ferarum</TextUnit>
    <TextUnit id="4385" loc="4.1003">expergefactique secuntur inania saepe]</TextUnit>
    <TextUnit id="4386" loc="4.1004">proinde quasi ignotas facies atque ora tuantur.</TextUnit>
    <TextUnit id="4387" loc="4.1005">et quo quaeque magis sunt aspera seminiorum,</TextUnit>
    <TextUnit id="4388" loc="4.1006">tam magis in somnis eadem saevire necessust.</TextUnit>
    <TextUnit id="4389" loc="4.1007">at variae fugiunt volucres pinnisque repente</TextUnit>
    <TextUnit id="4390" loc="4.1008">sollicitant divom nocturno tempore lucos,</TextUnit>
    <TextUnit id="4391" loc="4.1009">accipitres somno in leni si proelia pugnas</TextUnit>
    <TextUnit id="4392" loc="4.1010">edere sunt persectantes visaeque volantes.</TextUnit>
    <TextUnit id="4393" loc="4.1011">porro hominum mentes, magnis quae motibus edunt</TextUnit>
    <TextUnit id="4394" loc="4.1012">magna, itidem saepe in somnis faciuntque geruntque,</TextUnit>
    <TextUnit id="4395" loc="4.1013">reges expugnant, capiuntur, proelia miscent,</TextUnit>
    <TextUnit id="4396" loc="4.1014">tollunt clamorem, quasi si iugulentur ibidem.</TextUnit>
    <TextUnit id="4397" loc="4.1015">multi depugnant gemitusque doloribus edunt</TextUnit>
    <TextUnit id="4398" loc="4.1016">et quasi pantherae morsu saevive leonis</TextUnit>
    <TextUnit id="4399" loc="4.1017">mandantur, magnis clamoribus omnia complent.</TextUnit>
    <TextUnit id="4400" loc="4.1018">multi de magnis per somnum rebus loquuntur</TextUnit>
    <TextUnit id="4401" loc="4.1019">indicioque sui facti persaepe fuere.</TextUnit>
    <TextUnit id="4402" loc="4.1020">multi mortem obeunt. multi, de montibus altis</TextUnit>
    <TextUnit id="4403" loc="4.1021">ut quasi praecipitent ad terram corpore toto,</TextUnit>
    <TextUnit id="4404" loc="4.1022">exterruntur et ex somno quasi mentibus capti</TextUnit>
    <TextUnit id="4405" loc="4.1023">vix ad se redeunt permoti corporis aestu.</TextUnit>
    <TextUnit id="4406" loc="4.1024">flumen item sitiens aut fontem propter amoenum</TextUnit>
    <TextUnit id="4407" loc="4.1025">adsidet et totum prope faucibus occupat amnem.</TextUnit>
    <TextUnit id="4408" loc="4.1026">puri saepe lacum propter si ac dolia curta</TextUnit>
    <TextUnit id="4409" loc="4.1027">somno devincti credunt se extollere vestem,</TextUnit>
    <TextUnit id="4410" loc="4.1028">totius umorem saccatum corporis fundunt,</TextUnit>
    <TextUnit id="4411" loc="4.1029">cum Babylonica magnifico splendore rigantur.</TextUnit>
    <TextUnit id="4412" loc="4.1030">tum quibus aetatis freta primitus insinuatur</TextUnit>
    <TextUnit id="4413" loc="4.1031">semen, ubi ipsa dies membris matura creavit,</TextUnit>
    <TextUnit id="4414" loc="4.1032">conveniunt simulacra foris e corpore quoque,</TextUnit>
    <TextUnit id="4415" loc="4.1033">nuntia praeclari voltus pulchrique coloris,</TextUnit>
    <TextUnit id="4416" loc="4.1034">qui ciet inritans loca turgida semine multo,</TextUnit>
    <TextUnit id="4417" loc="4.1035">ut quasi transactis saepe omnibus rebus profundant</TextUnit>
    <TextUnit id="4418" loc="4.1036">fluminis ingentis fluctus vestemque cruentent.</TextUnit>
    <TextUnit id="4419" loc="4.1037">Sollicitatur id [in] nobis, quod diximus ante,</TextUnit>
    <TextUnit id="4420" loc="4.1038">semen, adulta aetas cum primum roborat artus.</TextUnit>
    <TextUnit id="4421" loc="4.1039">namque alias aliud res commovet atque lacessit;</TextUnit>
    <TextUnit id="4422" loc="4.1040">ex homine humanum semen ciet una hominis vis.</TextUnit>
    <TextUnit id="4423" loc="4.1041">quod simul atque suis eiectum sedibus exit,</TextUnit>
    <TextUnit id="4424" loc="4.1042">per membra atque artus decedit corpore toto,</TextUnit>
    <TextUnit id="4425" loc="4.1043">in loca conveniens nervorum certa cietque</TextUnit>
    <TextUnit id="4426" loc="4.1044">continuo partis genitalis corporis ipsas.</TextUnit>
    <TextUnit id="4427" loc="4.1045">inritata tument loca semine fitque voluntas</TextUnit>
    <TextUnit id="4428" loc="4.1046">eicere id quo se contendit dira lubido,</TextUnit>
    <TextUnit id="4429" loc="4.1047">[incitat inritans loca turgida semine multo]</TextUnit>
    <TextUnit id="4430" loc="4.1048">idque petit corpus, mens unde est saucia amore;</TextUnit>
    <TextUnit id="4431" loc="4.1049">namque omnes plerumque cadunt in vulnus et illam</TextUnit>
    <TextUnit id="4432" loc="4.1050">emicat in partem sanguis, unde icimur ictu,</TextUnit>
    <TextUnit id="4433" loc="4.1051">et si comminus est, hostem ruber occupat umor.</TextUnit>
    <TextUnit id="4434" loc="4.1052">sic igitur Veneris qui telis accipit ictus,</TextUnit>
    <TextUnit id="4435" loc="4.1053">sive puer membris muliebribus hunc iaculatur</TextUnit>
    <TextUnit id="4436" loc="4.1054">seu mulier toto iactans e corpore amorem,</TextUnit>
    <TextUnit id="4437" loc="4.1055">unde feritur, eo tendit gestitque coire</TextUnit>
    <TextUnit id="4438" loc="4.1056">t iacere umorem in corpus de corpore ductum;</TextUnit>
    <TextUnit id="4439" loc="4.1057">namque voluptatem praesagit muta cupido.</TextUnit>
    <TextUnit id="4440" loc="4.1058">Haec Venus est nobis; hinc autemst nomen Amoris,</TextUnit>
    <TextUnit id="4441" loc="4.1059">hinc illaec primum Veneris dulcedinis in cor</TextUnit>
    <TextUnit id="4442" loc="4.1060">stillavit gutta et successit frigida cura;</TextUnit>
    <TextUnit id="4443" loc="4.1061">nam si abest quod ames, praesto simulacra tamen sunt</TextUnit>
    <TextUnit id="4444" loc="4.1062">illius et nomen dulce obversatur ad auris.</TextUnit>
    <TextUnit id="4445" loc="4.1063">sed fugitare decet simulacra et pabula amoris</TextUnit>
    <TextUnit id="4446" loc="4.1064">absterrere sibi atque alio convertere mentem</TextUnit>
    <TextUnit id="4447" loc="4.1065">et iacere umorem coniectum in corpora quaeque</TextUnit>
    <TextUnit id="4448" loc="4.1066">nec retinere semel conversum unius amore</TextUnit>
    <TextUnit id="4449" loc="4.1067">et servare sibi curam certumque dolorem;</TextUnit>
    <TextUnit id="4450" loc="4.1068">ulcus enim vivescit et inveterascit alendo</TextUnit>
    <TextUnit id="4451" loc="4.1069">inque dies gliscit furor atque aerumna gravescit,</TextUnit>
    <TextUnit id="4452" loc="4.1070">si non prima novis conturbes volnera plagis</TextUnit>
    <TextUnit id="4453" loc="4.1071">volgivagaque vagus Venere ante recentia cures</TextUnit>
    <TextUnit id="4454" loc="4.1072">aut alio possis animi traducere motus.</TextUnit>
    <TextUnit id="4455" loc="4.1073">Nec Veneris fructu caret is qui vitat amorem,</TextUnit>
    <TextUnit id="4456" loc="4.1074">sed potius quae sunt sine poena commoda sumit;</TextUnit>
    <TextUnit id="4457" loc="4.1075">nam certe purast sanis magis inde voluptas</TextUnit>
    <TextUnit id="4458" loc="4.1076">quam miseris; etenim potiundi tempore in ipso</TextUnit>
    <TextUnit id="4459" loc="4.1077">fluctuat incertis erroribus ardor amantum</TextUnit>
    <TextUnit id="4460" loc="4.1078">nec constat quid primum oculis manibusque fruantur.</TextUnit>
    <TextUnit id="4461" loc="4.1079">quod petiere, premunt arte faciuntque dolorem</TextUnit>
    <TextUnit id="4462" loc="4.1080">corporis et dentes inlidunt saepe labellis</TextUnit>
    <TextUnit id="4463" loc="4.1081">osculaque adfigunt, quia non est pura voluptas</TextUnit>
    <TextUnit id="4464" loc="4.1082">et stimuli subsunt, qui instigant laedere id ipsum,</TextUnit>
    <TextUnit id="4465" loc="4.1083">quod cumque est, rabies unde illaec germina surgunt.</TextUnit>
    <TextUnit id="4466" loc="4.1084">sed leviter poenas frangit Venus inter amorem</TextUnit>
    <TextUnit id="4467" loc="4.1085">blandaque refrenat morsus admixta voluptas.</TextUnit>
    <TextUnit id="4468" loc="4.1086">namque in eo spes est, unde est ardoris origo,</TextUnit>
    <TextUnit id="4469" loc="4.1087">restingui quoque posse ab eodem corpore flammam.</TextUnit>
    <TextUnit id="4470" loc="4.1088">quod fieri contra totum natura repugnat;</TextUnit>
    <TextUnit id="4471" loc="4.1089">unaque res haec est, cuius quam plurima habemus,</TextUnit>
    <TextUnit id="4472" loc="4.1090">tam magis ardescit dira cuppedine pectus.</TextUnit>
    <TextUnit id="4473" loc="4.1091">nam cibus atque umor membris adsumitur intus;</TextUnit>
    <TextUnit id="4474" loc="4.1092">quae quoniam certas possunt obsidere partis,</TextUnit>
    <TextUnit id="4475" loc="4.1093">hoc facile expletur laticum frugumque cupido.</TextUnit>
    <TextUnit id="4476" loc="4.1094">ex hominis vero facie pulchroque colore</TextUnit>
    <TextUnit id="4477" loc="4.1095">nil datur in corpus praeter simulacra fruendum</TextUnit>
    <TextUnit id="4478" loc="4.1096">tenvia; quae vento spes raptast saepe misella.</TextUnit>
    <TextUnit id="4479" loc="4.1097">ut bibere in somnis sitiens quom quaerit et umor</TextUnit>
    <TextUnit id="4480" loc="4.1098">non datur, ardorem qui membris stinguere possit,</TextUnit>
    <TextUnit id="4481" loc="4.1099">sed laticum simulacra petit frustraque laborat</TextUnit>
    <TextUnit id="4482" loc="4.1100">in medioque sitit torrenti flumine potans,</TextUnit>
    <TextUnit id="4483" loc="4.1101">sic in amore Venus simulacris ludit amantis,</TextUnit>
    <TextUnit id="4484" loc="4.1102">nec satiare queunt spectando corpora coram</TextUnit>
    <TextUnit id="4485" loc="4.1103">nec manibus quicquam teneris abradere membris</TextUnit>
    <TextUnit id="4486" loc="4.1104">possunt errantes incerti corpore toto.</TextUnit>
    <TextUnit id="4487" loc="4.1105">denique cum membris conlatis flore fruuntur</TextUnit>
    <TextUnit id="4488" loc="4.1106">aetatis, iam cum praesagit gaudia corpus</TextUnit>
    <TextUnit id="4489" loc="4.1107">atque in eost Venus ut muliebria conserat arva,</TextUnit>
    <TextUnit id="4490" loc="4.1108">adfigunt avide corpus iunguntque salivas</TextUnit>
    <TextUnit id="4491" loc="4.1109">oris et inspirant pressantes dentibus ora,</TextUnit>
    <TextUnit id="4492" loc="4.1110">ne quiquam, quoniam nihil inde abradere possunt</TextUnit>
    <TextUnit id="4493" loc="4.1111">nec penetrare et abire in corpus corpore toto;</TextUnit>
    <TextUnit id="4494" loc="4.1112">nam facere inter dum velle et certare videntur.</TextUnit>
    <TextUnit id="4495" loc="4.1113">usque adeo cupide in Veneris compagibus haerent,</TextUnit>
    <TextUnit id="4496" loc="4.1114">membra voluptatis dum vi labefacta liquescunt.</TextUnit>
    <TextUnit id="4497" loc="4.1115">tandem ubi se erupit nervis coniecta cupido,</TextUnit>
    <TextUnit id="4498" loc="4.1116">parva fit ardoris violenti pausa parumper.</TextUnit>
    <TextUnit id="4499" loc="4.1117">inde redit rabies eadem et furor ille revisit,</TextUnit>
    <TextUnit id="4500" loc="4.1118">cum sibi quod cupiant ipsi contingere quaerunt,</TextUnit>
    <TextUnit id="4501" loc="4.1119">nec reperire malum id possunt quae machina vincat.</TextUnit>
    <TextUnit id="4502" loc="4.1120">usque adeo incerti tabescunt volnere caeco.</TextUnit>
    <TextUnit id="4503" loc="4.1121">Adde quod absumunt viris pereuntque labore,</TextUnit>
    <TextUnit id="4504" loc="4.1122">adde quod alterius sub nutu degitur aetas,</TextUnit>
    <TextUnit id="4505" loc="4.1123">languent officia atque aegrotat fama vacillans.</TextUnit>
    <TextUnit id="4506" loc="4.1124">labitur interea res et Babylonia fiunt</TextUnit>
    <TextUnit id="4507" loc="4.1125">unguenta et pulchra in pedibus Sicyonia rident,</TextUnit>
    <TextUnit id="4508" loc="4.1126">scilicet et grandes viridi cum luce zmaragdi</TextUnit>
    <TextUnit id="4509" loc="4.1127">auro includuntur teriturque thalassina vestis</TextUnit>
    <TextUnit id="4510" loc="4.1128">adsidue et Veneris sudorem exercita potat.</TextUnit>
    <TextUnit id="4511" loc="4.1129">et bene parta patrum fiunt anademata, mitrae,</TextUnit>
    <TextUnit id="4512" loc="4.1130">inter dum in pallam atque Alidensia Ciaque vertunt.</TextUnit>
    <TextUnit id="4513" loc="4.1131">eximia veste et victu convivia, ludi,</TextUnit>
    <TextUnit id="4514" loc="4.1132">pocula crebra, unguenta, coronae, serta parantur,</TextUnit>
    <TextUnit id="4515" loc="4.1133">ne quiquam, quoniam medio de fonte leporum</TextUnit>
    <TextUnit id="4516" loc="4.1134">surgit amari aliquid, quod in ipsis floribus angat,</TextUnit>
    <TextUnit id="4517" loc="4.1135">aut cum conscius ipse animus se forte remordet</TextUnit>
    <TextUnit id="4518" loc="4.1136">desidiose agere aetatem lustrisque perire,</TextUnit>
    <TextUnit id="4519" loc="4.1137">aut quod in ambiguo verbum iaculata reliquit,</TextUnit>
    <TextUnit id="4520" loc="4.1138">quod cupido adfixum cordi vivescit ut ignis,</TextUnit>
    <TextUnit id="4521" loc="4.1139">aut nimium iactare oculos aliumve tueri</TextUnit>
    <TextUnit id="4522" loc="4.1140">quod putat in voltuque videt vestigia risus.</TextUnit>
    <TextUnit id="4523" loc="4.1141">Atque in amore mala haec proprio summeque secundo</TextUnit>
    <TextUnit id="4524" loc="4.1142">inveniuntur; in adverso vero atque inopi sunt,</TextUnit>
    <TextUnit id="4525" loc="4.1143">prendere quae possis oculorum lumine operto.</TextUnit>
    <TextUnit id="4526" loc="4.1144">innumerabilia; ut melius vigilare sit ante,</TextUnit>
    <TextUnit id="4527" loc="4.1145">qua docui ratione, cavereque, ne inliciaris.</TextUnit>
    <TextUnit id="4528" loc="4.1146">nam vitare, plagas in amoris ne iaciamur,</TextUnit>
    <TextUnit id="4529" loc="4.1147">non ita difficile est quam captum retibus ipsis</TextUnit>
    <TextUnit id="4530" loc="4.1148">exire et validos Veneris perrumpere nodos.</TextUnit>
    <TextUnit id="4531" loc="4.1149">et tamen implicitus quoque possis inque peditus</TextUnit>
    <TextUnit id="4532" loc="4.1150">effugere infestum, nisi tute tibi obvius obstes</TextUnit>
    <TextUnit id="4533" loc="4.1151">et praetermittas animi vitia omnia primum</TextUnit>
    <TextUnit id="4534" loc="4.1152">aut quae corporis sunt eius, quam praepetis ac vis.</TextUnit>
    <TextUnit id="4535" loc="4.1153">nam faciunt homines plerumque cupidine caeci</TextUnit>
    <TextUnit id="4536" loc="4.1154">et tribuunt ea quae non sunt his commoda vere.</TextUnit>
    <TextUnit id="4537" loc="4.1155">multimodis igitur pravas turpisque videmus</TextUnit>
    <TextUnit id="4538" loc="4.1156">esse in deliciis summoque in honore vigere.</TextUnit>
    <TextUnit id="4539" loc="4.1157">atque alios alii inrident Veneremque suadent</TextUnit>
    <TextUnit id="4540" loc="4.1158">ut placent, quoniam foedo adflictentur amore,</TextUnit>
    <TextUnit id="4541" loc="4.1159">nec sua respiciunt miseri mala maxima saepe.</TextUnit>
    <TextUnit id="4542" loc="4.1160">nigra melichrus est, inmunda et fetida acosmos,</TextUnit>
    <TextUnit id="4543" loc="4.1161">caesia Palladium, nervosa et lignea dorcas,</TextUnit>
    <TextUnit id="4544" loc="4.1162">parvula, pumilio, chariton mia, tota merum sal,</TextUnit>
    <TextUnit id="4545" loc="4.1163">magna atque inmanis cataplexis plenaque honoris.</TextUnit>
    <TextUnit id="4546" loc="4.1164">balba loqui non quit, traulizi, muta pudens est;</TextUnit>
    <TextUnit id="4547" loc="4.1165">at flagrans, odiosa, loquacula Lampadium fit.</TextUnit>
    <TextUnit id="4548" loc="4.1166">ischnon eromenion tum fit, cum vivere non quit</TextUnit>
    <TextUnit id="4549" loc="4.1167">prae macie; rhadine verost iam mortua tussi.</TextUnit>
    <TextUnit id="4550" loc="4.1168">at nimia et mammosa Ceres est ipsa ab Iaccho,</TextUnit>
    <TextUnit id="4551" loc="4.1169">simula Silena ac Saturast, labeosa philema.</TextUnit>
    <TextUnit id="4552" loc="4.1170">cetera de genere hoc longum est si dicere coner.</TextUnit>
    <TextUnit id="4553" loc="4.1171">sed tamen esto iam quantovis oris honore,</TextUnit>
    <TextUnit id="4554" loc="4.1172">cui Veneris membris vis omnibus exoriatur;</TextUnit>
    <TextUnit id="4555" loc="4.1173">nempe aliae quoque sunt; nempe hac sine viximus ante;</TextUnit>
    <TextUnit id="4556" loc="4.1174">nempe eadem facit et scimus facere omnia turpi</TextUnit>
    <TextUnit id="4557" loc="4.1175">et miseram taetris se suffit odoribus ipsa,</TextUnit>
    <TextUnit id="4558" loc="4.1176">quam famulae longe fugitant furtimque cachinnant.</TextUnit>
    <TextUnit id="4559" loc="4.1177">at lacrimans exclusus amator limina saepe</TextUnit>
    <TextUnit id="4560" loc="4.1178">floribus et sertis operit postisque superbos</TextUnit>
    <TextUnit id="4561" loc="4.1179">unguit amaracino et foribus miser oscula figit;</TextUnit>
    <TextUnit id="4562" loc="4.1180">quem si iam ammissum venientem offenderit aura</TextUnit>
    <TextUnit id="4563" loc="4.1181">una modo, causas abeundi quaerat honestas</TextUnit>
    <TextUnit id="4564" loc="4.1182">et meditata diu cadat alte sumpta querella</TextUnit>
    <TextUnit id="4565" loc="4.1183">stultitiaque ibi se damnet, tribuisse quod illi</TextUnit>
    <TextUnit id="4566" loc="4.1184">plus videat quam mortali concedere par est.</TextUnit>
    <TextUnit id="4567" loc="4.1185">nec Veneres nostras hoc fallit; quo magis ipsae</TextUnit>
    <TextUnit id="4568" loc="4.1186">omnia summo opere hos vitae poscaenia celant,</TextUnit>
    <TextUnit id="4569" loc="4.1187">quos retinere volunt adstrictosque esse in amore,</TextUnit>
    <TextUnit id="4570" loc="4.1188">ne quiquam, quoniam tu animo tamen omnia possis</TextUnit>
    <TextUnit id="4571" loc="4.1189">protrahere in lucem atque omnis inquirere risus</TextUnit>
    <TextUnit id="4572" loc="4.1190">et, si bello animost et non odiosa, vicissim</TextUnit>
    <TextUnit id="4573" loc="4.1191">praetermittere [et] humanis concedere rebus.</TextUnit>
    <TextUnit id="4574" loc="4.1192">Nec mulier semper ficto suspirat amore,</TextUnit>
    <TextUnit id="4575" loc="4.1193">quae conplexa viri corpus cum corpore iungit</TextUnit>
    <TextUnit id="4576" loc="4.1194">et tenet adsuctis umectans oscula labris;</TextUnit>
    <TextUnit id="4577" loc="4.1195">nam facit ex animo saepe et communia quaerens</TextUnit>
    <TextUnit id="4578" loc="4.1196">gaudia sollicitat spatium decurrere amoris.</TextUnit>
    <TextUnit id="4579" loc="4.1197">nec ratione alia volucres armenta feraeque</TextUnit>
    <TextUnit id="4580" loc="4.1198">et pecudes et equae maribus subsidere possent,</TextUnit>
    <TextUnit id="4581" loc="4.1199">si non, ipsa quod illarum subat, ardet abundans</TextUnit>
    <TextUnit id="4582" loc="4.1200">natura et Venerem salientum laeta retractat.</TextUnit>
    <TextUnit id="4583" loc="4.1201">nonne vides etiam quos mutua saepe voluptas</TextUnit>
    <TextUnit id="4584" loc="4.1202">vinxit, ut in vinclis communibus excrucientur,</TextUnit>
    <TextUnit id="4585" loc="4.1203">in triviis cum saepe canes discedere aventis</TextUnit>
    <TextUnit id="4586" loc="4.1204">divorsi cupide summis ex viribus tendunt,</TextUnit>
    <TextUnit id="4587" loc="4.1205">quom interea validis Veneris compagibus haerent?</TextUnit>
    <TextUnit id="4588" loc="4.1206">quod facerent numquam, nisi mutua gaudia nossent,</TextUnit>
    <TextUnit id="4589" loc="4.1207">quae iacere in fraudem possent vinctosque tenere.</TextUnit>
    <TextUnit id="4590" loc="4.1208">quare etiam atque etiam, ut dico, est communis voluptas.</TextUnit>
    <TextUnit id="4591" loc="4.1209">Et commiscendo quom semine forte virilem</TextUnit>
    <TextUnit id="4592" loc="4.1210">femina vim vicit subita vi corripuitque,</TextUnit>
    <TextUnit id="4593" loc="4.1211">tum similes matrum materno semine fiunt,</TextUnit>
    <TextUnit id="4594" loc="4.1212">ut patribus patrio. sed quos utriusque figurae</TextUnit>
    <TextUnit id="4595" loc="4.1213">esse vides, iuxtim miscentes vulta parentum,</TextUnit>
    <TextUnit id="4596" loc="4.1214">corpore de patrio et materno sanguine crescunt,</TextUnit>
    <TextUnit id="4597" loc="4.1215">semina cum Veneris stimulis excita per artus</TextUnit>
    <TextUnit id="4598" loc="4.1216">obvia conflixit conspirans mutuus ardor,</TextUnit>
    <TextUnit id="4599" loc="4.1217">et neque utrum superavit eorum nec superatumst.</TextUnit>
    <TextUnit id="4600" loc="4.1218">fit quoque ut inter dum similes existere avorum</TextUnit>
    <TextUnit id="4601" loc="4.1219">possint et referant proavorum saepe figuras,</TextUnit>
    <TextUnit id="4602" loc="4.1220">propterea quia multa modis primordia multis</TextUnit>
    <TextUnit id="4603" loc="4.1221">mixta suo celant in corpore saepe parentis,</TextUnit>
    <TextUnit id="4604" loc="4.1222">quae patribus patres tradunt a stirpe profecta.</TextUnit>
    <TextUnit id="4605" loc="4.1223">inde Venus varia producit sorte figuras,</TextUnit>
    <TextUnit id="4606" loc="4.1224">maiorumque refert voltus vocesque comasque;</TextUnit>
    <TextUnit id="4607" loc="4.1225">quandoquidem nihilo magis haec [de] semine certo</TextUnit>
    <TextUnit id="4608" loc="4.1226">fiunt quam facies et corpora membraque nobis.</TextUnit>
    <TextUnit id="4609" loc="4.1227">et muliebre oritur patrio de semine saeclum</TextUnit>
    <TextUnit id="4610" loc="4.1228">maternoque mares existunt corpore creti;</TextUnit>
    <TextUnit id="4611" loc="4.1229">semper enim partus duplici de semine constat,</TextUnit>
    <TextUnit id="4612" loc="4.1230">atque utri similest magis id quod cumque creatur,</TextUnit>
    <TextUnit id="4613" loc="4.1231">eius habet plus parte aequa; quod cernere possis,</TextUnit>
    <TextUnit id="4614" loc="4.1232">sive virum suboles sivest muliebris origo.</TextUnit>
    <TextUnit id="4615" loc="4.1233">Nec divina satum genitalem numina cuiquam</TextUnit>
    <TextUnit id="4616" loc="4.1234">absterrent, pater a gnatis ne dulcibus umquam</TextUnit>
    <TextUnit id="4617" loc="4.1235">appelletur et ut sterili Venere exigat aevom;</TextUnit>
    <TextUnit id="4618" loc="4.1236">quod plerumque putant et multo sanguine maesti</TextUnit>
    <TextUnit id="4619" loc="4.1237">conspergunt aras adolentque altaria donis,</TextUnit>
    <TextUnit id="4620" loc="4.1238">ut gravidas reddant uxores semine largo;</TextUnit>
    <TextUnit id="4621" loc="4.1239">ne quiquam divom numen sortisque fatigant;</TextUnit>
    <TextUnit id="4622" loc="4.1240">nam steriles nimium crasso sunt semine partim,</TextUnit>
    <TextUnit id="4623" loc="4.1241">et liquido praeter iustum tenuique vicissim.</TextUnit>
    <TextUnit id="4624" loc="4.1242">tenve locis quia non potis est adfigere adhaesum,</TextUnit>
    <TextUnit id="4625" loc="4.1243">liquitur extemplo et revocatum cedit abortu.</TextUnit>
    <TextUnit id="4626" loc="4.1244">crassius hinc porro quoniam concretius aequo</TextUnit>
    <TextUnit id="4627" loc="4.1245">mittitur, aut non tam prolixo provolat ictu</TextUnit>
    <TextUnit id="4628" loc="4.1246">aut penetrare locos aeque nequit aut penetratum</TextUnit>
    <TextUnit id="4629" loc="4.1247">aegre admiscetur muliebri semine semen.</TextUnit>
    <TextUnit id="4630" loc="4.1248">nam multum harmoniae Veneris differre videntur.</TextUnit>
    <TextUnit id="4631" loc="4.1249">atque alias alii complent magis ex aliisque</TextUnit>
    <TextUnit id="4632" loc="4.1250">succipiunt aliae pondus magis inque gravescunt.</TextUnit>
    <TextUnit id="4633" loc="4.1251">et multae steriles Hymenaeis ante fuerunt</TextUnit>
    <TextUnit id="4634" loc="4.1252">pluribus et nactae post sunt tamen unde puellos</TextUnit>
    <TextUnit id="4635" loc="4.1253">suscipere et partu possent ditescere dulci.</TextUnit>
    <TextUnit id="4636" loc="4.1254">et quibus ante domi fecundae saepe nequissent</TextUnit>
    <TextUnit id="4637" loc="4.1255">uxoris parere, inventast illis quoque compar</TextUnit>
    <TextUnit id="4638" loc="4.1256">natura, ut possent gnatis munire senectam.</TextUnit>
    <TextUnit id="4639" loc="4.1257">usque adeo magni refert, ut semina possint</TextUnit>
    <TextUnit id="4640" loc="4.1258">seminibus commisceri genitaliter apta</TextUnit>
    <TextUnit id="4641" loc="4.1259">crassaque conveniant liquidis et liquida crassis.</TextUnit>
    <TextUnit id="4642" loc="4.1260">atque in eo refert quo victu vita colatur;</TextUnit>
    <TextUnit id="4643" loc="4.1261">namque aliis rebus concrescunt semina membris</TextUnit>
    <TextUnit id="4644" loc="4.1262">atque aliis extenvantur tabentque vicissim.</TextUnit>
    <TextUnit id="4645" loc="4.1263">et quibus ipsa modis tractetur blanda voluptas.</TextUnit>
    <TextUnit id="4646" loc="4.1264">id quoque permagni refert; nam more ferarum</TextUnit>
    <TextUnit id="4647" loc="4.1265">quadrupedumque magis ritu plerumque putantur</TextUnit>
    <TextUnit id="4648" loc="4.1266">concipere uxores, quia sic loca sumere possunt</TextUnit>
    <TextUnit id="4649" loc="4.1267">pectoribus positis sublatis semina lumbis.</TextUnit>
    <TextUnit id="4650" loc="4.1268">nec molles opus sunt motus uxoribus hilum.</TextUnit>
    <TextUnit id="4651" loc="4.1269">nam mulier prohibet se concipere atque repugnat,</TextUnit>
    <TextUnit id="4652" loc="4.1270">clunibus ipsa viri Venerem si laeta retractat</TextUnit>
    <TextUnit id="4653" loc="4.1271">atque exossato ciet omni pectore fluctus;</TextUnit>
    <TextUnit id="4654" loc="4.1272">eicit enim sulcum recta regione viaque</TextUnit>
    <TextUnit id="4655" loc="4.1273">vomeris atque locis avertit seminis ictum.</TextUnit>
    <TextUnit id="4656" loc="4.1274">idque sua causa consuerunt scorta moveri,</TextUnit>
    <TextUnit id="4657" loc="4.1275">ne complerentur crebro gravidaeque iacerent,</TextUnit>
    <TextUnit id="4658" loc="4.1276">et simul ipsa viris Venus ut concinnior esset;</TextUnit>
    <TextUnit id="4659" loc="4.1277">coniugibus quod nil nostris opus esse videtur.</TextUnit>
    <TextUnit id="4660" loc="4.1278">Nec divinitus inter dum Venerisque sagittis</TextUnit>
    <TextUnit id="4661" loc="4.1279">deteriore fit ut forma muliercula ametur;</TextUnit>
    <TextUnit id="4662" loc="4.1280">nam facit ipsa suis inter dum femina factis</TextUnit>
    <TextUnit id="4663" loc="4.1281">morigerisque modis et munde corpore culto,</TextUnit>
    <TextUnit id="4664" loc="4.1282">ut facile insuescat secum [te] degere vitam.</TextUnit>
    <TextUnit id="4665" loc="4.1283">quod super est, consuetudo concinnat amorem;</TextUnit>
    <TextUnit id="4666" loc="4.1284">nam leviter quamvis quod crebro tunditur ictu,</TextUnit>
    <TextUnit id="4667" loc="4.1285">vincitur in longo spatio tamen atque labascit.</TextUnit>
    <TextUnit id="4668" loc="4.1286">nonne vides etiam guttas in saxa cadentis</TextUnit>
    <TextUnit id="4669" loc="4.1287">umoris longo in spatio pertundere saxa?</TextUnit>
    <TextUnit id="4670" loc="5.1">Quis potis est dignum pollenti pectore carmen</TextUnit>
    <TextUnit id="4671" loc="5.2">condere pro rerum maiestate hisque repertis?</TextUnit>
    <TextUnit id="4672" loc="5.3">quisve valet verbis tantum, qui fingere laudes</TextUnit>
    <TextUnit id="4673" loc="5.4">pro meritis eius possit, qui talia nobis</TextUnit>
    <TextUnit id="4674" loc="5.5">pectore parta suo quaesitaque praemia liquit?</TextUnit>
    <TextUnit id="4675" loc="5.6">nemo, ut opinor, erit mortali corpore cretus.</TextUnit>
    <TextUnit id="4676" loc="5.7">nam si, ut ipsa petit maiestas cognita rerum,</TextUnit>
    <TextUnit id="4677" loc="5.8">dicendum est, deus ille fuit, deus, inclyte Memmi,</TextUnit>
    <TextUnit id="4678" loc="5.9">qui princeps vitae rationem invenit eam quae</TextUnit>
    <TextUnit id="4679" loc="5.10">nunc appellatur sapientia, quique per artem</TextUnit>
    <TextUnit id="4680" loc="5.11">fluctibus et tantis vitam tantisque tenebris</TextUnit>
    <TextUnit id="4681" loc="5.12">in tam tranquillo et tam clara luce locavit.</TextUnit>
    <TextUnit id="4682" loc="5.13">confer enim divina aliorum antiqua reperta.</TextUnit>
    <TextUnit id="4683" loc="5.14">namque Ceres fertur fruges Liberque liquoris</TextUnit>
    <TextUnit id="4684" loc="5.15">vitigeni laticem mortalibus instituisse;</TextUnit>
    <TextUnit id="4685" loc="5.16">cum tamen his posset sine rebus vita manere,</TextUnit>
    <TextUnit id="4686" loc="5.17">ut fama est aliquas etiam nunc vivere gentis.</TextUnit>
    <TextUnit id="4687" loc="5.18">at bene non poterat sine puro pectore vivi;</TextUnit>
    <TextUnit id="4688" loc="5.19">quo magis hic merito nobis deus esse videtur,</TextUnit>
    <TextUnit id="4689" loc="5.20">ex quo nunc etiam per magnas didita gentis</TextUnit>
    <TextUnit id="4690" loc="5.21">dulcia permulcent animos solacia vitae.</TextUnit>
    <TextUnit id="4691" loc="5.22">Herculis antistare autem si facta putabis,</TextUnit>
    <TextUnit id="4692" loc="5.23">longius a vera multo ratione ferere.</TextUnit>
    <TextUnit id="4693" loc="5.24">quid Nemeaeus enim nobis nunc magnus hiatus</TextUnit>
    <TextUnit id="4694" loc="5.25">ille leonis obesset et horrens Arcadius sus,</TextUnit>
    <TextUnit id="4695" loc="5.26">tanto opere officerent nobis Stymphala colentes?</TextUnit>
    <TextUnit id="4696" loc="5.27">denique quid Cretae taurus Lernaeaque pestis</TextUnit>
    <TextUnit id="4697" loc="5.28">hydra venenatis posset vallata colubris?</TextUnit>
    <TextUnit id="4698" loc="5.29">quidve tripectora tergemini vis Geryonai</TextUnit>
    <TextUnit id="4699" loc="5.30">et Diomedis equi spirantes naribus ignem</TextUnit>
    <TextUnit id="4700" loc="5.31">Thracia Bistoniasque plagas atque Ismara propter</TextUnit>
    <TextUnit id="4701" loc="5.32">aureaque Hesperidum servans fulgentia mala,</TextUnit>
    <TextUnit id="4702" loc="5.33">asper, acerba tuens, immani corpore serpens</TextUnit>
    <TextUnit id="4703" loc="5.34">arboris amplexus stirpes? quid denique obesset</TextUnit>
    <TextUnit id="4704" loc="5.35">propter Atlanteum litus pelagique severa,</TextUnit>
    <TextUnit id="4705" loc="5.36">quo neque noster adit quisquam nec barbarus audet?</TextUnit>
    <TextUnit id="4706" loc="5.37">cetera de genere hoc quae sunt portenta perempta,</TextUnit>
    <TextUnit id="4707" loc="5.38">si non victa forent, quid tandem viva nocerent?</TextUnit>
    <TextUnit id="4708" loc="5.39">nil, ut opinor: ita ad satiatem terra ferarum</TextUnit>
    <TextUnit id="4709" loc="5.40">nunc etiam scatit et trepido terrore repleta est</TextUnit>
    <TextUnit id="4710" loc="5.41">per nemora ac montes magnos silvasque profundas;</TextUnit>
    <TextUnit id="4711" loc="5.42">quae loca vitandi plerumque est nostra potestas.</TextUnit>
    <TextUnit id="4712" loc="5.43">at nisi purgatumst pectus, quae proelia nobis</TextUnit>
    <TextUnit id="4713" loc="5.44">atque pericula tumst ingratis insinuandum!</TextUnit>
    <TextUnit id="4714" loc="5.45">quantae tum scindunt hominem cuppedinis acres</TextUnit>
    <TextUnit id="4715" loc="5.46">sollicitum curae quantique perinde timores!</TextUnit>
    <TextUnit id="4716" loc="5.47">quidve superbia spurcitia ac petulantia? quantas</TextUnit>
    <TextUnit id="4717" loc="5.48">efficiunt clades! quid luxus desidiaeque?</TextUnit>
    <TextUnit id="4718" loc="5.49">haec igitur qui cuncta subegerit ex animoque</TextUnit>
    <TextUnit id="4719" loc="5.50">expulerit dictis, non armis, nonne decebit</TextUnit>
    <TextUnit id="4720" loc="5.51">hunc hominem numero divom dignarier esse?</TextUnit>
    <TextUnit id="4721" loc="5.52">cum bene praesertim multa ac divinitus ipsis</TextUnit>
    <TextUnit id="4722" loc="5.53">iam mortalibus e divis dare dicta suerit</TextUnit>
    <TextUnit id="4723" loc="5.54">atque omnem rerum naturam pandere dictis.</TextUnit>
    <TextUnit id="4724" loc="5.55">Cuius ego ingressus vestigia dum rationes</TextUnit>
    <TextUnit id="4725" loc="5.56">persequor ac doceo dictis, quo quaeque creata</TextUnit>
    <TextUnit id="4726" loc="5.57">foedere sint, in eo quam sit durare necessum</TextUnit>
    <TextUnit id="4727" loc="5.58">nec validas valeant aevi rescindere leges,</TextUnit>
    <TextUnit id="4728" loc="5.59">quo genere in primis animi natura reperta est</TextUnit>
    <TextUnit id="4729" loc="5.60">nativo primum consistere corpore creta,</TextUnit>
    <TextUnit id="4730" loc="5.61">nec posse incolumem magnum durare per aevum,</TextUnit>
    <TextUnit id="4731" loc="5.62">sed simulacra solere in somnis fallere mentem,</TextUnit>
    <TextUnit id="4732" loc="5.63">cernere cum videamur eum quem vita reliquit,</TextUnit>
    <TextUnit id="4733" loc="5.64">quod super est, nunc huc rationis detulit ordo,</TextUnit>
    <TextUnit id="4734" loc="5.65">ut mihi mortali consistere corpore mundum</TextUnit>
    <TextUnit id="4735" loc="5.66">nativomque simul ratio reddunda sit esse;</TextUnit>
    <TextUnit id="4736" loc="5.67">et quibus ille modis congressus materiai</TextUnit>
    <TextUnit id="4737" loc="5.68">fundarit terram caelum mare sidera solem</TextUnit>
    <TextUnit id="4738" loc="5.69">lunaique globum; tum quae tellure animantes</TextUnit>
    <TextUnit id="4739" loc="5.70">extiterint, et quae nullo sint tempore natae;</TextUnit>
    <TextUnit id="4740" loc="5.71">quove modo genus humanum variante loquella</TextUnit>
    <TextUnit id="4741" loc="5.72">coeperit inter se vesci per nomina rerum;</TextUnit>
    <TextUnit id="4742" loc="5.73">et quibus ille modis divom metus insinuarit</TextUnit>
    <TextUnit id="4743" loc="5.74">pectora, terrarum qui in orbi sancta tuetur</TextUnit>
    <TextUnit id="4744" loc="5.75">fana lacus lucos aras simulacraque divom.</TextUnit>
    <TextUnit id="4745" loc="5.76">praeterea solis cursus lunaeque meatus</TextUnit>
    <TextUnit id="4746" loc="5.77">expediam qua vi flectat natura gubernans;</TextUnit>
    <TextUnit id="4747" loc="5.78">ne forte haec inter caelum terramque reamur</TextUnit>
    <TextUnit id="4748" loc="5.79">libera sponte sua cursus lustrare perennis,</TextUnit>
    <TextUnit id="4749" loc="5.80">morigera ad fruges augendas atque animantis,</TextUnit>
    <TextUnit id="4750" loc="5.81">neve aliqua divom volvi ratione putemus.</TextUnit>
    <TextUnit id="4751" loc="5.82">nam bene qui didicere deos securum agere aevom,</TextUnit>
    <TextUnit id="4752" loc="5.83">si tamen interea mirantur qua ratione</TextUnit>
    <TextUnit id="4753" loc="5.84">quaeque geri possint, praesertim rebus in illis</TextUnit>
    <TextUnit id="4754" loc="5.85">quae supera caput aetheriis cernuntur in oris,</TextUnit>
    <TextUnit id="4755" loc="5.86">rursus in antiquas referuntur religiones</TextUnit>
    <TextUnit id="4756" loc="5.87">et dominos acris adsciscunt, omnia posse</TextUnit>
    <TextUnit id="4757" loc="5.88">quos miseri credunt, ignari quid queat esse,</TextUnit>
    <TextUnit id="4758" loc="5.89">quid nequeat, finita potestas denique cuique</TextUnit>
    <TextUnit id="4759" loc="5.90">qua nam sit ratione atque alte terminus haerens.</TextUnit>
    <TextUnit id="4760" loc="5.91">Quod super est, ne te in promissis plura moremur,</TextUnit>
    <TextUnit id="4761" loc="5.92">principio maria ac terras caelumque tuere;</TextUnit>
    <TextUnit id="4762" loc="5.93">quorum naturam triplicem, tria corpora, Memmi,</TextUnit>
    <TextUnit id="4763" loc="5.94">tris species tam dissimilis, tria talia texta,</TextUnit>
    <TextUnit id="4764" loc="5.95">una dies dabit exitio, multosque per annos</TextUnit>
    <TextUnit id="4765" loc="5.96">sustentata ruet moles et machina mundi.</TextUnit>
    <TextUnit id="4766" loc="5.97">nec me animi fallit quam res nova miraque menti</TextUnit>
    <TextUnit id="4767" loc="5.98">accidat exitium caeli terraeque futurum,</TextUnit>
    <TextUnit id="4768" loc="5.99">et quam difficile id mihi sit pervincere dictis;</TextUnit>
    <TextUnit id="4769" loc="5.100">ut fit ubi insolitam rem adportes auribus ante</TextUnit>
    <TextUnit id="4770" loc="5.101">nec tamen hanc possis oculorum subdere visu</TextUnit>
    <TextUnit id="4771" loc="5.102">nec iacere indu manus, via qua munita fidei</TextUnit>
    <TextUnit id="4772" loc="5.103">proxima fert humanum in pectus templaque mentis.</TextUnit>
    <TextUnit id="4773" loc="5.104">sed tamen effabor. dictis dabit ipsa fidem res</TextUnit>
    <TextUnit id="4774" loc="5.105">forsitan et graviter terrarum motibus ortis</TextUnit>
    <TextUnit id="4775" loc="5.106">omnia conquassari in parvo tempore cernes.</TextUnit>
    <TextUnit id="4776" loc="5.107">quod procul a nobis flectat fortuna gubernans,</TextUnit>
    <TextUnit id="4777" loc="5.108">et ratio potius quam res persuadeat ipsa</TextUnit>
    <TextUnit id="4778" loc="5.109">succidere horrisono posse omnia victa fragore.</TextUnit>
    <TextUnit id="4779" loc="5.110">Qua prius adgrediar quam de re fundere fata</TextUnit>
    <TextUnit id="4780" loc="5.111">sanctius et multo certa ratione magis quam</TextUnit>
    <TextUnit id="4781" loc="5.112">Pythia quae tripode a Phoebi lauroque profatur,</TextUnit>
    <TextUnit id="4782" loc="5.113">multa tibi expediam doctis solacia dictis;</TextUnit>
    <TextUnit id="4783" loc="5.114">religione refrenatus ne forte rearis</TextUnit>
    <TextUnit id="4784" loc="5.115">terras et solem et caelum, mare sidera lunam,</TextUnit>
    <TextUnit id="4785" loc="5.116">corpore divino debere aeterna manere,</TextUnit>
    <TextUnit id="4786" loc="5.117">proptereaque putes ritu par esse Gigantum</TextUnit>
    <TextUnit id="4787" loc="5.118">pendere eos poenas inmani pro scelere omnis,</TextUnit>
    <TextUnit id="4788" loc="5.119">qui ratione sua disturbent moenia mundi</TextUnit>
    <TextUnit id="4789" loc="5.120">praeclarumque velint caeli restinguere solem</TextUnit>
    <TextUnit id="4790" loc="5.121">inmortalia mortali sermone notantes;</TextUnit>
    <TextUnit id="4791" loc="5.122">quae procul usque adeo divino a numine distent</TextUnit>
    <TextUnit id="4792" loc="5.123">inque deum numero quae sint indigna videri,</TextUnit>
    <TextUnit id="4793" loc="5.124">notitiam potius praebere ut posse putentur</TextUnit>
    <TextUnit id="4794" loc="5.125">quid sit vitali motu sensuque remotum.</TextUnit>
    <TextUnit id="4795" loc="5.126">quippe etenim non est, cum quovis corpore ut esse</TextUnit>
    <TextUnit id="4796" loc="5.127">posse animi natura putetur consiliumque.</TextUnit>
    <TextUnit id="4797" loc="5.128">sicut in aethere non arbor, non aequore salso</TextUnit>
    <TextUnit id="4798" loc="5.129">nubes esse queunt neque pisces vivere in arvis</TextUnit>
    <TextUnit id="4799" loc="5.130">nec cruor in lignis neque saxis sucus inesse,</TextUnit>
    <TextUnit id="4800" loc="5.131">certum ac dispositumst ubi quicquid crescat et insit,</TextUnit>
    <TextUnit id="4801" loc="5.132">sic animi natura nequit sine corpore oriri</TextUnit>
    <TextUnit id="4802" loc="5.133">sola neque a nervis et sanguine longius esse.</TextUnit>
    <TextUnit id="4803" loc="5.134">quod si posset enim, multo prius ipsa animi vis</TextUnit>
    <TextUnit id="4804" loc="5.135">in capite aut umeris aut imis calcibus esse</TextUnit>
    <TextUnit id="4805" loc="5.136">posset et innasci quavis in parte soleret,</TextUnit>
    <TextUnit id="4806" loc="5.137">tandem in eodem homine atque in eodem vase manere.</TextUnit>
    <TextUnit id="4807" loc="5.138">quod quoniam nostro quoque constat corpore certum</TextUnit>
    <TextUnit id="4808" loc="5.139">dispositumque videtur ubi esse et crescere possit</TextUnit>
    <TextUnit id="4809" loc="5.140">seorsum anima atque animus, tanto magis infitiandum</TextUnit>
    <TextUnit id="4810" loc="5.141">totum posse extra corpus formamque animalem</TextUnit>
    <TextUnit id="4811" loc="5.142">putribus in glebis terrarum aut solis in igni</TextUnit>
    <TextUnit id="4812" loc="5.143">aut in aqua durare aut altis aetheris oris.</TextUnit>
    <TextUnit id="4813" loc="5.144">haud igitur constant divino praedita sensu,</TextUnit>
    <TextUnit id="4814" loc="5.145">quandoquidem nequeunt vitaliter esse animata.</TextUnit>
    <TextUnit id="4815" loc="5.146">Illud item non est ut possis credere, sedes</TextUnit>
    <TextUnit id="4816" loc="5.147">esse deum sanctas in mundi partibus ullis.</TextUnit>
    <TextUnit id="4817" loc="5.148">tenvis enim natura deum longeque remota</TextUnit>
    <TextUnit id="4818" loc="5.149">sensibus ab nostris animi vix mente videtur;</TextUnit>
    <TextUnit id="4819" loc="5.150">quae quoniam manuum tactum suffugit et ictum,</TextUnit>
    <TextUnit id="4820" loc="5.151">tactile nil nobis quod sit contingere debet;</TextUnit>
    <TextUnit id="4821" loc="5.152">tangere enim non quit quod tangi non licet ipsum.</TextUnit>
    <TextUnit id="4822" loc="5.153">quare etiam sedes quoque nostris sedibus esse</TextUnit>
    <TextUnit id="4823" loc="5.154">dissimiles debent, tenues de corpore eorum;</TextUnit>
    <TextUnit id="4824" loc="5.155">quae tibi posterius largo sermone probabo.</TextUnit>
    <TextUnit id="4825" loc="5.156">Dicere porro hominum causa voluisse parare</TextUnit>
    <TextUnit id="4826" loc="5.157">praeclaram mundi naturam proptereaque</TextUnit>
    <TextUnit id="4827" loc="5.158">adlaudabile opus divom laudare decere</TextUnit>
    <TextUnit id="4828" loc="5.159">aeternumque putare atque inmortale futurum,</TextUnit>
    <TextUnit id="4829" loc="5.160">nec fas esse, deum quod sit ratione vetusta</TextUnit>
    <TextUnit id="4830" loc="5.161">gentibus humanis fundatum perpetuo aevo,</TextUnit>
    <TextUnit id="4831" loc="5.162">sollicitare suis ulla vi ex sedibus umquam</TextUnit>
    <TextUnit id="4832" loc="5.163">nec verbis vexare et ab imo evertere summa,</TextUnit>
    <TextUnit id="4833" loc="5.164">cetera de genere hoc adfingere et addere, Memmi,</TextUnit>
    <TextUnit id="4834" loc="5.165">desiperest. quid enim inmortalibus atque beatis</TextUnit>
    <TextUnit id="4835" loc="5.166">gratia nostra queat largirier emolumenti,</TextUnit>
    <TextUnit id="4836" loc="5.167">ut nostra quicquam causa gerere adgrediantur?</TextUnit>
    <TextUnit id="4837" loc="5.168">quidve novi potuit tanto post ante quietos</TextUnit>
    <TextUnit id="4838" loc="5.169">inlicere ut cuperent vitam mutare priorem?</TextUnit>
    <TextUnit id="4839" loc="5.170">nam gaudere novis rebus debere videtur</TextUnit>
    <TextUnit id="4840" loc="5.171">cui veteres obsunt; sed cui nihil accidit aegri</TextUnit>
    <TextUnit id="4841" loc="5.172">tempore in ante acto, cum pulchre degeret aevom,</TextUnit>
    <TextUnit id="4842" loc="5.173">quid potuit novitatis amorem accendere tali?</TextUnit>
    <TextUnit id="4843" loc="5.174">quidve mali fuerat nobis non esse creatis?</TextUnit>
    <TextUnit id="4844" loc="5.175">an, credo, in tenebris vita ac maerore iacebat,</TextUnit>
    <TextUnit id="4845" loc="5.176">donec diluxit rerum genitalis origo?</TextUnit>
    <TextUnit id="4846" loc="5.177">natus enim debet qui cumque est velle manere</TextUnit>
    <TextUnit id="4847" loc="5.178">in vita, donec retinebit blanda voluptas;</TextUnit>
    <TextUnit id="4848" loc="5.179">qui numquam vero vitae gustavit amorem</TextUnit>
    <TextUnit id="4849" loc="5.180">nec fuit in numero, quid obest non esse creatum?</TextUnit>
    <TextUnit id="4850" loc="5.181">exemplum porro gignundis rebus et ipsa</TextUnit>
    <TextUnit id="4851" loc="5.182">notities hominum divis unde insita primum est,</TextUnit>
    <TextUnit id="4852" loc="5.183">quid vellent facere ut scirent animoque viderent,</TextUnit>
    <TextUnit id="4853" loc="5.184">quove modost umquam vis cognita principiorum</TextUnit>
    <TextUnit id="4854" loc="5.185">quidque inter sese permutato ordine possent.</TextUnit>
    <TextUnit id="4855" loc="5.186">si non ipsa dedit speciem natura creandi?</TextUnit>
    <TextUnit id="4856" loc="5.187">namque ita multa modis multis primordia rerum</TextUnit>
    <TextUnit id="4857" loc="5.188">ex infinito iam tempore percita plagis</TextUnit>
    <TextUnit id="4858" loc="5.189">ponderibusque suis consuerunt concita ferri</TextUnit>
    <TextUnit id="4859" loc="5.190">omnimodisque coire atque omnia pertemptare,</TextUnit>
    <TextUnit id="4860" loc="5.191">quae cumque inter se possint congressa creare,</TextUnit>
    <TextUnit id="4861" loc="5.192">ut non sit mirum, si in talis disposituras</TextUnit>
    <TextUnit id="4862" loc="5.193">deciderunt quoque et in talis venere meatus,</TextUnit>
    <TextUnit id="4863" loc="5.194">qualibus haec rerum geritur nunc summa novando.</TextUnit>
    <TextUnit id="4864" loc="5.195">Quod [si] iam rerum ignorem primordia quae sint,</TextUnit>
    <TextUnit id="4865" loc="5.196">hoc tamen ex ipsis caeli rationibus ausim</TextUnit>
    <TextUnit id="4866" loc="5.197">confirmare aliisque ex rebus reddere multis,</TextUnit>
    <TextUnit id="4867" loc="5.198">nequaquam nobis divinitus esse paratam</TextUnit>
    <TextUnit id="4868" loc="5.199">naturam rerum: tanta stat praedita culpa.</TextUnit>
    <TextUnit id="4869" loc="5.200">principio quantum caeli tegit impetus ingens,</TextUnit>
    <TextUnit id="4870" loc="5.201">inde avidam partem montes silvaeque ferarum</TextUnit>
    <TextUnit id="4871" loc="5.202">possedere, tenent rupes vastaeque paludes</TextUnit>
    <TextUnit id="4872" loc="5.203">et mare, quod late terrarum distinet oras.</TextUnit>
    <TextUnit id="4873" loc="5.204">inde duas porro prope partis fervidus ardor</TextUnit>
    <TextUnit id="4874" loc="5.205">adsiduusque geli casus mortalibus aufert.</TextUnit>
    <TextUnit id="4875" loc="5.206">quod super est arvi, tamen id natura sua vi</TextUnit>
    <TextUnit id="4876" loc="5.207">sentibus obducat, ni vis humana resistat</TextUnit>
    <TextUnit id="4877" loc="5.208">vitai causa valido consueta bidenti</TextUnit>
    <TextUnit id="4878" loc="5.209">ingemere et terram pressis proscindere aratris.</TextUnit>
    <TextUnit id="4879" loc="5.210">si non fecundas vertentes vomere glebas</TextUnit>
    <TextUnit id="4880" loc="5.211">terraique solum subigentes cimus ad ortus.</TextUnit>
    <TextUnit id="4881" loc="5.212">sponte sua nequeant liquidas existere in auras.</TextUnit>
    <TextUnit id="4882" loc="5.213">et tamen inter dum magno quaesita labore</TextUnit>
    <TextUnit id="4883" loc="5.214">cum iam per terras frondent atque omnia florent,</TextUnit>
    <TextUnit id="4884" loc="5.215">aut nimiis torret fervoribus aetherius sol</TextUnit>
    <TextUnit id="4885" loc="5.216">aut subiti peremunt imbris gelidaeque pruinae</TextUnit>
    <TextUnit id="4886" loc="5.217">flabraque ventorum violento turbine vexant.</TextUnit>
    <TextUnit id="4887" loc="5.218">praeterea genus horriferum natura ferarum</TextUnit>
    <TextUnit id="4888" loc="5.219">humanae genti infestum terraque marique</TextUnit>
    <TextUnit id="4889" loc="5.220">cur alit atque auget? cur anni tempora morbos</TextUnit>
    <TextUnit id="4890" loc="5.221">adportant? quare mors inmatura vagatur?</TextUnit>
    <TextUnit id="4891" loc="5.222">tum porro puer, ut saevis proiectus ab undis</TextUnit>
    <TextUnit id="4892" loc="5.223">navita, nudus humi iacet infans indigus omni</TextUnit>
    <TextUnit id="4893" loc="5.224">vitali auxilio, cum primum in luminis oras</TextUnit>
    <TextUnit id="4894" loc="5.225">nixibus ex alvo matris natura profudit,</TextUnit>
    <TextUnit id="4895" loc="5.226">vagituque locum lugubri complet, ut aequumst</TextUnit>
    <TextUnit id="4896" loc="5.227">cui tantum in vita restet transire malorum.</TextUnit>
    <TextUnit id="4897" loc="5.228">at variae crescunt pecudes armenta feraeque</TextUnit>
    <TextUnit id="4898" loc="5.229">nec crepitacillis opus est nec cuiquam adhibendast</TextUnit>
    <TextUnit id="4899" loc="5.230">almae nutricis blanda atque infracta loquella</TextUnit>
    <TextUnit id="4900" loc="5.231">nec varias quaerunt vestes pro tempore caeli,</TextUnit>
    <TextUnit id="4901" loc="5.232">denique non armis opus est, non moenibus altis,</TextUnit>
    <TextUnit id="4902" loc="5.233">qui sua tutentur, quando omnibus omnia large</TextUnit>
    <TextUnit id="4903" loc="5.234">tellus ipsa parit naturaque daedala rerum.</TextUnit>
    <TextUnit id="4904" loc="5.235">Principio quoniam terrai corpus et umor</TextUnit>
    <TextUnit id="4905" loc="5.236">aurarumque leves animae calidique vapores,</TextUnit>
    <TextUnit id="4906" loc="5.237">e quibus haec rerum consistere summa videtur,</TextUnit>
    <TextUnit id="4907" loc="5.238">omnia nativo ac mortali corpore constant,</TextUnit>
    <TextUnit id="4908" loc="5.239">debet eodem omnis mundi natura putari.</TextUnit>
    <TextUnit id="4909" loc="5.240">quippe etenim, quorum partis et membra videmus</TextUnit>
    <TextUnit id="4910" loc="5.241">corpore nativo mortalibus esse figuris,</TextUnit>
    <TextUnit id="4911" loc="5.242">haec eadem ferme mortalia cernimus esse</TextUnit>
    <TextUnit id="4912" loc="5.243">et nativa simul. qua propter maxima mundi</TextUnit>
    <TextUnit id="4913" loc="5.244">cum videam membra ac partis consumpta regigni,</TextUnit>
    <TextUnit id="4914" loc="5.245">scire licet caeli quoque item terraeque fuisse</TextUnit>
    <TextUnit id="4915" loc="5.246">principiale aliquod tempus clademque futuram.</TextUnit>
    <TextUnit id="4916" loc="5.247">Illud in his rebus ne corripuisse rearis</TextUnit>
    <TextUnit id="4917" loc="5.248">me mihi, quod terram atque ignem mortalia sumpsi</TextUnit>
    <TextUnit id="4918" loc="5.249">esse neque umorem dubitavi aurasque perire</TextUnit>
    <TextUnit id="4919" loc="5.250">atque eadem gigni rursusque augescere dixi.</TextUnit>
    <TextUnit id="4920" loc="5.251">principio pars terrai non nulla, perusta</TextUnit>
    <TextUnit id="4921" loc="5.252">solibus adsiduis, multa pulsata pedum vi,</TextUnit>
    <TextUnit id="4922" loc="5.253">pulveris exhalat nebulam nubesque volantis,</TextUnit>
    <TextUnit id="4923" loc="5.254">quas validi toto dispergunt are venti.</TextUnit>
    <TextUnit id="4924" loc="5.255">pars etiam glebarum ad diluviem revocatur</TextUnit>
    <TextUnit id="4925" loc="5.256">imbribus et ripas radentia flumina rodunt.</TextUnit>
    <TextUnit id="4926" loc="5.257">praeterea pro parte sua, quod cumque alit auget,</TextUnit>
    <TextUnit id="4927" loc="5.258">redditur; et quoniam dubio procul esse videtur</TextUnit>
    <TextUnit id="4928" loc="5.259">omniparens eadem rerum commune sepulcrum.</TextUnit>
    <TextUnit id="4929" loc="5.260">ergo terra tibi libatur et aucta recrescit.</TextUnit>
    <TextUnit id="4930" loc="5.261">Quod super est, umore novo mare flumina fontes</TextUnit>
    <TextUnit id="4931" loc="5.262">semper abundare et latices manare perennis</TextUnit>
    <TextUnit id="4932" loc="5.263">nil opus est verbis: magnus decursus aquarum</TextUnit>
    <TextUnit id="4933" loc="5.264">undique declarat. sed primum quicquid aquai</TextUnit>
    <TextUnit id="4934" loc="5.265">tollitur in summaque fit ut nihil umor abundet,</TextUnit>
    <TextUnit id="4935" loc="5.266">partim quod validi verrentes aequora venti</TextUnit>
    <TextUnit id="4936" loc="5.267">deminuunt radiisque retexens aetherius sol,</TextUnit>
    <TextUnit id="4937" loc="5.268">partim quod supter per terras diditur omnis;</TextUnit>
    <TextUnit id="4938" loc="5.269">percolatur enim virus retroque remanat</TextUnit>
    <TextUnit id="4939" loc="5.270">materies umoris et ad caput amnibus omnis</TextUnit>
    <TextUnit id="4940" loc="5.271">convenit, inde super terras fluit agmine dulci</TextUnit>
    <TextUnit id="4941" loc="5.272">qua via secta semel liquido pede detulit undas.</TextUnit>
    <TextUnit id="4942" loc="5.273">Ara nunc igitur dicam, qui corpore toto</TextUnit>
    <TextUnit id="4943" loc="5.274">innumerabiliter privas mutatur in horas.</TextUnit>
    <TextUnit id="4944" loc="5.275">semper enim, quod cumque fluit de rebus, id omne</TextUnit>
    <TextUnit id="4945" loc="5.276">aris in magnum fertur mare; qui nisi contra</TextUnit>
    <TextUnit id="4946" loc="5.277">corpora retribuat rebus recreetque fluentis,</TextUnit>
    <TextUnit id="4947" loc="5.278">omnia iam resoluta forent et in ara versa.</TextUnit>
    <TextUnit id="4948" loc="5.279">haut igitur cessat gigni de rebus et in res</TextUnit>
    <TextUnit id="4949" loc="5.280">reccidere, adsidue quoniam fluere omnia constat.</TextUnit>
    <TextUnit id="4950" loc="5.281">Largus item liquidi fons luminis, aetherius sol,</TextUnit>
    <TextUnit id="4951" loc="5.282">inrigat adsidue caelum candore recenti</TextUnit>
    <TextUnit id="4952" loc="5.283">suppeditatque novo confestim lumine lumen.</TextUnit>
    <TextUnit id="4953" loc="5.284">nam primum quicquid fulgoris disperit ei,</TextUnit>
    <TextUnit id="4954" loc="5.285">quo cumque accidit. id licet hinc cognoscere possis,</TextUnit>
    <TextUnit id="4955" loc="5.286">quod simul ac primum nubes succedere soli</TextUnit>
    <TextUnit id="4956" loc="5.287">coepere et radios inter quasi rumpere lucis,</TextUnit>
    <TextUnit id="4957" loc="5.288">extemplo inferior pars horum disperit omnis</TextUnit>
    <TextUnit id="4958" loc="5.289">terraque inumbratur qua nimbi cumque feruntur;</TextUnit>
    <TextUnit id="4959" loc="5.290">ut noscas splendore novo res semper egere</TextUnit>
    <TextUnit id="4960" loc="5.291">et primum iactum fulgoris quemque perire</TextUnit>
    <TextUnit id="4961" loc="5.292">nec ratione alia res posse in sole videri,</TextUnit>
    <TextUnit id="4962" loc="5.293">perpetuo ni suppeditet lucis caput ipsum.</TextUnit>
    <TextUnit id="4963" loc="5.294">quin etiam nocturna tibi, terrestria quae sunt,</TextUnit>
    <TextUnit id="4964" loc="5.295">lumina, pendentes lychni claraeque coruscis</TextUnit>
    <TextUnit id="4965" loc="5.296">fulguribus pingues multa caligine taedae</TextUnit>
    <TextUnit id="4966" loc="5.297">consimili properant ratione, ardore ministro,</TextUnit>
    <TextUnit id="4967" loc="5.298">suppeditare novom lumen, tremere ignibus instant,</TextUnit>
    <TextUnit id="4968" loc="5.299">instant, nec loca lux inter quasi rupta relinquit:</TextUnit>
    <TextUnit id="4969" loc="5.300">usque adeo properanter ab omnibus ignibus ei</TextUnit>
    <TextUnit id="4970" loc="5.301">exitium celeri celeratur origine flammae.</TextUnit>
    <TextUnit id="4971" loc="5.302">sic igitur solem lunam stellasque putandum</TextUnit>
    <TextUnit id="4972" loc="5.303">ex alio atque alio lucem iactare subortu</TextUnit>
    <TextUnit id="4973" loc="5.304">et primum quicquid flammarum perdere semper,</TextUnit>
    <TextUnit id="4974" loc="5.305">inviolabilia haec ne credas forte vigere.</TextUnit>
    <TextUnit id="4975" loc="5.306">Denique non lapides quoque vinci cernis ab aevo,</TextUnit>
    <TextUnit id="4976" loc="5.307">non altas turris ruere et putrescere saxa,</TextUnit>
    <TextUnit id="4977" loc="5.308">non delubra deum simulacraque fessa fatisci</TextUnit>
    <TextUnit id="4978" loc="5.309">nec sanctum numen fati protollere finis</TextUnit>
    <TextUnit id="4979" loc="5.310">posse neque adversus naturae foedera niti?</TextUnit>
    <TextUnit id="4980" loc="5.311">denique non monimenta virum dilapsa videmus,</TextUnit>
    <TextUnit id="4981" loc="5.312">[quaerere proporro, sibi cumque senescere credas,]</TextUnit>
    <TextUnit id="4982" loc="5.313">non ruere avolsos silices a montibus altis</TextUnit>
    <TextUnit id="4983" loc="5.314">nec validas aevi vires perferre patique</TextUnit>
    <TextUnit id="4984" loc="5.315">finiti? neque enim caderent avolsa repente,</TextUnit>
    <TextUnit id="4985" loc="5.316">ex infinito quae tempore pertolerassent</TextUnit>
    <TextUnit id="4986" loc="5.317">omnia tormenta aetatis, privata fragore.</TextUnit>
    <TextUnit id="4987" loc="5.318">Denique iam tuere hoc, circum supraque quod omne</TextUnit>
    <TextUnit id="4988" loc="5.319">continet amplexu terram: si procreat ex se</TextUnit>
    <TextUnit id="4989" loc="5.320">omnia, quod quidam memorant, recipitque perempta,</TextUnit>
    <TextUnit id="4990" loc="5.321">totum nativum mortali corpore constat.</TextUnit>
    <TextUnit id="4991" loc="5.322">nam quod cumque alias ex se res auget alitque,</TextUnit>
    <TextUnit id="4992" loc="5.323">deminui debet, recreari, cum recipit res.</TextUnit>
    <TextUnit id="4993" loc="5.324">Praeterea si nulla fuit genitalis origo</TextUnit>
    <TextUnit id="4994" loc="5.325">terrarum et caeli semperque aeterna fuere,</TextUnit>
    <TextUnit id="4995" loc="5.326">cur supera bellum Thebanum et funera Troiae</TextUnit>
    <TextUnit id="4996" loc="5.327">non alias alii quoque res cecinere potae?</TextUnit>
    <TextUnit id="4997" loc="5.328">quo tot facta virum totiens cecidere neque usquam</TextUnit>
    <TextUnit id="4998" loc="5.329">aeternis famae monimentis insita florent?</TextUnit>
    <TextUnit id="4999" loc="5.330">verum, ut opinor, habet novitatem summa recensque</TextUnit>
    <TextUnit id="5000" loc="5.331">naturast mundi neque pridem exordia cepit.</TextUnit>
    <TextUnit id="5001" loc="5.332">quare etiam quaedam nunc artes expoliuntur,</TextUnit>
    <TextUnit id="5002" loc="5.333">nunc etiam augescunt; nunc addita navigiis sunt</TextUnit>
    <TextUnit id="5003" loc="5.334">multa, modo organici melicos peperere sonores,</TextUnit>
    <TextUnit id="5004" loc="5.335">denique natura haec rerum ratioque repertast</TextUnit>
    <TextUnit id="5005" loc="5.336">nuper, et hanc primus cum primis ipse repertus</TextUnit>
    <TextUnit id="5006" loc="5.337">nunc ego sum in patrias qui possim vertere voces.</TextUnit>
    <TextUnit id="5007" loc="5.338">Quod si forte fuisse ante hac eadem omnia credis,</TextUnit>
    <TextUnit id="5008" loc="5.339">sed periise hominum torrenti saecla vapore,</TextUnit>
    <TextUnit id="5009" loc="5.340">aut cecidisse urbis magno vexamine mundi,</TextUnit>
    <TextUnit id="5010" loc="5.341">aut ex imbribus adsiduis exisse rapaces</TextUnit>
    <TextUnit id="5011" loc="5.342">per terras amnes atque oppida coperuisse.</TextUnit>
    <TextUnit id="5012" loc="5.343">tanto quique magis victus fateare necessest</TextUnit>
    <TextUnit id="5013" loc="5.344">exitium quoque terrarum caelique futurum;</TextUnit>
    <TextUnit id="5014" loc="5.345">nam cum res tantis morbis tantisque periclis</TextUnit>
    <TextUnit id="5015" loc="5.346">temptarentur, ibi si tristior incubuisset</TextUnit>
    <TextUnit id="5016" loc="5.347">causa, darent late cladem magnasque ruinas.</TextUnit>
    <TextUnit id="5017" loc="5.348">nec ratione alia mortales esse videmur,</TextUnit>
    <TextUnit id="5018" loc="5.349">inter nos nisi quod morbis aegrescimus isdem</TextUnit>
    <TextUnit id="5019" loc="5.350">atque illi quos a vita natura removit.</TextUnit>
    <TextUnit id="5020" loc="5.351">Praeterea quae cumque manent aeterna necessust</TextUnit>
    <TextUnit id="5021" loc="5.352">aut, quia sunt solido cum corpore, respuere ictus</TextUnit>
    <TextUnit id="5022" loc="5.353">nec penetrare pati sibi quicquam quod queat artas</TextUnit>
    <TextUnit id="5023" loc="5.354">dissociare intus partis, ut materiai</TextUnit>
    <TextUnit id="5024" loc="5.355">corpora sunt, quorum naturam ostendimus ante,</TextUnit>
    <TextUnit id="5025" loc="5.356">aut ideo durare aetatem posse per omnem,</TextUnit>
    <TextUnit id="5026" loc="5.357">plagarum quia sunt expertia, sicut inane est,</TextUnit>
    <TextUnit id="5027" loc="5.358">quod manet intactum neque ab ictu fungitur hilum,</TextUnit>
    <TextUnit id="5028" loc="5.359">aut etiam quia nulla loci sit copia circum,</TextUnit>
    <TextUnit id="5029" loc="5.360">quo quasi res possint discedere dissoluique,</TextUnit>
    <TextUnit id="5030" loc="5.361">sicut summarum summa est aeterna, neque extra</TextUnit>
    <TextUnit id="5031" loc="5.362">qui locus est quo dissiliant neque corpora sunt quae</TextUnit>
    <TextUnit id="5032" loc="5.363">possint incidere et valida dissolvere plaga.</TextUnit>
    <TextUnit id="5033" loc="5.364">at neque, uti docui, solido cum corpore mundi</TextUnit>
    <TextUnit id="5034" loc="5.365">naturast, quoniam admixtumst in rebus inane,</TextUnit>
    <TextUnit id="5035" loc="5.366">nec tamen est ut inane, neque autem corpora desunt,</TextUnit>
    <TextUnit id="5036" loc="5.367">ex infinito quae possint forte coorta</TextUnit>
    <TextUnit id="5037" loc="5.368">corruere hanc rerum violento turbine summam</TextUnit>
    <TextUnit id="5038" loc="5.369">aut aliam quamvis cladem inportare pericli,</TextUnit>
    <TextUnit id="5039" loc="5.370">nec porro natura loci spatiumque profundi</TextUnit>
    <TextUnit id="5040" loc="5.371">deficit, exspargi quo possint moenia mundi,</TextUnit>
    <TextUnit id="5041" loc="5.372">aut alia quavis possunt vi pulsa perire.</TextUnit>
    <TextUnit id="5042" loc="5.373">haut igitur leti praeclusa est ianua caelo</TextUnit>
    <TextUnit id="5043" loc="5.374">nec soli terraeque neque altis aequoris undis,</TextUnit>
    <TextUnit id="5044" loc="5.375">sed patet immani et vasto respectat hiatu.</TextUnit>
    <TextUnit id="5045" loc="5.376">quare etiam nativa necessumst confiteare</TextUnit>
    <TextUnit id="5046" loc="5.377">haec eadem; neque enim, mortali corpore quae sunt,</TextUnit>
    <TextUnit id="5047" loc="5.378">ex infinito iam tempore adhuc potuissent</TextUnit>
    <TextUnit id="5048" loc="5.379">inmensi validas aevi contemnere vires.</TextUnit>
    <TextUnit id="5049" loc="5.380">Denique tantopere inter se cum maxima mundi</TextUnit>
    <TextUnit id="5050" loc="5.381">pugnent membra, pio nequaquam concita bello,</TextUnit>
    <TextUnit id="5051" loc="5.382">nonne vides aliquam longi certaminis ollis</TextUnit>
    <TextUnit id="5052" loc="5.383">posse dari finem, vel cum sol et vapor omnis</TextUnit>
    <TextUnit id="5053" loc="5.384">omnibus epotis umoribus exsuperarint?</TextUnit>
    <TextUnit id="5054" loc="5.385">quod facere intendunt, neque adhuc conata patrantur;</TextUnit>
    <TextUnit id="5055" loc="5.386">tantum suppeditant amnes ultraque minantur</TextUnit>
    <TextUnit id="5056" loc="5.387">omnia diluviare ex alto gurgite ponti:</TextUnit>
    <TextUnit id="5057" loc="5.388">ne quiquam, quoniam verrentes aequora venti</TextUnit>
    <TextUnit id="5058" loc="5.389">deminuunt radiisque retexens aetherius sol,</TextUnit>
    <TextUnit id="5059" loc="5.390">et siccare prius confidunt omnia posse</TextUnit>
    <TextUnit id="5060" loc="5.391">quam liquor incepti possit contingere finem.</TextUnit>
    <TextUnit id="5061" loc="5.392">tantum spirantes aequo certamine bellum</TextUnit>
    <TextUnit id="5062" loc="5.393">magnis [inter se] de rebus cernere certant,</TextUnit>
    <TextUnit id="5063" loc="5.394">cum semel interea fuerit superantior ignis</TextUnit>
    <TextUnit id="5064" loc="5.395">et semel, ut fama est, umor regnarit in arvis.</TextUnit>
    <TextUnit id="5065" loc="5.396">ignis enim superavit et ambiens multa perussit,</TextUnit>
    <TextUnit id="5066" loc="5.397">avia cum Phaethonta rapax vis solis equorum</TextUnit>
    <TextUnit id="5067" loc="5.398">aethere raptavit toto terrasque per omnis.</TextUnit>
    <TextUnit id="5068" loc="5.399">at pater omnipotens ira tum percitus acri</TextUnit>
    <TextUnit id="5069" loc="5.400">magnanimum Phaethonta repenti fulminis ictu</TextUnit>
    <TextUnit id="5070" loc="5.401">deturbavit equis in terram, Solque cadenti</TextUnit>
    <TextUnit id="5071" loc="5.402">obvius aeternam succepit lampada mundi</TextUnit>
    <TextUnit id="5072" loc="5.403">disiectosque redegit equos iunxitque trementis,</TextUnit>
    <TextUnit id="5073" loc="5.404">inde suum per iter recreavit cuncta gubernans,</TextUnit>
    <TextUnit id="5074" loc="5.405">scilicet ut veteres Graium cecinere potae.</TextUnit>
    <TextUnit id="5075" loc="5.406">quod procul a vera nimis est ratione repulsum.</TextUnit>
    <TextUnit id="5076" loc="5.407">ignis enim superare potest ubi materiai</TextUnit>
    <TextUnit id="5077" loc="5.408">ex infinito sunt corpora plura coorta;</TextUnit>
    <TextUnit id="5078" loc="5.409">inde cadunt vires aliqua ratione revictae,</TextUnit>
    <TextUnit id="5079" loc="5.410">aut pereunt res exustae torrentibus auris.</TextUnit>
    <TextUnit id="5080" loc="5.411">umor item quondam coepit superare coortus,</TextUnit>
    <TextUnit id="5081" loc="5.412">ut fama est, hominum vitas quando obruit undis;</TextUnit>
    <TextUnit id="5082" loc="5.413">inde ubi vis aliqua ratione aversa recessit,</TextUnit>
    <TextUnit id="5083" loc="5.414">ex infinito fuerat quae cumque coorta,</TextUnit>
    <TextUnit id="5084" loc="5.415">constiterunt imbres et flumina vim minuerunt.</TextUnit>
    <TextUnit id="5085" loc="5.416">Sed quibus ille modis coniectus materiai</TextUnit>
    <TextUnit id="5086" loc="5.417">fundarit terram et caelum pontique profunda,</TextUnit>
    <TextUnit id="5087" loc="5.418">solis lunai cursus, ex ordine ponam.</TextUnit>
    <TextUnit id="5088" loc="5.419">nam certe neque consilio primordia rerum</TextUnit>
    <TextUnit id="5089" loc="5.420">ordine se suo quaeque sagaci mente locarunt</TextUnit>
    <TextUnit id="5090" loc="5.421">nec quos quaeque darent motus pepigere profecto;</TextUnit>
    <TextUnit id="5091" loc="5.422">sed quia multa modis multis primordia rerum</TextUnit>
    <TextUnit id="5092" loc="5.423">ex infinito iam tempore percita plagis</TextUnit>
    <TextUnit id="5093" loc="5.424">ponderibusque suis consuerunt concita ferri</TextUnit>
    <TextUnit id="5094" loc="5.425">omnimodisque coire atque omnia pertemptare,</TextUnit>
    <TextUnit id="5095" loc="5.426">quae cumque inter se possent congressa creare,</TextUnit>
    <TextUnit id="5096" loc="5.427">propterea fit uti magnum volgata per aevom</TextUnit>
    <TextUnit id="5097" loc="5.428">omnigenus coetus et motus experiundo</TextUnit>
    <TextUnit id="5098" loc="5.429">tandem conveniant ea quae coniecta repente</TextUnit>
    <TextUnit id="5099" loc="5.430">magnarum rerum fiunt exordia saepe,</TextUnit>
    <TextUnit id="5100" loc="5.431">terrai maris et caeli generisque animantum.</TextUnit>
    <TextUnit id="5101" loc="5.432">Hic neque tum solis rota cerni lumine largo</TextUnit>
    <TextUnit id="5102" loc="5.433">altivolans poterat nec magni sidera mundi</TextUnit>
    <TextUnit id="5103" loc="5.434">nec mare nec caelum nec denique terra neque ar</TextUnit>
    <TextUnit id="5104" loc="5.435">nec similis nostris rebus res ulla videri,</TextUnit>
    <TextUnit id="5105" loc="5.436">sed nova tempestas quaedam molesque coorta.</TextUnit>
    <TextUnit id="5106" loc="5.437">diffugere inde loci partes coepere paresque</TextUnit>
    <TextUnit id="5107" loc="5.438">cum paribus iungi res et discludere mundum</TextUnit>
    <TextUnit id="5108" loc="5.439">membraque dividere et magnas disponere partes</TextUnit>
    <TextUnit id="5109" loc="5.440">omnigenis e principiis, discordia quorum</TextUnit>
    <TextUnit id="5110" loc="5.441">intervalla vias conexus pondera plagas</TextUnit>
    <TextUnit id="5111" loc="5.442">concursus motus turbabat proelia miscens</TextUnit>
    <TextUnit id="5112" loc="5.443">propter dissimilis formas variasque figuras,</TextUnit>
    <TextUnit id="5113" loc="5.444">quod non omnia sic poterant coniuncta manere</TextUnit>
    <TextUnit id="5114" loc="5.445">nec motus inter sese dare convenientis,</TextUnit>
    <TextUnit id="5115" loc="5.446">hoc est, a terris altum secernere caelum,</TextUnit>
    <TextUnit id="5116" loc="5.447">et sorsum mare, uti secreto umore pateret,</TextUnit>
    <TextUnit id="5117" loc="5.448">seorsus item puri secretique aetheris ignes.</TextUnit>
    <TextUnit id="5118" loc="5.449">Quippe etenim primum terrai corpora quaeque,</TextUnit>
    <TextUnit id="5119" loc="5.450">propterea quod erant gravia et perplexa, coibant</TextUnit>
    <TextUnit id="5120" loc="5.451">in medio atque imas capiebant omnia sedes;</TextUnit>
    <TextUnit id="5121" loc="5.452">quae quanto magis inter se perplexa coibant,</TextUnit>
    <TextUnit id="5122" loc="5.453">tam magis expressere ea quae mare sidera solem</TextUnit>
    <TextUnit id="5123" loc="5.454">lunamque efficerent et magni moenia mundi;</TextUnit>
    <TextUnit id="5124" loc="5.455">omnia enim magis haec e levibus atque rutundis</TextUnit>
    <TextUnit id="5125" loc="5.456">seminibus multoque minoribus sunt elementis</TextUnit>
    <TextUnit id="5126" loc="5.457">quam tellus. ideo per rara foramina terrae</TextUnit>
    <TextUnit id="5127" loc="5.458">partibus erumpens primus se sustulit aether</TextUnit>
    <TextUnit id="5128" loc="5.459">ignifer et multos secum levis abstulit ignis,</TextUnit>
    <TextUnit id="5129" loc="5.460">non alia longe ratione ac saepe videmus,</TextUnit>
    <TextUnit id="5130" loc="5.461">aurea cum primum gemmantis rore per herbas</TextUnit>
    <TextUnit id="5131" loc="5.462">matutina rubent radiati lumina solis</TextUnit>
    <TextUnit id="5132" loc="5.463">exhalantque lacus nebulam fluviique perennes</TextUnit>
    <TextUnit id="5133" loc="5.464">ipsaque ut inter dum tellus fumare videtur;</TextUnit>
    <TextUnit id="5134" loc="5.465">omnia quae sursum cum conciliantur, in alto</TextUnit>
    <TextUnit id="5135" loc="5.466">corpore concreto subtexunt nubila caelum.</TextUnit>
    <TextUnit id="5136" loc="5.467">sic igitur tum se levis ac diffusilis aether</TextUnit>
    <TextUnit id="5137" loc="5.468">corpore concreto circum datus undique saepsit</TextUnit>
    <TextUnit id="5138" loc="5.469">et late diffusus in omnis undique partis</TextUnit>
    <TextUnit id="5139" loc="5.470">omnia sic avido complexu cetera saepsit.</TextUnit>
    <TextUnit id="5140" loc="5.471">hunc exordia sunt solis lunaeque secuta,</TextUnit>
    <TextUnit id="5141" loc="5.472">interutrasque globi quorum vertuntur in auris;</TextUnit>
    <TextUnit id="5142" loc="5.473">quae neque terra sibi adscivit nec maximus aether,</TextUnit>
    <TextUnit id="5143" loc="5.474">quod neque tam fuerunt gravia ut depressa sederent,</TextUnit>
    <TextUnit id="5144" loc="5.475">nec levia ut possent per summas labier oras,</TextUnit>
    <TextUnit id="5145" loc="5.476">et tamen interutrasque ita sunt, ut corpora viva</TextUnit>
    <TextUnit id="5146" loc="5.477">versent et partes ut mundi totius extent;</TextUnit>
    <TextUnit id="5147" loc="5.478">quod genus in nobis quaedam licet in statione</TextUnit>
    <TextUnit id="5148" loc="5.479">membra manere, tamen cum sint ea quae moveantur.</TextUnit>
    <TextUnit id="5149" loc="5.480">his igitur rebus retractis terra repente,</TextUnit>
    <TextUnit id="5150" loc="5.481">maxuma qua nunc se ponti plaga caerula tendit,</TextUnit>
    <TextUnit id="5151" loc="5.482">succidit et salso suffudit gurgite fossas.</TextUnit>
    <TextUnit id="5152" loc="5.483">inque dies quanto circum magis aetheris aestus</TextUnit>
    <TextUnit id="5153" loc="5.484">et radii solis cogebant undique terram</TextUnit>
    <TextUnit id="5154" loc="5.485">verberibus crebris extrema ad limina fartam</TextUnit>
    <TextUnit id="5155" loc="5.486">in medio ut propulsa suo condensa coiret,</TextUnit>
    <TextUnit id="5156" loc="5.487">tam magis expressus salsus de corpore sudor</TextUnit>
    <TextUnit id="5157" loc="5.488">augebat mare manando camposque natantis,</TextUnit>
    <TextUnit id="5158" loc="5.489">et tanto magis illa foras elapsa volabant</TextUnit>
    <TextUnit id="5159" loc="5.490">corpora multa vaporis et aris altaque caeli</TextUnit>
    <TextUnit id="5160" loc="5.491">densabant procul a terris fulgentia templa.</TextUnit>
    <TextUnit id="5161" loc="5.492">sidebant campi, crescebant montibus altis</TextUnit>
    <TextUnit id="5162" loc="5.493">ascensus; neque enim poterant subsidere saxa</TextUnit>
    <TextUnit id="5163" loc="5.494">nec pariter tantundem omnes succumbere partis.</TextUnit>
    <TextUnit id="5164" loc="5.495">Sic igitur terrae concreto corpore pondus</TextUnit>
    <TextUnit id="5165" loc="5.496">constitit atque omnis mundi quasi limus in imum</TextUnit>
    <TextUnit id="5166" loc="5.497">confluxit gravis et subsedit funditus ut faex;</TextUnit>
    <TextUnit id="5167" loc="5.498">inde mare, inde ar, inde aether ignifer ipse</TextUnit>
    <TextUnit id="5168" loc="5.499">corporibus liquidis sunt omnia pura relicta</TextUnit>
    <TextUnit id="5169" loc="5.500">et leviora aliis alia, et liquidissimus aether</TextUnit>
    <TextUnit id="5170" loc="5.501">atque levissimus arias super influit auras</TextUnit>
    <TextUnit id="5171" loc="5.502">nec liquidum corpus turbantibus aris auris</TextUnit>
    <TextUnit id="5172" loc="5.503">commiscet; sinit haec violentis omnia verti</TextUnit>
    <TextUnit id="5173" loc="5.504">turbinibus, sinit incertis turbare procellis,</TextUnit>
    <TextUnit id="5174" loc="5.505">ipse suos ignis certo fert impete labens.</TextUnit>
    <TextUnit id="5175" loc="5.506">nam modice fluere atque uno posse aethera nisu</TextUnit>
    <TextUnit id="5176" loc="5.507">significat Pontos, mare certo quod fluit aestu</TextUnit>
    <TextUnit id="5177" loc="5.508">unum labendi conservans usque tenorem.</TextUnit>
    <TextUnit id="5178" loc="5.509">Motibus astrorum nunc quae sit causa canamus.</TextUnit>
    <TextUnit id="5179" loc="5.510">principio magnus caeli si vortitur orbis,</TextUnit>
    <TextUnit id="5180" loc="5.511">ex utraque polum parti premere ara nobis</TextUnit>
    <TextUnit id="5181" loc="5.512">dicendum est extraque tenere et claudere utrimque;</TextUnit>
    <TextUnit id="5182" loc="5.513">inde alium supra fluere atque intendere eodem</TextUnit>
    <TextUnit id="5183" loc="5.514">quo volvenda micant aeterni sidera mundi;</TextUnit>
    <TextUnit id="5184" loc="5.515">aut alium supter, contra qui subvehat orbem,</TextUnit>
    <TextUnit id="5185" loc="5.516">ut fluvios versare rotas atque austra videmus.</TextUnit>
    <TextUnit id="5186" loc="5.517">est etiam quoque uti possit caelum omne manere</TextUnit>
    <TextUnit id="5187" loc="5.518">in statione, tamen cum lucida signa ferantur,</TextUnit>
    <TextUnit id="5188" loc="5.519">sive quod inclusi rapidi sunt aetheris aestus</TextUnit>
    <TextUnit id="5189" loc="5.520">quaerentesque viam circum versantur et ignes</TextUnit>
    <TextUnit id="5190" loc="5.521">passim per caeli volvunt summania templa,</TextUnit>
    <TextUnit id="5191" loc="5.522">sive aliunde fluens alicunde extrinsecus ar</TextUnit>
    <TextUnit id="5192" loc="5.523">versat agens ignis, sive ipsi serpere possunt,</TextUnit>
    <TextUnit id="5193" loc="5.524">quo cuiusque cibus vocat atque invitat euntis,</TextUnit>
    <TextUnit id="5194" loc="5.525">flammea per caelum pascentis corpora passim.</TextUnit>
    <TextUnit id="5195" loc="5.526">nam quid in hoc mundo sit eorum ponere certum</TextUnit>
    <TextUnit id="5196" loc="5.527">difficilest; sed quid possit fiatque per omne</TextUnit>
    <TextUnit id="5197" loc="5.528">in variis mundis varia ratione creatis,</TextUnit>
    <TextUnit id="5198" loc="5.529">id doceo plurisque sequor disponere causas,</TextUnit>
    <TextUnit id="5199" loc="5.530">motibus astrorum quae possint esse per omne;</TextUnit>
    <TextUnit id="5200" loc="5.531">e quibus una tamen sit et haec quoque causa necessest,</TextUnit>
    <TextUnit id="5201" loc="5.532">quae vegeat motum signis; sed quae sit earum</TextUnit>
    <TextUnit id="5202" loc="5.533">praecipere haud quaquamst pedetemptim progredientis.</TextUnit>
    <TextUnit id="5203" loc="5.534">Terraque ut in media mundi regione quiescat,</TextUnit>
    <TextUnit id="5204" loc="5.535">evanescere paulatim et decrescere pondus</TextUnit>
    <TextUnit id="5205" loc="5.536">convenit atque aliam naturam supter habere</TextUnit>
    <TextUnit id="5206" loc="5.537">ex ineunte aevo coniunctam atque uniter aptam</TextUnit>
    <TextUnit id="5207" loc="5.538">partibus ariis mundi, quibus insita vivit.</TextUnit>
    <TextUnit id="5208" loc="5.539">propterea non est oneri neque deprimit auras,</TextUnit>
    <TextUnit id="5209" loc="5.540">ut sua cuique homini nullo sunt pondere membra</TextUnit>
    <TextUnit id="5210" loc="5.541">nec caput est oneri collo nec denique totum</TextUnit>
    <TextUnit id="5211" loc="5.542">corporis in pedibus pondus sentimus inesse;</TextUnit>
    <TextUnit id="5212" loc="5.543">at quae cumque foris veniunt inpostaque nobis</TextUnit>
    <TextUnit id="5213" loc="5.544">pondera sunt laedunt, permulto saepe minora.</TextUnit>
    <TextUnit id="5214" loc="5.545">usque adeo magni refert quid quaeque queat res.</TextUnit>
    <TextUnit id="5215" loc="5.546">sic igitur tellus non est aliena repente</TextUnit>
    <TextUnit id="5216" loc="5.547">allata atque auris aliunde obiecta alienis,</TextUnit>
    <TextUnit id="5217" loc="5.548">sed pariter prima concepta ab origine mundi</TextUnit>
    <TextUnit id="5218" loc="5.549">certaque pars eius, quasi nobis membra videntur.</TextUnit>
    <TextUnit id="5219" loc="5.550">Praeterea grandi tonitru concussa repente</TextUnit>
    <TextUnit id="5220" loc="5.551">terra supra quae se sunt concutit omnia motu;</TextUnit>
    <TextUnit id="5221" loc="5.552">quod facere haut ulla posset ratione, nisi esset</TextUnit>
    <TextUnit id="5222" loc="5.553">partibus ariis mundi caeloque revincta;</TextUnit>
    <TextUnit id="5223" loc="5.554">nam communibus inter se radicibus haerent</TextUnit>
    <TextUnit id="5224" loc="5.555">ex ineunte aevo coniuncta atque uniter aucta.</TextUnit>
    <TextUnit id="5225" loc="5.556">Nonne vides etiam quam magno pondere nobis</TextUnit>
    <TextUnit id="5226" loc="5.557">sustineat corpus tenuissima vis animai,</TextUnit>
    <TextUnit id="5227" loc="5.558">propterea quia tam coniuncta atque uniter apta est?</TextUnit>
    <TextUnit id="5228" loc="5.559">Denique iam saltu pernici tollere corpus</TextUnit>
    <TextUnit id="5229" loc="5.560">quid potis est nisi vis animae, quae membra gubernat?</TextUnit>
    <TextUnit id="5230" loc="5.561">iamne vides quantum tenuis natura valere</TextUnit>
    <TextUnit id="5231" loc="5.562">possit, ubi est coniuncta gravi cum corpore, ut ar</TextUnit>
    <TextUnit id="5232" loc="5.563">coniunctus terris et nobis est animi vis?</TextUnit>
    <TextUnit id="5233" loc="5.564">Nec nimio solis maior rota nec minor ardor</TextUnit>
    <TextUnit id="5234" loc="5.565">esse potest, nostris quam sensibus esse videtur.</TextUnit>
    <TextUnit id="5235" loc="5.566">nam quibus e spatiis cumque ignes lumina possunt</TextUnit>
    <TextUnit id="5236" loc="5.567">adiicere et calidum membris adflare vaporem,</TextUnit>
    <TextUnit id="5237" loc="5.568">nil magnis intervallis de corpore libant</TextUnit>
    <TextUnit id="5238" loc="5.569">flammarum, nihil ad speciem est contractior ignis.</TextUnit>
    <TextUnit id="5239" loc="5.570">proinde, calor quoniam solis lumenque profusum</TextUnit>
    <TextUnit id="5240" loc="5.571">perveniunt nostros ad sensus et loca fulgent,</TextUnit>
    <TextUnit id="5241" loc="5.572">forma quoque hinc solis debet filumque videri,</TextUnit>
    <TextUnit id="5242" loc="5.573">nil adeo ut possis plus aut minus addere vere.</TextUnit>
    <TextUnit id="5243" loc="5.574">[perveniunt nostros ad sensus et loca fulgent]</TextUnit>
    <TextUnit id="5244" loc="5.575">lunaque sive notho fertur loca lumine lustrans,</TextUnit>
    <TextUnit id="5245" loc="5.576">sive suam proprio iactat de corpore lucem,</TextUnit>
    <TextUnit id="5246" loc="5.577">quidquid id est, nihilo fertur maiore figura</TextUnit>
    <TextUnit id="5247" loc="5.578">quam, nostris oculis qua cernimus, esse videtur.</TextUnit>
    <TextUnit id="5248" loc="5.579">nam prius omnia, quae longe semota tuemur</TextUnit>
    <TextUnit id="5249" loc="5.580">ara per multum, specie confusa videntur</TextUnit>
    <TextUnit id="5250" loc="5.581">quam minui filum. quapropter luna necesse est,</TextUnit>
    <TextUnit id="5251" loc="5.582">quandoquidem claram speciem certamque figuram</TextUnit>
    <TextUnit id="5252" loc="5.583">praebet, ut est oris extremis cumque notata,</TextUnit>
    <TextUnit id="5253" loc="5.584">quanta quoquest, tanta hinc nobis videatur in alto.</TextUnit>
    <TextUnit id="5254" loc="5.585">postremo quos cumque vides hinc aetheris ignes,</TextUnit>
    <TextUnit id="5255" loc="5.586">scire licet perquam pauxillo posse minores</TextUnit>
    <TextUnit id="5256" loc="5.587">esse vel exigua maioris parte brevique.</TextUnit>
    <TextUnit id="5257" loc="5.588">quandoquidem quos cumque in terris cernimus [ignes],</TextUnit>
    <TextUnit id="5258" loc="5.589">dum tremor [et] clarus dum cernitur ardor eorum,</TextUnit>
    <TextUnit id="5259" loc="5.590">perparvom quiddam inter dum mutare videntur</TextUnit>
    <TextUnit id="5260" loc="5.591">alteram utram in partem filum, quo longius absunt.</TextUnit>
    <TextUnit id="5261" loc="5.592">Illud item non est mirandum, qua ratione</TextUnit>
    <TextUnit id="5262" loc="5.593">tantulus ille queat tantum sol mittere lumen,</TextUnit>
    <TextUnit id="5263" loc="5.594">quod maria ac terras omnis caelumque rigando</TextUnit>
    <TextUnit id="5264" loc="5.595">compleat et calido perfundat cuncta vapore.</TextUnit>
    <TextUnit id="5265" loc="5.596">[quanta quoquest tanta hinc nobis videatur in alto]</TextUnit>
    <TextUnit id="5266" loc="5.597">nam licet hinc mundi patefactum totius unum</TextUnit>
    <TextUnit id="5267" loc="5.598">largifluum fontem scatere atque erumpere lumen,</TextUnit>
    <TextUnit id="5268" loc="5.599">ex omni mundo quia sic elementa vaporis</TextUnit>
    <TextUnit id="5269" loc="5.600">undique conveniunt et sic coniectus eorum</TextUnit>
    <TextUnit id="5270" loc="5.601">confluit, ex uno capite hic ut profluat ardor.</TextUnit>
    <TextUnit id="5271" loc="5.602">nonne vides etiam quam late parvus aquai</TextUnit>
    <TextUnit id="5272" loc="5.603">prata riget fons inter dum campisque redundet?</TextUnit>
    <TextUnit id="5273" loc="5.604">est etiam quoque uti non magno solis ab igni</TextUnit>
    <TextUnit id="5274" loc="5.605">ara percipiat calidis fervoribus ardor,</TextUnit>
    <TextUnit id="5275" loc="5.606">opportunus ita est si forte et idoneus ar,</TextUnit>
    <TextUnit id="5276" loc="5.607">ut queat accendi parvis ardoribus ictus;</TextUnit>
    <TextUnit id="5277" loc="5.608">quod genus inter dum segetes stipulamque videmus</TextUnit>
    <TextUnit id="5278" loc="5.609">accidere ex una scintilla incendia passim.</TextUnit>
    <TextUnit id="5279" loc="5.610">forsitan et rosea sol alte lampade lucens</TextUnit>
    <TextUnit id="5280" loc="5.611">possideat multum caecis fervoribus ignem</TextUnit>
    <TextUnit id="5281" loc="5.612">circum se, nullo qui sit fulgore notatus,</TextUnit>
    <TextUnit id="5282" loc="5.613">aestifer ut tantum radiorum exaugeat ictum.</TextUnit>
    <TextUnit id="5283" loc="5.614">Nec ratio solis simplex [et] recta patescit,</TextUnit>
    <TextUnit id="5284" loc="5.615">quo pacto aestivis e partibus aegocerotis</TextUnit>
    <TextUnit id="5285" loc="5.616">brumalis adeat flexus atque inde revertens</TextUnit>
    <TextUnit id="5286" loc="5.617">canceris ut vertat metas ad solstitialis,</TextUnit>
    <TextUnit id="5287" loc="5.618">lunaque mensibus id spatium videatur obire,</TextUnit>
    <TextUnit id="5288" loc="5.619">annua sol in quo consumit tempora cursu.</TextUnit>
    <TextUnit id="5289" loc="5.620">non, inquam, simplex his rebus reddita causast.</TextUnit>
    <TextUnit id="5290" loc="5.621">nam fieri vel cum primis id posse videtur,</TextUnit>
    <TextUnit id="5291" loc="5.622">Democriti quod sancta viri sententia ponit,</TextUnit>
    <TextUnit id="5292" loc="5.623">quanto quaeque magis sint terram sidera propter,</TextUnit>
    <TextUnit id="5293" loc="5.624">tanto posse minus cum caeli turbine ferri;</TextUnit>
    <TextUnit id="5294" loc="5.625">evanescere enim rapidas illius et acris</TextUnit>
    <TextUnit id="5295" loc="5.626">imminui supter viris, ideoque relinqui</TextUnit>
    <TextUnit id="5296" loc="5.627">paulatim solem cum posterioribus signis,</TextUnit>
    <TextUnit id="5297" loc="5.628">inferior multo quod sit quam fervida signa.</TextUnit>
    <TextUnit id="5298" loc="5.629">et magis hoc lunam: quanto demissior eius</TextUnit>
    <TextUnit id="5299" loc="5.630">cursus abest procul a caelo terrisque propinquat,</TextUnit>
    <TextUnit id="5300" loc="5.631">tanto posse minus cum signis tendere cursum.</TextUnit>
    <TextUnit id="5301" loc="5.632">flaccidiore etiam quanto iam turbine fertur</TextUnit>
    <TextUnit id="5302" loc="5.633">inferior quam sol, tanto magis omnia signa</TextUnit>
    <TextUnit id="5303" loc="5.634">hanc adipiscuntur circum praeterque feruntur.</TextUnit>
    <TextUnit id="5304" loc="5.635">propterea fit ut haec ad signum quodque reverti</TextUnit>
    <TextUnit id="5305" loc="5.636">mobilius videatur, ad hanc quia signa revisunt.</TextUnit>
    <TextUnit id="5306" loc="5.637">fit quoque ut e mundi transversis partibus ar</TextUnit>
    <TextUnit id="5307" loc="5.638">alternis certo fluere alter tempore possit,</TextUnit>
    <TextUnit id="5308" loc="5.639">qui queat aestivis solem detrudere signis</TextUnit>
    <TextUnit id="5309" loc="5.640">brumalis usque ad flexus gelidumque rigorem,</TextUnit>
    <TextUnit id="5310" loc="5.641">et qui reiciat gelidis a frigoris umbris</TextUnit>
    <TextUnit id="5311" loc="5.642">aestiferas usque in partis et fervida signa.</TextUnit>
    <TextUnit id="5312" loc="5.643">et ratione pari lunam stellasque putandumst,</TextUnit>
    <TextUnit id="5313" loc="5.644">quae volvunt magnos in magnis orbibus annos,</TextUnit>
    <TextUnit id="5314" loc="5.645">aribus posse alternis e partibus ire.</TextUnit>
    <TextUnit id="5315" loc="5.646">nonne vides etiam diversis nubila ventis</TextUnit>
    <TextUnit id="5316" loc="5.647">diversas ire in partis inferna supernis?</TextUnit>
    <TextUnit id="5317" loc="5.648">qui minus illa queant per magnos aetheris orbis</TextUnit>
    <TextUnit id="5318" loc="5.649">aestibus inter se diversis sidera ferri?</TextUnit>
    <TextUnit id="5319" loc="5.650">At nox obruit ingenti caligine terras,</TextUnit>
    <TextUnit id="5320" loc="5.651">aut ubi de longo cursu sol ultima caeli</TextUnit>
    <TextUnit id="5321" loc="5.652">impulit atque suos efflavit languidus ignis</TextUnit>
    <TextUnit id="5322" loc="5.653">concussos itere et labefactos are multo,</TextUnit>
    <TextUnit id="5323" loc="5.654">aut quia sub terras cursum convortere cogit</TextUnit>
    <TextUnit id="5324" loc="5.655">vis eadem, supra quae terras pertulit orbem.</TextUnit>
    <TextUnit id="5325" loc="5.656">Tempore item certo roseam Matuta per oras</TextUnit>
    <TextUnit id="5326" loc="5.657">aetheris auroram differt et lumina pandit,</TextUnit>
    <TextUnit id="5327" loc="5.658">aut quia sol idem, sub terras ille revertens,</TextUnit>
    <TextUnit id="5328" loc="5.659">anticipat caelum radiis accendere temptans,</TextUnit>
    <TextUnit id="5329" loc="5.660">aut quia conveniunt ignes et semina multa</TextUnit>
    <TextUnit id="5330" loc="5.661">confluere ardoris consuerunt tempore certo,</TextUnit>
    <TextUnit id="5331" loc="5.662">quae faciunt solis nova semper lumina gigni;</TextUnit>
    <TextUnit id="5332" loc="5.663">quod genus Idaeis fama est e montibus altis</TextUnit>
    <TextUnit id="5333" loc="5.664">dispersos ignis orienti lumine cerni,</TextUnit>
    <TextUnit id="5334" loc="5.665">inde coire globum quasi in unum et conficere orbem.</TextUnit>
    <TextUnit id="5335" loc="5.666">nec tamen illud in his rebus mirabile debet</TextUnit>
    <TextUnit id="5336" loc="5.667">esse, quod haec ignis tam certo tempore possint</TextUnit>
    <TextUnit id="5337" loc="5.668">semina confluere et solis reparare nitorem.</TextUnit>
    <TextUnit id="5338" loc="5.669">multa videmus enim, certo quae tempore fiunt</TextUnit>
    <TextUnit id="5339" loc="5.670">omnibus in rebus. florescunt tempore certo</TextUnit>
    <TextUnit id="5340" loc="5.671">arbusta et certo dimittunt tempore florem.</TextUnit>
    <TextUnit id="5341" loc="5.672">nec minus in certo dentes cadere imperat aetas</TextUnit>
    <TextUnit id="5342" loc="5.673">tempore et inpubem molli pubescere veste</TextUnit>
    <TextUnit id="5343" loc="5.674">et pariter mollem malis demittere barbam.</TextUnit>
    <TextUnit id="5344" loc="5.675">fulmina postremo nix imbres nubila venti</TextUnit>
    <TextUnit id="5345" loc="5.676">non nimis incertis fiunt in partibus anni.</TextUnit>
    <TextUnit id="5346" loc="5.677">namque ubi sic fuerunt causarum exordia prima</TextUnit>
    <TextUnit id="5347" loc="5.678">atque ita res mundi cecidere ab origine prima,</TextUnit>
    <TextUnit id="5348" loc="5.679">conseque quoque iam redeunt ex ordine certo.</TextUnit>
    <TextUnit id="5349" loc="5.680">Crescere itemque dies licet et tabescere noctes,</TextUnit>
    <TextUnit id="5350" loc="5.681">et minui luces, cum sumant augmina noctis,</TextUnit>
    <TextUnit id="5351" loc="5.682">aut quia sol idem sub terras atque superne</TextUnit>
    <TextUnit id="5352" loc="5.683">imparibus currens amfractibus aetheris oras</TextUnit>
    <TextUnit id="5353" loc="5.684">partit et in partis non aequas dividit orbem,</TextUnit>
    <TextUnit id="5354" loc="5.685">et quod ab alterutra detraxit parte, reponit</TextUnit>
    <TextUnit id="5355" loc="5.686">eius in adversa tanto plus parte relatus,</TextUnit>
    <TextUnit id="5356" loc="5.687">donec ad id signum caeli pervenit, ubi anni</TextUnit>
    <TextUnit id="5357" loc="5.688">nodus nocturnas exaequat lucibus umbras;</TextUnit>
    <TextUnit id="5358" loc="5.689">nam medio cursu flatus aquilonis et austri</TextUnit>
    <TextUnit id="5359" loc="5.690">distinet aequato caelum discrimine metas</TextUnit>
    <TextUnit id="5360" loc="5.691">propter signiferi posituram totius orbis,</TextUnit>
    <TextUnit id="5361" loc="5.692">annua sol in quo concludit tempora serpens,</TextUnit>
    <TextUnit id="5362" loc="5.693">obliquo terras et caelum lumine lustrans,</TextUnit>
    <TextUnit id="5363" loc="5.694">ut ratio declarat eorum qui loca caeli</TextUnit>
    <TextUnit id="5364" loc="5.695">omnia dispositis signis ornata notarunt.</TextUnit>
    <TextUnit id="5365" loc="5.696">aut quia crassior est certis in partibus ar,</TextUnit>
    <TextUnit id="5366" loc="5.697">sub terris ideo tremulum iubar haesitat ignis</TextUnit>
    <TextUnit id="5367" loc="5.698">nec penetrare potest facile atque emergere ad ortus;</TextUnit>
    <TextUnit id="5368" loc="5.699">propterea noctes hiberno tempore longae</TextUnit>
    <TextUnit id="5369" loc="5.700">cessant, dum veniat radiatum insigne diei.</TextUnit>
    <TextUnit id="5370" loc="5.701">aut etiam, quia sic alternis partibus anni</TextUnit>
    <TextUnit id="5371" loc="5.702">tardius et citius consuerunt confluere ignes,</TextUnit>
    <TextUnit id="5372" loc="5.703">qui faciunt solem certa de surgere parte,</TextUnit>
    <TextUnit id="5373" loc="5.704">propterea fit uti videantur dicere verum.</TextUnit>
    <TextUnit id="5374" loc="5.705">Luna potest solis radiis percussa nitere</TextUnit>
    <TextUnit id="5375" loc="5.706">inque dies magis [id] lumen convertere nobis</TextUnit>
    <TextUnit id="5376" loc="5.707">ad speciem, quantum solis secedit ab orbi,</TextUnit>
    <TextUnit id="5377" loc="5.708">donique eum contra pleno bene lumine fulsit</TextUnit>
    <TextUnit id="5378" loc="5.709">atque oriens obitus eius super edita vidit;</TextUnit>
    <TextUnit id="5379" loc="5.710">inde minutatim retro quasi condere lumen</TextUnit>
    <TextUnit id="5380" loc="5.711">debet item, quanto propius iam solis ad ignem</TextUnit>
    <TextUnit id="5381" loc="5.712">labitur ex alia signorum parte per orbem;</TextUnit>
    <TextUnit id="5382" loc="5.713">ut faciunt, lunam qui fingunt esse pilai</TextUnit>
    <TextUnit id="5383" loc="5.714">consimilem cursusque viam sub sole tenere.</TextUnit>
    <TextUnit id="5384" loc="5.715">est etiam quare proprio cum lumine possit</TextUnit>
    <TextUnit id="5385" loc="5.716">volvier et varias splendoris reddere formas;</TextUnit>
    <TextUnit id="5386" loc="5.717">corpus enim licet esse aliud, quod fertur et una</TextUnit>
    <TextUnit id="5387" loc="5.718">labitur omnimodis occursans officiensque,</TextUnit>
    <TextUnit id="5388" loc="5.719">nec potis est cerni, quia cassum lumine fertur.</TextUnit>
    <TextUnit id="5389" loc="5.720">versarique potest, globus ut, si forte, pilai</TextUnit>
    <TextUnit id="5390" loc="5.721">dimidia ex parti candenti lumine tinctus,</TextUnit>
    <TextUnit id="5391" loc="5.722">versandoque globum variantis edere formas,</TextUnit>
    <TextUnit id="5392" loc="5.723">donique eam partem, quae cumque est ignibus aucta,</TextUnit>
    <TextUnit id="5393" loc="5.724">ad speciem vertit nobis oculosque patentis;</TextUnit>
    <TextUnit id="5394" loc="5.725">inde minutatim retro contorquet et aufert</TextUnit>
    <TextUnit id="5395" loc="5.726">luciferam partem glomeraminis atque pilai;</TextUnit>
    <TextUnit id="5396" loc="5.727">ut Babylonica Chaldaeum doctrina refutans</TextUnit>
    <TextUnit id="5397" loc="5.728">astrologorum artem contra convincere tendit,</TextUnit>
    <TextUnit id="5398" loc="5.729">proinde quasi id fieri nequeat quod pugnat uterque</TextUnit>
    <TextUnit id="5399" loc="5.730">aut minus hoc illo sit cur amplectier ausis.</TextUnit>
    <TextUnit id="5400" loc="5.731">denique cur nequeat semper nova luna creari</TextUnit>
    <TextUnit id="5401" loc="5.732">ordine formarum certo certisque figuris</TextUnit>
    <TextUnit id="5402" loc="5.733">inque dies privos aborisci quaeque creata</TextUnit>
    <TextUnit id="5403" loc="5.734">atque alia illius reparari in parte locoque,</TextUnit>
    <TextUnit id="5404" loc="5.735">difficilest ratione docere et vincere verbis,</TextUnit>
    <TextUnit id="5405" loc="5.736">ordine cum [videas] tam certo multa creari.</TextUnit>
    <TextUnit id="5406" loc="5.737">it Ver et Venus et Veneris praenuntius ante</TextUnit>
    <TextUnit id="5407" loc="5.738">pennatus graditur, Zephyri vestigia propter</TextUnit>
    <TextUnit id="5408" loc="5.739">Flora quibus mater praespargens ante viai</TextUnit>
    <TextUnit id="5409" loc="5.740">cuncta coloribus egregiis et odoribus opplet.</TextUnit>
    <TextUnit id="5410" loc="5.741">inde loci sequitur Calor aridus et comes una</TextUnit>
    <TextUnit id="5411" loc="5.742">pulverulenta Ceres [et] etesia flabra aquilonum.</TextUnit>
    <TextUnit id="5412" loc="5.743">inde Autumnus adit, graditur simul Euhius Euan.</TextUnit>
    <TextUnit id="5413" loc="5.744">inde aliae tempestates ventique secuntur,</TextUnit>
    <TextUnit id="5414" loc="5.745">altitonans Volturnus et Auster fulmine pollens.</TextUnit>
    <TextUnit id="5415" loc="5.746">tandem Bruma nives adfert pigrumque rigorem</TextUnit>
    <TextUnit id="5416" loc="5.747">reddit. Hiemps sequitur crepitans hanc dentibus algu.</TextUnit>
    <TextUnit id="5417" loc="5.748">quo minus est mirum, si certo tempore luna</TextUnit>
    <TextUnit id="5418" loc="5.749">gignitur et certo deletur tempore rusus,</TextUnit>
    <TextUnit id="5419" loc="5.750">cum fieri possint tam certo tempore multa.</TextUnit>
    <TextUnit id="5420" loc="5.751">Solis item quoque defectus lunaeque latebras</TextUnit>
    <TextUnit id="5421" loc="5.752">pluribus e causis fieri tibi posse putandumst.</TextUnit>
    <TextUnit id="5422" loc="5.753">nam cur luna queat terram secludere solis</TextUnit>
    <TextUnit id="5423" loc="5.754">lumine et a terris altum caput obstruere ei,</TextUnit>
    <TextUnit id="5424" loc="5.755">obiciens caecum radiis ardentibus orbem,</TextUnit>
    <TextUnit id="5425" loc="5.756">tempore eodem aliut facere id non posse putetur</TextUnit>
    <TextUnit id="5426" loc="5.757">corpus, quod cassum labatur lumine semper?</TextUnit>
    <TextUnit id="5427" loc="5.758">solque suos etiam dimittere languidus ignis</TextUnit>
    <TextUnit id="5428" loc="5.759">tempore cur certo nequeat recreareque lumen,</TextUnit>
    <TextUnit id="5429" loc="5.760">cum loca praeteriit flammis infesta per auras,</TextUnit>
    <TextUnit id="5430" loc="5.761">quae faciunt ignis interstingui atque perire?</TextUnit>
    <TextUnit id="5431" loc="5.762">et cur terra queat lunam spoliare vicissim</TextUnit>
    <TextUnit id="5432" loc="5.763">lumine et oppressum solem super ipsa tenere,</TextUnit>
    <TextUnit id="5433" loc="5.764">menstrua dum rigidas coni perlabitur umbras,</TextUnit>
    <TextUnit id="5434" loc="5.765">tempore eodem aliud nequeat succurrere lunae</TextUnit>
    <TextUnit id="5435" loc="5.766">corpus vel supra solis perlabier orbem,</TextUnit>
    <TextUnit id="5436" loc="5.767">quod radios inter rumpat lumenque profusum?</TextUnit>
    <TextUnit id="5437" loc="5.768">et tamen ipsa suo si fulget luna nitore,</TextUnit>
    <TextUnit id="5438" loc="5.769">cur nequeat certa mundi languescere parte,</TextUnit>
    <TextUnit id="5439" loc="5.770">dum loca luminibus propriis inimica per exit?</TextUnit>
    <TextUnit id="5440" loc="5.771">[menstrua dum rigidas coni perlabitur umbras].</TextUnit>
    <TextUnit id="5441" loc="5.772">Quod superest, quoniam magni per caerula mundi</TextUnit>
    <TextUnit id="5442" loc="5.773">qua fieri quicquid posset ratione resolvi,</TextUnit>
    <TextUnit id="5443" loc="5.774">solis uti varios cursus lunaeque meatus</TextUnit>
    <TextUnit id="5444" loc="5.775">noscere possemus quae vis et causa cieret,</TextUnit>
    <TextUnit id="5445" loc="5.776">quove modo [possent] offecto lumine obire</TextUnit>
    <TextUnit id="5446" loc="5.777">et neque opinantis tenebris obducere terras,</TextUnit>
    <TextUnit id="5447" loc="5.778">cum quasi conivent et aperto lumine rursum</TextUnit>
    <TextUnit id="5448" loc="5.779">omnia convisunt clara loca candida luce,</TextUnit>
    <TextUnit id="5449" loc="5.780">nunc redeo ad mundi novitatem et mollia terrae</TextUnit>
    <TextUnit id="5450" loc="5.781">arva, novo fetu quid primum in luminis oras</TextUnit>
    <TextUnit id="5451" loc="5.782">tollere et incertis crerint committere ventis.</TextUnit>
    <TextUnit id="5452" loc="5.783">Principio genus herbarum viridemque nitorem</TextUnit>
    <TextUnit id="5453" loc="5.784">terra dedit circum collis camposque per omnis,</TextUnit>
    <TextUnit id="5454" loc="5.785">florida fulserunt viridanti prata colore,</TextUnit>
    <TextUnit id="5455" loc="5.786">arboribusque datumst variis exinde per auras</TextUnit>
    <TextUnit id="5456" loc="5.787">crescendi magnum inmissis certamen habenis.</TextUnit>
    <TextUnit id="5457" loc="5.788">ut pluma atque pili primum saetaeque creantur</TextUnit>
    <TextUnit id="5458" loc="5.789">quadripedum membris et corpore pennipotentum,</TextUnit>
    <TextUnit id="5459" loc="5.790">sic nova tum tellus herbas virgultaque primum</TextUnit>
    <TextUnit id="5460" loc="5.791">sustulit, inde loci mortalia saecla creavit</TextUnit>
    <TextUnit id="5461" loc="5.792">multa modis multis varia ratione coorta.</TextUnit>
    <TextUnit id="5462" loc="5.793">nam neque de caelo cecidisse animalia possunt,</TextUnit>
    <TextUnit id="5463" loc="5.794">nec terrestria de salsis exisse lacunis.</TextUnit>
    <TextUnit id="5464" loc="5.795">linquitur ut merito maternum nomen adepta</TextUnit>
    <TextUnit id="5465" loc="5.796">terra sit, e terra quoniam sunt cuncta creata.</TextUnit>
    <TextUnit id="5466" loc="5.797">multaque nunc etiam existunt animalia terris</TextUnit>
    <TextUnit id="5467" loc="5.798">imbribus et calido solis concreta vapore;</TextUnit>
    <TextUnit id="5468" loc="5.799">quo minus est mirum, si tum sunt plura coorta</TextUnit>
    <TextUnit id="5469" loc="5.800">et maiora, nova tellure atque aethere adulta.</TextUnit>
    <TextUnit id="5470" loc="5.801">principio genus alituum variaeque volucres</TextUnit>
    <TextUnit id="5471" loc="5.802">ova relinquebant exclusae tempore verno,</TextUnit>
    <TextUnit id="5472" loc="5.803">folliculos ut nunc teretis aestate cicadae</TextUnit>
    <TextUnit id="5473" loc="5.804">lincunt sponte sua victum vitamque petentes.</TextUnit>
    <TextUnit id="5474" loc="5.805">tum tibi terra dedit primum mortalia saecla.</TextUnit>
    <TextUnit id="5475" loc="5.806">multus enim calor atque umor superabat in arvis.</TextUnit>
    <TextUnit id="5476" loc="5.807">hoc ubi quaeque loci regio opportuna dabatur,</TextUnit>
    <TextUnit id="5477" loc="5.808">crescebant uteri terram radicibus apti;</TextUnit>
    <TextUnit id="5478" loc="5.809">quos ubi tempore maturo pate fecerat aetas</TextUnit>
    <TextUnit id="5479" loc="5.810">infantum, fugiens umorem aurasque petessens,</TextUnit>
    <TextUnit id="5480" loc="5.811">convertebat ibi natura foramina terrae</TextUnit>
    <TextUnit id="5481" loc="5.812">et sucum venis cogebat fundere apertis</TextUnit>
    <TextUnit id="5482" loc="5.813">consimilem lactis, sicut nunc femina quaeque</TextUnit>
    <TextUnit id="5483" loc="5.814">cum peperit, dulci repletur lacte, quod omnis</TextUnit>
    <TextUnit id="5484" loc="5.815">impetus in mammas convertitur ille alimenti.</TextUnit>
    <TextUnit id="5485" loc="5.816">terra cibum pueris, vestem vapor, herba cubile</TextUnit>
    <TextUnit id="5486" loc="5.817">praebebat multa et molli lanugine abundans.</TextUnit>
    <TextUnit id="5487" loc="5.818">at novitas mundi nec frigora dura ciebat</TextUnit>
    <TextUnit id="5488" loc="5.819">nec nimios aestus nec magnis viribus auras.</TextUnit>
    <TextUnit id="5489" loc="5.820">omnia enim pariter crescunt et robora sumunt.</TextUnit>
    <TextUnit id="5490" loc="5.821">Quare etiam atque etiam maternum nomen adepta</TextUnit>
    <TextUnit id="5491" loc="5.822">terra tenet merito, quoniam genus ipsa creavit</TextUnit>
    <TextUnit id="5492" loc="5.823">humanum atque animal prope certo tempore fudit</TextUnit>
    <TextUnit id="5493" loc="5.824">omne quod in magnis bacchatur montibus passim,</TextUnit>
    <TextUnit id="5494" loc="5.825">ariasque simul volucres variantibus formis.</TextUnit>
    <TextUnit id="5495" loc="5.826">sed quia finem aliquam pariendi debet habere,</TextUnit>
    <TextUnit id="5496" loc="5.827">destitit, ut mulier spatio defessa vetusto.</TextUnit>
    <TextUnit id="5497" loc="5.828">mutat enim mundi naturam totius aetas</TextUnit>
    <TextUnit id="5498" loc="5.829">ex alioque alius status excipere omnia debet</TextUnit>
    <TextUnit id="5499" loc="5.830">nec manet ulla sui similis res: omnia migrant,</TextUnit>
    <TextUnit id="5500" loc="5.831">omnia commutat natura et vertere cogit.</TextUnit>
    <TextUnit id="5501" loc="5.832">namque aliud putrescit et aevo debile languet,</TextUnit>
    <TextUnit id="5502" loc="5.833">porro aliud [suc]crescit et [e] contemptibus exit.</TextUnit>
    <TextUnit id="5503" loc="5.834">sic igitur mundi naturam totius aetas</TextUnit>
    <TextUnit id="5504" loc="5.835">mutat, et ex alio terram status excipit alter,</TextUnit>
    <TextUnit id="5505" loc="5.836">quod potuit nequeat, possit quod non tulit ante.</TextUnit>
    <TextUnit id="5506" loc="5.837">Multaque tum tellus etiam portenta creare</TextUnit>
    <TextUnit id="5507" loc="5.838">conatast mira facie membrisque coorta,</TextUnit>
    <TextUnit id="5508" loc="5.839">androgynem, interutras necutrumque utrimque remotum,</TextUnit>
    <TextUnit id="5509" loc="5.840">orba pedum partim, manuum viduata vicissim,</TextUnit>
    <TextUnit id="5510" loc="5.841">muta sine ore etiam, sine voltu caeca reperta,</TextUnit>
    <TextUnit id="5511" loc="5.842">vinctaque membrorum per totum corpus adhaesu,</TextUnit>
    <TextUnit id="5512" loc="5.843">nec facere ut possent quicquam nec cedere quoquam</TextUnit>
    <TextUnit id="5513" loc="5.844">nec vitare malum nec sumere quod volet usus.</TextUnit>
    <TextUnit id="5514" loc="5.845">cetera de genere hoc monstra ac portenta creabat,</TextUnit>
    <TextUnit id="5515" loc="5.846">ne quiquam, quoniam natura absterruit auctum</TextUnit>
    <TextUnit id="5516" loc="5.847">nec potuere cupitum aetatis tangere florem</TextUnit>
    <TextUnit id="5517" loc="5.848">nec reperire cibum nec iungi per Veneris res.</TextUnit>
    <TextUnit id="5518" loc="5.849">multa videmus enim rebus concurrere debere,</TextUnit>
    <TextUnit id="5519" loc="5.850">ut propagando possint procudere saecla;</TextUnit>
    <TextUnit id="5520" loc="5.851">pabula primum ut sint, genitalia deinde per artus</TextUnit>
    <TextUnit id="5521" loc="5.852">semina qua possint membris manare remissis,</TextUnit>
    <TextUnit id="5522" loc="5.853">feminaque ut maribus coniungi possit, habere,</TextUnit>
    <TextUnit id="5523" loc="5.854">mutua qui mutent inter se gaudia uterque.</TextUnit>
    <TextUnit id="5524" loc="5.855">Multaque tum interiisse animantum saecla necessest</TextUnit>
    <TextUnit id="5525" loc="5.856">nec potuisse propagando procudere prolem.</TextUnit>
    <TextUnit id="5526" loc="5.857">nam quae cumque vides vesci vitalibus auris,</TextUnit>
    <TextUnit id="5527" loc="5.858">aut dolus aut virtus aut denique mobilitas est</TextUnit>
    <TextUnit id="5528" loc="5.859">ex ineunte aevo genus id tuta&lt;TA&gt; reservans.</TextUnit>
    <TextUnit id="5529" loc="5.860">multaque sunt, nobis ex utilitate sua quae</TextUnit>
    <TextUnit id="5530" loc="5.861">commendata manent, tutelae tradita nostrae.</TextUnit>
    <TextUnit id="5531" loc="5.862">principio genus acre leonum saevaque saecla</TextUnit>
    <TextUnit id="5532" loc="5.863">tutatast virtus, volpes dolus et fuga cervos.</TextUnit>
    <TextUnit id="5533" loc="5.864">at levisomna canum fido cum pectore corda,</TextUnit>
    <TextUnit id="5534" loc="5.865">et genus omne quod est veterino semine partum</TextUnit>
    <TextUnit id="5535" loc="5.866">lanigeraeque simul pecudes et bucera saecla</TextUnit>
    <TextUnit id="5536" loc="5.867">omnia sunt hominum tutelae tradita, Memmi;</TextUnit>
    <TextUnit id="5537" loc="5.868">nam cupide fugere feras pacemque secuta</TextUnit>
    <TextUnit id="5538" loc="5.869">sunt et larga suo sine pabula parta labore,</TextUnit>
    <TextUnit id="5539" loc="5.870">quae damus utilitatis eorum praemia causa.</TextUnit>
    <TextUnit id="5540" loc="5.871">at quis nil horum tribuit natura, nec ipsa</TextUnit>
    <TextUnit id="5541" loc="5.872">sponte sua possent ut vivere nec dare nobis</TextUnit>
    <TextUnit id="5542" loc="5.873">utilitatem aliquam, quare pateremur eorum</TextUnit>
    <TextUnit id="5543" loc="5.874">praesidio nostro pasci genus esseque tutum,</TextUnit>
    <TextUnit id="5544" loc="5.875">scilicet haec aliis praedae lucroque iacebant</TextUnit>
    <TextUnit id="5545" loc="5.876">indupedita suis fatalibus omnia vinclis,</TextUnit>
    <TextUnit id="5546" loc="5.877">donec ad interitum genus id natura redegit.</TextUnit>
    <TextUnit id="5547" loc="5.878">Sed neque Centauri fuerunt nec tempore in ullo</TextUnit>
    <TextUnit id="5548" loc="5.879">esse queunt duplici natura et corpore bino</TextUnit>
    <TextUnit id="5549" loc="5.880">ex alienigenis membris compacta, potestas</TextUnit>
    <TextUnit id="5550" loc="5.881">hinc illinc partis ut sat par esse potissit.</TextUnit>
    <TextUnit id="5551" loc="5.882">id licet hinc quamvis hebeti cognoscere corde.</TextUnit>
    <TextUnit id="5552" loc="5.883">principio circum tribus actis impiger annis</TextUnit>
    <TextUnit id="5553" loc="5.884">floret equus, puer haut quaquam; nam saepe etiam nunc</TextUnit>
    <TextUnit id="5554" loc="5.885">ubera mammarum in somnis lactantia quaeret.</TextUnit>
    <TextUnit id="5555" loc="5.886">post ubi equum validae vires aetate senecta</TextUnit>
    <TextUnit id="5556" loc="5.887">membraque deficiunt fugienti languida vita,</TextUnit>
    <TextUnit id="5557" loc="5.888">tum demum puerili aevo florenta iuventas</TextUnit>
    <TextUnit id="5558" loc="5.889">officit et molli vestit lanugine malas;</TextUnit>
    <TextUnit id="5559" loc="5.890">ne forte ex homine et veterino semine equorum</TextUnit>
    <TextUnit id="5560" loc="5.891">confieri credas Centauros posse neque esse,</TextUnit>
    <TextUnit id="5561" loc="5.892">aut rapidis canibus succinctas semimarinis</TextUnit>
    <TextUnit id="5562" loc="5.893">corporibus Scyllas et cetera de genere horum,</TextUnit>
    <TextUnit id="5563" loc="5.894">inter se quorum discordia membra videmus;</TextUnit>
    <TextUnit id="5564" loc="5.895">quae neque florescunt pariter nec robora sumunt</TextUnit>
    <TextUnit id="5565" loc="5.896">corporibus neque proiciunt aetate senecta</TextUnit>
    <TextUnit id="5566" loc="5.897">nec simili Venere ardescunt nec moribus unis</TextUnit>
    <TextUnit id="5567" loc="5.898">conveniunt neque sunt eadem iucunda per artus.</TextUnit>
    <TextUnit id="5568" loc="5.899">quippe videre licet pinguescere saepe cicuta</TextUnit>
    <TextUnit id="5569" loc="5.900">barbigeras pecudes, homini quae est acre venenum.</TextUnit>
    <TextUnit id="5570" loc="5.901">flamma quidem [vero] cum corpora fulva leonum</TextUnit>
    <TextUnit id="5571" loc="5.902">tam soleat torrere atque urere quam genus omne</TextUnit>
    <TextUnit id="5572" loc="5.903">visceris in terris quod cumque et sanguinis extet,</TextUnit>
    <TextUnit id="5573" loc="5.904">qui fieri potuit, triplici cum corpore ut una,</TextUnit>
    <TextUnit id="5574" loc="5.905">prima leo, postrema draco, media ipsa, Chimaera</TextUnit>
    <TextUnit id="5575" loc="5.906">ore foras acrem flaret de corpore flammam?</TextUnit>
    <TextUnit id="5576" loc="5.907">quare etiam tellure nova caeloque recenti</TextUnit>
    <TextUnit id="5577" loc="5.908">talia qui fingit potuisse animalia gigni,</TextUnit>
    <TextUnit id="5578" loc="5.909">nixus in hoc uno novitatis nomine inani,</TextUnit>
    <TextUnit id="5579" loc="5.910">multa licet simili ratione effutiat ore,</TextUnit>
    <TextUnit id="5580" loc="5.911">aurea tum dicat per terras flumina vulgo</TextUnit>
    <TextUnit id="5581" loc="5.912">fluxisse et gemmis florere arbusta susse</TextUnit>
    <TextUnit id="5582" loc="5.913">aut hominem tanto membrorum esse impete natum,</TextUnit>
    <TextUnit id="5583" loc="5.914">trans maria alta pedum nisus ut ponere posset</TextUnit>
    <TextUnit id="5584" loc="5.915">et manibus totum circum se vertere caelum.</TextUnit>
    <TextUnit id="5585" loc="5.916">nam quod multa fuere in terris semina rerum,</TextUnit>
    <TextUnit id="5586" loc="5.917">tempore quo primum tellus animalia fudit,</TextUnit>
    <TextUnit id="5587" loc="5.918">nil tamen est signi mixtas potuisse creari</TextUnit>
    <TextUnit id="5588" loc="5.919">inter se pecudes compactaque membra animantum,</TextUnit>
    <TextUnit id="5589" loc="5.920">propterea quia quae de terris nunc quoque abundant</TextUnit>
    <TextUnit id="5590" loc="5.921">herbarum genera ac fruges arbustaque laeta</TextUnit>
    <TextUnit id="5591" loc="5.922">non tamen inter se possunt complexa creari,</TextUnit>
    <TextUnit id="5592" loc="5.923">sed res quaeque suo ritu procedit et omnes</TextUnit>
    <TextUnit id="5593" loc="5.924">foedere naturae certo discrimina servant.</TextUnit>
    <TextUnit id="5594" loc="5.925">Et genus humanum multo fuit illud in arvis</TextUnit>
    <TextUnit id="5595" loc="5.926">durius, ut decuit, tellus quod dura creasset,</TextUnit>
    <TextUnit id="5596" loc="5.927">et maioribus et solidis magis ossibus intus</TextUnit>
    <TextUnit id="5597" loc="5.928">fundatum, validis aptum per viscera nervis,</TextUnit>
    <TextUnit id="5598" loc="5.929">nec facile ex aestu nec frigore quod caperetur</TextUnit>
    <TextUnit id="5599" loc="5.930">nec novitate cibi nec labi corporis ulla.</TextUnit>
    <TextUnit id="5600" loc="5.931">multaque per caelum solis volventia lustra</TextUnit>
    <TextUnit id="5601" loc="5.932">volgivago vitam tractabant more ferarum.</TextUnit>
    <TextUnit id="5602" loc="5.933">nec robustus erat curvi moderator aratri</TextUnit>
    <TextUnit id="5603" loc="5.934">quisquam, nec scibat ferro molirier arva</TextUnit>
    <TextUnit id="5604" loc="5.935">nec nova defodere in terram virgulta neque altis</TextUnit>
    <TextUnit id="5605" loc="5.936">arboribus veteres decidere falcibus ramos.</TextUnit>
    <TextUnit id="5606" loc="5.937">quod sol atque imbres dederant, quod terra crearat</TextUnit>
    <TextUnit id="5607" loc="5.938">sponte sua, satis id placabat pectora donum.</TextUnit>
    <TextUnit id="5608" loc="5.939">glandiferas inter curabant corpora quercus</TextUnit>
    <TextUnit id="5609" loc="5.940">plerumque; et quae nunc hiberno tempore cernis</TextUnit>
    <TextUnit id="5610" loc="5.941">arbita puniceo fieri matura colore,</TextUnit>
    <TextUnit id="5611" loc="5.942">plurima tum tellus etiam maiora ferebat.</TextUnit>
    <TextUnit id="5612" loc="5.943">multaque praeterea novitas tum florida mundi</TextUnit>
    <TextUnit id="5613" loc="5.944">pabula dura tulit, miseris mortalibus ampla.</TextUnit>
    <TextUnit id="5614" loc="5.945">at sedare sitim fluvii fontesque vocabant,</TextUnit>
    <TextUnit id="5615" loc="5.946">ut nunc montibus e magnis decursus aquai</TextUnit>
    <TextUnit id="5616" loc="5.947">claricitat late sitientia saecla ferarum.</TextUnit>
    <TextUnit id="5617" loc="5.948">denique nota vagis silvestria templa tenebant</TextUnit>
    <TextUnit id="5618" loc="5.949">nympharum, quibus e scibant umore fluenta</TextUnit>
    <TextUnit id="5619" loc="5.950">lubrica proluvie larga lavere umida saxa,</TextUnit>
    <TextUnit id="5620" loc="5.951">umida saxa, super viridi stillantia musco,</TextUnit>
    <TextUnit id="5621" loc="5.952">et partim plano scatere atque erumpere campo.</TextUnit>
    <TextUnit id="5622" loc="5.953">necdum res igni scibant tractare neque uti</TextUnit>
    <TextUnit id="5623" loc="5.954">pellibus et spoliis corpus vestire ferarum,</TextUnit>
    <TextUnit id="5624" loc="5.955">sed nemora atque cavos montis silvasque colebant</TextUnit>
    <TextUnit id="5625" loc="5.956">et frutices inter condebant squalida membra</TextUnit>
    <TextUnit id="5626" loc="5.957">verbera ventorum vitare imbrisque coacti.</TextUnit>
    <TextUnit id="5627" loc="5.958">nec commune bonum poterant spectare neque ullis</TextUnit>
    <TextUnit id="5628" loc="5.959">moribus inter se scibant nec legibus uti.</TextUnit>
    <TextUnit id="5629" loc="5.960">quod cuique obtulerat praedae fortuna, ferebat</TextUnit>
    <TextUnit id="5630" loc="5.961">sponte sua sibi quisque valere et vivere doctus.</TextUnit>
    <TextUnit id="5631" loc="5.962">et Venus in silvis iungebat corpora amantum;</TextUnit>
    <TextUnit id="5632" loc="5.963">conciliabat enim vel mutua quamque cupido</TextUnit>
    <TextUnit id="5633" loc="5.964">vel violenta viri vis atque inpensa libido</TextUnit>
    <TextUnit id="5634" loc="5.965">vel pretium, glandes atque arbita vel pira lecta.</TextUnit>
    <TextUnit id="5635" loc="5.966">et manuum mira freti virtute pedumque</TextUnit>
    <TextUnit id="5636" loc="5.967">consectabantur silvestria saecla ferarum</TextUnit>
    <TextUnit id="5637" loc="5.968">missilibus saxis et magno pondere clavae.</TextUnit>
    <TextUnit id="5638" loc="5.969">multaque vincebant, vitabant pauca latebris;</TextUnit>
    <TextUnit id="5639" loc="5.970">saetigerisque pares subus silvestria membra</TextUnit>
    <TextUnit id="5640" loc="5.971">nuda dabant terrae nocturno tempore capti,</TextUnit>
    <TextUnit id="5641" loc="5.972">circum se foliis ac frondibus involventes.</TextUnit>
    <TextUnit id="5642" loc="5.973">nec plangore diem magno solemque per agros</TextUnit>
    <TextUnit id="5643" loc="5.974">quaerebant pavidi palantes noctis in umbris,</TextUnit>
    <TextUnit id="5644" loc="5.975">sed taciti respectabant somnoque sepulti,</TextUnit>
    <TextUnit id="5645" loc="5.976">dum rosea face sol inferret lumina caelo.</TextUnit>
    <TextUnit id="5646" loc="5.977">a parvis quod enim consuerant cernere semper</TextUnit>
    <TextUnit id="5647" loc="5.978">alterno tenebras et lucem tempore gigni,</TextUnit>
    <TextUnit id="5648" loc="5.979">non erat ut fieri posset mirarier umquam</TextUnit>
    <TextUnit id="5649" loc="5.980">nec diffidere, ne terras aeterna teneret</TextUnit>
    <TextUnit id="5650" loc="5.981">nox in perpetuum detracto lumine solis.</TextUnit>
    <TextUnit id="5651" loc="5.982">sed magis illud erat curae, quod saecla ferarum</TextUnit>
    <TextUnit id="5652" loc="5.983">infestam miseris faciebant saepe quietem.</TextUnit>
    <TextUnit id="5653" loc="5.984">eiectique domo fugiebant saxea tecta</TextUnit>
    <TextUnit id="5654" loc="5.985">spumigeri suis adventu validique leonis</TextUnit>
    <TextUnit id="5655" loc="5.986">atque intempesta cedebant nocte paventes</TextUnit>
    <TextUnit id="5656" loc="5.987">hospitibus saevis instrata cubilia fronde.</TextUnit>
    <TextUnit id="5657" loc="5.988">Nec nimio tum plus quam nunc mortalia saecla</TextUnit>
    <TextUnit id="5658" loc="5.989">dulcia linquebant lamentis lumina vitae.</TextUnit>
    <TextUnit id="5659" loc="5.990">unus enim tum quisque magis deprensus eorum</TextUnit>
    <TextUnit id="5660" loc="5.991">pabula viva feris praebebat, dentibus haustus,</TextUnit>
    <TextUnit id="5661" loc="5.992">et nemora ac montis gemitu silvasque replebat</TextUnit>
    <TextUnit id="5662" loc="5.993">viva videns vivo sepeliri viscera busto.</TextUnit>
    <TextUnit id="5663" loc="5.994">at quos effugium servarat corpore adeso,</TextUnit>
    <TextUnit id="5664" loc="5.995">posterius tremulas super ulcera tetra tenentes</TextUnit>
    <TextUnit id="5665" loc="5.996">palmas horriferis accibant vocibus Orcum,</TextUnit>
    <TextUnit id="5666" loc="5.997">donique eos vita privarant vermina saeva</TextUnit>
    <TextUnit id="5667" loc="5.998">expertis opis, ignaros quid volnera vellent.</TextUnit>
    <TextUnit id="5668" loc="5.999">at non multa virum sub signis milia ducta</TextUnit>
    <TextUnit id="5669" loc="5.1000">una dies dabat exitio nec turbida ponti</TextUnit>
    <TextUnit id="5670" loc="5.1001">aequora lidebant navis ad saxa virosque.</TextUnit>
    <TextUnit id="5671" loc="5.1002">nam temere in cassum frustra mare saepe coortum</TextUnit>
    <TextUnit id="5672" loc="5.1003">saevibat leviterque minas ponebat inanis,</TextUnit>
    <TextUnit id="5673" loc="5.1004">nec poterat quemquam placidi pellacia ponti</TextUnit>
    <TextUnit id="5674" loc="5.1005">subdola pellicere in fraudem ridentibus undis.</TextUnit>
    <TextUnit id="5675" loc="5.1006">improba navigii ratio tum caeca iacebat.</TextUnit>
    <TextUnit id="5676" loc="5.1007">tum penuria deinde cibi languentia leto</TextUnit>
    <TextUnit id="5677" loc="5.1008">membra dabat, contra nunc rerum copia mersat.</TextUnit>
    <TextUnit id="5678" loc="5.1009">illi inprudentes ipsi sibi saepe venenum</TextUnit>
    <TextUnit id="5679" loc="5.1010">vergebant, nunc dant [aliis] sollertius ipsi.</TextUnit>
    <TextUnit id="5680" loc="5.1011">Inde casas postquam ac pellis ignemque pararunt</TextUnit>
    <TextUnit id="5681" loc="5.1012">et mulier coniuncta viro concessit in unum</TextUnit>
    <TextUnit id="5682" loc="5.1014">cognita sunt, prolemque ex se videre creatam,</TextUnit>
    <TextUnit id="5683" loc="5.1015">tum genus humanum primum mollescere coepit.</TextUnit>
    <TextUnit id="5684" loc="5.1015">ignis enim curavit, ut alsia corpora frigus</TextUnit>
    <TextUnit id="5685" loc="5.1016">non ita iam possent caeli sub tegmine ferre,</TextUnit>
    <TextUnit id="5686" loc="5.1017">et Venus inminuit viris puerique parentum</TextUnit>
    <TextUnit id="5687" loc="5.1018">blanditiis facile ingenium fregere superbum.</TextUnit>
    <TextUnit id="5688" loc="5.1019">tunc et amicitiem coeperunt iungere aventes</TextUnit>
    <TextUnit id="5689" loc="5.1020">finitimi inter se nec laedere nec violari,</TextUnit>
    <TextUnit id="5690" loc="5.1021">et pueros commendarunt muliebreque saeclum,</TextUnit>
    <TextUnit id="5691" loc="5.1022">vocibus et gestu cum balbe significarent</TextUnit>
    <TextUnit id="5692" loc="5.1023">imbecillorum esse aequum misererier omnis.</TextUnit>
    <TextUnit id="5693" loc="5.1024">nec tamen omnimodis poterat concordia gigni,</TextUnit>
    <TextUnit id="5694" loc="5.1025">sed bona magnaque pars servabat foedera caste;</TextUnit>
    <TextUnit id="5695" loc="5.1026">aut genus humanum iam tum foret omne peremptum</TextUnit>
    <TextUnit id="5696" loc="5.1027">nec potuisset adhuc perducere saecla propago.</TextUnit>
    <TextUnit id="5697" loc="5.1028">At varios linguae sonitus natura subegit</TextUnit>
    <TextUnit id="5698" loc="5.1029">mittere et utilitas expressit nomina rerum,</TextUnit>
    <TextUnit id="5699" loc="5.1030">non alia longe ratione atque ipsa videtur</TextUnit>
    <TextUnit id="5700" loc="5.1031">protrahere ad gestum pueros infantia linguae,</TextUnit>
    <TextUnit id="5701" loc="5.1032">cum facit ut digito quae sint praesentia monstrent.</TextUnit>
    <TextUnit id="5702" loc="5.1033">sentit enim vim quisque suam quod possit abuti.</TextUnit>
    <TextUnit id="5703" loc="5.1034">cornua nata prius vitulo quam frontibus extent,</TextUnit>
    <TextUnit id="5704" loc="5.1035">illis iratus petit atque infestus inurget.</TextUnit>
    <TextUnit id="5705" loc="5.1036">at catuli pantherarum scymnique leonum</TextUnit>
    <TextUnit id="5706" loc="5.1037">unguibus ac pedibus iam tum morsuque repugnant,</TextUnit>
    <TextUnit id="5707" loc="5.1038">vix etiam cum sunt dentes unguesque creati.</TextUnit>
    <TextUnit id="5708" loc="5.1039">alituum porro genus alis omne videmus</TextUnit>
    <TextUnit id="5709" loc="5.1040">fidere et a pennis tremulum petere auxiliatum.</TextUnit>
    <TextUnit id="5710" loc="5.1041">proinde putare aliquem tum nomina distribuisse</TextUnit>
    <TextUnit id="5711" loc="5.1042">rebus et inde homines didicisse vocabula prima,</TextUnit>
    <TextUnit id="5712" loc="5.1043">desiperest. nam cur hic posset cuncta notare</TextUnit>
    <TextUnit id="5713" loc="5.1044">vocibus et varios sonitus emittere linguae,</TextUnit>
    <TextUnit id="5714" loc="5.1045">tempore eodem alii facere id non quisse putentur?</TextUnit>
    <TextUnit id="5715" loc="5.1046">praeterea si non alii quoque vocibus usi</TextUnit>
    <TextUnit id="5716" loc="5.1047">inter se fuerant, unde insita notities est</TextUnit>
    <TextUnit id="5717" loc="5.1048">utilitatis et unde data est huic prima potestas,</TextUnit>
    <TextUnit id="5718" loc="5.1049">quid vellet facere ut sciret animoque videret?</TextUnit>
    <TextUnit id="5719" loc="5.1050">cogere item pluris unus victosque domare</TextUnit>
    <TextUnit id="5720" loc="5.1051">non poterat, rerum ut perdiscere nomina vellent.</TextUnit>
    <TextUnit id="5721" loc="5.1052">nec ratione docere ulla suadereque surdis,</TextUnit>
    <TextUnit id="5722" loc="5.1053">quid sit opus facto, facilest; neque enim paterentur</TextUnit>
    <TextUnit id="5723" loc="5.1054">nec ratione ulla sibi ferrent amplius auris</TextUnit>
    <TextUnit id="5724" loc="5.1055">vocis inauditos sonitus obtundere frustra.</TextUnit>
    <TextUnit id="5725" loc="5.1056">postremo quid in hac mirabile tantoperest re,</TextUnit>
    <TextUnit id="5726" loc="5.1057">si genus humanum, cui vox et lingua vigeret,</TextUnit>
    <TextUnit id="5727" loc="5.1058">pro vario sensu varia res voce notaret?</TextUnit>
    <TextUnit id="5728" loc="5.1059">cum pecudes mutae, cum denique saecla ferarum</TextUnit>
    <TextUnit id="5729" loc="5.1060">dissimilis soleant voces variasque ciere,</TextUnit>
    <TextUnit id="5730" loc="5.1061">cum metus aut dolor est et cum iam gaudia gliscunt.</TextUnit>
    <TextUnit id="5731" loc="5.1062">quippe [et]enim licet id rebus cognoscere apertis.</TextUnit>
    <TextUnit id="5732" loc="5.1063">inritata canum cum primum magna Molossum</TextUnit>
    <TextUnit id="5733" loc="5.1064">mollia ricta fremunt duros nudantia dentes,</TextUnit>
    <TextUnit id="5734" loc="5.1065">longe alio sonitu rabies [re]stricta minatur,</TextUnit>
    <TextUnit id="5735" loc="5.1066">et cum iam latrant et vocibus omnia complent;</TextUnit>
    <TextUnit id="5736" loc="5.1067">at catulos blande cum lingua lambere temptant</TextUnit>
    <TextUnit id="5737" loc="5.1068">aut ubi eos lactant, pedibus morsuque potentes</TextUnit>
    <TextUnit id="5738" loc="5.1069">suspensis teneros imitantur dentibus haustus,</TextUnit>
    <TextUnit id="5739" loc="5.1070">longe alio pacto gannitu vocis adulant,</TextUnit>
    <TextUnit id="5740" loc="5.1071">et cum deserti baubantur in aedibus, aut cum</TextUnit>
    <TextUnit id="5741" loc="5.1072">plorantis fugiunt summisso corpore plagas.</TextUnit>
    <TextUnit id="5742" loc="5.1073">denique non hinnitus item differre videtur,</TextUnit>
    <TextUnit id="5743" loc="5.1074">inter equas ubi equus florenti aetate iuvencus</TextUnit>
    <TextUnit id="5744" loc="5.1075">pinnigeri saevit calcaribus ictus Amoris</TextUnit>
    <TextUnit id="5745" loc="5.1076">et fremitum patulis sub naribus edit ad arma,</TextUnit>
    <TextUnit id="5746" loc="5.1077">et cum sic alias concussis artibus hinnit?</TextUnit>
    <TextUnit id="5747" loc="5.1078">postremo genus alituum variaeque volucres,</TextUnit>
    <TextUnit id="5748" loc="5.1079">accipitres atque ossifragae mergique marinis</TextUnit>
    <TextUnit id="5749" loc="5.1080">fluctibus in salso victum vitamque petentes,</TextUnit>
    <TextUnit id="5750" loc="5.1081">longe alias alio iaciunt in tempore voces,</TextUnit>
    <TextUnit id="5751" loc="5.1082">et quom de victu certant praedaque repugnant.</TextUnit>
    <TextUnit id="5752" loc="5.1083">et partim mutant cum tempestatibus una</TextUnit>
    <TextUnit id="5753" loc="5.1084">raucisonos cantus, cornicum ut saecla vetusta</TextUnit>
    <TextUnit id="5754" loc="5.1085">corvorumque gregis ubi aquam dicuntur et imbris</TextUnit>
    <TextUnit id="5755" loc="5.1086">poscere et inter dum ventos aurasque vocare.</TextUnit>
    <TextUnit id="5756" loc="5.1087">ergo si varii sensus animalia cogunt,</TextUnit>
    <TextUnit id="5757" loc="5.1088">muta tamen cum sint, varias emittere voces,</TextUnit>
    <TextUnit id="5758" loc="5.1089">quanto mortalis magis aequumst tum potuisse</TextUnit>
    <TextUnit id="5759" loc="5.1090">dissimilis alia atque alia res voce notare!</TextUnit>
    <TextUnit id="5760" loc="5.1091">Illud in his rebus tacitus ne forte requiras,</TextUnit>
    <TextUnit id="5761" loc="5.1092">fulmen detulit in terram mortalibus ignem</TextUnit>
    <TextUnit id="5762" loc="5.1093">primitus, inde omnis flammarum diditur ardor;</TextUnit>
    <TextUnit id="5763" loc="5.1094">multa videmus enim caelestibus insita flammis</TextUnit>
    <TextUnit id="5764" loc="5.1095">fulgere, cum caeli donavit plaga vaporis.</TextUnit>
    <TextUnit id="5765" loc="5.1096">et ramosa tamen cum ventis pulsa vacillans</TextUnit>
    <TextUnit id="5766" loc="5.1097">aestuat in ramos incumbens arboris arbor,</TextUnit>
    <TextUnit id="5767" loc="5.1098">exprimitur validis extritus viribus ignis,</TextUnit>
    <TextUnit id="5768" loc="5.1099">emicat inter dum flammai fervidus ardor,</TextUnit>
    <TextUnit id="5769" loc="5.1100">mutua dum inter se rami stirpesque teruntur.</TextUnit>
    <TextUnit id="5770" loc="5.1101">quorum utrumque dedisse potest mortalibus ignem.</TextUnit>
    <TextUnit id="5771" loc="5.1102">inde cibum quoquere ac flammae mollire vapore</TextUnit>
    <TextUnit id="5772" loc="5.1103">sol docuit, quoniam mitescere multa videbant</TextUnit>
    <TextUnit id="5773" loc="5.1104">verberibus radiorum atque aestu victa per agros.</TextUnit>
    <TextUnit id="5774" loc="5.1105">Inque dies magis hi victum vitamque priorem</TextUnit>
    <TextUnit id="5775" loc="5.1106">commutare novis monstrabant rebus et igni,</TextUnit>
    <TextUnit id="5776" loc="5.1107">ingenio qui praestabant et corde vigebant.</TextUnit>
    <TextUnit id="5777" loc="5.1108">condere coeperunt urbis arcemque locare</TextUnit>
    <TextUnit id="5778" loc="5.1109">praesidium reges ipsi sibi perfugiumque,</TextUnit>
    <TextUnit id="5779" loc="5.1110">et pecudes et agros divisere atque dedere</TextUnit>
    <TextUnit id="5780" loc="5.1111">pro facie cuiusque et viribus ingenioque;</TextUnit>
    <TextUnit id="5781" loc="5.1112">nam facies multum valuit viresque vigebant.</TextUnit>
    <TextUnit id="5782" loc="5.1113">posterius res inventast aurumque repertum,</TextUnit>
    <TextUnit id="5783" loc="5.1114">quod facile et validis et pulchris dempsit honorem;</TextUnit>
    <TextUnit id="5784" loc="5.1115">divitioris enim sectam plerumque secuntur</TextUnit>
    <TextUnit id="5785" loc="5.1116">quam lubet et fortes et pulchro corpore creti.</TextUnit>
    <TextUnit id="5786" loc="5.1117">quod siquis vera vitam ratione gubernet,</TextUnit>
    <TextUnit id="5787" loc="5.1118">divitiae grandes homini sunt vivere parce</TextUnit>
    <TextUnit id="5788" loc="5.1119">aequo animo; neque enim est umquam penuria parvi.</TextUnit>
    <TextUnit id="5789" loc="5.1120">at claros homines voluerunt se atque potentes,</TextUnit>
    <TextUnit id="5790" loc="5.1121">ut fundamento stabili fortuna maneret</TextUnit>
    <TextUnit id="5791" loc="5.1122">et placidam possent opulenti degere vitam,</TextUnit>
    <TextUnit id="5792" loc="5.1123">ne quiquam, quoniam ad summum succedere honorem</TextUnit>
    <TextUnit id="5793" loc="5.1124">certantes iter infestum fecere viai,</TextUnit>
    <TextUnit id="5794" loc="5.1125">et tamen e summo, quasi fulmen, deicit ictos</TextUnit>
    <TextUnit id="5795" loc="5.1126">invidia inter dum contemptim in Tartara taetra;</TextUnit>
    <TextUnit id="5796" loc="5.1127">invidia quoniam ceu fulmine summa vaporant</TextUnit>
    <TextUnit id="5797" loc="5.1128">plerumque et quae sunt aliis magis edita cumque;</TextUnit>
    <TextUnit id="5798" loc="5.1129">ut satius multo iam sit parere quietum</TextUnit>
    <TextUnit id="5799" loc="5.1130">quam regere imperio res velle et regna tenere.</TextUnit>
    <TextUnit id="5800" loc="5.1131">proinde sine in cassum defessi sanguine sudent,</TextUnit>
    <TextUnit id="5801" loc="5.1132">angustum per iter luctantes ambitionis;</TextUnit>
    <TextUnit id="5802" loc="5.1133">quandoquidem sapiunt alieno ex ore petuntque</TextUnit>
    <TextUnit id="5803" loc="5.1134">res ex auditis potius quam sensibus ipsis,</TextUnit>
    <TextUnit id="5804" loc="5.1135">nec magis id nunc est neque erit mox quam fuit ante.</TextUnit>
    <TextUnit id="5805" loc="5.1136">Ergo regibus occisis subversa iacebat</TextUnit>
    <TextUnit id="5806" loc="5.1137">pristina maiestas soliorum et sceptra superba,</TextUnit>
    <TextUnit id="5807" loc="5.1138">et capitis summi praeclarum insigne cruentum</TextUnit>
    <TextUnit id="5808" loc="5.1139">sub pedibus vulgi magnum lugebat honorem;</TextUnit>
    <TextUnit id="5809" loc="5.1140">nam cupide conculcatur nimis ante metutum.</TextUnit>
    <TextUnit id="5810" loc="5.1141">res itaque ad summam faecem turbasque redibat,</TextUnit>
    <TextUnit id="5811" loc="5.1142">imperium sibi cum ac summatum quisque petebat.</TextUnit>
    <TextUnit id="5812" loc="5.1143">inde magistratum partim docuere creare</TextUnit>
    <TextUnit id="5813" loc="5.1144">iuraque constituere, ut vellent legibus uti.</TextUnit>
    <TextUnit id="5814" loc="5.1145">nam genus humanum, defessum vi colere aevom,</TextUnit>
    <TextUnit id="5815" loc="5.1146">ex inimicitiis languebat; quo magis ipsum</TextUnit>
    <TextUnit id="5816" loc="5.1147">sponte sua cecidit sub leges artaque iura.</TextUnit>
    <TextUnit id="5817" loc="5.1148">acrius ex ira quod enim se quisque parabat</TextUnit>
    <TextUnit id="5818" loc="5.1149">ulcisci quam nunc concessumst legibus aequis,</TextUnit>
    <TextUnit id="5819" loc="5.1150">hanc ob rem est homines pertaesum vi colere aevom.</TextUnit>
    <TextUnit id="5820" loc="5.1151">inde metus maculat poenarum praemia vitae.</TextUnit>
    <TextUnit id="5821" loc="5.1152">circumretit enim vis atque iniuria quemque</TextUnit>
    <TextUnit id="5822" loc="5.1153">atque unde exortast, ad eum plerumque revertit,</TextUnit>
    <TextUnit id="5823" loc="5.1154">nec facilest placidam ac pacatam degere vitam</TextUnit>
    <TextUnit id="5824" loc="5.1155">qui violat factis communia foedera pacis.</TextUnit>
    <TextUnit id="5825" loc="5.1156">etsi fallit enim divom genus humanumque,</TextUnit>
    <TextUnit id="5826" loc="5.1157">perpetuo tamen id fore clam diffidere debet;</TextUnit>
    <TextUnit id="5827" loc="5.1158">quippe ubi se multi per somnia saepe loquentes</TextUnit>
    <TextUnit id="5828" loc="5.1159">aut morbo delirantes protraxe ferantur</TextUnit>
    <TextUnit id="5829" loc="5.1160">et celata [mala] in medium et peccata dedisse.</TextUnit>
    <TextUnit id="5830" loc="5.1161">Nunc quae causa deum per magnas numina gentis</TextUnit>
    <TextUnit id="5831" loc="5.1162">pervulgarit et ararum compleverit urbis</TextUnit>
    <TextUnit id="5832" loc="5.1163">suscipiendaque curarit sollemnia sacra,</TextUnit>
    <TextUnit id="5833" loc="5.1164">quae nunc in magnis florent sacra rebus locisque,</TextUnit>
    <TextUnit id="5834" loc="5.1165">unde etiam nunc est mortalibus insitus horror,</TextUnit>
    <TextUnit id="5835" loc="5.1166">qui delubra deum nova toto suscitat orbi</TextUnit>
    <TextUnit id="5836" loc="5.1167">terrarum et festis cogit celebrare diebus,</TextUnit>
    <TextUnit id="5837" loc="5.1168">non ita difficilest rationem reddere verbis.</TextUnit>
    <TextUnit id="5838" loc="5.1169">quippe etenim iam tum divom mortalia saecla</TextUnit>
    <TextUnit id="5839" loc="5.1170">egregias animo facies vigilante videbant</TextUnit>
    <TextUnit id="5840" loc="5.1171">et magis in somnis mirando corporis auctu.</TextUnit>
    <TextUnit id="5841" loc="5.1172">his igitur sensum tribuebant propterea quod</TextUnit>
    <TextUnit id="5842" loc="5.1173">membra movere videbantur vocesque superbas</TextUnit>
    <TextUnit id="5843" loc="5.1174">mittere pro facie praeclara et viribus amplis.</TextUnit>
    <TextUnit id="5844" loc="5.1175">aeternamque dabant vitam, quia semper eorum</TextUnit>
    <TextUnit id="5845" loc="5.1176">subpeditabatur facies et forma manebat,</TextUnit>
    <TextUnit id="5846" loc="5.1177">et tamen omnino quod tantis viribus auctos</TextUnit>
    <TextUnit id="5847" loc="5.1178">non temere ulla vi convinci posse putabant.</TextUnit>
    <TextUnit id="5848" loc="5.1179">fortunisque ideo longe praestare putabant,</TextUnit>
    <TextUnit id="5849" loc="5.1180">quod mortis timor haut quemquam vexaret eorum,</TextUnit>
    <TextUnit id="5850" loc="5.1181">et simul in somnis quia multa et mira videbant</TextUnit>
    <TextUnit id="5851" loc="5.1182">efficere et nullum capere ipsos inde laborem.</TextUnit>
    <TextUnit id="5852" loc="5.1183">praeterea caeli rationes ordine certo</TextUnit>
    <TextUnit id="5853" loc="5.1184">et varia annorum cernebant tempora verti</TextUnit>
    <TextUnit id="5854" loc="5.1185">nec poterant quibus id fieret cognoscere causis.</TextUnit>
    <TextUnit id="5855" loc="5.1186">ergo perfugium sibi habebant omnia divis</TextUnit>
    <TextUnit id="5856" loc="5.1187">tradere et illorum nutu facere omnia flecti.</TextUnit>
    <TextUnit id="5857" loc="5.1188">in caeloque deum sedes et templa locarunt,</TextUnit>
    <TextUnit id="5858" loc="5.1189">per caelum volvi quia nox et luna videtur,</TextUnit>
    <TextUnit id="5859" loc="5.1190">luna dies et nox et noctis signa severa</TextUnit>
    <TextUnit id="5860" loc="5.1191">noctivagaeque faces caeli flammaeque volantes,</TextUnit>
    <TextUnit id="5861" loc="5.1192">nubila sol imbres nix venti fulmina grando</TextUnit>
    <TextUnit id="5862" loc="5.1193">et rapidi fremitus et murmura magna minarum.</TextUnit>
    <TextUnit id="5863" loc="5.1194">O genus infelix humanum, talia divis</TextUnit>
    <TextUnit id="5864" loc="5.1195">cum tribuit facta atque iras adiunxit acerbas!</TextUnit>
    <TextUnit id="5865" loc="5.1196">quantos tum gemitus ipsi sibi, quantaque nobis</TextUnit>
    <TextUnit id="5866" loc="5.1197">volnera, quas lacrimas peperere minoribus nostris!</TextUnit>
    <TextUnit id="5867" loc="5.1198">nec pietas ullast velatum saepe videri</TextUnit>
    <TextUnit id="5868" loc="5.1199">vertier ad lapidem atque omnis accedere ad aras</TextUnit>
    <TextUnit id="5869" loc="5.1200">nec procumbere humi prostratum et pandere palmas</TextUnit>
    <TextUnit id="5870" loc="5.1201">ante deum delubra nec aras sanguine multo</TextUnit>
    <TextUnit id="5871" loc="5.1202">spargere quadrupedum nec votis nectere vota,</TextUnit>
    <TextUnit id="5872" loc="5.1203">sed mage pacata posse omnia mente tueri.</TextUnit>
    <TextUnit id="5873" loc="5.1204">nam cum suspicimus magni caelestia mundi</TextUnit>
    <TextUnit id="5874" loc="5.1205">templa super stellisque micantibus aethera fixum,</TextUnit>
    <TextUnit id="5875" loc="5.1206">et venit in mentem solis lunaeque viarum,</TextUnit>
    <TextUnit id="5876" loc="5.1207">tunc aliis oppressa malis in pectora cura</TextUnit>
    <TextUnit id="5877" loc="5.1208">illa quoque expergefactum caput erigere infit,</TextUnit>
    <TextUnit id="5878" loc="5.1209">ne quae forte deum nobis inmensa potestas</TextUnit>
    <TextUnit id="5879" loc="5.1210">sit, vario motu quae candida sidera verset;</TextUnit>
    <TextUnit id="5880" loc="5.1211">temptat enim dubiam mentem rationis egestas,</TextUnit>
    <TextUnit id="5881" loc="5.1212">ecquae nam fuerit mundi genitalis origo,</TextUnit>
    <TextUnit id="5882" loc="5.1213">et simul ecquae sit finis, quoad moenia mundi</TextUnit>
    <TextUnit id="5883" loc="5.1214">et taciti motus hunc possint ferre laborem,</TextUnit>
    <TextUnit id="5884" loc="5.1215">an divinitus aeterna donata salute</TextUnit>
    <TextUnit id="5885" loc="5.1216">perpetuo possint aevi labentia tractu</TextUnit>
    <TextUnit id="5886" loc="5.1217">inmensi validas aevi contemnere viris.</TextUnit>
    <TextUnit id="5887" loc="5.1218">praeterea cui non animus formidine divum</TextUnit>
    <TextUnit id="5888" loc="5.1219">contrahitur, cui non correpunt membra pavore,</TextUnit>
    <TextUnit id="5889" loc="5.1220">fulminis horribili cum plaga torrida tellus</TextUnit>
    <TextUnit id="5890" loc="5.1221">contremit et magnum percurrunt murmura caelum?</TextUnit>
    <TextUnit id="5891" loc="5.1222">non populi gentesque tremunt, regesque superbi</TextUnit>
    <TextUnit id="5892" loc="5.1223">corripiunt divum percussi membra timore,</TextUnit>
    <TextUnit id="5893" loc="5.1224">ne quod ob admissum foede dictumve superbe</TextUnit>
    <TextUnit id="5894" loc="5.1225">poenarum grave sit solvendi tempus adauctum?</TextUnit>
    <TextUnit id="5895" loc="5.1226">summa etiam cum vis violenti per mare venti</TextUnit>
    <TextUnit id="5896" loc="5.1227">induperatorem classis super aequora verrit</TextUnit>
    <TextUnit id="5897" loc="5.1228">cum validis pariter legionibus atque elephantis,</TextUnit>
    <TextUnit id="5898" loc="5.1229">non divom pacem votis adit ac prece quaesit</TextUnit>
    <TextUnit id="5899" loc="5.1230">ventorum pavidus paces animasque secundas?</TextUnit>
    <TextUnit id="5900" loc="5.1231">ne quiquam, quoniam violento turbine saepe</TextUnit>
    <TextUnit id="5901" loc="5.1232">correptus nihilo fertur minus ad vada leti.</TextUnit>
    <TextUnit id="5902" loc="5.1233">usque adeo res humanas vis abdita quaedam</TextUnit>
    <TextUnit id="5903" loc="5.1234">opterit et pulchros fascis saevasque secures</TextUnit>
    <TextUnit id="5904" loc="5.1235">proculcare ac ludibrio sibi habere videtur.</TextUnit>
    <TextUnit id="5905" loc="5.1236">denique sub pedibus tellus cum tota vacillat</TextUnit>
    <TextUnit id="5906" loc="5.1237">concussaeque cadunt urbes dubiaeque minantur,</TextUnit>
    <TextUnit id="5907" loc="5.1238">quid mirum si se temnunt mortalia saecla</TextUnit>
    <TextUnit id="5908" loc="5.1239">atque potestatis magnas mirasque relinquunt</TextUnit>
    <TextUnit id="5909" loc="5.1240">in rebus viris divum, quae cuncta gubernent?</TextUnit>
    <TextUnit id="5910" loc="5.1241">Quod super est, ae[s at]que aurum ferrumque repertumst</TextUnit>
    <TextUnit id="5911" loc="5.1242">et simul argenti pondus plumbique potestas,</TextUnit>
    <TextUnit id="5912" loc="5.1243">ignis ubi ingentis silvas ardore cremarat</TextUnit>
    <TextUnit id="5913" loc="5.1244">montibus in magnis, seu caelo fulmine misso,</TextUnit>
    <TextUnit id="5914" loc="5.1245">sive quod inter se bellum silvestre gerentes</TextUnit>
    <TextUnit id="5915" loc="5.1246">hostibus intulerant ignem formidinis ergo,</TextUnit>
    <TextUnit id="5916" loc="5.1247">sive quod inducti terrae bonitate volebant</TextUnit>
    <TextUnit id="5917" loc="5.1248">pandere agros pinguis et pascua reddere rura,</TextUnit>
    <TextUnit id="5918" loc="5.1249">sive feras interficere et ditescere praeda;</TextUnit>
    <TextUnit id="5919" loc="5.1250">nam fovea atque igni prius est venarier ortum</TextUnit>
    <TextUnit id="5920" loc="5.1251">quam saepire plagis saltum canibusque ciere.</TextUnit>
    <TextUnit id="5921" loc="5.1252">quicquid id est, qua cumque e causa flammeus ardor</TextUnit>
    <TextUnit id="5922" loc="5.1253">horribili sonitu silvas exederat altis</TextUnit>
    <TextUnit id="5923" loc="5.1254">a radicibus et terram percoxerat igni,</TextUnit>
    <TextUnit id="5924" loc="5.1255">manabat venis ferventibus in loca terrae</TextUnit>
    <TextUnit id="5925" loc="5.1256">concava conveniens argenti rivus et auri,</TextUnit>
    <TextUnit id="5926" loc="5.1257">aeris item et plumbi. quae cum concreta videbant</TextUnit>
    <TextUnit id="5927" loc="5.1258">posterius claro in terra splendere colore,</TextUnit>
    <TextUnit id="5928" loc="5.1259">tollebant nitido capti levique lepore,</TextUnit>
    <TextUnit id="5929" loc="5.1260">et simili formata videbant esse figura</TextUnit>
    <TextUnit id="5930" loc="5.1261">atque lacunarum fuerant vestigia cuique.</TextUnit>
    <TextUnit id="5931" loc="5.1262">tum penetrabat eos posse haec liquefacta calore</TextUnit>
    <TextUnit id="5932" loc="5.1263">quamlibet in formam et faciem decurrere rerum,</TextUnit>
    <TextUnit id="5933" loc="5.1264">et prorsum quamvis in acuta ac tenvia posse</TextUnit>
    <TextUnit id="5934" loc="5.1265">mucronum duci fastigia procudendo,</TextUnit>
    <TextUnit id="5935" loc="5.1266">ut sibi tela parent silvasque ut caedere possint</TextUnit>
    <TextUnit id="5936" loc="5.1267">materiemque dolare et levia radere tigna</TextUnit>
    <TextUnit id="5937" loc="5.1268">et terebrare etiam ac pertundere perque forare.</TextUnit>
    <TextUnit id="5938" loc="5.1269">nec minus argento facere haec auroque parabant</TextUnit>
    <TextUnit id="5939" loc="5.1270">quam validi primum violentis viribus aeris,</TextUnit>
    <TextUnit id="5940" loc="5.1271">ne quiquam, quoniam cedebat victa potestas</TextUnit>
    <TextUnit id="5941" loc="5.1272">nec poterant pariter durum sufferre laborem.</TextUnit>
    <TextUnit id="5942" loc="5.1273">nam fuit in pretio magis aes aurumque iacebat</TextUnit>
    <TextUnit id="5943" loc="5.1274">propter inutilitatem hebeti mucrone retusum;</TextUnit>
    <TextUnit id="5944" loc="5.1275">nunc iacet aes, aurum in summum successit honorem.</TextUnit>
    <TextUnit id="5945" loc="5.1276">sic volvenda aetas commutat tempora rerum.</TextUnit>
    <TextUnit id="5946" loc="5.1277">quod fuit in pretio, fit nullo denique honore;</TextUnit>
    <TextUnit id="5947" loc="5.1278">porro aliud succedit et [e] contemptibus exit</TextUnit>
    <TextUnit id="5948" loc="5.1279">inque dies magis adpetitur floretque repertum</TextUnit>
    <TextUnit id="5949" loc="5.1280">laudibus et miro est mortalis inter honore.</TextUnit>
    <TextUnit id="5950" loc="5.1281">Nunc tibi quo pacto ferri natura reperta</TextUnit>
    <TextUnit id="5951" loc="5.1282">sit facilest ipsi per te cognoscere, Memmi.</TextUnit>
    <TextUnit id="5952" loc="5.1283">arma antiqua manus ungues dentesque fuerunt</TextUnit>
    <TextUnit id="5953" loc="5.1284">et lapides et item silvarum fragmina rami</TextUnit>
    <TextUnit id="5954" loc="5.1285">et flamma atque ignes, post quam sunt cognita primum.</TextUnit>
    <TextUnit id="5955" loc="5.1286">posterius ferri vis est aerisque reperta.</TextUnit>
    <TextUnit id="5956" loc="5.1287">et prior aeris erat quam ferri cognitus usus,</TextUnit>
    <TextUnit id="5957" loc="5.1288">quo facilis magis est natura et copia maior.</TextUnit>
    <TextUnit id="5958" loc="5.1289">aere solum terrae tractabant, aereque belli</TextUnit>
    <TextUnit id="5959" loc="5.1290">miscebant fluctus et vulnera vasta serebant</TextUnit>
    <TextUnit id="5960" loc="5.1291">et pecus atque agros adimebant; nam facile ollis</TextUnit>
    <TextUnit id="5961" loc="5.1292">omnia cedebant armatis nuda et inerma.</TextUnit>
    <TextUnit id="5962" loc="5.1293">inde minutatim processit ferreus ensis</TextUnit>
    <TextUnit id="5963" loc="5.1294">versaque in obprobrium species est falcis ahenae,</TextUnit>
    <TextUnit id="5964" loc="5.1295">et ferro coepere solum proscindere terrae</TextUnit>
    <TextUnit id="5965" loc="5.1296">exaequataque sunt creperi certamina belli.</TextUnit>
    <TextUnit id="5966" loc="5.1297">et prius est armatum in equi conscendere costas</TextUnit>
    <TextUnit id="5967" loc="5.1298">et moderarier hunc frenis dextraque vigere</TextUnit>
    <TextUnit id="5968" loc="5.1299">quam biiugo curru belli temptare pericla.</TextUnit>
    <TextUnit id="5969" loc="5.1300">et biiugo prius est quam bis coniungere binos</TextUnit>
    <TextUnit id="5970" loc="5.1301">et quam falciferos armatum escendere currus.</TextUnit>
    <TextUnit id="5971" loc="5.1302">inde boves Lucas turrito corpore, tetras,</TextUnit>
    <TextUnit id="5972" loc="5.1303">anguimanus, belli docuerunt volnera Poeni</TextUnit>
    <TextUnit id="5973" loc="5.1304">sufferre et magnas Martis turbare catervas.</TextUnit>
    <TextUnit id="5974" loc="5.1305">sic alid ex alio peperit discordia tristis,</TextUnit>
    <TextUnit id="5975" loc="5.1306">horribile humanis quod gentibus esset in armis,</TextUnit>
    <TextUnit id="5976" loc="5.1307">inque dies belli terroribus addidit augmen.</TextUnit>
    <TextUnit id="5977" loc="5.1308">Temptarunt etiam tauros in moenere belli</TextUnit>
    <TextUnit id="5978" loc="5.1309">expertique sues saevos sunt mittere in hostis.</TextUnit>
    <TextUnit id="5979" loc="5.1310">et validos partim prae se misere leones</TextUnit>
    <TextUnit id="5980" loc="5.1311">cum doctoribus armatis saevisque magistris,</TextUnit>
    <TextUnit id="5981" loc="5.1312">qui moderarier his possent vinclisque tenere,</TextUnit>
    <TextUnit id="5982" loc="5.1313">ne quiquam, quoniam permixta caede calentes</TextUnit>
    <TextUnit id="5983" loc="5.1314">turbabant saevi nullo discrimine turmas,</TextUnit>
    <TextUnit id="5984" loc="5.1315">terrificas capitum quatientis undique cristas,</TextUnit>
    <TextUnit id="5985" loc="5.1316">nec poterant equites fremitu perterrita equorum</TextUnit>
    <TextUnit id="5986" loc="5.1317">pectora mulcere et frenis convertere in hostis.</TextUnit>
    <TextUnit id="5987" loc="5.1318">inritata leae iaciebant corpora saltu</TextUnit>
    <TextUnit id="5988" loc="5.1319">undique et adversum venientibus ora patebant</TextUnit>
    <TextUnit id="5989" loc="5.1320">et nec opinantis a tergo deripiebant</TextUnit>
    <TextUnit id="5990" loc="5.1321">deplexaeque dabant in terram volnere victos,</TextUnit>
    <TextUnit id="5991" loc="5.1322">morsibus adfixae validis atque unguibus uncis.</TextUnit>
    <TextUnit id="5992" loc="5.1323">iactabantque suos tauri pedibusque terebant</TextUnit>
    <TextUnit id="5993" loc="5.1324">et latera ac ventres hauribant supter equorum</TextUnit>
    <TextUnit id="5994" loc="5.1325">cornibus et terram minitanti mente ruebant.</TextUnit>
    <TextUnit id="5995" loc="5.1326">et validis socios caedebant dentibus apri</TextUnit>
    <TextUnit id="5996" loc="5.1327">tela infracta suo tinguentes sanguine saevi</TextUnit>
    <TextUnit id="5997" loc="5.1328">[in se fracta suo tinguentes sanguine tela,]</TextUnit>
    <TextUnit id="5998" loc="5.1329">permixtasque dabant equitum peditumque ruinas.</TextUnit>
    <TextUnit id="5999" loc="5.1330">nam transversa feros exibant dentis adactus</TextUnit>
    <TextUnit id="6000" loc="5.1331">iumenta aut pedibus ventos erecta petebant,</TextUnit>
    <TextUnit id="6001" loc="5.1332">ne quiquam, quoniam ab nervis succisa videres</TextUnit>
    <TextUnit id="6002" loc="5.1333">concidere atque gravi terram consternere casu.</TextUnit>
    <TextUnit id="6003" loc="5.1334">si quos ante domi domitos satis esse putabant,</TextUnit>
    <TextUnit id="6004" loc="5.1335">effervescere cernebant in rebus agundis</TextUnit>
    <TextUnit id="6005" loc="5.1336">volneribus clamore fuga terrore tumultu,</TextUnit>
    <TextUnit id="6006" loc="5.1337">nec poterant ullam partem redducere eorum;</TextUnit>
    <TextUnit id="6007" loc="5.1338">diffugiebat enim varium genus omne ferarum,</TextUnit>
    <TextUnit id="6008" loc="5.1339">ut nunc saepe boves Lucae ferro male mactae</TextUnit>
    <TextUnit id="6009" loc="5.1340">diffugiunt, fera facta suis cum multa dedere.</TextUnit>
    <TextUnit id="6010" loc="5.1341">Sed facere id non tam vincendi spe voluerunt;</TextUnit>
    <TextUnit id="6011" loc="5.1342">quam dare quod gemerent hostes, ipsique perire,</TextUnit>
    <TextUnit id="6012" loc="5.1343">qui numero diffidebant armisque vacabant,</TextUnit>
    <TextUnit id="6013" loc="5.1344">si fuit ut facerent. sed vix adducor ut ante</TextUnit>
    <TextUnit id="6014" loc="5.1345">non quierint animo praesentire atque videre,</TextUnit>
    <TextUnit id="6015" loc="5.1346">quam commune malum fieret foedumque, futurum.</TextUnit>
    <TextUnit id="6016" loc="5.1347">et magis id possis factum contendere in omni</TextUnit>
    <TextUnit id="6017" loc="5.1348">in variis mundis varia ratione creatis,</TextUnit>
    <TextUnit id="6018" loc="5.1349">quam certo atque uno terrarum quolibet orbi.</TextUnit>
    <TextUnit id="6019" loc="5.1350">Nexilis ante fuit vestis quam textile tegmen.</TextUnit>
    <TextUnit id="6020" loc="5.1351">textile post ferrumst, quia ferro tela paratur,</TextUnit>
    <TextUnit id="6021" loc="5.1352">nec ratione alia possunt tam levia gigni</TextUnit>
    <TextUnit id="6022" loc="5.1353">insilia ac fusi, radii, scapique sonantes.</TextUnit>
    <TextUnit id="6023" loc="5.1354">et facere ante viros lanam natura cogit</TextUnit>
    <TextUnit id="6024" loc="5.1355">quam muliebre genus; nam longe praestat in arte</TextUnit>
    <TextUnit id="6025" loc="5.1356">et sollertius est multo genus omne virile;</TextUnit>
    <TextUnit id="6026" loc="5.1357">agricolae donec vitio vertere severi,</TextUnit>
    <TextUnit id="6027" loc="5.1358">ut muliebribus id manibus concedere vellent</TextUnit>
    <TextUnit id="6028" loc="5.1359">atque ipsi pariter durum sufferre laborem</TextUnit>
    <TextUnit id="6029" loc="5.1360">atque opere in duro durarent membra manusque.</TextUnit>
    <TextUnit id="6030" loc="5.1361">At specimen sationis et insitionis origo</TextUnit>
    <TextUnit id="6031" loc="5.1362">ipsa fuit rerum primum natura creatrix,</TextUnit>
    <TextUnit id="6032" loc="5.1363">arboribus quoniam bacae glandesque caducae</TextUnit>
    <TextUnit id="6033" loc="5.1364">tempestiva dabant pullorum examina supter;</TextUnit>
    <TextUnit id="6034" loc="5.1365">unde etiam libitumst stirpis committere ramis</TextUnit>
    <TextUnit id="6035" loc="5.1366">et nova defodere in terram virgulta per agros.</TextUnit>
    <TextUnit id="6036" loc="5.1367">inde aliam atque aliam culturam dulcis agelli</TextUnit>
    <TextUnit id="6037" loc="5.1368">temptabant fructusque feros mansuescere terra</TextUnit>
    <TextUnit id="6038" loc="5.1369">cernebant indulgendo blandeque colendo.</TextUnit>
    <TextUnit id="6039" loc="5.1370">inque dies magis in montem succedere silvas</TextUnit>
    <TextUnit id="6040" loc="5.1371">cogebant infraque locum concedere cultis,</TextUnit>
    <TextUnit id="6041" loc="5.1372">prata lacus rivos segetes vinetaque laeta</TextUnit>
    <TextUnit id="6042" loc="5.1373">collibus et campis ut haberent, atque olearum</TextUnit>
    <TextUnit id="6043" loc="5.1374">caerula distinguens inter plaga currere posset</TextUnit>
    <TextUnit id="6044" loc="5.1375">per tumulos et convallis camposque profusa;</TextUnit>
    <TextUnit id="6045" loc="5.1376">ut nunc esse vides vario distincta lepore</TextUnit>
    <TextUnit id="6046" loc="5.1377">omnia, quae pomis intersita dulcibus ornant</TextUnit>
    <TextUnit id="6047" loc="5.1378">arbustisque tenent felicibus opsita circum.</TextUnit>
    <TextUnit id="6048" loc="5.1379">At liquidas avium voces imitarier ore</TextUnit>
    <TextUnit id="6049" loc="5.1380">ante fuit multo quam levia carmina cantu</TextUnit>
    <TextUnit id="6050" loc="5.1381">concelebrare homines possent aurisque iuvare.</TextUnit>
    <TextUnit id="6051" loc="5.1382">et zephyri cava per calamorum sibila primum</TextUnit>
    <TextUnit id="6052" loc="5.1383">agrestis docuere cavas inflare cicutas.</TextUnit>
    <TextUnit id="6053" loc="5.1384">inde minutatim dulcis didicere querellas,</TextUnit>
    <TextUnit id="6054" loc="5.1385">tibia quas fundit digitis pulsata canentum,</TextUnit>
    <TextUnit id="6055" loc="5.1386">avia per nemora ac silvas saltusque reperta,</TextUnit>
    <TextUnit id="6056" loc="5.1387">per loca pastorum deserta atque otia dia.</TextUnit>
    <TextUnit id="6057" loc="5.1388">[sic unum quicquid paulatim protrahit aetas</TextUnit>
    <TextUnit id="6058" loc="5.1389">in medium ratioque in luminis eruit oras.]</TextUnit>
    <TextUnit id="6059" loc="5.1390">haec animos ollis mulcebant atque iuvabant</TextUnit>
    <TextUnit id="6060" loc="5.1391">cum satiate cibi; nam tum sunt omnia cordi.</TextUnit>
    <TextUnit id="6061" loc="5.1392">saepe itaque inter se prostrati in gramine molli</TextUnit>
    <TextUnit id="6062" loc="5.1393">propter aquae rivom sub ramis arboris altae.</TextUnit>
    <TextUnit id="6063" loc="5.1394">non magnis opibus iucunde corpora habebant,</TextUnit>
    <TextUnit id="6064" loc="5.1395">praesertim cum tempestas ridebat et anni</TextUnit>
    <TextUnit id="6065" loc="5.1396">tempora pingebant viridantis floribus herbas.</TextUnit>
    <TextUnit id="6066" loc="5.1397">tum ioca, tum sermo, tum dulces esse cachinni</TextUnit>
    <TextUnit id="6067" loc="5.1398">consuerant; agrestis enim tum musa vigebat.</TextUnit>
    <TextUnit id="6068" loc="5.1399">tum caput atque umeros plexis redimire coronis</TextUnit>
    <TextUnit id="6069" loc="5.1400">floribus et foliis lascivia laeta movebat,</TextUnit>
    <TextUnit id="6070" loc="5.1401">atque extra numerum procedere membra moventes</TextUnit>
    <TextUnit id="6071" loc="5.1402">duriter et duro terram pede pellere matrem;</TextUnit>
    <TextUnit id="6072" loc="5.1403">unde oriebantur risus dulcesque cachinni,</TextUnit>
    <TextUnit id="6073" loc="5.1404">omnia quod nova tum magis haec et mira vigebant.</TextUnit>
    <TextUnit id="6074" loc="5.1405">et vigilantibus hinc aderant solacia somno</TextUnit>
    <TextUnit id="6075" loc="5.1406">ducere multimodis voces et flectere cantus</TextUnit>
    <TextUnit id="6076" loc="5.1407">et supera calamos unco percurrere labro;</TextUnit>
    <TextUnit id="6077" loc="5.1408">unde etiam vigiles nunc haec accepta tuentur.</TextUnit>
    <TextUnit id="6078" loc="5.1409">et numerum servare genus didicere, neque hilo</TextUnit>
    <TextUnit id="6079" loc="5.1410">maiore interea capiunt dulcedine fructum</TextUnit>
    <TextUnit id="6080" loc="5.1411">quam silvestre genus capiebat terrigenarum.</TextUnit>
    <TextUnit id="6081" loc="5.1412">nam quod adest praesto, nisi quid cognovimus ante</TextUnit>
    <TextUnit id="6082" loc="5.1413">suavius, in primis placet et pollere videtur,</TextUnit>
    <TextUnit id="6083" loc="5.1414">posteriorque fere melior res illa reperta</TextUnit>
    <TextUnit id="6084" loc="5.1415">perdit et immutat sensus ad pristina quaeque.</TextUnit>
    <TextUnit id="6085" loc="5.1416">sic odium coepit glandis, sic illa relicta</TextUnit>
    <TextUnit id="6086" loc="5.1417">strata cubilia sunt herbis et frondibus aucta.</TextUnit>
    <TextUnit id="6087" loc="5.1418">pellis item cecidit vestis contempta ferina;</TextUnit>
    <TextUnit id="6088" loc="5.1419">quam reor invidia tali tunc esse repertam,</TextUnit>
    <TextUnit id="6089" loc="5.1420">ut letum insidiis qui gessit primus obiret,</TextUnit>
    <TextUnit id="6090" loc="5.1421">et tamen inter eos distractam sanguine multo</TextUnit>
    <TextUnit id="6091" loc="5.1422">disperiise neque in fructum convertere quisse.</TextUnit>
    <TextUnit id="6092" loc="5.1423">tunc igitur pelles, nunc aurum et purpura curis</TextUnit>
    <TextUnit id="6093" loc="5.1424">exercent hominum vitam belloque fatigant;</TextUnit>
    <TextUnit id="6094" loc="5.1425">quo magis in nobis, ut opinor, culpa resedit.</TextUnit>
    <TextUnit id="6095" loc="5.1426">frigus enim nudos sine pellibus excruciabat</TextUnit>
    <TextUnit id="6096" loc="5.1427">terrigenas; at nos nil laedit veste carere</TextUnit>
    <TextUnit id="6097" loc="5.1428">purpurea atque auro signisque ingentibus apta,</TextUnit>
    <TextUnit id="6098" loc="5.1429">dum plebeia tamen sit, quae defendere possit.</TextUnit>
    <TextUnit id="6099" loc="5.1430">Ergo hominum genus in cassum frustraque laborat</TextUnit>
    <TextUnit id="6100" loc="5.1431">semper et [in] curis consumit inanibus aevom,</TextUnit>
    <TextUnit id="6101" loc="5.1432">ni mirum quia non cognovit quae sit habendi</TextUnit>
    <TextUnit id="6102" loc="5.1433">finis et omnino quoad crescat vera voluptas;</TextUnit>
    <TextUnit id="6103" loc="5.1434">idque minutatim vitam provexit in altum</TextUnit>
    <TextUnit id="6104" loc="5.1435">et belli magnos commovit funditus aestus.</TextUnit>
    <TextUnit id="6105" loc="5.1436">at vigiles mundi magnum versatile templum</TextUnit>
    <TextUnit id="6106" loc="5.1437">sol et luna suo lustrantes lumine circum</TextUnit>
    <TextUnit id="6107" loc="5.1438">perdocuere homines annorum tempora verti</TextUnit>
    <TextUnit id="6108" loc="5.1439">et certa ratione geri rem atque ordine certo.</TextUnit>
    <TextUnit id="6109" loc="5.1440">Iam validis saepti degebant turribus aevom,</TextUnit>
    <TextUnit id="6110" loc="5.1441">et divisa colebatur discretaque tellus,</TextUnit>
    <TextUnit id="6111" loc="5.1442">tum mare velivolis florebat navibus ponti,</TextUnit>
    <TextUnit id="6112" loc="5.1443">auxilia ac socios iam pacto foedere habebant,</TextUnit>
    <TextUnit id="6113" loc="5.1444">carminibus cum res gestas coepere potae</TextUnit>
    <TextUnit id="6114" loc="5.1445">tradere; nec multo prius sunt elementa reperta.</TextUnit>
    <TextUnit id="6115" loc="5.1446">propterea quid sit prius actum respicere aetas</TextUnit>
    <TextUnit id="6116" loc="5.1447">nostra nequit, nisi qua ratio vestigia monstrat.</TextUnit>
    <TextUnit id="6117" loc="5.1448">Navigia atque agri culturas moenia leges</TextUnit>
    <TextUnit id="6118" loc="5.1449">arma vias vestes [et] cetera de genere horum,</TextUnit>
    <TextUnit id="6119" loc="5.1450">praemia, delicias quoque vitae funditus omnis,</TextUnit>
    <TextUnit id="6120" loc="5.1451">carmina, picturas et daedala signa polita</TextUnit>
    <TextUnit id="6121" loc="5.1452">usus et impigrae simul experientia mentis</TextUnit>
    <TextUnit id="6122" loc="5.1453">paulatim docuit pedetemptim progredientis.</TextUnit>
    <TextUnit id="6123" loc="5.1454">sic unum quicquid paulatim protrahit aetas</TextUnit>
    <TextUnit id="6124" loc="5.1455">in medium ratioque in luminis erigit oras;</TextUnit>
    <TextUnit id="6125" loc="5.1456">namque alid ex alio clarescere corde videbant,</TextUnit>
    <TextUnit id="6126" loc="5.1457">artibus ad summum donec venere cacumen.</TextUnit>
    <TextUnit id="6127" loc="6.1">Primae frugiparos fetus mortalibus aegris</TextUnit>
    <TextUnit id="6128" loc="6.2">dididerunt quondam praeclaro nomine Athenae</TextUnit>
    <TextUnit id="6129" loc="6.3">et recreaverunt vitam legesque rogarunt</TextUnit>
    <TextUnit id="6130" loc="6.4">et primae dederunt solacia dulcia vitae,</TextUnit>
    <TextUnit id="6131" loc="6.5">cum genuere virum tali cum corde repertum,</TextUnit>
    <TextUnit id="6132" loc="6.6">omnia veridico qui quondam ex ore profudit;</TextUnit>
    <TextUnit id="6133" loc="6.7">cuius et extincti propter divina reperta</TextUnit>
    <TextUnit id="6134" loc="6.8">divolgata vetus iam ad caelum gloria fertur.</TextUnit>
    <TextUnit id="6135" loc="6.9">nam cum vidit hic ad victum quae flagitat usus</TextUnit>
    <TextUnit id="6136" loc="6.10">omnia iam ferme mortalibus esse parata</TextUnit>
    <TextUnit id="6137" loc="6.11">et, pro quam possent, vitam consistere tutam,</TextUnit>
    <TextUnit id="6138" loc="6.12">divitiis homines et honore et laude potentis</TextUnit>
    <TextUnit id="6139" loc="6.13">affluere atque bona gnatorum excellere fama,</TextUnit>
    <TextUnit id="6140" loc="6.14">nec minus esse domi cuiquam tamen anxia cordi,</TextUnit>
    <TextUnit id="6141" loc="6.15">atque animi ingratis vitam vexare sine ulla</TextUnit>
    <TextUnit id="6142" loc="6.16">pausa atque infestis cogi saevire querellis,</TextUnit>
    <TextUnit id="6143" loc="6.17">intellegit ibi vitium vas efficere ipsum</TextUnit>
    <TextUnit id="6144" loc="6.18">omniaque illius vitio corrumpier intus,</TextUnit>
    <TextUnit id="6145" loc="6.19">quae conlata foris et commoda cumque venirent;</TextUnit>
    <TextUnit id="6146" loc="6.20">partim quod fluxum pertusumque esse videbat,</TextUnit>
    <TextUnit id="6147" loc="6.21">ut nulla posset ratione explerier umquam,</TextUnit>
    <TextUnit id="6148" loc="6.22">partim quod taetro quasi conspurcare sapore</TextUnit>
    <TextUnit id="6149" loc="6.23">omnia cernebat, quae cumque receperat, intus.</TextUnit>
    <TextUnit id="6150" loc="6.24">veridicis igitur purgavit pectora dictis</TextUnit>
    <TextUnit id="6151" loc="6.25">et finem statuit cuppedinis atque timoris</TextUnit>
    <TextUnit id="6152" loc="6.26">exposuitque bonum summum, quo tendimus omnes,</TextUnit>
    <TextUnit id="6153" loc="6.27">quid foret, atque viam monstravit, tramite parvo</TextUnit>
    <TextUnit id="6154" loc="6.28">qua possemus ad id recto contendere cursu,</TextUnit>
    <TextUnit id="6155" loc="6.29">quidve mali foret in rebus mortalibus passim,</TextUnit>
    <TextUnit id="6156" loc="6.30">quod fieret naturali varieque volaret</TextUnit>
    <TextUnit id="6157" loc="6.31">seu casu seu vi, quod sic natura parasset,</TextUnit>
    <TextUnit id="6158" loc="6.32">et quibus e portis occurri cuique deceret,</TextUnit>
    <TextUnit id="6159" loc="6.33">et genus humanum frustra plerumque probavit</TextUnit>
    <TextUnit id="6160" loc="6.34">volvere curarum tristis in pectore fluctus.</TextUnit>
    <TextUnit id="6161" loc="6.35">nam vel uti pueri trepidant atque omnia caecis</TextUnit>
    <TextUnit id="6162" loc="6.36">in tenebris metuunt, sic nos in luce timemus</TextUnit>
    <TextUnit id="6163" loc="6.37">inter dum, nihilo quae sunt metuenda magis quam</TextUnit>
    <TextUnit id="6164" loc="6.38">quae pueri in tenebris pavitant finguntque futura.</TextUnit>
    <TextUnit id="6165" loc="6.39">hunc igitur terrorem animi tenebrasque necessest</TextUnit>
    <TextUnit id="6166" loc="6.40">non radii solis nec lucida tela diei</TextUnit>
    <TextUnit id="6167" loc="6.41">discutiant, sed naturae species ratioque.</TextUnit>
    <TextUnit id="6168" loc="6.42">quo magis inceptum pergam pertexere dictis.</TextUnit>
    <TextUnit id="6169" loc="6.43">Et quoniam docui mundi mortalia templa</TextUnit>
    <TextUnit id="6170" loc="6.44">esse [et] nativo consistere corpore caelum,</TextUnit>
    <TextUnit id="6171" loc="6.45">et quae cumque in eo fiunt fierique necessest</TextUnit>
    <TextUnit id="6172" loc="6.46">pleraque dissolui, qui restant percipe porro,</TextUnit>
    <TextUnit id="6173" loc="6.47">quandoquidem semel insignem conscendere currum</TextUnit>
    <TextUnit id="6174" loc="6.49">tu mihi supremae praescripta ad candida callis</TextUnit>
    <TextUnit id="6175" loc="6.50">currenti spatium praemonstra, callida musa</TextUnit>
    <TextUnit id="6176" loc="6.50">Calliope, requies hominum divomque voluptas,</TextUnit>
    <TextUnit id="6177" loc="6.51">te duce ut insigni capiam cum laude coronam.</TextUnit>
    <TextUnit id="6178" loc="6.53">ventorum existant, placentur [ut] omnia rursum</TextUnit>
    <TextUnit id="6179" loc="6.55">quae fuerint, sint placato conversa furore.</TextUnit>
    <TextUnit id="6180" loc="6.56">cetera quae fieri in terris caeloque tuentur</TextUnit>
    <TextUnit id="6181" loc="6.55">mortales, pavidis cum pendent mentibus saepe</TextUnit>
    <TextUnit id="6182" loc="6.56">et faciunt animos humilis formidine divom</TextUnit>
    <TextUnit id="6183" loc="6.57">depressosque premunt ad terram propterea quod</TextUnit>
    <TextUnit id="6184" loc="6.58">ignorantia causarum conferre deorum</TextUnit>
    <TextUnit id="6185" loc="6.59">cogit ad imperium res et concedere regnum.</TextUnit>
    <TextUnit id="6186" loc="6.60">[quorum operum causas nulla ratione videre</TextUnit>
    <TextUnit id="6187" loc="6.61">possunt ac fieri divino numine rentur.]</TextUnit>
    <TextUnit id="6188" loc="6.62">nam bene qui didicere deos securum agere aevom,</TextUnit>
    <TextUnit id="6189" loc="6.63">si tamen interea mirantur qua ratione</TextUnit>
    <TextUnit id="6190" loc="6.64">quaeque geri possint, praesertim rebus in illis</TextUnit>
    <TextUnit id="6191" loc="6.65">quae supera caput aetheriis cernuntur in oris,</TextUnit>
    <TextUnit id="6192" loc="6.66">rursus in antiquas referuntur religionis</TextUnit>
    <TextUnit id="6193" loc="6.67">et dominos acris adsciscunt, omnia posse</TextUnit>
    <TextUnit id="6194" loc="6.68">quos miseri credunt, ignari quid queat esse,</TextUnit>
    <TextUnit id="6195" loc="6.69">quid nequeat, finita potestas denique cuique</TextUnit>
    <TextUnit id="6196" loc="6.70">qua nam sit ratione atque alte terminus haerens;</TextUnit>
    <TextUnit id="6197" loc="6.71">quo magis errantes caeca ratione feruntur.</TextUnit>
    <TextUnit id="6198" loc="6.72">quae nisi respuis ex animo longeque remittis</TextUnit>
    <TextUnit id="6199" loc="6.73">dis indigna putare alienaque pacis eorum,</TextUnit>
    <TextUnit id="6200" loc="6.74">delibata deum per te tibi numina sancta</TextUnit>
    <TextUnit id="6201" loc="6.75">saepe oberunt; non quo violari summa deum vis</TextUnit>
    <TextUnit id="6202" loc="6.76">possit, ut ex ira poenas petere inbibat acris,</TextUnit>
    <TextUnit id="6203" loc="6.77">sed quia tute tibi placida cum pace quietos</TextUnit>
    <TextUnit id="6204" loc="6.78">constitues magnos irarum volvere fluctus,</TextUnit>
    <TextUnit id="6205" loc="6.79">nec delubra deum placido cum pectore adibis,</TextUnit>
    <TextUnit id="6206" loc="6.80">nec de corpore quae sancto simulacra feruntur</TextUnit>
    <TextUnit id="6207" loc="6.81">in mentes hominum divinae nuntia formae,</TextUnit>
    <TextUnit id="6208" loc="6.82">suscipere haec animi tranquilla pace valebis.</TextUnit>
    <TextUnit id="6209" loc="6.83">inde videre licet qualis iam vita sequatur.</TextUnit>
    <TextUnit id="6210" loc="6.84">quam quidem ut a nobis ratio verissima longe</TextUnit>
    <TextUnit id="6211" loc="6.85">reiciat, quamquam sunt a me multa profecta,</TextUnit>
    <TextUnit id="6212" loc="6.86">multa tamen restant et sunt ornanda politis</TextUnit>
    <TextUnit id="6213" loc="6.87">versibus; est ratio caeli&lt;QUE igni&gt;sque tenenda,</TextUnit>
    <TextUnit id="6214" loc="6.88">sunt tempestates et fulmina clara canenda,</TextUnit>
    <TextUnit id="6215" loc="6.89">quid faciant et qua de causa cumque ferantur;</TextUnit>
    <TextUnit id="6216" loc="6.90">ne trepides caeli divisis partibus amens,</TextUnit>
    <TextUnit id="6217" loc="6.91">unde volans ignis pervenerit aut in utram se</TextUnit>
    <TextUnit id="6218" loc="6.92">verterit hinc partim, quo pacto per loca saepta</TextUnit>
    <TextUnit id="6219" loc="6.93">insinuarit, et hinc dominatus ut extulerit se.</TextUnit>
    <TextUnit id="6220" loc="6.94">[quorum operum causas nulla ratione videre</TextUnit>
    <TextUnit id="6221" loc="6.95">possunt ac fieri divino numine rentur.]</TextUnit>
    <TextUnit id="6222" loc="6.96">Principio tonitru quatiuntur caerula caeli</TextUnit>
    <TextUnit id="6223" loc="6.97">propterea quia concurrunt sublime volantes</TextUnit>
    <TextUnit id="6224" loc="6.98">aetheriae nubes contra pugnantibus ventis.</TextUnit>
    <TextUnit id="6225" loc="6.99">nec fit enim sonitus caeli de parte serena,</TextUnit>
    <TextUnit id="6226" loc="6.100">verum ubi cumque magis denso sunt agmine nubes,</TextUnit>
    <TextUnit id="6227" loc="6.101">tam magis hinc magno fremitus fit murmure saepe.</TextUnit>
    <TextUnit id="6228" loc="6.102">praeterea neque tam condenso corpore nubes</TextUnit>
    <TextUnit id="6229" loc="6.103">esse queunt quam sunt lapides ac ligna, neque autem</TextUnit>
    <TextUnit id="6230" loc="6.104">tam tenues quam sunt nebulae fumique volantes;</TextUnit>
    <TextUnit id="6231" loc="6.105">nam cadere aut bruto deberent pondere pressae</TextUnit>
    <TextUnit id="6232" loc="6.106">ut lapides, aut ut fumus constare nequirent</TextUnit>
    <TextUnit id="6233" loc="6.107">nec cohibere nives gelidas et grandinis imbris.</TextUnit>
    <TextUnit id="6234" loc="6.108">Dant etiam sonitum patuli super aequora mundi,</TextUnit>
    <TextUnit id="6235" loc="6.109">carbasus ut quondam magnis intenta theatris</TextUnit>
    <TextUnit id="6236" loc="6.110">dat crepitum malos inter iactata trabesque,</TextUnit>
    <TextUnit id="6237" loc="6.111">inter dum perscissa furit petulantibus auris</TextUnit>
    <TextUnit id="6238" loc="6.112">et fragilis [sonitus] chartarum commeditatur;</TextUnit>
    <TextUnit id="6239" loc="6.113">id quoque enim genus in tonitru cognoscere possis,</TextUnit>
    <TextUnit id="6240" loc="6.114">aut ubi suspensam vestem chartasque volantis</TextUnit>
    <TextUnit id="6241" loc="6.115">verberibus venti versant planguntque per auras.</TextUnit>
    <TextUnit id="6242" loc="6.116">fit quoque enim inter dum [ut] non tam concurrere nubes</TextUnit>
    <TextUnit id="6243" loc="6.117">frontibus adversis possint quam de latere ire</TextUnit>
    <TextUnit id="6244" loc="6.118">diverso motu radentes corpora tractim,</TextUnit>
    <TextUnit id="6245" loc="6.119">aridus unde auris terget sonus ille diuque</TextUnit>
    <TextUnit id="6246" loc="6.120">ducitur, exierunt donec regionibus artis.</TextUnit>
    <TextUnit id="6247" loc="6.121">Hoc etiam pacto tonitru concussa videntur</TextUnit>
    <TextUnit id="6248" loc="6.122">omnia saepe gravi tremere et divolsa repente</TextUnit>
    <TextUnit id="6249" loc="6.123">maxima dissiluisse capacis moenia mundi,</TextUnit>
    <TextUnit id="6250" loc="6.124">cum subito validi venti conlecta procella</TextUnit>
    <TextUnit id="6251" loc="6.125">nubibus intorsit sese conclusaque ibidem</TextUnit>
    <TextUnit id="6252" loc="6.126">turbine versanti magis ac magis undique nubem</TextUnit>
    <TextUnit id="6253" loc="6.127">cogit uti fiat spisso cava corpore circum,</TextUnit>
    <TextUnit id="6254" loc="6.128">post ubi conminuit vis eius et impetus acer,</TextUnit>
    <TextUnit id="6255" loc="6.129">tum perterricrepo sonitu dat scissa fragorem.</TextUnit>
    <TextUnit id="6256" loc="6.130">nec mirum, cum plena animae vensicula parva</TextUnit>
    <TextUnit id="6257" loc="6.131">saepe haud dat parvum sonitum displosa repente.</TextUnit>
    <TextUnit id="6258" loc="6.132">Est etiam ratio, cum venti nubila perflant,</TextUnit>
    <TextUnit id="6259" loc="6.133">ut sonitus faciant; etenim ramosa videmus</TextUnit>
    <TextUnit id="6260" loc="6.134">nubila saepe modis multis atque aspera ferri;</TextUnit>
    <TextUnit id="6261" loc="6.135">scilicet ut, crebram silvam cum flamina cauri</TextUnit>
    <TextUnit id="6262" loc="6.136">perflant, dant sonitum frondes ramique fragorem.</TextUnit>
    <TextUnit id="6263" loc="6.137">Fit quoque ut inter dum validi vis incita venti</TextUnit>
    <TextUnit id="6264" loc="6.138">perscindat nubem perfringens impete recto;</TextUnit>
    <TextUnit id="6265" loc="6.139">nam quid possit ibi flatus manifesta docet res,</TextUnit>
    <TextUnit id="6266" loc="6.140">hic, ubi lenior est, in terra cum tamen alta</TextUnit>
    <TextUnit id="6267" loc="6.141">arbusta evolvens radicibus haurit ab imis.</TextUnit>
    <TextUnit id="6268" loc="6.142">sunt etiam fluctus per nubila, qui quasi murmur</TextUnit>
    <TextUnit id="6269" loc="6.143">dant in frangendo graviter; quod item fit in altis</TextUnit>
    <TextUnit id="6270" loc="6.144">fluminibus magnoque mari, cum frangitur aestus.</TextUnit>
    <TextUnit id="6271" loc="6.145">Fit quoque, ubi e nubi in nubem vis incidit ardens</TextUnit>
    <TextUnit id="6272" loc="6.146">fulminis; haec multo si forte umore recepit</TextUnit>
    <TextUnit id="6273" loc="6.147">ignem, continuo magno clamore trucidat;</TextUnit>
    <TextUnit id="6274" loc="6.148">ut calidis candens ferrum e fornacibus olim</TextUnit>
    <TextUnit id="6275" loc="6.149">stridit, ubi in gelidum propter demersimus imbrem.</TextUnit>
    <TextUnit id="6276" loc="6.150">Aridior porro si nubes accipit ignem,</TextUnit>
    <TextUnit id="6277" loc="6.151">uritur ingenti sonitu succensa repente,</TextUnit>
    <TextUnit id="6278" loc="6.152">lauricomos ut si per montis flamma vagetur</TextUnit>
    <TextUnit id="6279" loc="6.153">turbine ventorum comburens impete magno;</TextUnit>
    <TextUnit id="6280" loc="6.154">nec res ulla magis quam Phoebi Delphica laurus</TextUnit>
    <TextUnit id="6281" loc="6.155">terribili sonitu flamma crepitante crematur.</TextUnit>
    <TextUnit id="6282" loc="6.156">Denique saepe geli multus fragor atque ruina</TextUnit>
    <TextUnit id="6283" loc="6.157">grandinis in magnis sonitum dat nubibus alte;</TextUnit>
    <TextUnit id="6284" loc="6.158">ventus enim cum confercit, franguntur in artum</TextUnit>
    <TextUnit id="6285" loc="6.159">concreti montes nimborum et grandine mixti.</TextUnit>
    <TextUnit id="6286" loc="6.160">Fulgit item, nubes ignis cum semina multa</TextUnit>
    <TextUnit id="6287" loc="6.161">excussere suo concursu, ceu lapidem si</TextUnit>
    <TextUnit id="6288" loc="6.162">percutiat lapis aut ferrum; nam tum quoque lumen</TextUnit>
    <TextUnit id="6289" loc="6.163">exilit et claras scintillas dissipat ignis.</TextUnit>
    <TextUnit id="6290" loc="6.164">sed tonitrum fit uti post auribus accipiamus,</TextUnit>
    <TextUnit id="6291" loc="6.165">fulgere quam cernant oculi, quia semper ad auris</TextUnit>
    <TextUnit id="6292" loc="6.166">tardius adveniunt quam visum quae moveant res.</TextUnit>
    <TextUnit id="6293" loc="6.167">id licet hinc etiam cognoscere: caedere si quem</TextUnit>
    <TextUnit id="6294" loc="6.168">ancipiti videas ferro procul arboris auctum,</TextUnit>
    <TextUnit id="6295" loc="6.169">ante fit ut cernas ictum quam plaga per auris</TextUnit>
    <TextUnit id="6296" loc="6.170">det sonitum; sic fulgorem quoque cernimus ante</TextUnit>
    <TextUnit id="6297" loc="6.171">quam tonitrum accipimus, pariter qui mittitur igni</TextUnit>
    <TextUnit id="6298" loc="6.172">e simili causa, concursu natus eodem.</TextUnit>
    <TextUnit id="6299" loc="6.173">Hoc etiam pacto volucri loca lumine tingunt</TextUnit>
    <TextUnit id="6300" loc="6.174">nubes et tremulo tempestas impete fulgit.</TextUnit>
    <TextUnit id="6301" loc="6.175">ventus ubi invasit nubem et versatus ibidem</TextUnit>
    <TextUnit id="6302" loc="6.176">fecit ut ante cavam docui spissescere nubem,</TextUnit>
    <TextUnit id="6303" loc="6.177">mobilitate sua fervescit; ut omnia motu</TextUnit>
    <TextUnit id="6304" loc="6.178">percalefacta vides ardescere, plumbea vero</TextUnit>
    <TextUnit id="6305" loc="6.179">glans etiam longo cursu volvenda liquescit.</TextUnit>
    <TextUnit id="6306" loc="6.180">ergo fervidus hic nubem cum perscidit atram,</TextUnit>
    <TextUnit id="6307" loc="6.181">dissipat ardoris quasi per vim expressa repente</TextUnit>
    <TextUnit id="6308" loc="6.182">semina, quae faciunt nictantia fulgura flammae;</TextUnit>
    <TextUnit id="6309" loc="6.183">inde sonus sequitur, qui tardius adlicit auris</TextUnit>
    <TextUnit id="6310" loc="6.184">quam quae perveniunt oculorum ad lumina nostra.</TextUnit>
    <TextUnit id="6311" loc="6.185">scilicet hoc densis fit nubibus et simul alte</TextUnit>
    <TextUnit id="6312" loc="6.186">extructis aliis alias super impete miro.</TextUnit>
    <TextUnit id="6313" loc="6.187">ne tibi sit frudi quod nos inferne videmus</TextUnit>
    <TextUnit id="6314" loc="6.188">quam sint lata magis quam sursum extructa quid extent.</TextUnit>
    <TextUnit id="6315" loc="6.189">contemplator enim, cum montibus adsimulata</TextUnit>
    <TextUnit id="6316" loc="6.190">nubila portabunt venti transversa per auras,</TextUnit>
    <TextUnit id="6317" loc="6.191">aut ubi per magnos montis cumulata videbis</TextUnit>
    <TextUnit id="6318" loc="6.192">insuper esse aliis alia atque urguere superna</TextUnit>
    <TextUnit id="6319" loc="6.193">in statione locata sepultis undique ventis;</TextUnit>
    <TextUnit id="6320" loc="6.194">tum poteris magnas moles cognoscere eorum</TextUnit>
    <TextUnit id="6321" loc="6.195">speluncasque vel ut saxis pendentibus structas</TextUnit>
    <TextUnit id="6322" loc="6.196">cernere, quas venti cum tempestate coorta</TextUnit>
    <TextUnit id="6323" loc="6.197">conplerunt, magno indignantur murmure clausi</TextUnit>
    <TextUnit id="6324" loc="6.198">nubibus in caveisque ferarum more minantur,</TextUnit>
    <TextUnit id="6325" loc="6.199">nunc hinc nunc illinc fremitus per nubila mittunt,</TextUnit>
    <TextUnit id="6326" loc="6.200">quaerentesque viam circum versantur et ignis</TextUnit>
    <TextUnit id="6327" loc="6.201">semina convolvunt [e] nubibus atque ita cogunt</TextUnit>
    <TextUnit id="6328" loc="6.202">multa rotantque cavis flammam fornacibus intus,</TextUnit>
    <TextUnit id="6329" loc="6.203">donec divolsa fulserunt nube corusci.</TextUnit>
    <TextUnit id="6330" loc="6.204">Hac etiam fit uti de causa mobilis ille</TextUnit>
    <TextUnit id="6331" loc="6.205">devolet in terram liquidi color aureus ignis,</TextUnit>
    <TextUnit id="6332" loc="6.206">semina quod nubes ipsas permulta necessust</TextUnit>
    <TextUnit id="6333" loc="6.207">ignis habere; etenim cum sunt umore sine ullo,</TextUnit>
    <TextUnit id="6334" loc="6.208">flammeus [est] plerumque colos et splendidus ollis.</TextUnit>
    <TextUnit id="6335" loc="6.209">quippe etenim solis de lumine multa necessest</TextUnit>
    <TextUnit id="6336" loc="6.210">concipere, ut merito rubeant ignesque profundant.</TextUnit>
    <TextUnit id="6337" loc="6.211">hasce igitur cum ventus agens contrusit in unum</TextUnit>
    <TextUnit id="6338" loc="6.212">compressitque locum cogens, expressa profundunt</TextUnit>
    <TextUnit id="6339" loc="6.213">semina, quae faciunt flammae fulgere colores.</TextUnit>
    <TextUnit id="6340" loc="6.214">Fulgit item, cum rarescunt quoque nubila caeli;</TextUnit>
    <TextUnit id="6341" loc="6.215">nam cum ventus eas leviter diducit euntis</TextUnit>
    <TextUnit id="6342" loc="6.216">dissoluitque, cadant ingratius illa necessest</TextUnit>
    <TextUnit id="6343" loc="6.217">semina quae faciunt fulgorem. tum sine taetro</TextUnit>
    <TextUnit id="6344" loc="6.218">terrore atque sonis fulgit nulloque tumultu.</TextUnit>
    <TextUnit id="6345" loc="6.219">Quod superest, [quali] natura praedita constent</TextUnit>
    <TextUnit id="6346" loc="6.220">fulmina, declarant ictus et inusta vaporis</TextUnit>
    <TextUnit id="6347" loc="6.221">signa notaeque gravis halantis sulpuris auras;</TextUnit>
    <TextUnit id="6348" loc="6.222">ignis enim sunt haec non venti signa neque imbris.</TextUnit>
    <TextUnit id="6349" loc="6.223">praeterea saepe accendunt quoque tecta domorum</TextUnit>
    <TextUnit id="6350" loc="6.224">et celeri flamma dominantur in aedibus ipsis.</TextUnit>
    <TextUnit id="6351" loc="6.225">hunc tibi subtilem cum primis ignibus ignem</TextUnit>
    <TextUnit id="6352" loc="6.226">constituit natura minutis mobilibusque</TextUnit>
    <TextUnit id="6353" loc="6.227">corporibus, cui nil omnino obsistere possit.</TextUnit>
    <TextUnit id="6354" loc="6.228">transit enim validum fulmen per saepta domorum</TextUnit>
    <TextUnit id="6355" loc="6.229">clamor ut ac voces, transit per saxa, per aera</TextUnit>
    <TextUnit id="6356" loc="6.230">et liquidum puncto facit aes in tempore et aurum.</TextUnit>
    <TextUnit id="6357" loc="6.231">curat item vasis integris vina repente</TextUnit>
    <TextUnit id="6358" loc="6.232">diffugiant, quia ni mirum facile omnia circum</TextUnit>
    <TextUnit id="6359" loc="6.233">conlaxat rareque facit lateramina vasis</TextUnit>
    <TextUnit id="6360" loc="6.234">adveniens calor eius et insinuatus in ipsum</TextUnit>
    <TextUnit id="6361" loc="6.235">mobiliter soluens differt primordia vini.</TextUnit>
    <TextUnit id="6362" loc="6.236">quod solis vapor aetatem non posse videtur</TextUnit>
    <TextUnit id="6363" loc="6.237">efficere usque adeo pollens fervore corusco.</TextUnit>
    <TextUnit id="6364" loc="6.238">tanto mobilior vis et dominantior haec est.</TextUnit>
    <TextUnit id="6365" loc="6.239">Nunc ea quo pacto gignantur et impete tanto</TextUnit>
    <TextUnit id="6366" loc="6.240">fiant ut possint ictu discludere turris,</TextUnit>
    <TextUnit id="6367" loc="6.241">disturbare domos, avellere tigna trabesque</TextUnit>
    <TextUnit id="6368" loc="6.242">et monimenta virum commoliri atque ciere,</TextUnit>
    <TextUnit id="6369" loc="6.243">exanimare homines, pecudes prosternere passim,</TextUnit>
    <TextUnit id="6370" loc="6.244">cetera de genere hoc qua vi facere omnia possint,</TextUnit>
    <TextUnit id="6371" loc="6.245">expediam neque [te] in promissis plura morabor.</TextUnit>
    <TextUnit id="6372" loc="6.246">Fulmina gignier e crassis alteque putandumst</TextUnit>
    <TextUnit id="6373" loc="6.247">nubibus extructis; nam caelo nulla sereno</TextUnit>
    <TextUnit id="6374" loc="6.248">nec leviter densis mittuntur nubibus umquam.</TextUnit>
    <TextUnit id="6375" loc="6.249">nam dubio procul hoc fieri manifesta docet res;</TextUnit>
    <TextUnit id="6376" loc="6.250">quod tunc per totum concrescunt aera nubes,</TextUnit>
    <TextUnit id="6377" loc="6.251">undique uti tenebras omnis Acherunta reamur</TextUnit>
    <TextUnit id="6378" loc="6.252">liquisse et magnas caeli complesse cavernas,</TextUnit>
    <TextUnit id="6379" loc="6.253">usque adeo tetra nimborum nocte coorta</TextUnit>
    <TextUnit id="6380" loc="6.254">inpendent atrae formidinis ora superne,</TextUnit>
    <TextUnit id="6381" loc="6.255">cum commoliri tempestas fulmina coeptat.</TextUnit>
    <TextUnit id="6382" loc="6.256">praeterea persaepe niger quoque per mare nimbus,</TextUnit>
    <TextUnit id="6383" loc="6.257">ut picis e caelo demissum flumen, in undas</TextUnit>
    <TextUnit id="6384" loc="6.258">sic cadit effertus tenebris procul et trahit atram</TextUnit>
    <TextUnit id="6385" loc="6.259">fulminibus gravidam tempestatem atque procellis,</TextUnit>
    <TextUnit id="6386" loc="6.260">ignibus ac ventis cum primis ipse repletus,</TextUnit>
    <TextUnit id="6387" loc="6.261">in terra quoque ut horrescant ac tecta requirant.</TextUnit>
    <TextUnit id="6388" loc="6.262">sic igitur supera nostrum caput esse putandumst</TextUnit>
    <TextUnit id="6389" loc="6.263">tempestatem altam; neque enim caligine tanta</TextUnit>
    <TextUnit id="6390" loc="6.264">obruerent terras, nisi inaedificata superne</TextUnit>
    <TextUnit id="6391" loc="6.265">multa forent multis exempto nubila sole;</TextUnit>
    <TextUnit id="6392" loc="6.266">nec tanto possent venientes opprimere imbri,</TextUnit>
    <TextUnit id="6393" loc="6.267">flumina abundare ut facerent camposque natare,</TextUnit>
    <TextUnit id="6394" loc="6.268">si non extructis foret alte nubibus aether.</TextUnit>
    <TextUnit id="6395" loc="6.269">hic igitur ventis atque ignibus omnia plena</TextUnit>
    <TextUnit id="6396" loc="6.270">sunt; ideo passim fremitus et fulgura fiunt.</TextUnit>
    <TextUnit id="6397" loc="6.271">quippe etenim supra docui permulta vaporis</TextUnit>
    <TextUnit id="6398" loc="6.272">semina habere cavas nubes et multa necessest</TextUnit>
    <TextUnit id="6399" loc="6.273">concipere ex solis radiis ardoreque eorum.</TextUnit>
    <TextUnit id="6400" loc="6.274">hoc ubi ventus eas idem qui cogit in unum</TextUnit>
    <TextUnit id="6401" loc="6.275">forte locum quemvis, expressit multa vaporis</TextUnit>
    <TextUnit id="6402" loc="6.276">semina seque simul cum eo commiscuit igni,</TextUnit>
    <TextUnit id="6403" loc="6.277">insinuatus ibi vortex versatur in arto</TextUnit>
    <TextUnit id="6404" loc="6.278">et calidis acuit fulmen fornacibus intus;</TextUnit>
    <TextUnit id="6405" loc="6.279">nam duplici ratione accenditur: ipse sua cum</TextUnit>
    <TextUnit id="6406" loc="6.280">mobilitate calescit et e contagibus ignis.</TextUnit>
    <TextUnit id="6407" loc="6.281">inde ubi percaluit venti vis [et] gravis ignis</TextUnit>
    <TextUnit id="6408" loc="6.282">impetus incessit, maturum tum quasi fulmen</TextUnit>
    <TextUnit id="6409" loc="6.283">perscindit subito nubem ferturque coruscis</TextUnit>
    <TextUnit id="6410" loc="6.284">omnia luminibus lustrans loca percitus ardor.</TextUnit>
    <TextUnit id="6411" loc="6.285">quem gravis insequitur sonitus, displosa repente</TextUnit>
    <TextUnit id="6412" loc="6.286">opprimere ut caeli videantur templa superne.</TextUnit>
    <TextUnit id="6413" loc="6.287">inde tremor terras graviter pertemptat et altum</TextUnit>
    <TextUnit id="6414" loc="6.288">murmura percurrunt caelum; nam tota fere tum</TextUnit>
    <TextUnit id="6415" loc="6.289">tempestas concussa tremit fremitusque moventur.</TextUnit>
    <TextUnit id="6416" loc="6.290">quo de concussu sequitur gravis imber et uber,</TextUnit>
    <TextUnit id="6417" loc="6.291">omnis uti videatur in imbrem vertier aether</TextUnit>
    <TextUnit id="6418" loc="6.292">atque ita praecipitans ad diluviem revocare;</TextUnit>
    <TextUnit id="6419" loc="6.293">tantus discidio nubis ventique procella</TextUnit>
    <TextUnit id="6420" loc="6.294">mittitur, ardenti sonitus cum provolat ictu.</TextUnit>
    <TextUnit id="6421" loc="6.295">Est etiam cum vis extrinsecus incita venti</TextUnit>
    <TextUnit id="6422" loc="6.296">incidit in validam maturo culmine nubem;</TextUnit>
    <TextUnit id="6423" loc="6.297">quam cum perscidit, extemplo cadit igneus ille</TextUnit>
    <TextUnit id="6424" loc="6.298">vertex, quem patrio vocitamus nomine fulmen.</TextUnit>
    <TextUnit id="6425" loc="6.299">hoc fit idem in partis alias, quo cumque tulit vis.</TextUnit>
    <TextUnit id="6426" loc="6.300">Fit quoque ut inter dum venti vis missa sine igni</TextUnit>
    <TextUnit id="6427" loc="6.301">igniscat tamen in spatio longoque meatu,</TextUnit>
    <TextUnit id="6428" loc="6.302">dum venit amittens in cursu corpora quaedam</TextUnit>
    <TextUnit id="6429" loc="6.303">grandia, quae nequeunt pariter penetrare per auras,</TextUnit>
    <TextUnit id="6430" loc="6.304">atque alia ex ipso conradens aere portat</TextUnit>
    <TextUnit id="6431" loc="6.305">parvola, quae faciunt ignem commixta volando;</TextUnit>
    <TextUnit id="6432" loc="6.306">non alia longe ratione ac plumbea saepe</TextUnit>
    <TextUnit id="6433" loc="6.307">fervida fit glans in cursu, cum multa rigoris</TextUnit>
    <TextUnit id="6434" loc="6.308">corpora dimittens ignem concepit in auris.</TextUnit>
    <TextUnit id="6435" loc="6.309">Fit quoque ut ipsius plagae vis excitet ignem,</TextUnit>
    <TextUnit id="6436" loc="6.310">frigida cum venti pepulit vis missa sine igni,</TextUnit>
    <TextUnit id="6437" loc="6.311">ni mirum quia, cum vehementi perculit ictu,</TextUnit>
    <TextUnit id="6438" loc="6.312">confluere ex ipso possunt elementa vaporis</TextUnit>
    <TextUnit id="6439" loc="6.313">et simul ex illa quae tum res excipit ictum;</TextUnit>
    <TextUnit id="6440" loc="6.314">ut, lapidem ferro cum caedimus, evolat ignis,</TextUnit>
    <TextUnit id="6441" loc="6.315">nec, quod frigida vis ferrist, hoc setius illi</TextUnit>
    <TextUnit id="6442" loc="6.316">semina concurrunt calidi fulgoris ad ictum.</TextUnit>
    <TextUnit id="6443" loc="6.317">sic igitur quoque res accendi fulmine debet,</TextUnit>
    <TextUnit id="6444" loc="6.318">opportuna fuit si forte et idonea flammis.</TextUnit>
    <TextUnit id="6445" loc="6.319">nec temere omnino plane vis frigida venti</TextUnit>
    <TextUnit id="6446" loc="6.320">esse potest, ea quae tanta vi missa supernest,</TextUnit>
    <TextUnit id="6447" loc="6.321">quin, prius in cursu si non accenditur igni,</TextUnit>
    <TextUnit id="6448" loc="6.322">at tepefacta tamen veniat commixta calore.</TextUnit>
    <TextUnit id="6449" loc="6.323">Mobilitas autem fit fulminis et gravis ictus</TextUnit>
    <TextUnit id="6450" loc="6.324">et celeri ferme percurrunt fulmina lapsu,</TextUnit>
    <TextUnit id="6451" loc="6.325">nubibus ipsa quod omnino prius incita se vis</TextUnit>
    <TextUnit id="6452" loc="6.326">colligit et magnum conamen sumit eundi,</TextUnit>
    <TextUnit id="6453" loc="6.327">inde ubi non potuit nubes capere inpetis auctum,</TextUnit>
    <TextUnit id="6454" loc="6.328">exprimitur vis atque ideo volat impete miro,</TextUnit>
    <TextUnit id="6455" loc="6.329">ut validis quae de tormentis missa feruntur.</TextUnit>
    <TextUnit id="6456" loc="6.330">Adde quod e parvis et levibus est elementis,</TextUnit>
    <TextUnit id="6457" loc="6.331">nec facilest tali naturae obsistere quicquam;</TextUnit>
    <TextUnit id="6458" loc="6.332">inter enim fugit ac penetrat per rara viarum,</TextUnit>
    <TextUnit id="6459" loc="6.333">non igitur multis offensibus in remorando</TextUnit>
    <TextUnit id="6460" loc="6.334">haesitat, hanc ob rem celeri volat impete labens.</TextUnit>
    <TextUnit id="6461" loc="6.335">Deinde, quod omnino natura pondera deorsum</TextUnit>
    <TextUnit id="6462" loc="6.336">omnia nituntur, cum plagast addita vero,</TextUnit>
    <TextUnit id="6463" loc="6.337">mobilitas duplicatur et impetus ille gravescit,</TextUnit>
    <TextUnit id="6464" loc="6.338">ut vehementius et citius quae cumque morantur</TextUnit>
    <TextUnit id="6465" loc="6.339">obvia discutiat plagis itinerque sequatur.</TextUnit>
    <TextUnit id="6466" loc="6.340">Denique quod longo venit impete, sumere debet</TextUnit>
    <TextUnit id="6467" loc="6.341">mobilitatem etiam atque etiam, quae crescit eundo</TextUnit>
    <TextUnit id="6468" loc="6.342">et validas auget viris et roborat ictum;</TextUnit>
    <TextUnit id="6469" loc="6.343">nam facit ut quae sint illius semina cumque</TextUnit>
    <TextUnit id="6470" loc="6.344">e regione locum quasi in unum cuncta ferantur,</TextUnit>
    <TextUnit id="6471" loc="6.345">omnia coniciens in eum volventia cursum.</TextUnit>
    <TextUnit id="6472" loc="6.346">Forsitan ex ipso veniens trahat aere quaedam</TextUnit>
    <TextUnit id="6473" loc="6.347">corpora, quae plagis incendunt mobilitatem.</TextUnit>
    <TextUnit id="6474" loc="6.348">incolumisque venit per res atque integra transit</TextUnit>
    <TextUnit id="6475" loc="6.349">multa, foraminibus liquidus quia transviat ignis.</TextUnit>
    <TextUnit id="6476" loc="6.350">multaque perfringit, cum corpora fulminis ipsa</TextUnit>
    <TextUnit id="6477" loc="6.351">corporibus rerum inciderunt, qua texta tenentur.</TextUnit>
    <TextUnit id="6478" loc="6.352">dissoluit porro facile aes aurumque repente</TextUnit>
    <TextUnit id="6479" loc="6.353">conferve facit, e parvis quia facta minute</TextUnit>
    <TextUnit id="6480" loc="6.354">corporibus vis est et levibus ex elementis,</TextUnit>
    <TextUnit id="6481" loc="6.355">quae facile insinuantur et insinuata repente</TextUnit>
    <TextUnit id="6482" loc="6.356">dissoluont nodos omnis et vincla relaxant.</TextUnit>
    <TextUnit id="6483" loc="6.357">Autumnoque magis stellis fulgentibus alta</TextUnit>
    <TextUnit id="6484" loc="6.358">concutitur caeli domus undique totaque tellus,</TextUnit>
    <TextUnit id="6485" loc="6.359">et cum tempora se veris florentia pandunt.</TextUnit>
    <TextUnit id="6486" loc="6.360">frigore enim desunt ignes ventique calore</TextUnit>
    <TextUnit id="6487" loc="6.361">deficiunt neque sunt tam denso corpore nubes.</TextUnit>
    <TextUnit id="6488" loc="6.362">interutrasque igitur cum caeli tempora constant,</TextUnit>
    <TextUnit id="6489" loc="6.363">tum variae causae concurrunt fulminis omnes.</TextUnit>
    <TextUnit id="6490" loc="6.364">nam fretus ipse anni permiscet frigus [ad] aestum.</TextUnit>
    <TextUnit id="6491" loc="6.365">quorum utrumque opus est fabricanda ad fulmina nubi,</TextUnit>
    <TextUnit id="6492" loc="6.366">ut discordia [sit] rerum magnoque tumultu</TextUnit>
    <TextUnit id="6493" loc="6.367">ignibus et ventis furibundus fluctuet aer.</TextUnit>
    <TextUnit id="6494" loc="6.368">prima caloris enim pars est postrema rigoris;</TextUnit>
    <TextUnit id="6495" loc="6.369">tempus id est vernum; quare pugnare necessest</TextUnit>
    <TextUnit id="6496" loc="6.370">dissimilis [res] inter se turbareque mixtas.</TextUnit>
    <TextUnit id="6497" loc="6.371">et calor extremus primo cum frigore mixtus</TextUnit>
    <TextUnit id="6498" loc="6.372">volvitur, autumni quod fertur nomine tempus,</TextUnit>
    <TextUnit id="6499" loc="6.373">hic quoque confligunt hiemes aestatibus acres.</TextUnit>
    <TextUnit id="6500" loc="6.374">propterea [freta] sunt haec anni nominitanda,</TextUnit>
    <TextUnit id="6501" loc="6.375">nec mirumst, in eo si tempore plurima fiunt</TextUnit>
    <TextUnit id="6502" loc="6.376">fulmina tempestasque cietur turbida caelo,</TextUnit>
    <TextUnit id="6503" loc="6.377">ancipiti quoniam bello turbatur utrimque,</TextUnit>
    <TextUnit id="6504" loc="6.378">hinc flammis, illinc ventis umoreque mixto.</TextUnit>
    <TextUnit id="6505" loc="6.379">Hoc est igniferi naturam fulminis ipsam</TextUnit>
    <TextUnit id="6506" loc="6.380">perspicere et qua vi faciat rem quamque videre,</TextUnit>
    <TextUnit id="6507" loc="6.381">non Tyrrhena retro volventem carmina frustra</TextUnit>
    <TextUnit id="6508" loc="6.382">indicia occultae divum perquirere mentis,</TextUnit>
    <TextUnit id="6509" loc="6.383">unde volans ignis pervenerit aut in utram se</TextUnit>
    <TextUnit id="6510" loc="6.384">verterit hinc partim, quo pacto per loca saepta</TextUnit>
    <TextUnit id="6511" loc="6.385">insinuarit, et hinc dominatus ut extulerit se,</TextUnit>
    <TextUnit id="6512" loc="6.386">quidve nocere queat de caelo fulminis ictus.</TextUnit>
    <TextUnit id="6513" loc="6.387">quod si Iuppiter atque alii fulgentia divi</TextUnit>
    <TextUnit id="6514" loc="6.388">terrifico quatiunt sonitu caelestia templa</TextUnit>
    <TextUnit id="6515" loc="6.389">et iaciunt ignem quo cuiquest cumque voluntas,</TextUnit>
    <TextUnit id="6516" loc="6.390">cur quibus incautum scelus aversabile cumquest</TextUnit>
    <TextUnit id="6517" loc="6.391">non faciunt icti flammas ut fulguris halent</TextUnit>
    <TextUnit id="6518" loc="6.392">pectore perfixo, documen mortalibus acre,</TextUnit>
    <TextUnit id="6519" loc="6.393">et potius nulla sibi turpi conscius in re</TextUnit>
    <TextUnit id="6520" loc="6.394">volvitur in flammis innoxius inque peditur</TextUnit>
    <TextUnit id="6521" loc="6.395">turbine caelesti subito correptus et igni?</TextUnit>
    <TextUnit id="6522" loc="6.396">cur etiam loca sola petunt frustraque laborant?</TextUnit>
    <TextUnit id="6523" loc="6.397">an tum bracchia consuescunt firmantque lacertos?</TextUnit>
    <TextUnit id="6524" loc="6.398">in terraque patris cur telum perpetiuntur</TextUnit>
    <TextUnit id="6525" loc="6.399">optundi? cur ipse sinit neque parcit in hostis?</TextUnit>
    <TextUnit id="6526" loc="6.400">denique cur numquam caelo iacit undique puro</TextUnit>
    <TextUnit id="6527" loc="6.401">Iuppiter in terras fulmen sonitusque profundit?</TextUnit>
    <TextUnit id="6528" loc="6.402">an simul ac nubes successere, ipse in eas tum</TextUnit>
    <TextUnit id="6529" loc="6.403">descendit, prope ut hinc teli determinet ictus?</TextUnit>
    <TextUnit id="6530" loc="6.404">in mare qua porro mittit ratione? quid undas</TextUnit>
    <TextUnit id="6531" loc="6.405">arguit et liquidam molem camposque natantis?</TextUnit>
    <TextUnit id="6532" loc="6.406">praeterea si vult caveamus fulminis ictum,</TextUnit>
    <TextUnit id="6533" loc="6.407">cur dubitat facere ut possimus cernere missum?</TextUnit>
    <TextUnit id="6534" loc="6.408">si nec opinantis autem volt opprimere igni,</TextUnit>
    <TextUnit id="6535" loc="6.409">cur tonat ex illa parte, ut vitare queamus,</TextUnit>
    <TextUnit id="6536" loc="6.410">cur tenebras ante et fremitus et murmura concit?</TextUnit>
    <TextUnit id="6537" loc="6.411">et simul in multas partis qui credere possis</TextUnit>
    <TextUnit id="6538" loc="6.412">mittere? an hoc ausis numquam contendere factum,</TextUnit>
    <TextUnit id="6539" loc="6.413">ut fierent ictus uno sub tempore plures?</TextUnit>
    <TextUnit id="6540" loc="6.414">at saepest numero factum fierique necessest,</TextUnit>
    <TextUnit id="6541" loc="6.415">ut pluere in multis regionibus et cadere imbris,</TextUnit>
    <TextUnit id="6542" loc="6.416">fulmina sic uno fieri sub tempore multa.</TextUnit>
    <TextUnit id="6543" loc="6.417">postremo cur sancta deum delubra suasque</TextUnit>
    <TextUnit id="6544" loc="6.418">discutit infesto praeclaras fulmine sedes</TextUnit>
    <TextUnit id="6545" loc="6.419">et bene facta deum frangit simulacra suisque</TextUnit>
    <TextUnit id="6546" loc="6.420">demit imaginibus violento volnere honorem?</TextUnit>
    <TextUnit id="6547" loc="6.421">altaque cur plerumque petit loca plurimaque eius</TextUnit>
    <TextUnit id="6548" loc="6.422">montibus in summis vestigia cernimus ignis?</TextUnit>
    <TextUnit id="6549" loc="6.423">Quod super est, facilest ex his cognoscere rebus,</TextUnit>
    <TextUnit id="6550" loc="6.424">presteras Graii quos ab re nominitarunt,</TextUnit>
    <TextUnit id="6551" loc="6.425">in mare qua missi veniant ratione superne.</TextUnit>
    <TextUnit id="6552" loc="6.426">nam fit ut inter dum tam quam demissa columna</TextUnit>
    <TextUnit id="6553" loc="6.427">in mare de caelo descendat, quam freta circum</TextUnit>
    <TextUnit id="6554" loc="6.428">fervescunt graviter spirantibus incita flabris,</TextUnit>
    <TextUnit id="6555" loc="6.429">et quae cumque in eo tum sint deprensa tumultu</TextUnit>
    <TextUnit id="6556" loc="6.430">navigia in summum veniant vexata periclum.</TextUnit>
    <TextUnit id="6557" loc="6.431">hoc fit ubi inter dum non quit vis incita venti</TextUnit>
    <TextUnit id="6558" loc="6.432">rumpere quam coepit nubem, sed deprimit, ut sit</TextUnit>
    <TextUnit id="6559" loc="6.433">in mare de caelo tam quam demissa columna,</TextUnit>
    <TextUnit id="6560" loc="6.434">paulatim, quasi quid pugno bracchique superne</TextUnit>
    <TextUnit id="6561" loc="6.435">coniectu trudatur et extendatur in undas;</TextUnit>
    <TextUnit id="6562" loc="6.436">quam cum discidit, hinc prorumpitur in mare venti</TextUnit>
    <TextUnit id="6563" loc="6.437">vis et fervorem mirum concinnat in undis;</TextUnit>
    <TextUnit id="6564" loc="6.438">versabundus enim turbo descendit et illam</TextUnit>
    <TextUnit id="6565" loc="6.439">deducit pariter lento cum corpore nubem;</TextUnit>
    <TextUnit id="6566" loc="6.440">quam simul ac gravidam detrusit ad aequora ponti,</TextUnit>
    <TextUnit id="6567" loc="6.441">ille in aquam subito totum se inmittit et omne</TextUnit>
    <TextUnit id="6568" loc="6.442">excitat ingenti sonitu mare fervere cogens.</TextUnit>
    <TextUnit id="6569" loc="6.443">Fit quoque ut involvat venti se nubibus ipse</TextUnit>
    <TextUnit id="6570" loc="6.444">vertex conradens ex aere semina nubis</TextUnit>
    <TextUnit id="6571" loc="6.445">et quasi demissum caelo prestera imitetur;</TextUnit>
    <TextUnit id="6572" loc="6.446">hic ubi se in terras demisit dissoluitque,</TextUnit>
    <TextUnit id="6573" loc="6.447">turbinis immanem vim provomit atque procellae.</TextUnit>
    <TextUnit id="6574" loc="6.448">sed quia fit raro omnino montisque necessest</TextUnit>
    <TextUnit id="6575" loc="6.449">officere in terris, apparet crebrius idem</TextUnit>
    <TextUnit id="6576" loc="6.450">prospectu maris in magno caeloque patenti.</TextUnit>
    <TextUnit id="6577" loc="6.451">Nubila concrescunt, ubi corpora multa volando</TextUnit>
    <TextUnit id="6578" loc="6.452">hoc super in caeli spatio coiere repente</TextUnit>
    <TextUnit id="6579" loc="6.453">asperiora, modis quae possint indupedita</TextUnit>
    <TextUnit id="6580" loc="6.454">exiguis tamen inter se compressa teneri.</TextUnit>
    <TextUnit id="6581" loc="6.455">haec faciunt primum parvas consistere nubes;</TextUnit>
    <TextUnit id="6582" loc="6.456">inde ea comprendunt inter se conque gregantur</TextUnit>
    <TextUnit id="6583" loc="6.457">et coniungendo crescunt ventisque feruntur</TextUnit>
    <TextUnit id="6584" loc="6.458">usque adeo donec tempestas saeva coortast.</TextUnit>
    <TextUnit id="6585" loc="6.459">Fit quoque uti montis vicina cacumina caelo</TextUnit>
    <TextUnit id="6586" loc="6.460">quam sint quoque magis, tanto magis edita fument</TextUnit>
    <TextUnit id="6587" loc="6.461">adsidue fulvae nubis caligine crassa</TextUnit>
    <TextUnit id="6588" loc="6.462">propterea quia, cum consistunt nubila primum,</TextUnit>
    <TextUnit id="6589" loc="6.463">ante videre oculi quam possint tenvia, venti</TextUnit>
    <TextUnit id="6590" loc="6.464">portantes cogunt ad summa cacumina montis;</TextUnit>
    <TextUnit id="6591" loc="6.465">hic demum fit uti turba maiore coorta</TextUnit>
    <TextUnit id="6592" loc="6.466">et condensa queant apparere et simul ipso</TextUnit>
    <TextUnit id="6593" loc="6.467">vertice de montis videantur surgere in aethram.</TextUnit>
    <TextUnit id="6594" loc="6.468">nam loca declarat sursum ventosa patere</TextUnit>
    <TextUnit id="6595" loc="6.469">res ipsa et sensus, montis cum ascendimus altos.</TextUnit>
    <TextUnit id="6596" loc="6.470">Praeterea permulta mari quoque tollere toto</TextUnit>
    <TextUnit id="6597" loc="6.471">corpora naturam declarant litore vestis</TextUnit>
    <TextUnit id="6598" loc="6.472">suspensae, cum concipiunt umoris adhaesum.</TextUnit>
    <TextUnit id="6599" loc="6.473">quo magis ad nubis augendas multa videntur</TextUnit>
    <TextUnit id="6600" loc="6.474">posse quoque e salso consurgere momine ponti;</TextUnit>
    <TextUnit id="6601" loc="6.475">nam ratio consanguineast umoribus omnis.</TextUnit>
    <TextUnit id="6602" loc="6.476">Praeterea fluviis ex omnibus et simul ipsa</TextUnit>
    <TextUnit id="6603" loc="6.477">surgere de terra nebulas aestumque videmus,</TextUnit>
    <TextUnit id="6604" loc="6.478">quae vel ut halitus hinc ita sursum expressa feruntur</TextUnit>
    <TextUnit id="6605" loc="6.479">suffunduntque sua caelum caligine et altas</TextUnit>
    <TextUnit id="6606" loc="6.480">sufficiunt nubis paulatim conveniundo;</TextUnit>
    <TextUnit id="6607" loc="6.481">urget enim quoque signiferi super aetheris aestus</TextUnit>
    <TextUnit id="6608" loc="6.482">et quasi densendo subtexit caerula nimbis.</TextUnit>
    <TextUnit id="6609" loc="6.483">Fit quoque ut hunc veniant in caelum extrinsecus illa</TextUnit>
    <TextUnit id="6610" loc="6.484">corpora quae faciunt nubis nimbosque volantis;</TextUnit>
    <TextUnit id="6611" loc="6.485">innumerabilem enim numerum summamque profundi</TextUnit>
    <TextUnit id="6612" loc="6.486">esse infinitam docui, quantaque volarent</TextUnit>
    <TextUnit id="6613" loc="6.487">corpora mobilitate ostendi quamque repente</TextUnit>
    <TextUnit id="6614" loc="6.488">immemorabile [per] spatium transire solerent.</TextUnit>
    <TextUnit id="6615" loc="6.489">haut igitur mirumst, si parvo tempore saepe</TextUnit>
    <TextUnit id="6616" loc="6.490">tam magnis ventis tempestas atque tenebrae</TextUnit>
    <TextUnit id="6617" loc="6.491">coperiant maria ac terras inpensa superne,</TextUnit>
    <TextUnit id="6618" loc="6.492">undique quandoquidem per caulas aetheris omnis</TextUnit>
    <TextUnit id="6619" loc="6.493">et quasi per magni circum spiracula mundi</TextUnit>
    <TextUnit id="6620" loc="6.494">exitus introitusque elementis redditus extat.</TextUnit>
    <TextUnit id="6621" loc="6.495">Nunc age, quo pacto pluvius concrescat in altis</TextUnit>
    <TextUnit id="6622" loc="6.496">nubibus umor et in terras demissus ut imber</TextUnit>
    <TextUnit id="6623" loc="6.497">decidat, expediam. primum iam semina aquai</TextUnit>
    <TextUnit id="6624" loc="6.498">multa simul vincam consurgere nubibus ipsis</TextUnit>
    <TextUnit id="6625" loc="6.499">omnibus ex rebus pariterque ita crescere utrumque</TextUnit>
    <TextUnit id="6626" loc="6.500">et nubis et aquam, quae cumque in nubibus extat,</TextUnit>
    <TextUnit id="6627" loc="6.501">ut pariter nobis corpus cum sanguine crescit,</TextUnit>
    <TextUnit id="6628" loc="6.502">sudor item atque umor qui cumque est denique membris.</TextUnit>
    <TextUnit id="6629" loc="6.503">concipiunt etiam multum quoque saepe marinum</TextUnit>
    <TextUnit id="6630" loc="6.504">umorem, vel uti pendentia vellera lanae,</TextUnit>
    <TextUnit id="6631" loc="6.505">cum supera magnum mare venti nubila portant.</TextUnit>
    <TextUnit id="6632" loc="6.506">consimili ratione ex omnibus amnibus umor</TextUnit>
    <TextUnit id="6633" loc="6.507">tollitur in nubis. quo cum bene semina aquarum</TextUnit>
    <TextUnit id="6634" loc="6.508">multa modis multis convenere undique adaucta,</TextUnit>
    <TextUnit id="6635" loc="6.509">confertae nubes umorem mittere certant</TextUnit>
    <TextUnit id="6636" loc="6.510">dupliciter; nam vis venti contrudit et ipsa</TextUnit>
    <TextUnit id="6637" loc="6.511">copia nimborum turba maiore coacta</TextUnit>
    <TextUnit id="6638" loc="6.512">urget et e supero premit ac facit effluere imbris.</TextUnit>
    <TextUnit id="6639" loc="6.513">praeterea cum rarescunt quoque nubila ventis</TextUnit>
    <TextUnit id="6640" loc="6.514">aut dissolvuntur solis super icta calore,</TextUnit>
    <TextUnit id="6641" loc="6.515">mittunt umorem pluvium stillantque, quasi igni</TextUnit>
    <TextUnit id="6642" loc="6.516">cera super calido tabescens multa liquescat.</TextUnit>
    <TextUnit id="6643" loc="6.517">sed vehemens imber fit, ubi vehementer utraque</TextUnit>
    <TextUnit id="6644" loc="6.518">nubila vi cumulata premuntur et impete venti.</TextUnit>
    <TextUnit id="6645" loc="6.519">at retinere diu pluviae longumque morari</TextUnit>
    <TextUnit id="6646" loc="6.520">consuerunt, ubi multa cientur semina aquarum</TextUnit>
    <TextUnit id="6647" loc="6.521">atque aliis aliae nubes nimbique rigantes</TextUnit>
    <TextUnit id="6648" loc="6.522">insuper atque omni vulgo de parte feruntur,</TextUnit>
    <TextUnit id="6649" loc="6.523">terraque cum fumans umorem tota redhalat.</TextUnit>
    <TextUnit id="6650" loc="6.524">hic ubi sol radiis tempestatem inter opacam</TextUnit>
    <TextUnit id="6651" loc="6.525">adversa fulsit nimborum aspargine contra,</TextUnit>
    <TextUnit id="6652" loc="6.526">tum color in nigris existit nubibus arqui.</TextUnit>
    <TextUnit id="6653" loc="6.527">Cetera quae sursum crescunt sursumque creantur,</TextUnit>
    <TextUnit id="6654" loc="6.528">et quae concrescunt in nubibus, omnia, prorsum</TextUnit>
    <TextUnit id="6655" loc="6.529">omnia, nix venti grando gelidaeque pruinae</TextUnit>
    <TextUnit id="6656" loc="6.530">et vis magna geli, magnum duramen aquarum,</TextUnit>
    <TextUnit id="6657" loc="6.531">et mora quae fluvios passim refrenat aventis,</TextUnit>
    <TextUnit id="6658" loc="6.532">perfacilest tamen haec reperire animoque videre,</TextUnit>
    <TextUnit id="6659" loc="6.533">omnia quo pacto fiant quareve creentur,</TextUnit>
    <TextUnit id="6660" loc="6.534">cum bene cognoris elementis reddita quae sint.</TextUnit>
    <TextUnit id="6661" loc="6.535">Nunc age, quae ratio terrai motibus extet</TextUnit>
    <TextUnit id="6662" loc="6.536">percipe. et in primis terram fac ut esse rearis</TextUnit>
    <TextUnit id="6663" loc="6.537">supter item ut supera ventosis undique plenam</TextUnit>
    <TextUnit id="6664" loc="6.538">speluncis multosque lacus multasque lucunas</TextUnit>
    <TextUnit id="6665" loc="6.539">in gremio gerere et rupes deruptaque saxa;</TextUnit>
    <TextUnit id="6666" loc="6.540">multaque sub tergo terrai flumina tecta</TextUnit>
    <TextUnit id="6667" loc="6.541">volvere vi fluctus summersos [cae]ca putandumst;</TextUnit>
    <TextUnit id="6668" loc="6.542">undique enim similem esse sui res postulat ipsa.</TextUnit>
    <TextUnit id="6669" loc="6.543">his igitur rebus subiunctis suppositisque</TextUnit>
    <TextUnit id="6670" loc="6.544">terra superne tremit magnis concussa ruinis,</TextUnit>
    <TextUnit id="6671" loc="6.545">subter ubi ingentis speluncas subruit aetas;</TextUnit>
    <TextUnit id="6672" loc="6.546">quippe cadunt toti montes magnoque repente</TextUnit>
    <TextUnit id="6673" loc="6.547">concussu late disserpunt inde tremores.</TextUnit>
    <TextUnit id="6674" loc="6.548">et merito, quoniam plaustris concussa tremescunt</TextUnit>
    <TextUnit id="6675" loc="6.549">tecta viam propter non magno pondere tota,</TextUnit>
    <TextUnit id="6676" loc="6.550">nec minus exultant, si quidvis cumque viai</TextUnit>
    <TextUnit id="6677" loc="6.551">ferratos utrimque rotarum succutit orbes.</TextUnit>
    <TextUnit id="6678" loc="6.552">Fit quoque, ubi in magnas aquae vastasque lucunas</TextUnit>
    <TextUnit id="6679" loc="6.553">gleba vetustate e terra provolvitur ingens,</TextUnit>
    <TextUnit id="6680" loc="6.554">ut iactetur aquae fluctu quoque terra vacillans;</TextUnit>
    <TextUnit id="6681" loc="6.555">ut vas inter [aquas] non quit constare, nisi umor</TextUnit>
    <TextUnit id="6682" loc="6.556">destitit in dubio fluctu iactarier intus.</TextUnit>
    <TextUnit id="6683" loc="6.557">Praeterea ventus cum per loca subcava terrae</TextUnit>
    <TextUnit id="6684" loc="6.558">collectus parte ex una procumbit et urget</TextUnit>
    <TextUnit id="6685" loc="6.559">obnixus magnis speluncas viribus altas,</TextUnit>
    <TextUnit id="6686" loc="6.560">incumbit tellus quo venti prona premit vis.</TextUnit>
    <TextUnit id="6687" loc="6.561">tum supera terram quae sunt extructa domorum</TextUnit>
    <TextUnit id="6688" loc="6.562">ad caelumque magis quanto sunt edita quaeque,</TextUnit>
    <TextUnit id="6689" loc="6.563">inclinata minent in eandem prodita partem</TextUnit>
    <TextUnit id="6690" loc="6.564">protractaeque trabes inpendent ire paratae.</TextUnit>
    <TextUnit id="6691" loc="6.565">et metuunt magni naturam credere mundi</TextUnit>
    <TextUnit id="6692" loc="6.566">exitiale aliquod tempus clademque manere,</TextUnit>
    <TextUnit id="6693" loc="6.567">cum videant tantam terrarum incumbere molem!</TextUnit>
    <TextUnit id="6694" loc="6.568">quod nisi respirent venti, [vis] nulla refrenet</TextUnit>
    <TextUnit id="6695" loc="6.569">res neque ab exitio possit reprehendere euntis;</TextUnit>
    <TextUnit id="6696" loc="6.570">nunc quia respirant alternis inque gravescunt</TextUnit>
    <TextUnit id="6697" loc="6.571">et quasi collecti redeunt ceduntque repulsi,</TextUnit>
    <TextUnit id="6698" loc="6.572">saepius hanc ob rem minitatur terra ruinas</TextUnit>
    <TextUnit id="6699" loc="6.573">quam facit; inclinatur enim retroque recellit</TextUnit>
    <TextUnit id="6700" loc="6.574">et recipit prolapsa suas in pondere sedes.</TextUnit>
    <TextUnit id="6701" loc="6.575">hac igitur ratione vacillant omnia tecta,</TextUnit>
    <TextUnit id="6702" loc="6.576">summa magis mediis, media imis, ima perhilum.</TextUnit>
    <TextUnit id="6703" loc="6.577">Est haec eiusdem quoque magni causa tremoris.</TextUnit>
    <TextUnit id="6704" loc="6.578">ventus ubi atque animae subito vis maxima quaedam</TextUnit>
    <TextUnit id="6705" loc="6.579">aut extrinsecus aut ipsa tellure coorta</TextUnit>
    <TextUnit id="6706" loc="6.580">in loca se cava terrai coniecit ibique</TextUnit>
    <TextUnit id="6707" loc="6.581">speluncas inter magnas fremit ante tumultu</TextUnit>
    <TextUnit id="6708" loc="6.582">versabunda&lt;QUE&gt; portatur, post incita cum vis</TextUnit>
    <TextUnit id="6709" loc="6.583">exagitata foras erumpitur et simul altam</TextUnit>
    <TextUnit id="6710" loc="6.584">diffindens terram magnum concinnat hiatum.</TextUnit>
    <TextUnit id="6711" loc="6.585">in Syria Sidone quod accidit et fuit Aegi</TextUnit>
    <TextUnit id="6712" loc="6.586">in Peloponneso, quas exitus hic animai</TextUnit>
    <TextUnit id="6713" loc="6.587">disturbat urbes et terrae motus obortus.</TextUnit>
    <TextUnit id="6714" loc="6.588">multaque praeterea ceciderunt moenia magnis</TextUnit>
    <TextUnit id="6715" loc="6.589">motibus in terris et multae per mare pessum</TextUnit>
    <TextUnit id="6716" loc="6.590">subsedere suis pariter cum civibus urbes.</TextUnit>
    <TextUnit id="6717" loc="6.591">quod nisi prorumpit, tamen impetus ipse animai</TextUnit>
    <TextUnit id="6718" loc="6.592">et fera vis venti per crebra foramina terrae</TextUnit>
    <TextUnit id="6719" loc="6.593">dispertitur ut horror et incutit inde tremorem;</TextUnit>
    <TextUnit id="6720" loc="6.594">frigus uti nostros penitus cum venit in artus,</TextUnit>
    <TextUnit id="6721" loc="6.595">concutit invitos cogens tremere atque movere.</TextUnit>
    <TextUnit id="6722" loc="6.596">ancipiti trepidant igitur terrore per urbis,</TextUnit>
    <TextUnit id="6723" loc="6.597">tecta superne timent, metuunt inferne cavernas</TextUnit>
    <TextUnit id="6724" loc="6.598">terrai ne dissoluat natura repente,</TextUnit>
    <TextUnit id="6725" loc="6.599">neu distracta suum late dispandat hiatum</TextUnit>
    <TextUnit id="6726" loc="6.600">idque suis confusa velit complere ruinis.</TextUnit>
    <TextUnit id="6727" loc="6.601">proinde licet quamvis caelum terramque reantur</TextUnit>
    <TextUnit id="6728" loc="6.602">incorrupta fore aeternae mandata saluti:</TextUnit>
    <TextUnit id="6729" loc="6.603">et tamen inter dum praesens vis ipsa pericli</TextUnit>
    <TextUnit id="6730" loc="6.604">subdit et hunc stimulum quadam de parte timoris,</TextUnit>
    <TextUnit id="6731" loc="6.605">ne pedibus raptim tellus subtracta feratur</TextUnit>
    <TextUnit id="6732" loc="6.606">in barathrum rerumque sequatur prodita summa</TextUnit>
    <TextUnit id="6733" loc="6.607">funditus et fiat mundi confusa ruina.</TextUnit>
    <TextUnit id="6734" loc="6.609">Principio mare mirantur non reddere maius</TextUnit>
    <TextUnit id="6735" loc="6.610">naturam, quo sit tantus decursus aquarum,</TextUnit>
    <TextUnit id="6736" loc="6.610">omnia quo veniant ex omni flumina parte.</TextUnit>
    <TextUnit id="6737" loc="6.611">adde vagos imbris tempestatesque volantes,</TextUnit>
    <TextUnit id="6738" loc="6.612">omnia quae maria ac terras sparguntque rigantque;</TextUnit>
    <TextUnit id="6739" loc="6.613">adde suos fontis; tamen ad maris omnia summam</TextUnit>
    <TextUnit id="6740" loc="6.614">guttai vix instar erunt unius adaugmen;</TextUnit>
    <TextUnit id="6741" loc="6.615">quo minus est mirum mare non augescere magnum.</TextUnit>
    <TextUnit id="6742" loc="6.616">Praeterea magnam sol partem detrahit aestu.</TextUnit>
    <TextUnit id="6743" loc="6.617">quippe videmus enim vestis umore madentis</TextUnit>
    <TextUnit id="6744" loc="6.618">exsiccare suis radiis ardentibus solem;</TextUnit>
    <TextUnit id="6745" loc="6.619">at pelage multa et late substrata videmus.</TextUnit>
    <TextUnit id="6746" loc="6.620">proinde licet quamvis ex uno quoque loco sol</TextUnit>
    <TextUnit id="6747" loc="6.621">umoris parvam delibet ab aequore partem,</TextUnit>
    <TextUnit id="6748" loc="6.622">largiter in tanto spatio tamen auferet undis.</TextUnit>
    <TextUnit id="6749" loc="6.623">Tum porro venti quoque magnam tollere partem</TextUnit>
    <TextUnit id="6750" loc="6.624">umoris possunt verrentes aequora, ventis</TextUnit>
    <TextUnit id="6751" loc="6.625">una nocte vias quoniam persaepe videmus</TextUnit>
    <TextUnit id="6752" loc="6.626">siccari mollisque luti concrescere crustas.</TextUnit>
    <TextUnit id="6753" loc="6.627">Praeterea docui multum quoque tollere nubes</TextUnit>
    <TextUnit id="6754" loc="6.628">umorem magno conceptum ex aequore ponti</TextUnit>
    <TextUnit id="6755" loc="6.629">et passim toto terrarum spargere in orbi,</TextUnit>
    <TextUnit id="6756" loc="6.630">cum pluit in terris et venti nubila portant.</TextUnit>
    <TextUnit id="6757" loc="6.631">Postremo quoniam raro cum corpore tellus</TextUnit>
    <TextUnit id="6758" loc="6.632">est et coniunctast oras maris undique cingens,</TextUnit>
    <TextUnit id="6759" loc="6.633">debet, ut in mare de terris venit umor aquai,</TextUnit>
    <TextUnit id="6760" loc="6.634">in terras itidem manare ex aequore salso;</TextUnit>
    <TextUnit id="6761" loc="6.635">percolatur enim virus retroque remanat</TextUnit>
    <TextUnit id="6762" loc="6.636">materies umoris et ad caput amnibus omnis</TextUnit>
    <TextUnit id="6763" loc="6.637">confluit, inde super terras redit agmine dulci</TextUnit>
    <TextUnit id="6764" loc="6.638">qua via secta semel liquido pede detulit undas.</TextUnit>
    <TextUnit id="6765" loc="6.639">Nunc ratio quae sit, per fauces montis ut Aetnae</TextUnit>
    <TextUnit id="6766" loc="6.640">expirent ignes inter dum turbine tanto,</TextUnit>
    <TextUnit id="6767" loc="6.641">expediam; neque enim mediocri clade coorta</TextUnit>
    <TextUnit id="6768" loc="6.642">flammae tempestas Siculum dominata per agros</TextUnit>
    <TextUnit id="6769" loc="6.643">finitimis ad se convertit gentibus ora,</TextUnit>
    <TextUnit id="6770" loc="6.644">fumida cum caeli scintillare omnia templa</TextUnit>
    <TextUnit id="6771" loc="6.645">cernentes pavida complebant pectora cura,</TextUnit>
    <TextUnit id="6772" loc="6.646">quid moliretur rerum natura novarum.</TextUnit>
    <TextUnit id="6773" loc="6.647">Hisce tibi in rebus latest alteque videndum</TextUnit>
    <TextUnit id="6774" loc="6.648">et longe cunctas in partis dispiciendum,</TextUnit>
    <TextUnit id="6775" loc="6.649">ut reminiscaris summam rerum esse profundam</TextUnit>
    <TextUnit id="6776" loc="6.650">et videas caelum summai totius unum</TextUnit>
    <TextUnit id="6777" loc="6.651">quam sit parvula pars et quam multesima constet</TextUnit>
    <TextUnit id="6778" loc="6.652">nec tota pars, homo terrai quota totius unus.</TextUnit>
    <TextUnit id="6779" loc="6.653">quod bene propositum si plane contueare</TextUnit>
    <TextUnit id="6780" loc="6.654">ac videas plane, mirari multa relinquas.</TextUnit>
    <TextUnit id="6781" loc="6.655">numquis enim nostrum miratur, siquis in artus</TextUnit>
    <TextUnit id="6782" loc="6.656">accepit calido febrim fervore coortam</TextUnit>
    <TextUnit id="6783" loc="6.657">aut alium quemvis morbi per membra dolorem?</TextUnit>
    <TextUnit id="6784" loc="6.658">opturgescit enim subito pes, arripit acer</TextUnit>
    <TextUnit id="6785" loc="6.659">saepe dolor dentes, oculos invadit in ipsos,</TextUnit>
    <TextUnit id="6786" loc="6.660">existit sacer ignis et urit corpore serpens</TextUnit>
    <TextUnit id="6787" loc="6.661">quam cumque arripuit partem repitque per artus,</TextUnit>
    <TextUnit id="6788" loc="6.662">ni mirum quia sunt multarum semina rerum</TextUnit>
    <TextUnit id="6789" loc="6.663">et satis haec tellus morbi caelumque mali fert,</TextUnit>
    <TextUnit id="6790" loc="6.664">unde queat vis immensi procrescere morbi.</TextUnit>
    <TextUnit id="6791" loc="6.665">sic igitur toti caelo terraeque putandumst</TextUnit>
    <TextUnit id="6792" loc="6.666">ex infinito satis omnia suppeditare,</TextUnit>
    <TextUnit id="6793" loc="6.667">unde repente queat tellus concussa moveri</TextUnit>
    <TextUnit id="6794" loc="6.668">perque mare ac terras rapidus percurrere turbo,</TextUnit>
    <TextUnit id="6795" loc="6.669">ignis abundare Aetnaeus, flammescere caelum;</TextUnit>
    <TextUnit id="6796" loc="6.670">id quoque enim fit et ardescunt caelestia templa</TextUnit>
    <TextUnit id="6797" loc="6.671">et tempestates pluviae graviore coortu</TextUnit>
    <TextUnit id="6798" loc="6.672">sunt, ubi forte ita se tetulerunt semina aquarum.</TextUnit>
    <TextUnit id="6799" loc="6.673">'at nimis est ingens incendi turbidus ardor.'</TextUnit>
    <TextUnit id="6800" loc="6.674">scilicet et fluvius qui visus maximus ei,</TextUnit>
    <TextUnit id="6801" loc="6.675">qui non ante aliquem maiorem vidit, et ingens</TextUnit>
    <TextUnit id="6802" loc="6.676">arbor homoque videtur et omnia de genere omni</TextUnit>
    <TextUnit id="6803" loc="6.677">maxima quae vidit quisque, haec ingentia fingit,</TextUnit>
    <TextUnit id="6804" loc="6.678">cum tamen omnia cum caelo terraque marique</TextUnit>
    <TextUnit id="6805" loc="6.679">nil sint ad summam summai totius omnem.</TextUnit>
    <TextUnit id="6806" loc="6.680">Nunc tamen illa modis quibus inritata repente</TextUnit>
    <TextUnit id="6807" loc="6.681">flamma foras vastis Aetnae fornacibus efflet,</TextUnit>
    <TextUnit id="6808" loc="6.682">expediam. primum totius subcava montis</TextUnit>
    <TextUnit id="6809" loc="6.683">est natura fere silicum suffulta cavernis.</TextUnit>
    <TextUnit id="6810" loc="6.684">omnibus est porro in speluncis ventus et aer.</TextUnit>
    <TextUnit id="6811" loc="6.685">ventus enim fit, ubi est agitando percitus aer.</TextUnit>
    <TextUnit id="6812" loc="6.686">hic ubi percaluit cale fecitque omnia circum</TextUnit>
    <TextUnit id="6813" loc="6.687">saxa furens, qua contingit, terramque et ab ollis</TextUnit>
    <TextUnit id="6814" loc="6.688">excussit calidum flammis velocibus ignem,</TextUnit>
    <TextUnit id="6815" loc="6.689">tollit se ac rectis ita faucibus eicit alte.</TextUnit>
    <TextUnit id="6816" loc="6.690">fert itaque ardorem longe longeque favillam</TextUnit>
    <TextUnit id="6817" loc="6.691">differt et crassa volvit caligine fumum</TextUnit>
    <TextUnit id="6818" loc="6.692">extruditque simul mirando pondere saxa;</TextUnit>
    <TextUnit id="6819" loc="6.693">ne dubites quin haec animai turbida sit vis.</TextUnit>
    <TextUnit id="6820" loc="6.694">praeterea magna ex parti mare montis ad eius</TextUnit>
    <TextUnit id="6821" loc="6.695">radices frangit fluctus aestumque resolvit.</TextUnit>
    <TextUnit id="6822" loc="6.696">ex hoc usque mari speluncae montis ad altas</TextUnit>
    <TextUnit id="6823" loc="6.697">perveniunt subter fauces. hac ire fatendumst</TextUnit>
    <TextUnit id="6824" loc="6.699">et penetrare mari penitus res cogit aperto</TextUnit>
    <TextUnit id="6825" loc="6.700">atque efflare foras ideoque extollere flammam</TextUnit>
    <TextUnit id="6826" loc="6.700">saxaque subiectare et arenae tollere nimbos.</TextUnit>
    <TextUnit id="6827" loc="6.701">in summo sunt vertice enim crateres, ut ipsi</TextUnit>
    <TextUnit id="6828" loc="6.702">nominitant, nos quod fauces perhibemus et ora.</TextUnit>
    <TextUnit id="6829" loc="6.703">Sunt aliquot quoque res quarum unam dicere causam</TextUnit>
    <TextUnit id="6830" loc="6.704">non satis est, verum pluris, unde una tamen sit;</TextUnit>
    <TextUnit id="6831" loc="6.705">corpus ut exanimum siquod procul ipse iacere</TextUnit>
    <TextUnit id="6832" loc="6.706">conspicias hominis, fit ut omnis dicere causas</TextUnit>
    <TextUnit id="6833" loc="6.707">conveniat leti, dicatur ut illius una;</TextUnit>
    <TextUnit id="6834" loc="6.708">nam [ne]que eum ferro nec frigore vincere possis</TextUnit>
    <TextUnit id="6835" loc="6.709">interiisse neque a morbo neque forte veneno,</TextUnit>
    <TextUnit id="6836" loc="6.710">verum aliquid genere esse ex hoc quod contigit ei</TextUnit>
    <TextUnit id="6837" loc="6.711">scimus. item in multis hoc rebus dicere habemus.</TextUnit>
    <TextUnit id="6838" loc="6.712">Nilus in aestatem crescit campisque redundat</TextUnit>
    <TextUnit id="6839" loc="6.713">unicus in terris, Aegypti totius amnis.</TextUnit>
    <TextUnit id="6840" loc="6.714">is rigat Aegyptum medium per saepe calorem,</TextUnit>
    <TextUnit id="6841" loc="6.715">aut quia sunt aestate aquilones ostia contra,</TextUnit>
    <TextUnit id="6842" loc="6.716">anni tempore eo, qui etesiae esse feruntur,</TextUnit>
    <TextUnit id="6843" loc="6.717">et contra fluvium flantes remorantur et undas</TextUnit>
    <TextUnit id="6844" loc="6.718">cogentes sursus replent coguntque manere.</TextUnit>
    <TextUnit id="6845" loc="6.719">nam dubio procul haec adverso flabra feruntur</TextUnit>
    <TextUnit id="6846" loc="6.720">flumine, quae gelidis ab stellis axis aguntur;</TextUnit>
    <TextUnit id="6847" loc="6.721">ille ex aestifera parti venit amnis ab austro</TextUnit>
    <TextUnit id="6848" loc="6.722">inter nigra virum percocto saecla colore</TextUnit>
    <TextUnit id="6849" loc="6.723">exoriens penitus media ab regione diei.</TextUnit>
    <TextUnit id="6850" loc="6.724">est quoque uti possit magnus congestus harenae</TextUnit>
    <TextUnit id="6851" loc="6.725">fluctibus adversis oppilare ostia contra,</TextUnit>
    <TextUnit id="6852" loc="6.726">cum mare permotum ventis ruit intus harenam;</TextUnit>
    <TextUnit id="6853" loc="6.727">quo fit uti pacto liber minus exitus amnis</TextUnit>
    <TextUnit id="6854" loc="6.728">et proclivis item fiat minus impetus undis.</TextUnit>
    <TextUnit id="6855" loc="6.729">fit quoque uti pluviae forsan magis ad caput ei</TextUnit>
    <TextUnit id="6856" loc="6.730">tempore eo fiant, quo etesia flabra aquilonum</TextUnit>
    <TextUnit id="6857" loc="6.731">nubila coniciunt in eas tunc omnia partis.</TextUnit>
    <TextUnit id="6858" loc="6.732">scilicet, ad mediam regionem eiecta diei</TextUnit>
    <TextUnit id="6859" loc="6.733">cum convenerunt, ibi ad altos denique montis</TextUnit>
    <TextUnit id="6860" loc="6.734">contrusae nubes coguntur vique premuntur.</TextUnit>
    <TextUnit id="6861" loc="6.735">forsitan Aethiopum penitus de montibus altis</TextUnit>
    <TextUnit id="6862" loc="6.736">crescat, ubi in campos albas descendere ningues</TextUnit>
    <TextUnit id="6863" loc="6.737">tabificis subigit radiis sol omnia lustrans.</TextUnit>
    <TextUnit id="6864" loc="6.738">Nunc age, Averna tibi quae sint loca cumque lacusque,</TextUnit>
    <TextUnit id="6865" loc="6.739">expediam, quali natura praedita constent.</TextUnit>
    <TextUnit id="6866" loc="6.740">principio, quod Averna vocantur nomine, id ab re</TextUnit>
    <TextUnit id="6867" loc="6.741">inpositumst, quia sunt avibus contraria cunctis,</TextUnit>
    <TextUnit id="6868" loc="6.742">e regione ea quod loca cum venere volantes,</TextUnit>
    <TextUnit id="6869" loc="6.743">remigii oblitae pennarum vela remittunt</TextUnit>
    <TextUnit id="6870" loc="6.744">praecipitesque cadunt molli cervice profusae</TextUnit>
    <TextUnit id="6871" loc="6.745">in terram, si forte ita fert natura locorum,</TextUnit>
    <TextUnit id="6872" loc="6.746">aut in aquam, si forte lacus substratus Averni.</TextUnit>
    <TextUnit id="6873" loc="6.747">is locus est Cumas aput, acri sulpure montis</TextUnit>
    <TextUnit id="6874" loc="6.748">oppleti calidis ubi fumant fontibus aucti.</TextUnit>
    <TextUnit id="6875" loc="6.749">est et Athenaeis in moenibus, arcis in ipso</TextUnit>
    <TextUnit id="6876" loc="6.750">vertice, Palladis ad templum Tritonidis almae,</TextUnit>
    <TextUnit id="6877" loc="6.751">quo numquam pennis appellunt corpora raucae</TextUnit>
    <TextUnit id="6878" loc="6.752">cornices, non cum fumant altaria donis;</TextUnit>
    <TextUnit id="6879" loc="6.753">usque adeo fugitant non iras Palladis acris</TextUnit>
    <TextUnit id="6880" loc="6.754">pervigili causa, Graium ut cecinere poetae,</TextUnit>
    <TextUnit id="6881" loc="6.755">sed natura loci opus efficit ipsa suapte.</TextUnit>
    <TextUnit id="6882" loc="6.756">in Syria quoque fertur item locus esse videri,</TextUnit>
    <TextUnit id="6883" loc="6.757">quadripedes quoque quo simul ac vestigia primum</TextUnit>
    <TextUnit id="6884" loc="6.758">intulerint, graviter vis cogat concidere ipsa,</TextUnit>
    <TextUnit id="6885" loc="6.759">manibus ut si sint divis mactata repente.</TextUnit>
    <TextUnit id="6886" loc="6.760">omnia quae naturali ratione geruntur,</TextUnit>
    <TextUnit id="6887" loc="6.761">et quibus e fiant causis apparet origo;</TextUnit>
    <TextUnit id="6888" loc="6.762">ianua ne pote eis Orci regionibus esse</TextUnit>
    <TextUnit id="6889" loc="6.763">credatur, post hinc animas Acheruntis in oras</TextUnit>
    <TextUnit id="6890" loc="6.764">ducere forte deos manis inferne reamur,</TextUnit>
    <TextUnit id="6891" loc="6.765">naribus alipedes ut cervi saepe putantur</TextUnit>
    <TextUnit id="6892" loc="6.766">ducere de latebris serpentia saecla ferarum.</TextUnit>
    <TextUnit id="6893" loc="6.767">quod procul a vera quam sit ratione repulsum</TextUnit>
    <TextUnit id="6894" loc="6.768">percipe; nam de re nunc ipsa dicere conor.</TextUnit>
    <TextUnit id="6895" loc="6.769">Principio hoc dico, quod dixi saepe quoque ante,</TextUnit>
    <TextUnit id="6896" loc="6.770">in terra cuiusque modi rerum esse figuras;</TextUnit>
    <TextUnit id="6897" loc="6.771">multa, cibo quae sunt, vitalia multaque, morbos</TextUnit>
    <TextUnit id="6898" loc="6.772">incutere et mortem quae possint adcelerare.</TextUnit>
    <TextUnit id="6899" loc="6.773">et magis esse aliis alias animantibus aptas</TextUnit>
    <TextUnit id="6900" loc="6.774">res ad vitai rationem ostendimus ante</TextUnit>
    <TextUnit id="6901" loc="6.775">propter dissimilem naturam dissimilisque</TextUnit>
    <TextUnit id="6902" loc="6.776">texturas inter sese primasque figuras.</TextUnit>
    <TextUnit id="6903" loc="6.777">multa meant inimica per auris, multa per ipsas</TextUnit>
    <TextUnit id="6904" loc="6.778">insinuant naris infesta atque aspera tactu,</TextUnit>
    <TextUnit id="6905" loc="6.779">nec sunt multa parum tactu vitanda neque autem</TextUnit>
    <TextUnit id="6906" loc="6.780">aspectu fugienda saporeque tristia quae sint.</TextUnit>
    <TextUnit id="6907" loc="6.781">Deinde videre licet quam multae sint homini res</TextUnit>
    <TextUnit id="6908" loc="6.782">acriter infesto sensu spurcaeque gravisque;</TextUnit>
    <TextUnit id="6909" loc="6.783">arboribus primum certis gravis umbra tributa</TextUnit>
    <TextUnit id="6910" loc="6.784">usque adeo, capitis faciant ut saepe dolores,</TextUnit>
    <TextUnit id="6911" loc="6.785">siquis eas subter iacuit prostratus in herbis.</TextUnit>
    <TextUnit id="6912" loc="6.786">est etiam magnis Heliconis montibus arbos</TextUnit>
    <TextUnit id="6913" loc="6.787">floris odore hominem taetro consueta necare.</TextUnit>
    <TextUnit id="6914" loc="6.788">scilicet haec ideo terris ex omnia surgunt,</TextUnit>
    <TextUnit id="6915" loc="6.789">multa modis multis multarum semina rerum</TextUnit>
    <TextUnit id="6916" loc="6.790">quod permixta gerit tellus discretaque tradit.</TextUnit>
    <TextUnit id="6917" loc="6.791">nocturnumque recens extinctum lumen ubi acri</TextUnit>
    <TextUnit id="6918" loc="6.792">nidore offendit nares, consopit ibidem,</TextUnit>
    <TextUnit id="6919" loc="6.793">concidere et spumas qui morbo mittere suevit.</TextUnit>
    <TextUnit id="6920" loc="6.794">castoreoque gravi mulier sopita recumbit,</TextUnit>
    <TextUnit id="6921" loc="6.795">et manibus nitidum teneris opus effluit ei,</TextUnit>
    <TextUnit id="6922" loc="6.796">tempore eo si odoratast quo menstrua solvit.</TextUnit>
    <TextUnit id="6923" loc="6.797">multaque praeterea languentia membra per artus</TextUnit>
    <TextUnit id="6924" loc="6.798">solvunt atque animam labefactant sedibus intus.</TextUnit>
    <TextUnit id="6925" loc="6.799">denique si calidis etiam cunctere lavabris</TextUnit>
    <TextUnit id="6926" loc="6.800">plenior et lueris, solio ferventis aquai</TextUnit>
    <TextUnit id="6927" loc="6.801">quam facile in medio fit uti des saepe ruinas!</TextUnit>
    <TextUnit id="6928" loc="6.802">carbonumque gravis vis atque odor insinuatur</TextUnit>
    <TextUnit id="6929" loc="6.803">quam facile in cerebrum, nisi aqua praecepimus ante!</TextUnit>
    <TextUnit id="6930" loc="6.804">at cum membra domans percepit fervida febris,</TextUnit>
    <TextUnit id="6931" loc="6.805">tum fit odor vini plagae mactabilis instar.</TextUnit>
    <TextUnit id="6932" loc="6.806">nonne vides etiam terra quoque sulpur in ipsa</TextUnit>
    <TextUnit id="6933" loc="6.807">gignier et taetro concrescere odore bitumen,</TextUnit>
    <TextUnit id="6934" loc="6.808">denique ubi argenti venas aurique secuntur,</TextUnit>
    <TextUnit id="6935" loc="6.809">terrai penitus scrutantes abdita ferro,</TextUnit>
    <TextUnit id="6936" loc="6.810">qualis expiret Scaptensula subter odores?</TextUnit>
    <TextUnit id="6937" loc="6.811">quidve mali fit ut exalent aurata metalla!</TextUnit>
    <TextUnit id="6938" loc="6.812">quas hominum reddunt facies qualisque colores!</TextUnit>
    <TextUnit id="6939" loc="6.813">nonne vides audisve perire in tempore parvo</TextUnit>
    <TextUnit id="6940" loc="6.814">quam soleant et quam vitai copia desit,</TextUnit>
    <TextUnit id="6941" loc="6.815">quos opere in tali cohibet vis magna necessis?</TextUnit>
    <TextUnit id="6942" loc="6.816">hos igitur tellus omnis exaestuat aestus</TextUnit>
    <TextUnit id="6943" loc="6.817">expiratque foras in apertum promptaque caeli.</TextUnit>
    <TextUnit id="6944" loc="6.818">Sic et Averna loca alitibus summittere debent</TextUnit>
    <TextUnit id="6945" loc="6.819">mortiferam vim. de terra quae surgit in auras,</TextUnit>
    <TextUnit id="6946" loc="6.820">ut spatium caeli quadam de parte venenet;</TextUnit>
    <TextUnit id="6947" loc="6.821">quo simul ac primum pennis delata sit ales,</TextUnit>
    <TextUnit id="6948" loc="6.822">impediatur ibi caeco correpta veneno,</TextUnit>
    <TextUnit id="6949" loc="6.823">ut cadat e regione loci, qua derigit aestus.</TextUnit>
    <TextUnit id="6950" loc="6.824">quo cum conruit, hic eadem vis illius aestus</TextUnit>
    <TextUnit id="6951" loc="6.825">reliquias vitae membris ex omnibus aufert.</TextUnit>
    <TextUnit id="6952" loc="6.826">quippe etenim primo quasi quendam conciet aestum;</TextUnit>
    <TextUnit id="6953" loc="6.827">posterius fit uti. cum iam cecidere veneni</TextUnit>
    <TextUnit id="6954" loc="6.828">in fontis ipsos, ibi sit quoque vita vomenda,</TextUnit>
    <TextUnit id="6955" loc="6.829">propterea quod magna mali fit copia circum.</TextUnit>
    <TextUnit id="6956" loc="6.830">Fit quoque ut inter dum vis haec atque aestus Averni</TextUnit>
    <TextUnit id="6957" loc="6.831">aera, qui inter avis cumquest terramque locatus.</TextUnit>
    <TextUnit id="6958" loc="6.832">discutiat, prope uti locus hic linquatur inanis.</TextUnit>
    <TextUnit id="6959" loc="6.833">cuius ubi e regione loci venere volantis,</TextUnit>
    <TextUnit id="6960" loc="6.834">claudicat extemplo pinnarum nisus inanis</TextUnit>
    <TextUnit id="6961" loc="6.835">et conamen utrimque alarum proditur omne.</TextUnit>
    <TextUnit id="6962" loc="6.836">hic ubi nixari nequeunt insistereque alis,</TextUnit>
    <TextUnit id="6963" loc="6.837">scilicet in terram delabi pondere cogit</TextUnit>
    <TextUnit id="6964" loc="6.838">natura, et vacuum prope iam per inane iacentes</TextUnit>
    <TextUnit id="6965" loc="6.839">dispergunt animas per caulas corporis omnis.</TextUnit>
    <TextUnit id="6966" loc="6.840">frigidior porro in puteis aestate fit umor,</TextUnit>
    <TextUnit id="6967" loc="6.841">arescit quia terra calore et semina si qua</TextUnit>
    <TextUnit id="6968" loc="6.842">forte vaporis habet proprie, dimittit in auras.</TextUnit>
    <TextUnit id="6969" loc="6.843">quo magis est igitur tellus effeta calore,</TextUnit>
    <TextUnit id="6970" loc="6.844">fit quoque frigidior qui in terrast abditus umor.</TextUnit>
    <TextUnit id="6971" loc="6.845">frigore cum premitur porro omnis terra coitque</TextUnit>
    <TextUnit id="6972" loc="6.846">et quasi concrescit, fit scilicet ut coeundo</TextUnit>
    <TextUnit id="6973" loc="6.847">exprimat in puteos si quem gerit ipsa calorem.</TextUnit>
    <TextUnit id="6974" loc="6.848">Esse apud Hammonis fanum fons luce diurna</TextUnit>
    <TextUnit id="6975" loc="6.849">frigidus et calidus nocturno tempore fertur.</TextUnit>
    <TextUnit id="6976" loc="6.850">hunc homines fontem nimis admirantur et acri</TextUnit>
    <TextUnit id="6977" loc="6.851">sole putant subter terras fervescere partim,</TextUnit>
    <TextUnit id="6978" loc="6.852">nox ubi terribili terras caligine texit.</TextUnit>
    <TextUnit id="6979" loc="6.853">quod nimis a verast longe ratione remotum.</TextUnit>
    <TextUnit id="6980" loc="6.854">quippe ubi sol nudum contractans corpus aquai</TextUnit>
    <TextUnit id="6981" loc="6.855">non quierit calidum supera de reddere parte,</TextUnit>
    <TextUnit id="6982" loc="6.856">cum superum lumen tanto fervore fruatur,</TextUnit>
    <TextUnit id="6983" loc="6.857">qui queat hic supter tam crasso corpore terram</TextUnit>
    <TextUnit id="6984" loc="6.858">perquoquere umorem et calido focilare vapore?</TextUnit>
    <TextUnit id="6985" loc="6.859">praesertim cum vix possit per saepta domorum</TextUnit>
    <TextUnit id="6986" loc="6.860">insinuare suum radiis ardentibus aestum.</TextUnit>
    <TextUnit id="6987" loc="6.861">quae ratiost igitur? ni mirum terra magis quod</TextUnit>
    <TextUnit id="6988" loc="6.862">rara tenet circum fontem quam cetera tellus</TextUnit>
    <TextUnit id="6989" loc="6.863">multaque sunt ignis prope semina corpus aquai.</TextUnit>
    <TextUnit id="6990" loc="6.864">hoc ubi roriferis terram nox obruit undis,</TextUnit>
    <TextUnit id="6991" loc="6.865">extemplo penitus frigescit terra coitque.</TextUnit>
    <TextUnit id="6992" loc="6.866">hac ratione fit ut, tam quam compressa manu sit,</TextUnit>
    <TextUnit id="6993" loc="6.867">exprimat in fontem quae semina cumque habet ignis,</TextUnit>
    <TextUnit id="6994" loc="6.868">quae calidum faciunt laticis tactum atque vaporem.</TextUnit>
    <TextUnit id="6995" loc="6.869">inde ubi sol radiis terram dimovit obortus</TextUnit>
    <TextUnit id="6996" loc="6.870">et rare fecit calido miscente vapore,</TextUnit>
    <TextUnit id="6997" loc="6.871">rursus in antiquas redeunt primordia sedes</TextUnit>
    <TextUnit id="6998" loc="6.872">ignis et in terram cedit calor omnis aquai.</TextUnit>
    <TextUnit id="6999" loc="6.873">frigidus hanc ob rem fit fons in luce diurna.</TextUnit>
    <TextUnit id="7000" loc="6.874">praeterea solis radiis iactatur aquai</TextUnit>
    <TextUnit id="7001" loc="6.875">umor et in lucem tremulo rarescit ab aestu;</TextUnit>
    <TextUnit id="7002" loc="6.876">propterea fit uti quae semina cumque habet ignis</TextUnit>
    <TextUnit id="7003" loc="6.877">dimittat; quasi saepe gelum, quod continet in se,</TextUnit>
    <TextUnit id="7004" loc="6.878">mittit et exsolvit glaciem nodosque relaxat.</TextUnit>
    <TextUnit id="7005" loc="6.879">Frigidus est etiam fons, supra quem sita saepe</TextUnit>
    <TextUnit id="7006" loc="6.880">stuppa iacit flammam concepto protinus igni,</TextUnit>
    <TextUnit id="7007" loc="6.881">taedaque consimili ratione accensa per undas</TextUnit>
    <TextUnit id="7008" loc="6.882">conlucet, quo cumque natans impellitur auris.</TextUnit>
    <TextUnit id="7009" loc="6.883">ni mirum quia sunt in aqua permulta vaporis</TextUnit>
    <TextUnit id="7010" loc="6.884">semina de terraque necessest funditus ipsa</TextUnit>
    <TextUnit id="7011" loc="6.885">ignis corpora per totum consurgere fontem</TextUnit>
    <TextUnit id="7012" loc="6.886">et simul exspirare foras exireque in auras,</TextUnit>
    <TextUnit id="7013" loc="6.887">non ita multa tamen, calidus queat ut fieri fons;</TextUnit>
    <TextUnit id="7014" loc="6.888">praeterea dispersa foras erumpere cogit</TextUnit>
    <TextUnit id="7015" loc="6.889">vis per aquam subito sursumque ea conciliari.</TextUnit>
    <TextUnit id="7016" loc="6.890">quod genus endo marist Aradi fons, dulcis aquai</TextUnit>
    <TextUnit id="7017" loc="6.891">qui scatit et salsas circum se dimovet undas;</TextUnit>
    <TextUnit id="7018" loc="6.892">et multis aliis praebet regionibus aequor</TextUnit>
    <TextUnit id="7019" loc="6.893">utilitatem opportunam sitientibus nautis,</TextUnit>
    <TextUnit id="7020" loc="6.894">quod dulcis inter salsas intervomit undas.</TextUnit>
    <TextUnit id="7021" loc="6.895">sic igitur per eum possunt erumpere fontem</TextUnit>
    <TextUnit id="7022" loc="6.896">et scatere illa foras; in stuppam semina quae cum</TextUnit>
    <TextUnit id="7023" loc="6.897">conveniunt aut in taedai corpore adhaerent,</TextUnit>
    <TextUnit id="7024" loc="6.898">ardescunt facile extemplo, quia multa quoque in se</TextUnit>
    <TextUnit id="7025" loc="6.899">semina habent ignis stuppae taedaeque tenentes.</TextUnit>
    <TextUnit id="7026" loc="6.900">nonne vides etiam, nocturna ad lumina linum</TextUnit>
    <TextUnit id="7027" loc="6.901">nuper ubi extinctum admoveas, accendier ante</TextUnit>
    <TextUnit id="7028" loc="6.902">quam tetigit flammam, taedamque pari ratione?</TextUnit>
    <TextUnit id="7029" loc="6.903">multaque praeterea prius ipso tacta vapore</TextUnit>
    <TextUnit id="7030" loc="6.904">eminus ardescunt quam comminus imbuat ignis.</TextUnit>
    <TextUnit id="7031" loc="6.905">hoc igitur fieri quoque in illo fonte putandumst.</TextUnit>
    <TextUnit id="7032" loc="6.906">Quod super est, agere incipiam quo foedere fiat</TextUnit>
    <TextUnit id="7033" loc="6.907">naturae, lapis hic ut ferrum ducere possit,</TextUnit>
    <TextUnit id="7034" loc="6.908">quem Magneta vocant patrio de nomine Grai,</TextUnit>
    <TextUnit id="7035" loc="6.909">Magnetum quia sit patriis in finibus ortus.</TextUnit>
    <TextUnit id="7036" loc="6.910">hunc homines lapidem mirantur; quippe catenam</TextUnit>
    <TextUnit id="7037" loc="6.911">saepe ex anellis reddit pendentibus ex se.</TextUnit>
    <TextUnit id="7038" loc="6.912">quinque etenim licet inter dum pluresque videre</TextUnit>
    <TextUnit id="7039" loc="6.913">ordine demisso levibus iactarier auris,</TextUnit>
    <TextUnit id="7040" loc="6.914">unus ubi ex uno dependet supter adhaerens</TextUnit>
    <TextUnit id="7041" loc="6.915">ex alioque alius lapidis vim vinclaque noscit;</TextUnit>
    <TextUnit id="7042" loc="6.916">usque adeo permananter vis pervalet eius.</TextUnit>
    <TextUnit id="7043" loc="6.917">Hoc genus in rebus firmandumst multa prius quam</TextUnit>
    <TextUnit id="7044" loc="6.918">ipsius rei rationem reddere possis,</TextUnit>
    <TextUnit id="7045" loc="6.919">et nimium longis ambagibus est adeundum;</TextUnit>
    <TextUnit id="7046" loc="6.920">quo magis attentas auris animumque reposco.</TextUnit>
    <TextUnit id="7047" loc="6.921">Principio omnibus ab rebus, quas cumque videmus,</TextUnit>
    <TextUnit id="7048" loc="6.922">perpetuo fluere ac mitti spargique necessest</TextUnit>
    <TextUnit id="7049" loc="6.923">corpora quae feriant oculos visumque lacessant.</TextUnit>
    <TextUnit id="7050" loc="6.924">perpetuoque fluunt certis ab rebus odores;</TextUnit>
    <TextUnit id="7051" loc="6.925">frigus ut [a] fluviis, calor a sole, aestus ab undis</TextUnit>
    <TextUnit id="7052" loc="6.926">aequoris, exesor moerorum, litora propter;</TextUnit>
    <TextUnit id="7053" loc="6.927">nec varii cessant sonitus manare per auras;</TextUnit>
    <TextUnit id="7054" loc="6.928">denique in os salsi venit umor saepe saporis,</TextUnit>
    <TextUnit id="7055" loc="6.929">cum mare versamur propter, dilutaque contra</TextUnit>
    <TextUnit id="7056" loc="6.930">cum tuimur misceri absinthia, tangit amaror.</TextUnit>
    <TextUnit id="7057" loc="6.931">usque adeo omnibus ab rebus res quaeque fluenter</TextUnit>
    <TextUnit id="7058" loc="6.932">fertur et in cunctas dimittitur undique partis</TextUnit>
    <TextUnit id="7059" loc="6.933">nec mora nec requies interdatur ulla fluendi,</TextUnit>
    <TextUnit id="7060" loc="6.934">perpetuo quoniam sentimus et omnia semper</TextUnit>
    <TextUnit id="7061" loc="6.935">cernere odorari licet et sentire sonare.</TextUnit>
    <TextUnit id="7062" loc="6.936">Nunc omnis repetam quam raro corpore sint res</TextUnit>
    <TextUnit id="7063" loc="6.937">commemorare; quod in primo quoque carmine claret.</TextUnit>
    <TextUnit id="7064" loc="6.938">quippe etenim, quamquam multas hoc pertinet ad res</TextUnit>
    <TextUnit id="7065" loc="6.939">noscere, cum primis hanc ad rem protinus ipsam,</TextUnit>
    <TextUnit id="7066" loc="6.940">qua de disserere adgredior, firmare necessest</TextUnit>
    <TextUnit id="7067" loc="6.941">nil esse in promptu nisi mixtum corpus inani.</TextUnit>
    <TextUnit id="7068" loc="6.942">principio fit ut in speluncis saxa superna</TextUnit>
    <TextUnit id="7069" loc="6.943">sudent umore et guttis manantibus stillent.</TextUnit>
    <TextUnit id="7070" loc="6.944">manat item nobis e toto corpore sudor,</TextUnit>
    <TextUnit id="7071" loc="6.945">crescit barba pilique per omnia membra, per artus.</TextUnit>
    <TextUnit id="7072" loc="6.946">diditur in venas cibus omnis, auget alitque</TextUnit>
    <TextUnit id="7073" loc="6.947">corporis extremas quoque partis unguiculosque.</TextUnit>
    <TextUnit id="7074" loc="6.948">frigus item transire per aes calidumque vaporem</TextUnit>
    <TextUnit id="7075" loc="6.949">sentimus, sentimus item transire per aurum</TextUnit>
    <TextUnit id="7076" loc="6.950">atque per argentum, cum pocula plena tenemus.</TextUnit>
    <TextUnit id="7077" loc="6.951">denique per dissaepta domorum saxea voces</TextUnit>
    <TextUnit id="7078" loc="6.952">pervolitant, permanat odor frigusque vaposque</TextUnit>
    <TextUnit id="7079" loc="6.953">ignis, qui ferri quoque vim penetrare suevit,</TextUnit>
    <TextUnit id="7080" loc="6.954">denique qua circum caeli lorica coercet,</TextUnit>
    <TextUnit id="7081" loc="6.955">morbida visque simul, cum extrinsecus insinuatur;</TextUnit>
    <TextUnit id="7082" loc="6.956">et tempestate in terra caeloque coorta</TextUnit>
    <TextUnit id="7083" loc="6.957">in caelum terrasque remotae iure facessunt;</TextUnit>
    <TextUnit id="7084" loc="6.958">quandoquidem nihil est nisi raro corpore nexum.</TextUnit>
    <TextUnit id="7085" loc="6.959">Huc accedit uti non omnia, quae iaciuntur</TextUnit>
    <TextUnit id="7086" loc="6.960">corpora cumque ab rebus, eodem praedita sensu</TextUnit>
    <TextUnit id="7087" loc="6.961">atque eodem pacto rebus sint omnibus apta.</TextUnit>
    <TextUnit id="7088" loc="6.962">principio terram sol excoquit et facit are,</TextUnit>
    <TextUnit id="7089" loc="6.963">at glaciem dissolvit et altis montibus altas</TextUnit>
    <TextUnit id="7090" loc="6.964">extructas[que] nives radiis tabescere cogit;</TextUnit>
    <TextUnit id="7091" loc="6.965">denique cera lique fit in eius posta vapore.</TextUnit>
    <TextUnit id="7092" loc="6.966">ignis item liquidum facit aes aurumque resolvit,</TextUnit>
    <TextUnit id="7093" loc="6.967">at coria et carnem trahit et conducit in unum.</TextUnit>
    <TextUnit id="7094" loc="6.968">umor aquae porro ferrum condurat ab igni,</TextUnit>
    <TextUnit id="7095" loc="6.969">at coria et carnem mollit durata calore.</TextUnit>
    <TextUnit id="7096" loc="6.970">barbigeras oleaster eo iuvat usque capellas,</TextUnit>
    <TextUnit id="7097" loc="6.971">effluat ambrosias quasi vero et nectare tinctus;</TextUnit>
    <TextUnit id="7098" loc="6.972">qua nihil est homini quod amarius fronde ac[ida] extet.</TextUnit>
    <TextUnit id="7099" loc="6.973">denique amaracinum fugitat sus et timet omne</TextUnit>
    <TextUnit id="7100" loc="6.974">unguentum; nam saetigeris subus acre venenumst;</TextUnit>
    <TextUnit id="7101" loc="6.975">quod nos inter dum tam quam recreare videtur.</TextUnit>
    <TextUnit id="7102" loc="6.976">at contra nobis caenum taeterrima cum sit</TextUnit>
    <TextUnit id="7103" loc="6.977">spurcities, eadem subus haec iucunda videtur,</TextUnit>
    <TextUnit id="7104" loc="6.978">insatiabiliter toti ut volvantur ibidem.</TextUnit>
    <TextUnit id="7105" loc="6.979">Hoc etiam super est, ipsa quam dicere de re</TextUnit>
    <TextUnit id="7106" loc="6.980">adgredior, quod dicendum prius esse videtur.</TextUnit>
    <TextUnit id="7107" loc="6.981">multa foramina cum variis sint reddita rebus,</TextUnit>
    <TextUnit id="7108" loc="6.982">dissimili inter se natura praedita debent</TextUnit>
    <TextUnit id="7109" loc="6.983">esse et habere suam naturam quaeque viasque.</TextUnit>
    <TextUnit id="7110" loc="6.984">quippe etenim varii sensus animantibus insunt,</TextUnit>
    <TextUnit id="7111" loc="6.985">quorum quisque suam proprie rem percipit in se;</TextUnit>
    <TextUnit id="7112" loc="6.986">nam penetrare alio sonitus alioque saporem</TextUnit>
    <TextUnit id="7113" loc="6.987">cernimus e sucis, alio nidoris odores.</TextUnit>
    <TextUnit id="7114" loc="6.988">[scilicet id fieri cogit natura viarum</TextUnit>
    <TextUnit id="7115" loc="6.989">multimodis varians, ut paulo ostendimus ante.]</TextUnit>
    <TextUnit id="7116" loc="6.990">praeterea manare aliud per saxa videtur,</TextUnit>
    <TextUnit id="7117" loc="6.991">atque aliud lignis, aliud transire per aurum,</TextUnit>
    <TextUnit id="7118" loc="6.992">argentoque foras aliud vitroque meare;</TextUnit>
    <TextUnit id="7119" loc="6.993">nam fluere hac species, illac calor ire videtur,</TextUnit>
    <TextUnit id="7120" loc="6.994">atque aliis aliud citius transmittere eadem.</TextUnit>
    <TextUnit id="7121" loc="6.995">scilicet id fieri cogit natura viarum</TextUnit>
    <TextUnit id="7122" loc="6.996">multimodis varians, ut paulo ostendimus ante,</TextUnit>
    <TextUnit id="7123" loc="6.997">propter dissimilem naturam textaque rerum.</TextUnit>
    <TextUnit id="7124" loc="6.998">Qua propter, bene ubi haec confirmata atque locata</TextUnit>
    <TextUnit id="7125" loc="6.999">omnia constiterint nobis praeposta parata,</TextUnit>
    <TextUnit id="7126" loc="6.1000">quod super est, facile hinc ratio reddetur et omnis</TextUnit>
    <TextUnit id="7127" loc="6.1001">causa pate fiet, quae ferri pelliciat vim.</TextUnit>
    <TextUnit id="7128" loc="6.1002">Principio fluere e lapide hoc permulta necessest</TextUnit>
    <TextUnit id="7129" loc="6.1003">semina sive aestum, qui discutit aera plagis,</TextUnit>
    <TextUnit id="7130" loc="6.1004">inter qui lapidem ferrumque est cumque locatus.</TextUnit>
    <TextUnit id="7131" loc="6.1005">hoc ubi inanitur spatium multusque vace fit</TextUnit>
    <TextUnit id="7132" loc="6.1006">in medio locus, extemplo primordia ferri</TextUnit>
    <TextUnit id="7133" loc="6.1007">in vacuum prolapsa cadunt coniuncta, fit utque</TextUnit>
    <TextUnit id="7134" loc="6.1008">anulus ipse sequatur eatque ita corpore toto.</TextUnit>
    <TextUnit id="7135" loc="6.1009">nec res ulla magis primoribus ex elementis</TextUnit>
    <TextUnit id="7136" loc="6.1010">indupedita suis arte conexa cohaeret</TextUnit>
    <TextUnit id="7137" loc="6.1011">quam validi ferri natura et frigidus horror.</TextUnit>
    <TextUnit id="7138" loc="6.1012">quo minus est mirum, quod dicitur esse alienum,</TextUnit>
    <TextUnit id="7139" loc="6.1013">corpora si nequeunt e ferro plura coorta</TextUnit>
    <TextUnit id="7140" loc="6.1014">in vacuum ferri, quin anulus ipse sequatur;</TextUnit>
    <TextUnit id="7141" loc="6.1015">quod facit et sequitur, donec pervenit ad ipsum</TextUnit>
    <TextUnit id="7142" loc="6.1016">iam lapidem caecisque in eo compagibus haesit.</TextUnit>
    <TextUnit id="7143" loc="6.1017">hoc fit idem cunctas in partis; unde vace fit</TextUnit>
    <TextUnit id="7144" loc="6.1018">cumque locus, sive e transverso sive superne,</TextUnit>
    <TextUnit id="7145" loc="6.1019">corpora continuo in vacuum vicina feruntur;</TextUnit>
    <TextUnit id="7146" loc="6.1020">quippe agitantur enim plagis aliunde nec ipsa</TextUnit>
    <TextUnit id="7147" loc="6.1021">sponte sua sursum possunt consurgere in auras.</TextUnit>
    <TextUnit id="7148" loc="6.1022">huc accedit item, quare queat id magis esse,</TextUnit>
    <TextUnit id="7149" loc="6.1023">haec quoque res adiumento motuque iuvatur,</TextUnit>
    <TextUnit id="7150" loc="6.1024">quod, simul a fronte est anelli rarior aer</TextUnit>
    <TextUnit id="7151" loc="6.1025">factus inanitusque locus magis ac vacuatus,</TextUnit>
    <TextUnit id="7152" loc="6.1026">continuo fit uti qui post est cumque locatus</TextUnit>
    <TextUnit id="7153" loc="6.1027">aer a tergo quasi provehat atque propellat.</TextUnit>
    <TextUnit id="7154" loc="6.1028">semper enim circum positus res verberat aer;</TextUnit>
    <TextUnit id="7155" loc="6.1029">sed tali fit uti propellat tempore ferrum,</TextUnit>
    <TextUnit id="7156" loc="6.1030">parte quod ex una spatium vacat et capit in se.</TextUnit>
    <TextUnit id="7157" loc="6.1031">hic, tibi quem memoro, per crebra foramina ferri</TextUnit>
    <TextUnit id="7158" loc="6.1032">parvas ad partis subtiliter insinuatus</TextUnit>
    <TextUnit id="7159" loc="6.1033">trudit et inpellit, quasi navem velaque ventus.</TextUnit>
    <TextUnit id="7160" loc="6.1034">denique res omnes debent in corpore habere</TextUnit>
    <TextUnit id="7161" loc="6.1035">aera, quandoquidem raro sunt corpore et aer</TextUnit>
    <TextUnit id="7162" loc="6.1036">omnibus est rebus circum datus adpositusque.</TextUnit>
    <TextUnit id="7163" loc="6.1037">hic igitur, penitus qui in ferrost abditus aer,</TextUnit>
    <TextUnit id="7164" loc="6.1038">sollicito motu semper iactatur eoque</TextUnit>
    <TextUnit id="7165" loc="6.1039">verberat anellum dubio procul et ciet intus,</TextUnit>
    <TextUnit id="7166" loc="6.1040">scilicet illo eodem fertur, quo praecipitavit</TextUnit>
    <TextUnit id="7167" loc="6.1041">iam semel et partem in vacuam conamina sumpsit.</TextUnit>
    <TextUnit id="7168" loc="6.1042">Fit quoque ut a lapide hoc ferri natura recedat</TextUnit>
    <TextUnit id="7169" loc="6.1043">inter dum, fugere atque sequi consueta vicissim.</TextUnit>
    <TextUnit id="7170" loc="6.1044">exultare etiam Samothracia ferrea vidi</TextUnit>
    <TextUnit id="7171" loc="6.1045">et ramenta simul ferri furere intus ahenis</TextUnit>
    <TextUnit id="7172" loc="6.1046">in scaphiis, lapis hic Magnes cum subditus esset;</TextUnit>
    <TextUnit id="7173" loc="6.1047">usque adeo fugere a saxo gestire videtur.</TextUnit>
    <TextUnit id="7174" loc="6.1048">aere interposito discordia tanta creatur</TextUnit>
    <TextUnit id="7175" loc="6.1049">propterea quia ni mirum prius aestus ubi aeris</TextUnit>
    <TextUnit id="7176" loc="6.1050">praecepit ferrique vias possedit apertas,</TextUnit>
    <TextUnit id="7177" loc="6.1051">posterior lapidis venit aestus et omnia plena</TextUnit>
    <TextUnit id="7178" loc="6.1052">invenit in ferro neque habet qua tranet ut ante;</TextUnit>
    <TextUnit id="7179" loc="6.1053">cogitur offensare igitur pulsareque fluctu</TextUnit>
    <TextUnit id="7180" loc="6.1054">ferrea texta suo; quo pacto respuit ab se</TextUnit>
    <TextUnit id="7181" loc="6.1055">atque per aes agitat, sine eo quod saepe resorbet.</TextUnit>
    <TextUnit id="7182" loc="6.1056">Illud in his rebus mirari mitte, quod aestus</TextUnit>
    <TextUnit id="7183" loc="6.1057">non valet e lapide hoc alias impellere item res.</TextUnit>
    <TextUnit id="7184" loc="6.1058">pondere enim fretae partim stant, quod genus aurum;</TextUnit>
    <TextUnit id="7185" loc="6.1059">at partim raro quia sunt cum corpore, ut aestus</TextUnit>
    <TextUnit id="7186" loc="6.1060">pervolet intactus, nequeunt inpellier usquam,</TextUnit>
    <TextUnit id="7187" loc="6.1061">lignea materies in quo genere esse videtur.</TextUnit>
    <TextUnit id="7188" loc="6.1062">interutrasque igitur ferri natura locata</TextUnit>
    <TextUnit id="7189" loc="6.1063">aeris ubi accepit quaedam corpuscula, tum fit,</TextUnit>
    <TextUnit id="7190" loc="6.1064">inpellant ut eo Magnesia flumine saxa.</TextUnit>
    <TextUnit id="7191" loc="6.1065">nec tamen haec ita sunt aliarum rerum aliena,</TextUnit>
    <TextUnit id="7192" loc="6.1066">ut mihi multa parum genere ex hoc suppeditentur,</TextUnit>
    <TextUnit id="7193" loc="6.1067">quae memorare queam inter se singlariter apta.</TextUnit>
    <TextUnit id="7194" loc="6.1068">saxa vides primum sola colescere calce.</TextUnit>
    <TextUnit id="7195" loc="6.1069">glutine materies taurino iungitur una,</TextUnit>
    <TextUnit id="7196" loc="6.1070">ut vitio venae tabularum saepius hiscant</TextUnit>
    <TextUnit id="7197" loc="6.1071">quam laxare queant compages taurea vincla.</TextUnit>
    <TextUnit id="7198" loc="6.1072">vitigeni latices aquai fontibus audent</TextUnit>
    <TextUnit id="7199" loc="6.1073">misceri, cum pix nequeat gravis et leve olivom.</TextUnit>
    <TextUnit id="7200" loc="6.1074">purpureusque colos conchyli iungitur uno</TextUnit>
    <TextUnit id="7201" loc="6.1075">corpore cum lanae, dirimi qui non queat usquam,</TextUnit>
    <TextUnit id="7202" loc="6.1076">non si Neptuni fluctu renovare operam des,</TextUnit>
    <TextUnit id="7203" loc="6.1077">non mare si totum velit eluere omnibus undis.</TextUnit>
    <TextUnit id="7204" loc="6.1078">denique res auro non aurum copulat una,</TextUnit>
    <TextUnit id="7205" loc="6.1079">aerique [aes] plumbo fit uti iungatur ab albo?</TextUnit>
    <TextUnit id="7206" loc="6.1080">cetera iam quam multa licet reperire! quid ergo?</TextUnit>
    <TextUnit id="7207" loc="6.1081">nec tibi tam longis opus est ambagibus usquam</TextUnit>
    <TextUnit id="7208" loc="6.1082">nec me tam multam hic operam consumere par est,</TextUnit>
    <TextUnit id="7209" loc="6.1083">sed breviter paucis praestat comprendere multa.</TextUnit>
    <TextUnit id="7210" loc="6.1084">quorum ita texturae ceciderunt mutua contra,</TextUnit>
    <TextUnit id="7211" loc="6.1085">ut cava conveniant plenis haec illius illa</TextUnit>
    <TextUnit id="7212" loc="6.1086">huiusque inter se, iunctura haec optima constat.</TextUnit>
    <TextUnit id="7213" loc="6.1087">est etiam, quasi ut anellis hamisque plicata</TextUnit>
    <TextUnit id="7214" loc="6.1088">inter se quaedam possint coplata teneri;</TextUnit>
    <TextUnit id="7215" loc="6.1089">quod magis in lapide hoc fieri ferroque videtur.</TextUnit>
    <TextUnit id="7216" loc="6.1090">Nunc ratio quae sit morbis aut unde repente</TextUnit>
    <TextUnit id="7217" loc="6.1091">mortiferam possit cladem conflare coorta</TextUnit>
    <TextUnit id="7218" loc="6.1092">morbida vis hominum generi pecudumque catervis,</TextUnit>
    <TextUnit id="7219" loc="6.1093">expediam, primum multarum semina rerum</TextUnit>
    <TextUnit id="7220" loc="6.1094">esse supra docui quae sint vitalia nobis,</TextUnit>
    <TextUnit id="7221" loc="6.1095">et contra quae sint morbo mortique necessest</TextUnit>
    <TextUnit id="7222" loc="6.1096">multa volare; ea cum casu sunt forte coorta</TextUnit>
    <TextUnit id="7223" loc="6.1097">et perturbarunt caelum, fit morbidus aer.</TextUnit>
    <TextUnit id="7224" loc="6.1098">atque ea vis omnis morborum pestilitasque</TextUnit>
    <TextUnit id="7225" loc="6.1099">aut extrinsecus ut nubes nebulaeque superne</TextUnit>
    <TextUnit id="7226" loc="6.1100">per caelum veniunt aut ipsa saepe coorta</TextUnit>
    <TextUnit id="7227" loc="6.1101">de terra surgunt, ubi putorem umida nactast</TextUnit>
    <TextUnit id="7228" loc="6.1102">intempestivis pluviisque et solibus icta.</TextUnit>
    <TextUnit id="7229" loc="6.1103">nonne vides etiam caeli novitate et aquarum</TextUnit>
    <TextUnit id="7230" loc="6.1104">temptari procul a patria qui cumque domoque</TextUnit>
    <TextUnit id="7231" loc="6.1105">adveniunt ideo quia longe discrepitant res?</TextUnit>
    <TextUnit id="7232" loc="6.1106">nam quid Brittannis caelum differre putamus,</TextUnit>
    <TextUnit id="7233" loc="6.1107">et quod in Aegypto est, qua mundi claudicat axis,</TextUnit>
    <TextUnit id="7234" loc="6.1108">quidve quod in Ponto est differre et Gadibus atque</TextUnit>
    <TextUnit id="7235" loc="6.1109">usque ad nigra virum percocto saecla colore?</TextUnit>
    <TextUnit id="7236" loc="6.1110">quae cum quattuor inter se diversa videmus</TextUnit>
    <TextUnit id="7237" loc="6.1111">quattuor a ventis et caeli partibus esse,</TextUnit>
    <TextUnit id="7238" loc="6.1112">tum color et facies hominum distare videntur</TextUnit>
    <TextUnit id="7239" loc="6.1113">largiter et morbi generatim saecla tenere.</TextUnit>
    <TextUnit id="7240" loc="6.1114">est elephas morbus qui propter flumina Nili</TextUnit>
    <TextUnit id="7241" loc="6.1115">gignitur Aegypto in media neque praeterea usquam.</TextUnit>
    <TextUnit id="7242" loc="6.1116">Atthide temptantur gressus oculique in Achaeis</TextUnit>
    <TextUnit id="7243" loc="6.1117">finibus. inde aliis alius locus est inimicus</TextUnit>
    <TextUnit id="7244" loc="6.1118">partibus ac membris; varius concinnat id aer.</TextUnit>
    <TextUnit id="7245" loc="6.1119">proinde ubi se caelum, quod nobis forte alienum,</TextUnit>
    <TextUnit id="7246" loc="6.1120">commovet atque aer inimicus serpere coepit,</TextUnit>
    <TextUnit id="7247" loc="6.1121">ut nebula ac nubes paulatim repit et omne</TextUnit>
    <TextUnit id="7248" loc="6.1122">qua graditur conturbat et immutare coactat,</TextUnit>
    <TextUnit id="7249" loc="6.1123">fit quoque ut, in nostrum cum venit denique caelum,</TextUnit>
    <TextUnit id="7250" loc="6.1124">corrumpat reddatque sui simile atque alienum.</TextUnit>
    <TextUnit id="7251" loc="6.1125">haec igitur subito clades nova pestilitasque</TextUnit>
    <TextUnit id="7252" loc="6.1126">aut in aquas cadit aut fruges persidit in ipsas</TextUnit>
    <TextUnit id="7253" loc="6.1127">aut alios hominum pastus pecudumque cibatus,</TextUnit>
    <TextUnit id="7254" loc="6.1128">aut etiam suspensa manet vis aere in ipso</TextUnit>
    <TextUnit id="7255" loc="6.1129">et, cum spirantes mixtas hinc ducimus auras,</TextUnit>
    <TextUnit id="7256" loc="6.1130">illa quoque in corpus pariter sorbere necessest.</TextUnit>
    <TextUnit id="7257" loc="6.1131">consimili ratione venit bubus quoque saepe</TextUnit>
    <TextUnit id="7258" loc="6.1132">pestilitas et iam pigris balantibus aegror.</TextUnit>
    <TextUnit id="7259" loc="6.1133">nec refert utrum nos in loca deveniamus</TextUnit>
    <TextUnit id="7260" loc="6.1134">nobis adversa et caeli mutemus amictum,</TextUnit>
    <TextUnit id="7261" loc="6.1135">an caelum nobis ultro natura corumptum</TextUnit>
    <TextUnit id="7262" loc="6.1136">deferat aut aliquid quo non consuevimus uti,</TextUnit>
    <TextUnit id="7263" loc="6.1137">quod nos adventu possit temptare recenti.</TextUnit>
    <TextUnit id="7264" loc="6.1138">Haec ratio quondam morborum et mortifer aestus</TextUnit>
    <TextUnit id="7265" loc="6.1139">finibus in Cecropis funestos reddidit agros</TextUnit>
    <TextUnit id="7266" loc="6.1140">vastavitque vias, exhausit civibus urbem.</TextUnit>
    <TextUnit id="7267" loc="6.1141">nam penitus veniens Aegypti finibus ortus,</TextUnit>
    <TextUnit id="7268" loc="6.1142">aera permensus multum camposque natantis,</TextUnit>
    <TextUnit id="7269" loc="6.1143">incubuit tandem populo Pandionis omni.</TextUnit>
    <TextUnit id="7270" loc="6.1144">inde catervatim morbo mortique dabantur.</TextUnit>
    <TextUnit id="7271" loc="6.1145">principio caput incensum fervore gerebant</TextUnit>
    <TextUnit id="7272" loc="6.1146">et duplicis oculos suffusa luce rubentes.</TextUnit>
    <TextUnit id="7273" loc="6.1147">sudabant etiam fauces intrinsecus atrae</TextUnit>
    <TextUnit id="7274" loc="6.1148">sanguine et ulceribus vocis via saepta coibat</TextUnit>
    <TextUnit id="7275" loc="6.1149">atque animi interpres manabat lingua cruore</TextUnit>
    <TextUnit id="7276" loc="6.1150">debilitata malis, motu gravis, aspera tactu.</TextUnit>
    <TextUnit id="7277" loc="6.1151">inde ubi per fauces pectus complerat et ipsum</TextUnit>
    <TextUnit id="7278" loc="6.1152">morbida vis in cor maestum confluxerat aegris,</TextUnit>
    <TextUnit id="7279" loc="6.1153">omnia tum vero vitai claustra lababant.</TextUnit>
    <TextUnit id="7280" loc="6.1154">spiritus ore foras taetrum volvebat odorem,</TextUnit>
    <TextUnit id="7281" loc="6.1155">rancida quo perolent proiecta cadavera ritu.</TextUnit>
    <TextUnit id="7282" loc="6.1156">atque animi prorsum [tum] vires totius, omne</TextUnit>
    <TextUnit id="7283" loc="6.1157">languebat corpus leti iam limine in ipso.</TextUnit>
    <TextUnit id="7284" loc="6.1158">intolerabilibusque malis erat anxius angor</TextUnit>
    <TextUnit id="7285" loc="6.1159">adsidue comes et gemitu commixta querella,</TextUnit>
    <TextUnit id="7286" loc="6.1160">singultusque frequens noctem per saepe diemque</TextUnit>
    <TextUnit id="7287" loc="6.1161">corripere adsidue nervos et membra coactans</TextUnit>
    <TextUnit id="7288" loc="6.1162">dissoluebat eos, defessos ante, fatigans.</TextUnit>
    <TextUnit id="7289" loc="6.1163">nec nimio cuiquam posses ardore tueri</TextUnit>
    <TextUnit id="7290" loc="6.1164">corporis in summo summam fervescere partem,</TextUnit>
    <TextUnit id="7291" loc="6.1165">sed potius tepidum manibus proponere tactum</TextUnit>
    <TextUnit id="7292" loc="6.1166">et simul ulceribus quasi inustis omne rubere</TextUnit>
    <TextUnit id="7293" loc="6.1167">corpus, ut est per membra sacer dum diditur ignis.</TextUnit>
    <TextUnit id="7294" loc="6.1168">intima pars hominum vero flagrabat ad ossa,</TextUnit>
    <TextUnit id="7295" loc="6.1169">flagrabat stomacho flamma ut fornacibus intus.</TextUnit>
    <TextUnit id="7296" loc="6.1170">nil adeo posses cuiquam leve tenveque membris</TextUnit>
    <TextUnit id="7297" loc="6.1171">vertere in utilitatem, at ventum et frigora semper.</TextUnit>
    <TextUnit id="7298" loc="6.1172">in fluvios partim gelidos ardentia morbo</TextUnit>
    <TextUnit id="7299" loc="6.1173">membra dabant nudum iacientes corpus in undas.</TextUnit>
    <TextUnit id="7300" loc="6.1174">multi praecipites nymphis putealibus alte</TextUnit>
    <TextUnit id="7301" loc="6.1175">inciderunt ipso venientes ore patente:</TextUnit>
    <TextUnit id="7302" loc="6.1176">insedabiliter sitis arida corpora mersans</TextUnit>
    <TextUnit id="7303" loc="6.1177">aequabat multum parvis umoribus imbrem.</TextUnit>
    <TextUnit id="7304" loc="6.1178">nec requies erat ulla mali: defessa iacebant</TextUnit>
    <TextUnit id="7305" loc="6.1179">corpora. mussabat tacito medicina timore,</TextUnit>
    <TextUnit id="7306" loc="6.1180">quippe patentia cum totiens ardentia morbis</TextUnit>
    <TextUnit id="7307" loc="6.1181">lumina versarent oculorum expertia somno.</TextUnit>
    <TextUnit id="7308" loc="6.1182">multaque praeterea mortis tum signa dabantur:</TextUnit>
    <TextUnit id="7309" loc="6.1183">perturbata animi mens in maerore metuque,</TextUnit>
    <TextUnit id="7310" loc="6.1184">triste supercilium, furiosus voltus et acer,</TextUnit>
    <TextUnit id="7311" loc="6.1185">sollicitae porro plenaeque sonoribus aures,</TextUnit>
    <TextUnit id="7312" loc="6.1186">creber spiritus aut ingens raroque coortus,</TextUnit>
    <TextUnit id="7313" loc="6.1187">sudorisque madens per collum splendidus umor,</TextUnit>
    <TextUnit id="7314" loc="6.1188">tenvia sputa minuta, croci contacta colore</TextUnit>
    <TextUnit id="7315" loc="6.1189">salsaque per fauces rauca vix edita tussi.</TextUnit>
    <TextUnit id="7316" loc="6.1190">in manibus vero nervi trahere et tremere artus</TextUnit>
    <TextUnit id="7317" loc="6.1191">a pedibusque minutatim succedere frigus</TextUnit>
    <TextUnit id="7318" loc="6.1192">non dubitabat. item ad supremum denique tempus</TextUnit>
    <TextUnit id="7319" loc="6.1193">conpressae nares, nasi primoris acumen</TextUnit>
    <TextUnit id="7320" loc="6.1194">tenve, cavati oculi, cava tempora, frigida pellis</TextUnit>
    <TextUnit id="7321" loc="6.1195">duraque in ore, iacens rictu, frons tenta manebat.</TextUnit>
    <TextUnit id="7322" loc="6.1196">nec nimio rigida post artus morte iacebant.</TextUnit>
    <TextUnit id="7323" loc="6.1197">octavoque fere candenti lumine solis</TextUnit>
    <TextUnit id="7324" loc="6.1198">aut etiam nona reddebant lampade vitam.</TextUnit>
    <TextUnit id="7325" loc="6.1199">quorum siquis, ut est, vitarat funera leti,</TextUnit>
    <TextUnit id="7326" loc="6.1200">ulceribus taetris et nigra proluvie alvi</TextUnit>
    <TextUnit id="7327" loc="6.1201">posterius tamen hunc tabes letumque manebat,</TextUnit>
    <TextUnit id="7328" loc="6.1202">aut etiam multus capitis cum saepe dolore</TextUnit>
    <TextUnit id="7329" loc="6.1203">corruptus sanguis expletis naribus ibat.</TextUnit>
    <TextUnit id="7330" loc="6.1204">huc hominis totae vires corpusque fluebat.</TextUnit>
    <TextUnit id="7331" loc="6.1205">profluvium porro qui taetri sanguinis acre</TextUnit>
    <TextUnit id="7332" loc="6.1206">exierat, tamen in nervos huic morbus et artus</TextUnit>
    <TextUnit id="7333" loc="6.1207">ibat et in partis genitalis corporis ipsas.</TextUnit>
    <TextUnit id="7334" loc="6.1208">et graviter partim metuentes limina leti</TextUnit>
    <TextUnit id="7335" loc="6.1209">vivebant ferro privati parte virili,</TextUnit>
    <TextUnit id="7336" loc="6.1210">et manibus sine non nulli pedibusque manebant</TextUnit>
    <TextUnit id="7337" loc="6.1211">in vita tamen et perdebant lumina partim.</TextUnit>
    <TextUnit id="7338" loc="6.1212">usque adeo mortis metus iis incesserat acer.</TextUnit>
    <TextUnit id="7339" loc="6.1213">atque etiam quosdam cepere oblivia rerum</TextUnit>
    <TextUnit id="7340" loc="6.1214">cunctarum, neque se possent cognoscere ut ipsi.</TextUnit>
    <TextUnit id="7341" loc="6.1215">multaque humi cum inhumata iacerent corpora supra</TextUnit>
    <TextUnit id="7342" loc="6.1216">corporibus, tamen alituum genus atque ferarum</TextUnit>
    <TextUnit id="7343" loc="6.1217">aut procul absiliebat, ut acrem exiret odorem,</TextUnit>
    <TextUnit id="7344" loc="6.1218">aut, ubi gustarat, languebat morte propinqua.</TextUnit>
    <TextUnit id="7345" loc="6.1219">nec tamen omnino temere illis solibus ulla</TextUnit>
    <TextUnit id="7346" loc="6.1220">comparebat avis, nec tristia saecla ferarum</TextUnit>
    <TextUnit id="7347" loc="6.1221">exibant silvis. languebant pleraque morbo</TextUnit>
    <TextUnit id="7348" loc="6.1222">et moriebantur. cum primis fida canum vis</TextUnit>
    <TextUnit id="7349" loc="6.1223">strata viis animam ponebat in omnibus aegre;</TextUnit>
    <TextUnit id="7350" loc="6.1224">extorquebat enim vitam vis morbida membris.</TextUnit>
    <TextUnit id="7351" loc="6.1225">incomitata rapi certabant funera vasta</TextUnit>
    <TextUnit id="7352" loc="6.1226">nec ratio remedii communis certa dabatur;</TextUnit>
    <TextUnit id="7353" loc="6.1227">nam quod ali dederat vitalis aeris auras</TextUnit>
    <TextUnit id="7354" loc="6.1228">volvere in ore licere et caeli templa tueri,</TextUnit>
    <TextUnit id="7355" loc="6.1229">hoc aliis erat exitio letumque parabat.</TextUnit>
    <TextUnit id="7356" loc="6.1230">Illud in his rebus miserandum magnopere unum</TextUnit>
    <TextUnit id="7357" loc="6.1231">aerumnabile erat, quod ubi se quisque videbat</TextUnit>
    <TextUnit id="7358" loc="6.1232">implicitum morbo, morti damnatus ut esset,</TextUnit>
    <TextUnit id="7359" loc="6.1233">deficiens animo maesto cum corde iacebat,</TextUnit>
    <TextUnit id="7360" loc="6.1234">funera respectans animam amittebat ibidem.</TextUnit>
    <TextUnit id="7361" loc="6.1235">quippe etenim nullo cessabant tempore apisci</TextUnit>
    <TextUnit id="7362" loc="6.1236">ex aliis alios avidi contagia morbi,</TextUnit>
    <TextUnit id="7363" loc="6.1237">lanigeras tam quam pecudes et bucera saecla,</TextUnit>
    <TextUnit id="7364" loc="6.1238">idque vel in primis cumulabat funere funus</TextUnit>
    <TextUnit id="7365" loc="6.1239">nam qui cumque suos fugitabant visere ad aegros,</TextUnit>
    <TextUnit id="7366" loc="6.1240">vitai nimium cupidos mortisque timentis</TextUnit>
    <TextUnit id="7367" loc="6.1241">poenibat paulo post turpi morte malaque,</TextUnit>
    <TextUnit id="7368" loc="6.1242">desertos, opis expertis, incuria mactans.</TextUnit>
    <TextUnit id="7369" loc="6.1243">qui fuerant autem praesto, contagibus ibant</TextUnit>
    <TextUnit id="7370" loc="6.1244">atque labore, pudor quem tum cogebat obire</TextUnit>
    <TextUnit id="7371" loc="6.1245">blandaque lassorum vox mixta voce querellae.</TextUnit>
    <TextUnit id="7372" loc="6.1246">optimus hoc leti genus ergo quisque subibat.</TextUnit>
    <TextUnit id="7373" loc="6.1247">Praeterea iam pastor et armentarius omnis</TextUnit>
    <TextUnit id="7374" loc="6.1248">et robustus item curvi moderator aratri</TextUnit>
    <TextUnit id="7375" loc="6.1249">languebat, penitusque casa contrusa iacebant</TextUnit>
    <TextUnit id="7376" loc="6.1250">corpora paupertate et morbo dedita morti.</TextUnit>
    <TextUnit id="7377" loc="6.1251">exanimis pueris super exanimata parentum</TextUnit>
    <TextUnit id="7378" loc="6.1252">corpora non numquam posses retroque videre</TextUnit>
    <TextUnit id="7379" loc="6.1253">matribus et patribus natos super edere vitam.</TextUnit>
    <TextUnit id="7380" loc="6.1254">nec minimam partem ex agris maeror is in urbem</TextUnit>
    <TextUnit id="7381" loc="6.1255">confluxit, languens quem contulit agricolarum</TextUnit>
    <TextUnit id="7382" loc="6.1256">copia conveniens ex omni morbida parte.</TextUnit>
    <TextUnit id="7383" loc="6.1257">omnia conplebant loca tectaque quo magis aestu,</TextUnit>
    <TextUnit id="7384" loc="6.1258">confertos ita acervatim mors accumulabat.</TextUnit>
    <TextUnit id="7385" loc="6.1259">multa siti prostrata viam per proque voluta</TextUnit>
    <TextUnit id="7386" loc="6.1260">corpora silanos ad aquarum strata iacebant</TextUnit>
    <TextUnit id="7387" loc="6.1261">interclusa anima nimia ab dulcedine aquarum,</TextUnit>
    <TextUnit id="7388" loc="6.1262">multaque per populi passim loca prompta viasque</TextUnit>
    <TextUnit id="7389" loc="6.1263">languida semanimo cum corpore membra videres</TextUnit>
    <TextUnit id="7390" loc="6.1264">horrida paedore et pannis cooperta perire,</TextUnit>
    <TextUnit id="7391" loc="6.1265">corporis inluvie, pelli super ossibus una,</TextUnit>
    <TextUnit id="7392" loc="6.1266">ulceribus taetris prope iam sordeque sepulta.</TextUnit>
    <TextUnit id="7393" loc="6.1267">omnia denique sancta deum delubra replerat</TextUnit>
    <TextUnit id="7394" loc="6.1268">corporibus mors exanimis onerataque passim</TextUnit>
    <TextUnit id="7395" loc="6.1269">cuncta cadaveribus caelestum templa manebant,</TextUnit>
    <TextUnit id="7396" loc="6.1270">hospitibus loca quae complerant aedituentes.</TextUnit>
    <TextUnit id="7397" loc="6.1271">nec iam religio divom nec numina magni</TextUnit>
    <TextUnit id="7398" loc="6.1272">pendebantur enim: praesens dolor exsuperabat.</TextUnit>
    <TextUnit id="7399" loc="6.1273">nec mos ille sepulturae remanebat in urbe,</TextUnit>
    <TextUnit id="7400" loc="6.1274">quo prius hic populus semper consuerat humari;</TextUnit>
    <TextUnit id="7401" loc="6.1275">perturbatus enim totus trepidabat et unus</TextUnit>
    <TextUnit id="7402" loc="6.1276">quisque suum pro re [cognatum] maestus humabat.</TextUnit>
    <TextUnit id="7403" loc="6.1277">multaque [res] subita et paupertas horrida suasit;</TextUnit>
    <TextUnit id="7404" loc="6.1278">namque suos consanguineos aliena rogorum</TextUnit>
    <TextUnit id="7405" loc="6.1279">insuper extructa ingenti clamore locabant</TextUnit>
    <TextUnit id="7406" loc="6.1280">subdebantque faces, multo cum sanguine saepe</TextUnit>
    <TextUnit id="7407" loc="6.1281">rixantes, potius quam corpora desererentur,</TextUnit>
    <TextUnit id="7408" loc="6.1282">inque aliis alium populum sepelire suorum</TextUnit>
    <TextUnit id="7409" loc="6.1283">certantes; lacrimis lassi luctuque redibant;</TextUnit>
    <TextUnit id="7410" loc="6.1284">inde bonam partem in lectum maerore dabantur;</TextUnit>
    <TextUnit id="7411" loc="6.1285">nec poterat quisquam reperiri, quem neque morbus</TextUnit>
    <TextUnit id="7412" loc="6.1286">nec mors nec luctus temptaret tempore tali.</TextUnit>
  </Text>
</TessDocument>
