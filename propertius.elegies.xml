<?xml version="1.0" encoding="UTF-8"?>
<TessDocument id="propertius.elegies">
  <Metadata>
    <Author>propertius</Author>
    <Display>Elegies</Display>
    <Abbr>prop.</Abbr>
    <Lang>la</Lang>
    <Prose>0</Prose>
    <PrintSource>L. Mueller, Sex. Propertii Elegiae. Leipzig: Teubner, 1898.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0494</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0620.phi001.perseus-lat2</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>702</MaskUpper><LocusLower>1.1.1</LocusLower><LocusUpper>1.22.10</LocusUpper></Part><Part id="2"><Display>Book 2</Display><MaskLower>703</MaskLower><MaskUpper>2061</MaskUpper><LocusLower>2.1.1</LocusLower><LocusUpper>2.34b.70</LocusUpper></Part><Part id="3"><Display>Book 3</Display><MaskLower>2062</MaskLower><MaskUpper>3047</MaskUpper><LocusLower>3.1.1</LocusLower><LocusUpper>3.25.18</LocusUpper></Part><Part id="4"><Display>Book 4</Display><MaskLower>3048</MaskLower><MaskUpper>3981</MaskUpper><LocusLower>4.1.1</LocusLower><LocusUpper>4.11.101</LocusUpper></Part></Parts><Text>
    <TextUnit id="0" loc="1.1.1">Cynthia prima suis miserum me cepit ocellis,</TextUnit>
    <TextUnit id="1" loc="1.1.2">contactum nullis ante cupidinibus.</TextUnit>
    <TextUnit id="2" loc="1.1.3">tum mihi constantis deiecit lumina fastus</TextUnit>
    <TextUnit id="3" loc="1.1.4">et caput impositis pressit Amor pedibus,</TextUnit>
    <TextUnit id="4" loc="1.1.5">donec me docuit castas odisse puellas</TextUnit>
    <TextUnit id="5" loc="1.1.6">improbus, et nullo vivere consilio.</TextUnit>
    <TextUnit id="6" loc="1.1.7">ei mihi, iam toto furor hic non deficit anno,</TextUnit>
    <TextUnit id="7" loc="1.1.8">cum tamen adversos cogor habere deos.</TextUnit>
    <TextUnit id="8" loc="1.1.9">Milanion nullos fugiendo, Tulle, labores</TextUnit>
    <TextUnit id="9" loc="1.1.10">saevitiam durae contudit Iasidos.</TextUnit>
    <TextUnit id="10" loc="1.1.11">nam modo Partheniis amens errabat in antris,</TextUnit>
    <TextUnit id="11" loc="1.1.12">rursus in hirsutas ibat et ille feras;</TextUnit>
    <TextUnit id="12" loc="1.1.13">ille etiam Hylaei percussus vulnere rami</TextUnit>
    <TextUnit id="13" loc="1.1.14">saucius Arcadiis rupibus ingemuit.</TextUnit>
    <TextUnit id="14" loc="1.1.15">ergo velocem potuit domuisse puellam:</TextUnit>
    <TextUnit id="15" loc="1.1.16">tantum in amore fides et benefacta valent.</TextUnit>
    <TextUnit id="16" loc="1.1.17">in me tardus Amor non ullas cogitat artes,</TextUnit>
    <TextUnit id="17" loc="1.1.18">nec meminit notas, ut prius, ire vias.</TextUnit>
    <TextUnit id="18" loc="1.1.19">at vos, deductae quibus est pellacia lunae</TextUnit>
    <TextUnit id="19" loc="1.1.20">et labor in magicis sacra piare focis,</TextUnit>
    <TextUnit id="20" loc="1.1.21">en agedum dominae mentem convertite nostrae,</TextUnit>
    <TextUnit id="21" loc="1.1.22">et facite illa meo palleat ore magis!</TextUnit>
    <TextUnit id="22" loc="1.1.23">tunc ego crediderim Manes et sidera vobis</TextUnit>
    <TextUnit id="23" loc="1.1.24">posse Cytinaeis ducere carminibus.</TextUnit>
    <TextUnit id="24" loc="1.1.25">aut vos, qui sero lapsum revocatis, amici,</TextUnit>
    <TextUnit id="25" loc="1.1.26">quaerite non sani pectoris auxilia.</TextUnit>
    <TextUnit id="26" loc="1.1.27">fortiter et ferrum saevos patiemur et ignes,</TextUnit>
    <TextUnit id="27" loc="1.1.28">sit modo libertas quae velit ira loqui.</TextUnit>
    <TextUnit id="28" loc="1.1.29">ferte per extremas gentes et ferte per undas,</TextUnit>
    <TextUnit id="29" loc="1.1.30">qua non ulla meum femina norit iter.</TextUnit>
    <TextUnit id="30" loc="1.1.31">vos remanete, quibus facili deus annuit aure,</TextUnit>
    <TextUnit id="31" loc="1.1.32">sitis et in tuto semper amore pares.</TextUnit>
    <TextUnit id="32" loc="1.1.33">nam me nostra Venus noctes exercet amaras,</TextUnit>
    <TextUnit id="33" loc="1.1.34">et nullo vacuus tempore defit Amor.</TextUnit>
    <TextUnit id="34" loc="1.1.35">hoc, moneo, vitate malum: sua quemque moretur</TextUnit>
    <TextUnit id="35" loc="1.1.36">cura, neque assueto mutet amore torum.</TextUnit>
    <TextUnit id="36" loc="1.1.37">quod si quis monitis tardas adverterit aures,</TextUnit>
    <TextUnit id="37" loc="1.1.38">heu referet quanto verba dolore mea!</TextUnit>
    <TextUnit id="38" loc="1.2.1">Quid iuvat ornato procedere, vita, capillo</TextUnit>
    <TextUnit id="39" loc="1.2.2">et tenuis Coa veste movere sinus,</TextUnit>
    <TextUnit id="40" loc="1.2.3">aut quid Orontea crines perfundere murra,</TextUnit>
    <TextUnit id="41" loc="1.2.4">teque peregrinis vendere muneribus,</TextUnit>
    <TextUnit id="42" loc="1.2.5">naturaeque decus mercato perdere cultu,</TextUnit>
    <TextUnit id="43" loc="1.2.6">nec sinere in propriis membra nitere bonis?</TextUnit>
    <TextUnit id="44" loc="1.2.7">crede mihi, non ulla tuaest medicina figurae:</TextUnit>
    <TextUnit id="45" loc="1.2.8">nudus Amor formam non amat artificem.</TextUnit>
    <TextUnit id="46" loc="1.2.9">aspice quos summittat humus non fossa colores,</TextUnit>
    <TextUnit id="47" loc="1.2.10">ut veniant hederae sponte sua melius,</TextUnit>
    <TextUnit id="48" loc="1.2.11">surgat et in solis formosior arbutus antris,</TextUnit>
    <TextUnit id="49" loc="1.2.12">et sciat indocilis currere lympha vias.</TextUnit>
    <TextUnit id="50" loc="1.2.13">litora nativis praefulgent picta lapillis,</TextUnit>
    <TextUnit id="51" loc="1.2.14">et volucres nulla dulcius arte canunt.</TextUnit>
    <TextUnit id="52" loc="1.2.15">non sic Leucippis succendit Castora Phoebe,</TextUnit>
    <TextUnit id="53" loc="1.2.16">Pollucem cultu non Helaira soror;</TextUnit>
    <TextUnit id="54" loc="1.2.17">non, Idae et cupido quondam discordia Phoebo,</TextUnit>
    <TextUnit id="55" loc="1.2.18">Eueni patriis filia litoribus;</TextUnit>
    <TextUnit id="56" loc="1.2.19">nec Phrygium falso traxit candore maritum</TextUnit>
    <TextUnit id="57" loc="1.2.20">avecta externis Hippodamia rotis:</TextUnit>
    <TextUnit id="58" loc="1.2.21">sed facies aderat nullis obnoxia gemmis,</TextUnit>
    <TextUnit id="59" loc="1.2.22">qualis Apelleis est color in tabulis.</TextUnit>
    <TextUnit id="60" loc="1.2.23">non illis studium fuco conquirere amantes:</TextUnit>
    <TextUnit id="61" loc="1.2.24">illis ampla satis forma pudicitia.</TextUnit>
    <TextUnit id="62" loc="1.2.25">non ego nunc vereor ne sis tibi vilior istis:</TextUnit>
    <TextUnit id="63" loc="1.2.26">uni si qua placet, culta puella sat est;</TextUnit>
    <TextUnit id="64" loc="1.2.27">cum tibi praesertim Phoebus sua carmina donet</TextUnit>
    <TextUnit id="65" loc="1.2.28">Aoniamque libens Calliopea lyram,</TextUnit>
    <TextUnit id="66" loc="1.2.29">unica nec desit iucundis gratia verbis,</TextUnit>
    <TextUnit id="67" loc="1.2.30">omnia quaeque Venus, quaeque Minerva probat.</TextUnit>
    <TextUnit id="68" loc="1.2.31">his tu semper eris nostrae gratissima vitae,</TextUnit>
    <TextUnit id="69" loc="1.3.1">Qualis Thesea iacuit cedente carina</TextUnit>
    <TextUnit id="70" loc="1.3.2">languida desertis Cnosia litoribus;</TextUnit>
    <TextUnit id="71" loc="1.3.3">qualis et accubuit primo Cepheia somno</TextUnit>
    <TextUnit id="72" loc="1.3.4">libera iam duris cotibus Andromede;</TextUnit>
    <TextUnit id="73" loc="1.3.5">nec minus assiduis Edonis fessa choreis</TextUnit>
    <TextUnit id="74" loc="1.3.6">qualis in herboso concidit Apidano:</TextUnit>
    <TextUnit id="75" loc="1.3.7">talis visa mihi mollem spirare quietem</TextUnit>
    <TextUnit id="76" loc="1.3.8">Cynthia consertis nixa caput manibus,</TextUnit>
    <TextUnit id="77" loc="1.3.9">ebria cum multo traherem vestigia Baccho,</TextUnit>
    <TextUnit id="78" loc="1.3.10">et quaterent sera nocte facem pueri.</TextUnit>
    <TextUnit id="79" loc="1.3.11">hanc ego, nondum etiam sensus deperditus omnis,</TextUnit>
    <TextUnit id="80" loc="1.3.12">molliter impresso conor adire toro;</TextUnit>
    <TextUnit id="81" loc="1.3.13">et quamvis duplici correptum ardore iuberent</TextUnit>
    <TextUnit id="82" loc="1.3.14">hac Amor hac Liber, durus uterque deus,</TextUnit>
    <TextUnit id="83" loc="1.3.15">subiecto leviter positam temptare lacerto</TextUnit>
    <TextUnit id="84" loc="1.3.16">osculaque admota sumere tarda manu,</TextUnit>
    <TextUnit id="85" loc="1.3.17">non tamen ausus eram dominae turbare quietem,</TextUnit>
    <TextUnit id="86" loc="1.3.18">expertae metuens iurgia saevitiae;</TextUnit>
    <TextUnit id="87" loc="1.3.19">sed sic intentis haerebam fixus ocellis,</TextUnit>
    <TextUnit id="88" loc="1.3.20">Argus ut ignotis cornibus Inachidos.</TextUnit>
    <TextUnit id="89" loc="1.3.21">et modo solvebam nostra de fronte corollas</TextUnit>
    <TextUnit id="90" loc="1.3.22">ponebamque tuis, Cynthia, temporibus;</TextUnit>
    <TextUnit id="91" loc="1.3.23">et modo gaudebam lapsos formare capillos;</TextUnit>
    <TextUnit id="92" loc="1.3.24">nunc furtiva cavis poma dabam manibus:</TextUnit>
    <TextUnit id="93" loc="1.3.25">omnia quae ingrato largibar munera somno,</TextUnit>
    <TextUnit id="94" loc="1.3.26">munera de prono saepe voluta sinu;</TextUnit>
    <TextUnit id="95" loc="1.3.27">et quotiens raro duxti suspiria motu,</TextUnit>
    <TextUnit id="96" loc="1.3.28">obstupui vano credulus auspicio,</TextUnit>
    <TextUnit id="97" loc="1.3.29">ne qua tibi insolitos portarent visa timores,</TextUnit>
    <TextUnit id="98" loc="1.3.30">neve quis invitam cogeret esse suam:</TextUnit>
    <TextUnit id="99" loc="1.3.31">donec diversas praecurrens luna fenestras,</TextUnit>
    <TextUnit id="100" loc="1.3.32">luna moraturis sedula luminibus,</TextUnit>
    <TextUnit id="101" loc="1.3.33">compositos levibus radiis patefecit ocellos.</TextUnit>
    <TextUnit id="102" loc="1.3.34">sic ait in molli fixa toro cubitum:</TextUnit>
    <TextUnit id="103" loc="1.3.35">'tandem te nostro referens iniuria lecto</TextUnit>
    <TextUnit id="104" loc="1.3.36">alterius clausis expulit e foribus?</TextUnit>
    <TextUnit id="105" loc="1.3.37">namque ubi longa meae consumpsti tempora noctis,</TextUnit>
    <TextUnit id="106" loc="1.3.38">languidus exactis, ei mihi, sideribus?</TextUnit>
    <TextUnit id="107" loc="1.3.39">o utinam talis perducas, improbe, noctes,</TextUnit>
    <TextUnit id="108" loc="1.3.40">me miseram qualis semper habere iubes!</TextUnit>
    <TextUnit id="109" loc="1.3.41">nam modo purpureo fallebam stamine somnum,</TextUnit>
    <TextUnit id="110" loc="1.3.42">rursus et Orpheae carmine, fessa, lyrae;</TextUnit>
    <TextUnit id="111" loc="1.3.43">interdum leviter mecum deserta querebar</TextUnit>
    <TextUnit id="112" loc="1.3.44">externo longas saepe in amore moras:</TextUnit>
    <TextUnit id="113" loc="1.3.45">dum me iucundis lassam Sopor impulit alis.</TextUnit>
    <TextUnit id="114" loc="1.3.46">illa fuit lacrimis ultima cura meis.'</TextUnit>
    <TextUnit id="115" loc="1.4.1">Quid mihi tam multas laudando, Basse, puellas</TextUnit>
    <TextUnit id="116" loc="1.4.2">mutatum domina cogis abire mea?</TextUnit>
    <TextUnit id="117" loc="1.4.3">quid me non pateris vitae quodcumque sequetur</TextUnit>
    <TextUnit id="118" loc="1.4.4">hoc magis assueto ducere servitio?</TextUnit>
    <TextUnit id="119" loc="1.4.5">tu licet Antiopae formam Nycteidos, et tu</TextUnit>
    <TextUnit id="120" loc="1.4.6">Spartanae referas laudibus Hermionae,</TextUnit>
    <TextUnit id="121" loc="1.4.7">et quascumque tulit formosi temporis aetas;</TextUnit>
    <TextUnit id="122" loc="1.4.8">Cynthia non illas nomen habere sinat:</TextUnit>
    <TextUnit id="123" loc="1.4.9">nedum, si levibus fuerit collata figuris,</TextUnit>
    <TextUnit id="124" loc="1.4.10">inferior duro iudice turpis eat.</TextUnit>
    <TextUnit id="125" loc="1.4.11">haec sed forma mei pars est extrema furoris;</TextUnit>
    <TextUnit id="126" loc="1.4.12">sunt maiora, quibus, Basse, perire iuvat:</TextUnit>
    <TextUnit id="127" loc="1.4.13">ingenuus color et motis decor artubus et quae</TextUnit>
    <TextUnit id="128" loc="1.4.14">gaudia sub tacita discere veste libet.</TextUnit>
    <TextUnit id="129" loc="1.4.15">quo magis et nostros contendis solvere amores,</TextUnit>
    <TextUnit id="130" loc="1.4.16">hoc magis accepta fallit uterque fide.</TextUnit>
    <TextUnit id="131" loc="1.4.17">non impune feres: sciet haec insana puella</TextUnit>
    <TextUnit id="132" loc="1.4.18">et tibi non tacitis vocibus hostis erit;</TextUnit>
    <TextUnit id="133" loc="1.4.19">nec tibi me post haec committet Cynthia nec te</TextUnit>
    <TextUnit id="134" loc="1.4.20">quaeret; erit tanti criminis illa memor,</TextUnit>
    <TextUnit id="135" loc="1.4.21">et te circum omnis alias irata puellas</TextUnit>
    <TextUnit id="136" loc="1.4.22">differet: heu nullo limine carus eris.</TextUnit>
    <TextUnit id="137" loc="1.4.23">nullas illa suis contemnet fletibus aras,</TextUnit>
    <TextUnit id="138" loc="1.4.24">et quicumque sacer, qualis ubique, lapis.</TextUnit>
    <TextUnit id="139" loc="1.4.25">non ullo gravius temptatur Cynthia damno</TextUnit>
    <TextUnit id="140" loc="1.4.26">quam sibi cum rapto cessat amore decus,</TextUnit>
    <TextUnit id="141" loc="1.4.27">praecipue nostro. maneat sic semper, adoro,</TextUnit>
    <TextUnit id="142" loc="1.4.28">nec quicquam ex illa quod querar inveniam!</TextUnit>
    <TextUnit id="143" loc="1.5.1">invide, tu tandem voces compesce molestas</TextUnit>
    <TextUnit id="144" loc="1.5.2">et sine nos cursu, quo sumus, ire pares!</TextUnit>
    <TextUnit id="145" loc="1.5.3">Quid tibi vis, insane? meae sentire furores?</TextUnit>
    <TextUnit id="146" loc="1.5.4">infelix, properas ultima nosse mala,</TextUnit>
    <TextUnit id="147" loc="1.5.5">et miser ignotos vestigia ferre per ignes,</TextUnit>
    <TextUnit id="148" loc="1.5.6">et bibere e tota toxica Thessalia.</TextUnit>
    <TextUnit id="149" loc="1.5.7">non est illa vagis similis collata puellis:</TextUnit>
    <TextUnit id="150" loc="1.5.8">molliter irasci non sciet illa tibi.</TextUnit>
    <TextUnit id="151" loc="1.5.9">quod si forte tuis non est contraria votis,</TextUnit>
    <TextUnit id="152" loc="1.5.10">at tibi curarum milia quanta dabit!</TextUnit>
    <TextUnit id="153" loc="1.5.11">non tibi iam somnos, non illa relinquet ocellos:</TextUnit>
    <TextUnit id="154" loc="1.5.12">illa ferox animis alligat una viros.</TextUnit>
    <TextUnit id="155" loc="1.5.13">a, mea contemptus quotiens ad limina curres,</TextUnit>
    <TextUnit id="156" loc="1.5.14">cum tibi singultu fortia verba cadent,</TextUnit>
    <TextUnit id="157" loc="1.5.15">et tremulus maestis orietur fletibus horror,</TextUnit>
    <TextUnit id="158" loc="1.5.16">et timor informem ducet in ore notam,</TextUnit>
    <TextUnit id="159" loc="1.5.17">et quaecumque voles fugient tibi verba querenti,</TextUnit>
    <TextUnit id="160" loc="1.5.18">nec poteris, qui sis aut ubi, nosse miser!</TextUnit>
    <TextUnit id="161" loc="1.5.19">tum grave servitium nostrae cogere puellae</TextUnit>
    <TextUnit id="162" loc="1.5.20">discere et exclusum quid sit abire domum;</TextUnit>
    <TextUnit id="163" loc="1.5.21">nec iam pallorem totiens mirabere nostrum,</TextUnit>
    <TextUnit id="164" loc="1.5.22">aut cur sim toto corpore nullus ego.</TextUnit>
    <TextUnit id="165" loc="1.5.23">nec tibi nobilitas poterit succurrere amanti:</TextUnit>
    <TextUnit id="166" loc="1.5.24">nescit Amor priscis cedere imaginibus.</TextUnit>
    <TextUnit id="167" loc="1.5.25">quod si parva tuae dederis vestigia culpae,</TextUnit>
    <TextUnit id="168" loc="1.5.26">quam cito de tanto nomine rumor eris!</TextUnit>
    <TextUnit id="169" loc="1.5.27">non ego tum potero solacia ferre roganti,</TextUnit>
    <TextUnit id="170" loc="1.5.28">cum mihi nulla mei sit medicina mali;</TextUnit>
    <TextUnit id="171" loc="1.5.29">sed pariter miseri socio cogemur amore</TextUnit>
    <TextUnit id="172" loc="1.5.30">alter in alterius mutua flere sinu.</TextUnit>
    <TextUnit id="173" loc="1.5.31">quare, quid possit mea Cynthia, desine, Galle,</TextUnit>
    <TextUnit id="174" loc="1.5.32">quaerere: non impune illa rogata venit.</TextUnit>
    <TextUnit id="175" loc="1.6.1">Non ego nunc Hadriae vereor mare noscere tecum,</TextUnit>
    <TextUnit id="176" loc="1.6.2">Tulle, neque Aegaeo ducere vela salo,</TextUnit>
    <TextUnit id="177" loc="1.6.3">cum quo Rhipaeos possim conscendere montes</TextUnit>
    <TextUnit id="178" loc="1.6.4">ulteriusque domos vadere Memnonias;</TextUnit>
    <TextUnit id="179" loc="1.6.5">sed me complexae remorantur verba puellae,</TextUnit>
    <TextUnit id="180" loc="1.6.6">mutatoque graves saepe colore preces.</TextUnit>
    <TextUnit id="181" loc="1.6.7">illa mihi totis argutat noctibus ignes,</TextUnit>
    <TextUnit id="182" loc="1.6.8">et queritur nullos esse relicta deos;</TextUnit>
    <TextUnit id="183" loc="1.6.9">illa meam mihi iam se denegat, illa minatur</TextUnit>
    <TextUnit id="184" loc="1.6.10">quae solet ingrato tristis amica viro.</TextUnit>
    <TextUnit id="185" loc="1.6.11">his ego non horam possum durare querelis:</TextUnit>
    <TextUnit id="186" loc="1.6.12">ah pereat, si quis lentus amare potest!</TextUnit>
    <TextUnit id="187" loc="1.6.13">an mihi sit tanti doctas cognoscere Athenas</TextUnit>
    <TextUnit id="188" loc="1.6.14">atque Asiae veteres cernere divitias,</TextUnit>
    <TextUnit id="189" loc="1.6.15">ut mihi deducta faciat convicia puppi</TextUnit>
    <TextUnit id="190" loc="1.6.16">Cynthia et insanis ora notet manibus,</TextUnit>
    <TextUnit id="191" loc="1.6.17">osculaque opposito dicat sibi debita vento,</TextUnit>
    <TextUnit id="192" loc="1.6.18">et nihil infido durius esse viro?</TextUnit>
    <TextUnit id="193" loc="1.6.19">tu patrui meritas conare anteire secures,</TextUnit>
    <TextUnit id="194" loc="1.6.20">et vetera oblitis iura refer sociis.</TextUnit>
    <TextUnit id="195" loc="1.6.21">nam tua non aetas umquam cessavit amori,</TextUnit>
    <TextUnit id="196" loc="1.6.22">semper at armatae cura fuit patriae;</TextUnit>
    <TextUnit id="197" loc="1.6.23">et tibi non umquam nostros puer iste labores</TextUnit>
    <TextUnit id="198" loc="1.6.24">afferat et lacrimis omnia nota meis!</TextUnit>
    <TextUnit id="199" loc="1.6.25">me sine, quem semper voluit fortuna iacere,</TextUnit>
    <TextUnit id="200" loc="1.6.26">huic animam extremam reddere nequitiae.</TextUnit>
    <TextUnit id="201" loc="1.6.27">multi longinquo periere in amore libenter,</TextUnit>
    <TextUnit id="202" loc="1.6.28">in quorum numero me quoque terra tegat.</TextUnit>
    <TextUnit id="203" loc="1.6.29">non ego sum laudi, non natus idoneus armis:</TextUnit>
    <TextUnit id="204" loc="1.6.30">hanc me militiam fata subire volunt.</TextUnit>
    <TextUnit id="205" loc="1.6.31">at tu, seu mollis qua tendit Ionia, seu qua</TextUnit>
    <TextUnit id="206" loc="1.6.32">Lydia Pactoli tingit arata liquor,</TextUnit>
    <TextUnit id="207" loc="1.6.33">seu pedibus terras seu pontum remige carpes,</TextUnit>
    <TextUnit id="208" loc="1.6.34">ibis et accepti pars eris imperii:</TextUnit>
    <TextUnit id="209" loc="1.6.35">tum tibi si qua mei veniet non immemor hora,</TextUnit>
    <TextUnit id="210" loc="1.6.36">vivere me duro sidere certus eris.</TextUnit>
    <TextUnit id="211" loc="1.7.1">Dum tibi Cadmeae dicuntur, Pontice, Thebae</TextUnit>
    <TextUnit id="212" loc="1.7.2">armaque fraternae tristia militiae,</TextUnit>
    <TextUnit id="213" loc="1.7.3">atque, ita sim felix, primo contendis Homero</TextUnit>
    <TextUnit id="214" loc="1.7.4">(sint modo fata tuis mollia carminibus),</TextUnit>
    <TextUnit id="215" loc="1.7.5">nos, ut consuemus, nostros agitamus amores,</TextUnit>
    <TextUnit id="216" loc="1.7.6">atque aliquid duram quaerimus in dominam;</TextUnit>
    <TextUnit id="217" loc="1.7.7">nec tantum ingenio quantum servire dolori</TextUnit>
    <TextUnit id="218" loc="1.7.8">cogor et aetatis tempora dura queri.</TextUnit>
    <TextUnit id="219" loc="1.7.9">hic mihi conteritur vitae modus, haec mea famast,</TextUnit>
    <TextUnit id="220" loc="1.7.10">hinc cupio nomen carminis ire mei.</TextUnit>
    <TextUnit id="221" loc="1.7.11">me laudent doctae solum placuisse puellae,</TextUnit>
    <TextUnit id="222" loc="1.7.12">Pontice, et iniustas saepe tulisse minas;</TextUnit>
    <TextUnit id="223" loc="1.7.13">me legat assidue post haec neglectus amator,</TextUnit>
    <TextUnit id="224" loc="1.7.14">et prosint illi cognita nostra mala.</TextUnit>
    <TextUnit id="225" loc="1.7.15">te quoque si certo puer hic concusserit arcu—</TextUnit>
    <TextUnit id="226" loc="1.7.16">quo nollem nostros me violasse deos!—</TextUnit>
    <TextUnit id="227" loc="1.7.17">longe castra tibi, longe miser agmina septem</TextUnit>
    <TextUnit id="228" loc="1.7.18">flebis in aeterno surda iacere situ;</TextUnit>
    <TextUnit id="229" loc="1.7.19">et frustra cupies mollem componere versum,</TextUnit>
    <TextUnit id="230" loc="1.7.20">nec tibi subiciet carmina serus Amor.</TextUnit>
    <TextUnit id="231" loc="1.7.21">tum me non humilem mirabere saepe poetam,</TextUnit>
    <TextUnit id="232" loc="1.7.22">tunc ego Romanis praeferar ingeniis.</TextUnit>
    <TextUnit id="233" loc="1.7.25">tu cave nostra tuo contemnas carmina fastu:</TextUnit>
    <TextUnit id="234" loc="1.7.26">saepe venit magno faenore tardus Amor.</TextUnit>
    <TextUnit id="235" loc="1.8a.1">Tune igitur demens, nec te mea cura moratur?</TextUnit>
    <TextUnit id="236" loc="1.8a.2">an tibi sum gelida vilior Illyria?</TextUnit>
    <TextUnit id="237" loc="1.8a.3">et tibi iam tanti, quicumquest, iste videtur,</TextUnit>
    <TextUnit id="238" loc="1.8a.4">ut sine me vento quolibet ire velis?</TextUnit>
    <TextUnit id="239" loc="1.8a.5">tune audire potes vesani murmura ponti</TextUnit>
    <TextUnit id="240" loc="1.8a.6">fortis, et in dura nave iacere potes?</TextUnit>
    <TextUnit id="241" loc="1.8a.7">tu pedibus teneris positas fulcire pruinas,</TextUnit>
    <TextUnit id="242" loc="1.8a.8">tu potes insolitas, Cynthia, ferre nives?</TextUnit>
    <TextUnit id="243" loc="1.8a.9">o utinam hibernae duplicentur tempora brumae,</TextUnit>
    <TextUnit id="244" loc="1.8a.10">et sit iners tardis navita Vergiliis,</TextUnit>
    <TextUnit id="245" loc="1.8a.11">nec tibi Tyrrhena solvatur funis harena,</TextUnit>
    <TextUnit id="246" loc="1.8a.12">neve inimica meas elevet aura preces</TextUnit>
    <TextUnit id="247" loc="1.8a.15">et me defixum vacua patiatur in ora</TextUnit>
    <TextUnit id="248" loc="1.8a.16">crudelem infesta saepe vocare manu!</TextUnit>
    <TextUnit id="249" loc="1.8a.17">sed quocumque modo de me, periura, mereris,</TextUnit>
    <TextUnit id="250" loc="1.8a.18">sit Galatea tuae non aliena viae;</TextUnit>
    <TextUnit id="251" loc="1.8a.13">atque ego non videam talis subsidere ventos,</TextUnit>
    <TextUnit id="252" loc="1.8a.14">cum tibi provectas auferet unda rates,</TextUnit>
    <TextUnit id="253" loc="1.8a.19">ut te felici post victa Ceraunia remo</TextUnit>
    <TextUnit id="254" loc="1.8a.20">accipiat placidis Oricos aequoribus.</TextUnit>
    <TextUnit id="255" loc="1.8a.21">nam me non ullae poterunt corrumpere, de te</TextUnit>
    <TextUnit id="256" loc="1.8a.22">quin ego, vita, tuo limine verba querar;</TextUnit>
    <TextUnit id="257" loc="1.8a.23">nec me deficiet nautas rogitare citatos</TextUnit>
    <TextUnit id="258" loc="1.8a.24">'dicite, quo portu clausa puella meast?',</TextUnit>
    <TextUnit id="259" loc="1.8a.25">et dicam 'licet Artaciis considat in oris,</TextUnit>
    <TextUnit id="260" loc="1.8a.26">et licet Hylaeis, illa futura meast.'</TextUnit>
    <TextUnit id="261" loc="1.8b.1">Hic erit! hic iurata manet! rumpantur iniqui!</TextUnit>
    <TextUnit id="262" loc="1.8b.2">vicimus: assiduas non tulit illa preces.</TextUnit>
    <TextUnit id="263" loc="1.8b.3">falsa licet cupidus deponat gaudia livor:</TextUnit>
    <TextUnit id="264" loc="1.8b.30">destitit ire novas Cynthia nostra vias.</TextUnit>
    <TextUnit id="265" loc="1.8b.31">illi carus ego et per me carissima Roma</TextUnit>
    <TextUnit id="266" loc="1.8b.32">dicitur, et sine me dulcia regna negat.</TextUnit>
    <TextUnit id="267" loc="1.8b.33">illa vel angusto mecum requiescere lecto</TextUnit>
    <TextUnit id="268" loc="1.8b.34">et quocumque modo maluit esse mea,</TextUnit>
    <TextUnit id="269" loc="1.8b.35">quam sibi dotatae regnum vetus Hippodamiae,</TextUnit>
    <TextUnit id="270" loc="1.8b.36">et quas Elis opes apta pararat equis.</TextUnit>
    <TextUnit id="271" loc="1.8b.37">quamvis magna daret, quamvis maiora daturus,</TextUnit>
    <TextUnit id="272" loc="1.8b.38">non tamen illa meos fugit avara sinus.</TextUnit>
    <TextUnit id="273" loc="1.8b.39">hanc ego non auro, non Indis flectere conchis,</TextUnit>
    <TextUnit id="274" loc="1.8b.40">sed potui blandi carminis obsequio.</TextUnit>
    <TextUnit id="275" loc="1.8b.41">sunt igitur Musae, neque amanti tardus Apollo,</TextUnit>
    <TextUnit id="276" loc="1.8b.42">quis ego fretus amo: Cynthia rara meast!</TextUnit>
    <TextUnit id="277" loc="1.8b.43">nunc mihi summa licet contingere sidera plantis:</TextUnit>
    <TextUnit id="278" loc="1.8b.44">sive dies seu nox venerit, illa meast!</TextUnit>
    <TextUnit id="279" loc="1.8b.45">nec mihi rivalis certos subducet amores:</TextUnit>
    <TextUnit id="280" loc="1.8b.46">ista meam norit gloria canitiem.</TextUnit>
    <TextUnit id="281" loc="1.9.1">Dicebam tibi venturos, irrisor, amores,</TextUnit>
    <TextUnit id="282" loc="1.9.2">nec tibi perpetuo libera verba fore:</TextUnit>
    <TextUnit id="283" loc="1.9.3">ecce iaces supplexque venis ad iura puellae,</TextUnit>
    <TextUnit id="284" loc="1.9.4">et tibi nunc quaevis imperat empta modo.</TextUnit>
    <TextUnit id="285" loc="1.9.5">non me Chaoniae vincant in amore columbae</TextUnit>
    <TextUnit id="286" loc="1.9.6">dicere, quos iuvenes quaeque puella domet.</TextUnit>
    <TextUnit id="287" loc="1.9.7">me dolor et lacrimae merito fecere peritum:</TextUnit>
    <TextUnit id="288" loc="1.9.8">atque utinam posito dicar amore rudis!</TextUnit>
    <TextUnit id="289" loc="1.9.9">quid tibi nunc misero prodest grave dicere carmen</TextUnit>
    <TextUnit id="290" loc="1.9.10">aut Amphioniae moenia flere lyrae?</TextUnit>
    <TextUnit id="291" loc="1.9.11">plus in amore valet Mimnermi versus Homero:</TextUnit>
    <TextUnit id="292" loc="1.9.12">carmina mansuetus lenia quaerit Amor.</TextUnit>
    <TextUnit id="293" loc="1.9.13">i quaeso et tristis istos sepone libellos,</TextUnit>
    <TextUnit id="294" loc="1.9.14">et cane quod quaevis nosse puella velit!</TextUnit>
    <TextUnit id="295" loc="1.9.15">quid si non esset facilis tibi copia! nunc tu</TextUnit>
    <TextUnit id="296" loc="1.9.16">insanus medio flumine quaeris aquam.</TextUnit>
    <TextUnit id="297" loc="1.9.17">necdum etiam palles, vero nec tangeris igni:</TextUnit>
    <TextUnit id="298" loc="1.9.18">haec est venturi prima favilla mali.</TextUnit>
    <TextUnit id="299" loc="1.9.19">tum magis Armenias cupies accedere tigres</TextUnit>
    <TextUnit id="300" loc="1.9.20">et magis infernae vincula nosse rotae,</TextUnit>
    <TextUnit id="301" loc="1.9.21">quam pueri totiens arcum sentire medullis</TextUnit>
    <TextUnit id="302" loc="1.9.22">et nihil iratae posse negare tuae.</TextUnit>
    <TextUnit id="303" loc="1.9.23">nullus Amor cuiquam facilis ita praebuit alas,</TextUnit>
    <TextUnit id="304" loc="1.9.24">ut non alterna presserit ille manu.</TextUnit>
    <TextUnit id="305" loc="1.9.25">nec te decipiat, quod sit satis illa parata:</TextUnit>
    <TextUnit id="306" loc="1.9.26">acrius illa subit, Pontice, si qua tuast,</TextUnit>
    <TextUnit id="307" loc="1.9.27">quippe ubi non liceat vacuos seducere ocellos,</TextUnit>
    <TextUnit id="308" loc="1.9.28">nec vigilare alio limine cedat Amor.</TextUnit>
    <TextUnit id="309" loc="1.9.29">qui non ante patet, donec manus attigit ossa:</TextUnit>
    <TextUnit id="310" loc="1.9.30">quisquis es, assiduas tu fuge blanditias!</TextUnit>
    <TextUnit id="311" loc="1.9.31">illis et silices et possint cedere quercus,</TextUnit>
    <TextUnit id="312" loc="1.9.32">nedum tu possis, spiritus iste levis.</TextUnit>
    <TextUnit id="313" loc="1.9.33">quare, si pudor est, quam primum errata fatere:</TextUnit>
    <TextUnit id="314" loc="1.9.34">dicere quo pereas saepe in amore levat.</TextUnit>
    <TextUnit id="315" loc="1.10.1">O iucunda quies, primo cum testis amori</TextUnit>
    <TextUnit id="316" loc="1.10.2">affueram vestris conscius in lacrimis!</TextUnit>
    <TextUnit id="317" loc="1.10.3">o noctem meminisse mihi iucunda voluptas,</TextUnit>
    <TextUnit id="318" loc="1.10.4">o quotiens votis illa vocanda meis,</TextUnit>
    <TextUnit id="319" loc="1.10.5">cum te complexa morientem, Galle, puella</TextUnit>
    <TextUnit id="320" loc="1.10.6">vidimus et longa ducere verba mora!</TextUnit>
    <TextUnit id="321" loc="1.10.7">quamvis labentis premeret mihi somnus ocellos</TextUnit>
    <TextUnit id="322" loc="1.10.8">et mediis caelo Luna ruberet equis,</TextUnit>
    <TextUnit id="323" loc="1.10.9">non tamen a vestro potui secedere lusu:</TextUnit>
    <TextUnit id="324" loc="1.10.10">tantus in alternis vocibus ardor erat.</TextUnit>
    <TextUnit id="325" loc="1.10.11">sed quoniam non es veritus concredere nobis,</TextUnit>
    <TextUnit id="326" loc="1.10.12">accipe commissae munera laetitiae:</TextUnit>
    <TextUnit id="327" loc="1.10.13">non solum vestros didici reticere dolores,</TextUnit>
    <TextUnit id="328" loc="1.10.14">est quiddam in nobis maius, amice, fide.</TextUnit>
    <TextUnit id="329" loc="1.10.15">possum ego diversos iterum coniungere amantes,</TextUnit>
    <TextUnit id="330" loc="1.10.16">et dominae tardas possum aperire fores;</TextUnit>
    <TextUnit id="331" loc="1.10.17">et possum alterius curas sanare recentis,</TextUnit>
    <TextUnit id="332" loc="1.10.18">nec levis in verbis est medicina meis.</TextUnit>
    <TextUnit id="333" loc="1.10.19">Cynthia me docuit, semper quae cuique petenda</TextUnit>
    <TextUnit id="334" loc="1.10.20">quaeque cavenda forent: non nihil egit Amor.</TextUnit>
    <TextUnit id="335" loc="1.10.21">tu cave ne tristi cupias pugnare puellae,</TextUnit>
    <TextUnit id="336" loc="1.10.22">neve superba loqui, neve tacere diu;</TextUnit>
    <TextUnit id="337" loc="1.10.23">neu, si quid petiit, ingrata fronte negaris,</TextUnit>
    <TextUnit id="338" loc="1.10.24">neu tibi pro vano verba benigna cadant.</TextUnit>
    <TextUnit id="339" loc="1.10.25">irritata venit, quando contemnitur illa,</TextUnit>
    <TextUnit id="340" loc="1.10.26">nec meminit iustas ponere laesa minas:</TextUnit>
    <TextUnit id="341" loc="1.10.27">at quo sis humilis magis et subiectus amori,</TextUnit>
    <TextUnit id="342" loc="1.10.28">hoc magis effectu saepe fruare bono.</TextUnit>
    <TextUnit id="343" loc="1.10.29">is poterit felix una remanere puella,</TextUnit>
    <TextUnit id="344" loc="1.10.30">qui numquam vacuo pectore liber erit.</TextUnit>
    <TextUnit id="345" loc="1.11.1">Ecquid te mediis cessantem, Cynthia, Baiis,</TextUnit>
    <TextUnit id="346" loc="1.11.2">qua iacet Herculeis semita litoribus,</TextUnit>
    <TextUnit id="347" loc="1.11.3">et modo Thesproti mirantem subdita regno</TextUnit>
    <TextUnit id="348" loc="1.11.4">proxima Misenis aequora nobilibus,</TextUnit>
    <TextUnit id="349" loc="1.11.5">nostri cura subit memores adducere noctes?</TextUnit>
    <TextUnit id="350" loc="1.11.6">ecquis in extremo restat amore locus?</TextUnit>
    <TextUnit id="351" loc="1.11.7">an te nescio quis simulatis ignibus hostis</TextUnit>
    <TextUnit id="352" loc="1.11.8">sustulit e nostris, Cynthia, carminibus,</TextUnit>
    <TextUnit id="353" loc="1.11.15">ut solet amoto labi custode puella,</TextUnit>
    <TextUnit id="354" loc="1.11.16">perfida communis nec meminisse deos?</TextUnit>
    <TextUnit id="355" loc="1.11.9">atque utinam mage te remis confisa minutis</TextUnit>
    <TextUnit id="356" loc="1.11.10">parvula Lucrina cumba moretur aqua,</TextUnit>
    <TextUnit id="357" loc="1.11.11">aut teneat clausam tenui Teuthrantis in unda</TextUnit>
    <TextUnit id="358" loc="1.11.12">alternae facilis cedere lympha manu,</TextUnit>
    <TextUnit id="359" loc="1.11.13">quam vacet alterius blandos audire susurros</TextUnit>
    <TextUnit id="360" loc="1.11.14">molliter in tacito litore compositam!</TextUnit>
    <TextUnit id="361" loc="1.11.17">non quia perspecta non es mihi cognita fama,</TextUnit>
    <TextUnit id="362" loc="1.11.18">sed quod in hac omnis parte timetur amor.</TextUnit>
    <TextUnit id="363" loc="1.11.19">ignosces igitur, si quid tibi triste libelli</TextUnit>
    <TextUnit id="364" loc="1.11.20">attulerint nostri: culpa timoris erit.</TextUnit>
    <TextUnit id="365" loc="1.11.21">ah mihi non maior carae custodia matris</TextUnit>
    <TextUnit id="366" loc="1.11.22">aut sine te vitae cura sit ulla meae!</TextUnit>
    <TextUnit id="367" loc="1.11.23">tu mihi sola domus, tu, Cynthia, sola parentes,</TextUnit>
    <TextUnit id="368" loc="1.11.24">omnia tu nostrae tempora laetitiae.</TextUnit>
    <TextUnit id="369" loc="1.11.25">seu tristis veniam seu contra laetus amicis,</TextUnit>
    <TextUnit id="370" loc="1.11.26">quicquid ero, dicam 'Cynthia causa fuit.'</TextUnit>
    <TextUnit id="371" loc="1.11.27">tu modo quam primum corruptas desere Baias:</TextUnit>
    <TextUnit id="372" loc="1.11.28">multis ista dabunt litora discidium,</TextUnit>
    <TextUnit id="373" loc="1.11.29">litora quae fuerunt castis inimica puellis:</TextUnit>
    <TextUnit id="374" loc="1.11.30">ah pereant Baiae, crimen amoris, aquae!</TextUnit>
    <TextUnit id="375" loc="1.12.1">Quid mihi desidiae non cessas fingere crimen,</TextUnit>
    <TextUnit id="376" loc="1.12.2">quod faciat nobis Cynthia, Roma, moram?</TextUnit>
    <TextUnit id="377" loc="1.12.3">tam multa illa meo divisast milia lecto,</TextUnit>
    <TextUnit id="378" loc="1.12.4">quantum Hypanis Veneto dissidet Eridano;</TextUnit>
    <TextUnit id="379" loc="1.12.5">nec mihi consuetos amplexu nutrit amores</TextUnit>
    <TextUnit id="380" loc="1.12.6">Cynthia, nec nostra dulcis in aure sonat.</TextUnit>
    <TextUnit id="381" loc="1.12.7">olim gratus eram: non ullo tempore cuiquam</TextUnit>
    <TextUnit id="382" loc="1.12.8">contigit ut simili posset amare fide.</TextUnit>
    <TextUnit id="383" loc="1.12.9">invidiae fuimus: num me deus obruit? an quae</TextUnit>
    <TextUnit id="384" loc="1.12.10">lecta Prometheis dividit herba iugis?</TextUnit>
    <TextUnit id="385" loc="1.12.11">non sum ego qui fueram: mutat via longa puellas.</TextUnit>
    <TextUnit id="386" loc="1.12.12">quantus in exiguo tempore fugit amor!</TextUnit>
    <TextUnit id="387" loc="1.12.13">nunc primum longas solus cognoscere noctes</TextUnit>
    <TextUnit id="388" loc="1.12.14">cogor et ipse meis auribus esse gravis.</TextUnit>
    <TextUnit id="389" loc="1.12.15">felix, qui potuit praesenti flere puellae</TextUnit>
    <TextUnit id="390" loc="1.12.16">(non nihil aspersus gaudet Amor lacrimis),</TextUnit>
    <TextUnit id="391" loc="1.12.17">aut, si despectus, potuit mutare calores</TextUnit>
    <TextUnit id="392" loc="1.12.18">(sunt quoque translato gaudia servitio).</TextUnit>
    <TextUnit id="393" loc="1.12.19">mi neque amare aliam neque ab hac desistere fas est:</TextUnit>
    <TextUnit id="394" loc="1.12.20">Cynthia prima fuit, Cynthia finis erit.</TextUnit>
    <TextUnit id="395" loc="1.13.1">Tu, quod saepe soles, nostro laetabere casu,</TextUnit>
    <TextUnit id="396" loc="1.13.2">Galle, quod abrepto solus amore vacem.</TextUnit>
    <TextUnit id="397" loc="1.13.3">at non ipse tuas imitabor, perfide, voces:</TextUnit>
    <TextUnit id="398" loc="1.13.4">fallere te numquam, Galle, puella velit.</TextUnit>
    <TextUnit id="399" loc="1.13.5">dum tibi deceptis augetur fama puellis,</TextUnit>
    <TextUnit id="400" loc="1.13.6">certus et in nullo quaeris amore moram,</TextUnit>
    <TextUnit id="401" loc="1.13.7">perditus in quadam tardis pallescere curis</TextUnit>
    <TextUnit id="402" loc="1.13.8">incipis, et primo lapsus abire gradu.</TextUnit>
    <TextUnit id="403" loc="1.13.9">haec erit illarum contempti poena doloris:</TextUnit>
    <TextUnit id="404" loc="1.13.10">multarum miseras exiget una vices.</TextUnit>
    <TextUnit id="405" loc="1.13.11">haec tibi vulgaris istos compescet amores,</TextUnit>
    <TextUnit id="406" loc="1.13.12">nec nova quaerendo semper amicus eris.</TextUnit>
    <TextUnit id="407" loc="1.13.13">haec non sum rumore malo, non augure doctus;</TextUnit>
    <TextUnit id="408" loc="1.13.14">vidi ego: me quaeso teste negare potes?</TextUnit>
    <TextUnit id="409" loc="1.13.15">vidi ego te toto vinctum languescere collo</TextUnit>
    <TextUnit id="410" loc="1.13.16">et flere iniectis, Galle, diu manibus,</TextUnit>
    <TextUnit id="411" loc="1.13.17">et cupere optatis animam deponere labris,</TextUnit>
    <TextUnit id="412" loc="1.13.18">et quae deinde meus celat, amice, pudor.</TextUnit>
    <TextUnit id="413" loc="1.13.19">non ego complexus potui diducere vestros:</TextUnit>
    <TextUnit id="414" loc="1.13.20">tantus erat demens inter utrosque furor.</TextUnit>
    <TextUnit id="415" loc="1.13.21">non sic Haemonio Salmonida mixtus Enipeo</TextUnit>
    <TextUnit id="416" loc="1.13.22">Taenarius facili pressit amore deus,</TextUnit>
    <TextUnit id="417" loc="1.13.23">nec sic caelestem flagrans amor Herculis Heben</TextUnit>
    <TextUnit id="418" loc="1.13.24">sensit ab Oetaeis gaudia prima rogis.</TextUnit>
    <TextUnit id="419" loc="1.13.25">una dies omnis potuit praecurrere amantes:</TextUnit>
    <TextUnit id="420" loc="1.13.26">nam tibi non tepidas subdidit illa faces,</TextUnit>
    <TextUnit id="421" loc="1.13.27">nec tibi praeteritos passast succedere fastus,</TextUnit>
    <TextUnit id="422" loc="1.13.28">nec sinet: addictum te tuus ardor aget.</TextUnit>
    <TextUnit id="423" loc="1.13.29">nec mirum, cum sit Iove dignae proxima Ledae</TextUnit>
    <TextUnit id="424" loc="1.13.30">et Ledae partu gratior, una tribus;</TextUnit>
    <TextUnit id="425" loc="1.13.31">illa sit Inachiis et blandior heroinis,</TextUnit>
    <TextUnit id="426" loc="1.13.32">illa suis verbis cogat amare Iovem.</TextUnit>
    <TextUnit id="427" loc="1.13.33">tu vero quoniam semel es periturus amore,</TextUnit>
    <TextUnit id="428" loc="1.13.34">utere: non alio limine dignus eras.</TextUnit>
    <TextUnit id="429" loc="1.13.35">qui tibi sit felix, quoniam novus incidit, error;</TextUnit>
    <TextUnit id="430" loc="1.13.36">et quotcumque voles, una sit ista tibi.</TextUnit>
    <TextUnit id="431" loc="1.14.1">Tu licet abiectus Tiberina molliter unda</TextUnit>
    <TextUnit id="432" loc="1.14.2">Lesbia Mentoreo vina bibas opere,</TextUnit>
    <TextUnit id="433" loc="1.14.3">et modo tam celeris mireris currere lintres</TextUnit>
    <TextUnit id="434" loc="1.14.4">et modo tam tardas funibus ire rates;</TextUnit>
    <TextUnit id="435" loc="1.14.5">et nemus omne satas intendat vertice silvas,</TextUnit>
    <TextUnit id="436" loc="1.14.6">urgetur quantis Caucasus arboribus;</TextUnit>
    <TextUnit id="437" loc="1.14.7">non tamen ista meo valeant contendere amori:</TextUnit>
    <TextUnit id="438" loc="1.14.8">nescit Amor magnis cedere divitiis.</TextUnit>
    <TextUnit id="439" loc="1.14.9">nam sive optatam mecum trahit illa quietem,</TextUnit>
    <TextUnit id="440" loc="1.14.10">seu facili totum ducit amore diem,</TextUnit>
    <TextUnit id="441" loc="1.14.11">tum mihi Pactoli veniunt sub tecta liquores,</TextUnit>
    <TextUnit id="442" loc="1.14.12">et legitur Rubris gemma sub aequoribus;</TextUnit>
    <TextUnit id="443" loc="1.14.13">tum mihi cessuros spondent mea gaudia reges:</TextUnit>
    <TextUnit id="444" loc="1.14.14">quae maneant, dum me fata perire volent!</TextUnit>
    <TextUnit id="445" loc="1.14.15">nam quis divitiis adverso gaudet Amore?</TextUnit>
    <TextUnit id="446" loc="1.14.16">nulla mihi tristi praemia sint Venere!</TextUnit>
    <TextUnit id="447" loc="1.14.17">illa potest magnas heroum infringere vires,</TextUnit>
    <TextUnit id="448" loc="1.14.18">illa etiam duris mentibus esse dolor:</TextUnit>
    <TextUnit id="449" loc="1.14.19">illa neque Arabium metuit transcendere limen</TextUnit>
    <TextUnit id="450" loc="1.14.20">nec timet ostrino, Tulle, subire toro,</TextUnit>
    <TextUnit id="451" loc="1.14.21">et miserum toto iuvenem versare cubili:</TextUnit>
    <TextUnit id="452" loc="1.14.22">quid relevant variis serica textilibus?</TextUnit>
    <TextUnit id="453" loc="1.14.23">quae mihi dum placata aderit, non ulla verebor</TextUnit>
    <TextUnit id="454" loc="1.14.24">regna vel Alcinoi munera despicere.</TextUnit>
    <TextUnit id="455" loc="1.15.1">Saepe ego multa tuae levitatis dura timebam,</TextUnit>
    <TextUnit id="456" loc="1.15.2">hac tamen excepta, Cynthia, perfidia.</TextUnit>
    <TextUnit id="457" loc="1.15.3">aspice me quanto rapiat fortuna periclo!</TextUnit>
    <TextUnit id="458" loc="1.15.4">tu tamen in nostro lenta timore venis;</TextUnit>
    <TextUnit id="459" loc="1.15.5">et potes hesternos manibus componere crines</TextUnit>
    <TextUnit id="460" loc="1.15.6">et longa faciem quaerere desidia,</TextUnit>
    <TextUnit id="461" loc="1.15.7">nec minus Eois pectus variare lapillis,</TextUnit>
    <TextUnit id="462" loc="1.15.8">ut formosa novo quae parat ire viro.</TextUnit>
    <TextUnit id="463" loc="1.15.9">at non sic Ithaci digressu mota Calypso</TextUnit>
    <TextUnit id="464" loc="1.15.10">desertis olim fleverat aequoribus:</TextUnit>
    <TextUnit id="465" loc="1.15.11">multos illa dies incomptis maesta capillis</TextUnit>
    <TextUnit id="466" loc="1.15.12">sederat, iniusto multa locuta salo,</TextUnit>
    <TextUnit id="467" loc="1.15.13">et quamvis numquam post haec visura, dolebat</TextUnit>
    <TextUnit id="468" loc="1.15.14">illa tamen, longae conscia laetitiae.</TextUnit>
    <TextUnit id="469" loc="1.15.17">nec sic Aesoniden rapientibus anxia ventis</TextUnit>
    <TextUnit id="470" loc="1.15.18">Hypsipyle vacuo constitit in thalamo:</TextUnit>
    <TextUnit id="471" loc="1.15.19">Hypsipyle nullos post illos sensit amores,</TextUnit>
    <TextUnit id="472" loc="1.15.20">ut semel Haemonio tabuit hospitio.</TextUnit>
    <TextUnit id="473" loc="1.15.21">coniugis Euadne miseros elata per ignes</TextUnit>
    <TextUnit id="474" loc="1.15.22">occidit, Argivae fama pudicitiae.</TextUnit>
    <TextUnit id="475" loc="1.15.15">Alphesiboea suos ultast pro coniuge fratres,</TextUnit>
    <TextUnit id="476" loc="1.15.16">sanguinis et cari vincula rupit amor.</TextUnit>
    <TextUnit id="477" loc="1.15.23">quarum nulla tuos potuit convertere mores,</TextUnit>
    <TextUnit id="478" loc="1.15.24">tu quoque uti fieres nobilis historia.</TextUnit>
    <TextUnit id="479" loc="1.15.25">desine iam revocare tuis periuria verbis,</TextUnit>
    <TextUnit id="480" loc="1.15.26">Cynthia, et oblitos parce movere deos;</TextUnit>
    <TextUnit id="481" loc="1.15.27">audax ah nimium, nostro dolitura periclo,</TextUnit>
    <TextUnit id="482" loc="1.15.28">si quid forte tibi durius inciderit!</TextUnit>
    <TextUnit id="483" loc="1.15.29">alta prius retro labentur flumina ponto,</TextUnit>
    <TextUnit id="484" loc="1.15.30">annus et inversas duxerit ante vices,</TextUnit>
    <TextUnit id="485" loc="1.15.31">quam tua sub nostro mutetur pectore cura:</TextUnit>
    <TextUnit id="486" loc="1.15.32">sis quodcumque voles, non aliena tamen.</TextUnit>
    <TextUnit id="487" loc="1.15.33">tam tibi ne viles isti videantur ocelli,</TextUnit>
    <TextUnit id="488" loc="1.15.34">per quos saepe mihi credita perfidiast!</TextUnit>
    <TextUnit id="489" loc="1.15.35">hos tu iurabas, si quid mentita fuisses,</TextUnit>
    <TextUnit id="490" loc="1.15.36">ut tibi suppositis exciderent manibus:</TextUnit>
    <TextUnit id="491" loc="1.15.37">et contra magnum potes hos attollere Solem,</TextUnit>
    <TextUnit id="492" loc="1.15.38">nec tremis admissae conscia nequitiae?</TextUnit>
    <TextUnit id="493" loc="1.15.39">quis te cogebat multos pallere colores</TextUnit>
    <TextUnit id="494" loc="1.15.40">et fletum invitis ducere luminibus?</TextUnit>
    <TextUnit id="495" loc="1.15.41">quis ego nunc pereo, similis moniturus amantes</TextUnit>
    <TextUnit id="496" loc="1.15.42">non ullis tutum credere blanditiis.</TextUnit>
    <TextUnit id="497" loc="1.16.1">Quae fueram magnis olim patefacta triumphis,</TextUnit>
    <TextUnit id="498" loc="1.16.2">ianua Patriciae vota Pudicitiae,</TextUnit>
    <TextUnit id="499" loc="1.16.3">cuius inaurati celebrarunt limina currus,</TextUnit>
    <TextUnit id="500" loc="1.16.4">captorum lacrimis umida supplicibus,</TextUnit>
    <TextUnit id="501" loc="1.16.5">nunc ego, nocturnis potorum saucia rixis,</TextUnit>
    <TextUnit id="502" loc="1.16.6">pulsata indignis saepe queror manibus,</TextUnit>
    <TextUnit id="503" loc="1.16.7">et mihi non desunt turpes pendere corollae</TextUnit>
    <TextUnit id="504" loc="1.16.8">semper et exclusi signa iacere faces.</TextUnit>
    <TextUnit id="505" loc="1.16.9">nec possum infamis dominae defendere voces,</TextUnit>
    <TextUnit id="506" loc="1.16.10">nobilis obscenis tradita carminibus;</TextUnit>
    <TextUnit id="507" loc="1.16.11">nec tamen illa suae revocatur parcere famae,</TextUnit>
    <TextUnit id="508" loc="1.16.12">turpior et saecli vivere luxuria.</TextUnit>
    <TextUnit id="509" loc="1.16.13">has inter gravius cogor deflere querelas,</TextUnit>
    <TextUnit id="510" loc="1.16.14">supplicis a longis tristior excubiis.</TextUnit>
    <TextUnit id="511" loc="1.16.15">ille meos numquam patitur requiescere postes,</TextUnit>
    <TextUnit id="512" loc="1.16.16">arguta referens carmina blanditia:</TextUnit>
    <TextUnit id="513" loc="1.16.17">'ianua vel domina penitus crudelior ipsa,</TextUnit>
    <TextUnit id="514" loc="1.16.18">quid mihi tam duris clausa taces foribus?</TextUnit>
    <TextUnit id="515" loc="1.16.19">cur numquam reserata meos admittis amores,</TextUnit>
    <TextUnit id="516" loc="1.16.20">nescia furtivas reddere mota preces?</TextUnit>
    <TextUnit id="517" loc="1.16.21">nullane finis erit nostro concessa dolori,</TextUnit>
    <TextUnit id="518" loc="1.16.22">turpis et in tepido limine somnus erit?</TextUnit>
    <TextUnit id="519" loc="1.16.23">me mediae noctes, me sidera prona iacentem,</TextUnit>
    <TextUnit id="520" loc="1.16.24">frigidaque Eoo me dolet aura gelu.</TextUnit>
    <TextUnit id="521" loc="1.16.27">o utinam traiecta cava mea vocula rima</TextUnit>
    <TextUnit id="522" loc="1.16.28">percussas dominae vertat in auriculas!</TextUnit>
    <TextUnit id="523" loc="1.16.29">sit licet et saxo patientior illa Sicano,</TextUnit>
    <TextUnit id="524" loc="1.16.30">sit licet et ferro durior et chalybe,</TextUnit>
    <TextUnit id="525" loc="1.16.31">non tamen illa suos poterit compescere ocellos,</TextUnit>
    <TextUnit id="526" loc="1.16.32">surget et invitis spiritus in lacrimis.</TextUnit>
    <TextUnit id="527" loc="1.16.33">nunc iacet alterius felici nixa lacerto,</TextUnit>
    <TextUnit id="528" loc="1.16.34">at mea nocturno verba cadunt Zephyro.</TextUnit>
    <TextUnit id="529" loc="1.16.35">sed tu sola mei, tu maxima causa doloris,</TextUnit>
    <TextUnit id="530" loc="1.16.36">victa meis numquam, ianua, muneribus,</TextUnit>
    <TextUnit id="531" loc="1.16.25">tu sola humanos numquam miserata dolores</TextUnit>
    <TextUnit id="532" loc="1.16.26">respondes tacitis mutua cardinibus.</TextUnit>
    <TextUnit id="533" loc="1.16.37">te non ulla meae laesit petulantia linguae;</TextUnit>
    <TextUnit id="534" loc="1.16.38">quae solet irato dicere tanta ioco,</TextUnit>
    <TextUnit id="535" loc="1.16.39">ut me tam longa raucum patiare querela</TextUnit>
    <TextUnit id="536" loc="1.16.40">sollicitas trivio pervigilare moras?</TextUnit>
    <TextUnit id="537" loc="1.16.41">at tibi saepe novo deduxi carmina versu,</TextUnit>
    <TextUnit id="538" loc="1.16.42">osculaque innixus pressa dedi gradibus.</TextUnit>
    <TextUnit id="539" loc="1.16.43">ante tuos quotiens verti me, perfida, postes,</TextUnit>
    <TextUnit id="540" loc="1.16.44">debitaque occultis vota tuli manibus!'</TextUnit>
    <TextUnit id="541" loc="1.16.45">haec ille et si quae miseri novistis amantes,</TextUnit>
    <TextUnit id="542" loc="1.16.46">et matutinis obstrepit alitibus.</TextUnit>
    <TextUnit id="543" loc="1.16.47">sic ego nunc dominae vitiis et semper amantis</TextUnit>
    <TextUnit id="544" loc="1.16.48">fletibus alterna differor invidia.</TextUnit>
    <TextUnit id="545" loc="1.17.1">Et merito, quoniam potui fugisse puellam,</TextUnit>
    <TextUnit id="546" loc="1.17.2">nunc ego desertas alloquor alcyonas.</TextUnit>
    <TextUnit id="547" loc="1.17.3">nec mihi Cassiope salvo visura carinam,</TextUnit>
    <TextUnit id="548" loc="1.17.4">omniaque ingrato litore vota cadunt.</TextUnit>
    <TextUnit id="549" loc="1.17.5">quin etiam absenti prosunt tibi, Cynthia, venti:</TextUnit>
    <TextUnit id="550" loc="1.17.6">aspice, quam saevas increpat aura minas.</TextUnit>
    <TextUnit id="551" loc="1.17.7">nullane placatae veniet fortuna procellae?</TextUnit>
    <TextUnit id="552" loc="1.17.8">haecine parva meum funus harena teget?</TextUnit>
    <TextUnit id="553" loc="1.17.9">tu tamen in melius saevas converte querelas:</TextUnit>
    <TextUnit id="554" loc="1.17.10">sat tibi sit poenae nox et iniqua vada.</TextUnit>
    <TextUnit id="555" loc="1.17.11">an poteris siccis mea fata reposcere ocellis,</TextUnit>
    <TextUnit id="556" loc="1.17.12">ossaque nulla tuo nostra tenere sinu?</TextUnit>
    <TextUnit id="557" loc="1.17.13">ah pereat, quicumque rates et vela paravit</TextUnit>
    <TextUnit id="558" loc="1.17.14">primus et invito gurgite fecit iter!</TextUnit>
    <TextUnit id="559" loc="1.17.15">nonne fuit levius dominae pervincere mores</TextUnit>
    <TextUnit id="560" loc="1.17.16">(quamvis dura, tamen rara puella fuit),</TextUnit>
    <TextUnit id="561" loc="1.17.17">quam sic ignotis circumdata litora silvis</TextUnit>
    <TextUnit id="562" loc="1.17.18">cernere et optatos quaerere Tyndaridas?</TextUnit>
    <TextUnit id="563" loc="1.17.19">illic si qua meum sepelissent fata dolorem,</TextUnit>
    <TextUnit id="564" loc="1.17.20">ultimus et posito staret amore lapis,</TextUnit>
    <TextUnit id="565" loc="1.17.21">illa meo caros donasset funere crines,</TextUnit>
    <TextUnit id="566" loc="1.17.22">molliter et tenera poneret ossa rosa;</TextUnit>
    <TextUnit id="567" loc="1.17.23">illa meum extremo clamasset pulvere nomen,</TextUnit>
    <TextUnit id="568" loc="1.17.24">ut mihi non ullo pondere terra foret.</TextUnit>
    <TextUnit id="569" loc="1.17.25">at vos, aequoreae formosa Doride natae,</TextUnit>
    <TextUnit id="570" loc="1.17.26">candida felici solvite vela choro:</TextUnit>
    <TextUnit id="571" loc="1.17.27">si quando vestras labens Amor attigit undas,</TextUnit>
    <TextUnit id="572" loc="1.17.28">mansuetis socio parcite litoribus.</TextUnit>
    <TextUnit id="573" loc="1.18.1">Haec certe deserta loca et taciturna querenti,</TextUnit>
    <TextUnit id="574" loc="1.18.2">et vacuum Zephyri possidet aura nemus.</TextUnit>
    <TextUnit id="575" loc="1.18.3">hic licet occultos proferre impune dolores,</TextUnit>
    <TextUnit id="576" loc="1.18.4">si modo sola queant saxa tenere fidem.</TextUnit>
    <TextUnit id="577" loc="1.18.5">unde tuos primum repetam, mea Cynthia, fastus?</TextUnit>
    <TextUnit id="578" loc="1.18.6">quod mihi das flendi, Cynthia, principium?</TextUnit>
    <TextUnit id="579" loc="1.18.7">qui modo felicis inter numerabar amantes,</TextUnit>
    <TextUnit id="580" loc="1.18.8">nunc in amore tuo cogor habere notam.</TextUnit>
    <TextUnit id="581" loc="1.18.9">quid tantum merui? quae te mihi crimina mutant?</TextUnit>
    <TextUnit id="582" loc="1.18.10">an nova tristitiae causa puella tuae?</TextUnit>
    <TextUnit id="583" loc="1.18.11">sic mihi te referas, levis, ut non altera nostro</TextUnit>
    <TextUnit id="584" loc="1.18.12">limine formosos intulit ulla pedes.</TextUnit>
    <TextUnit id="585" loc="1.18.13">quamvis multa tibi dolor hic meus aspera debet,</TextUnit>
    <TextUnit id="586" loc="1.18.14">non ita saeva tamen venerit ira mea,</TextUnit>
    <TextUnit id="587" loc="1.18.15">ut tibi sim merito semper furor, et tua flendo</TextUnit>
    <TextUnit id="588" loc="1.18.16">lumina deiectis turpia sint lacrimis.</TextUnit>
    <TextUnit id="589" loc="1.18.17">an quia parva damus mutato signa colore,</TextUnit>
    <TextUnit id="590" loc="1.18.18">et non ulla meo clamat in ore fides?</TextUnit>
    <TextUnit id="591" loc="1.18.19">vos eritis testes, si quos habet arbor amores,</TextUnit>
    <TextUnit id="592" loc="1.18.20">fagus et Arcadio pinus amica deo.</TextUnit>
    <TextUnit id="593" loc="1.18.21">ah quotiens vestras resonant mea verba sub umbras,</TextUnit>
    <TextUnit id="594" loc="1.18.22">scribitur et teneris Cynthia corticibus!</TextUnit>
    <TextUnit id="595" loc="1.18.23">ah tua quot peperit nobis iniuria curas,</TextUnit>
    <TextUnit id="596" loc="1.18.24">quae solum tacitis cognita sunt foribus!</TextUnit>
    <TextUnit id="597" loc="1.18.25">omnia consuevi timidus perferre superbae</TextUnit>
    <TextUnit id="598" loc="1.18.26">iussa neque arguto facta dolore queri.</TextUnit>
    <TextUnit id="599" loc="1.18.27">pro quo continui montes et frigida rupes</TextUnit>
    <TextUnit id="600" loc="1.18.28">et datur inculto tramite dura quies;</TextUnit>
    <TextUnit id="601" loc="1.18.29">et quodcumque meae possunt narrare querelae,</TextUnit>
    <TextUnit id="602" loc="1.18.30">cogor ad argutas dicere solus aves.</TextUnit>
    <TextUnit id="603" loc="1.18.31">sed qualiscumque's, resonent mihi 'Cynthia' silvae,</TextUnit>
    <TextUnit id="604" loc="1.18.32">nec deserta tuo nomine saxa vacent.</TextUnit>
    <TextUnit id="605" loc="1.19.1">Non ego nunc tristis vereor, mea Cynthia, Manes,</TextUnit>
    <TextUnit id="606" loc="1.19.2">nec moror extremo debita fata rogo;</TextUnit>
    <TextUnit id="607" loc="1.19.3">sed ne forte tuo careat mihi funus amore,</TextUnit>
    <TextUnit id="608" loc="1.19.4">hic timor est ipsis durior exsequiis.</TextUnit>
    <TextUnit id="609" loc="1.19.5">non adeo leviter nostris puer haesit ocellis,</TextUnit>
    <TextUnit id="610" loc="1.19.6">ut meus oblito pulvis amore vacet.</TextUnit>
    <TextUnit id="611" loc="1.19.7">illic Phylacides iucundae coniugis heros</TextUnit>
    <TextUnit id="612" loc="1.19.8">non potuit caecis immemor esse locis,</TextUnit>
    <TextUnit id="613" loc="1.19.9">sed cupidus falsis attingere gaudia palmis</TextUnit>
    <TextUnit id="614" loc="1.19.10">Thessalis antiquam venerat umbra domum.</TextUnit>
    <TextUnit id="615" loc="1.19.11">illic quidquid ero, semper tua dicar imago:</TextUnit>
    <TextUnit id="616" loc="1.19.12">traicit et fati litora magnus amor.</TextUnit>
    <TextUnit id="617" loc="1.19.13">illic formosae veniant chorus heroinae,</TextUnit>
    <TextUnit id="618" loc="1.19.14">quas dedit Argivis Dardana praeda viris:</TextUnit>
    <TextUnit id="619" loc="1.19.15">quarum nulla tua fuerit mihi, Cynthia, forma</TextUnit>
    <TextUnit id="620" loc="1.19.16">gratior et (Tellus hoc ita iusta sinat)</TextUnit>
    <TextUnit id="621" loc="1.19.17">quamvis te longae remorentur fata senectae,</TextUnit>
    <TextUnit id="622" loc="1.19.18">cara tamen lacrimis ossa futura meis.</TextUnit>
    <TextUnit id="623" loc="1.19.19">quae tu viva mea possis sentire favilla!</TextUnit>
    <TextUnit id="624" loc="1.19.20">tum mihi non ullo mors sit amara loco.</TextUnit>
    <TextUnit id="625" loc="1.19.21">quam vereor, ne te contempto, Cynthia, busto</TextUnit>
    <TextUnit id="626" loc="1.19.22">abstrahat a nostro pulvere iniquus Amor,</TextUnit>
    <TextUnit id="627" loc="1.19.23">cogat et invitam lacrimas siccare cadentis!</TextUnit>
    <TextUnit id="628" loc="1.19.24">flectitur assiduis certa puella minis.</TextUnit>
    <TextUnit id="629" loc="1.19.25">quare, dum licet, inter nos laetemur amantes:</TextUnit>
    <TextUnit id="630" loc="1.19.26">non satis est ullo tempore longus amor.</TextUnit>
    <TextUnit id="631" loc="1.20.1">Hoc pro continuo te, Galle, monemus amore,</TextUnit>
    <TextUnit id="632" loc="1.20.2">quod tibi ne vacuo defluat ex animo:</TextUnit>
    <TextUnit id="633" loc="1.20.3">saepe imprudenti fortuna occurrit amanti:</TextUnit>
    <TextUnit id="634" loc="1.20.4">crudelis Minyis sic erat Ascanius.</TextUnit>
    <TextUnit id="635" loc="1.20.5">est tibi non infra specie, non nomine dispar,</TextUnit>
    <TextUnit id="636" loc="1.20.6">Theiodamanteo proximus ardor Hylae:</TextUnit>
    <TextUnit id="637" loc="1.20.7">huic tu, sive leges Umbrae rate flumina silvae,</TextUnit>
    <TextUnit id="638" loc="1.20.8">sive Aniena tuos tinxerit unda pedes,</TextUnit>
    <TextUnit id="639" loc="1.20.9">sive Gigantei spatiabere litoris ora,</TextUnit>
    <TextUnit id="640" loc="1.20.10">sive ubicumque vago fluminis hospitio,</TextUnit>
    <TextUnit id="641" loc="1.20.11">Nympharum semper cupidas defende rapinas</TextUnit>
    <TextUnit id="642" loc="1.20.12">(non minor Ausoniis est amor Adryasin);</TextUnit>
    <TextUnit id="643" loc="1.20.13">ne tibi sit duros montes et frigida saxa,</TextUnit>
    <TextUnit id="644" loc="1.20.14">Galle, neque expertos semper adire lacus.</TextUnit>
    <TextUnit id="645" loc="1.20.15">quae miser ignotis error perpessus in oris</TextUnit>
    <TextUnit id="646" loc="1.20.16">Herculis indomito fleverat Ascanio.</TextUnit>
    <TextUnit id="647" loc="1.20.17">namque ferunt olim Pagasae navalibus Argo</TextUnit>
    <TextUnit id="648" loc="1.20.18">egressam longe Phasidos isse viam,</TextUnit>
    <TextUnit id="649" loc="1.20.19">et iam praeteritis labentem Athamantidos undis</TextUnit>
    <TextUnit id="650" loc="1.20.20">Mysorum scopulis applicuisse ratem.</TextUnit>
    <TextUnit id="651" loc="1.20.21">hic manus heroum, placidis ut constitit oris,</TextUnit>
    <TextUnit id="652" loc="1.20.22">mollia composita litora fronde tegit.</TextUnit>
    <TextUnit id="653" loc="1.20.23">at comes invicti iuvenis processerat ultra</TextUnit>
    <TextUnit id="654" loc="1.20.24">raram sepositi quaerere fontis aquam.</TextUnit>
    <TextUnit id="655" loc="1.20.25">hunc duo sectati fratres, Aquilonia proles</TextUnit>
    <TextUnit id="656" loc="1.20.26">(nunc superat Zetes, nunc superat Calais),</TextUnit>
    <TextUnit id="657" loc="1.20.27">oscula suspensis instabant carpere plantis,</TextUnit>
    <TextUnit id="658" loc="1.20.28">oscula et alterna ferre supina fuga.</TextUnit>
    <TextUnit id="659" loc="1.20.29">ille sed extrema pendentes ludit in ala</TextUnit>
    <TextUnit id="660" loc="1.20.30">et volucris ramo summovet insidias.</TextUnit>
    <TextUnit id="661" loc="1.20.31">iam Pandioniae cessit genus Orithyiae:</TextUnit>
    <TextUnit id="662" loc="1.20.32">ah dolor! ibat Hylas, ibat Hamadryasin.</TextUnit>
    <TextUnit id="663" loc="1.20.33">hic erat Arganthi Pege sub vertice montis,</TextUnit>
    <TextUnit id="664" loc="1.20.34">grata domus Nymphis umida Thyniasin,</TextUnit>
    <TextUnit id="665" loc="1.20.35">quam supra nulli pendebant debita curae</TextUnit>
    <TextUnit id="666" loc="1.20.36">roscida desertis poma sub arboribus,</TextUnit>
    <TextUnit id="667" loc="1.20.37">et circum irriguo surgebant lilia prato</TextUnit>
    <TextUnit id="668" loc="1.20.38">candida purpureis mixta papaveribus.</TextUnit>
    <TextUnit id="669" loc="1.20.39">quae modo decerpens tenero pueriliter ungui</TextUnit>
    <TextUnit id="670" loc="1.20.40">proposito florem praetulit officio,</TextUnit>
    <TextUnit id="671" loc="1.20.41">et modo formosis incumbens nescius undis</TextUnit>
    <TextUnit id="672" loc="1.20.42">errorem blandis tardat imaginibus.</TextUnit>
    <TextUnit id="673" loc="1.20.43">tandem haurire parat demissis flumina palmis</TextUnit>
    <TextUnit id="674" loc="1.20.44">innixus dextro plena trahens umero.</TextUnit>
    <TextUnit id="675" loc="1.20.45">cuius ut accensae Dryades candore puellae</TextUnit>
    <TextUnit id="676" loc="1.20.46">miratae solitos destituere choros</TextUnit>
    <TextUnit id="677" loc="1.20.47">prolapsum et leviter facili traxere liquore,</TextUnit>
    <TextUnit id="678" loc="1.20.48">tum sonitum rapto corpore fecit Hylas.</TextUnit>
    <TextUnit id="679" loc="1.20.49">cui procul Alcides ter 'Hyla!' respondet: at illi</TextUnit>
    <TextUnit id="680" loc="1.20.50">nomen ab extremis montibus aura refert.</TextUnit>
    <TextUnit id="681" loc="1.20.51">his, o Galle, tuos monitus servabis amores,</TextUnit>
    <TextUnit id="682" loc="1.20.52">formosum ni vis perdere rursus Hylan.</TextUnit>
    <TextUnit id="683" loc="1.21.1">Tu, qui consortem properas evadere casum,</TextUnit>
    <TextUnit id="684" loc="1.21.2">miles ab Etruscis saucius aggeribus,</TextUnit>
    <TextUnit id="685" loc="1.21.3">quid nostro gemitu turgentia lumina torques?</TextUnit>
    <TextUnit id="686" loc="1.21.4">pars ego sum vestrae proxima militiae.</TextUnit>
    <TextUnit id="687" loc="1.21.5">sic te servato possint gaudere parentes,</TextUnit>
    <TextUnit id="688" loc="1.21.6">haec soror acta tuis sentiat e lacrimis:</TextUnit>
    <TextUnit id="689" loc="1.21.7">Gallum per medios ereptum Caesaris enses</TextUnit>
    <TextUnit id="690" loc="1.21.8">effugere ignotas non potuisse manus;</TextUnit>
    <TextUnit id="691" loc="1.21.9">et quaecumque super dispersa invenerit ossa</TextUnit>
    <TextUnit id="692" loc="1.21.10">montibus Etruscis, haec sciat esse mea.</TextUnit>
    <TextUnit id="693" loc="1.22.1">Qualis et unde genus, qui sint mihi, Tulle, Penates,</TextUnit>
    <TextUnit id="694" loc="1.22.2">quaeris pro nostra semper amicitia.</TextUnit>
    <TextUnit id="695" loc="1.22.3">si Perusina tibi patriae sunt nota sepulcra,</TextUnit>
    <TextUnit id="696" loc="1.22.4">Italiae duris funera temporibus,</TextUnit>
    <TextUnit id="697" loc="1.22.5">cum Romana suos egit discordia cives—</TextUnit>
    <TextUnit id="698" loc="1.22.6">sic mihi praecipue, pulvis Etrusca, dolor,</TextUnit>
    <TextUnit id="699" loc="1.22.7">tu proiecta mei perpessa's membra propinqui,</TextUnit>
    <TextUnit id="700" loc="1.22.8">tu nullo miseri contegis ossa solo—</TextUnit>
    <TextUnit id="701" loc="1.22.9">proxima suppositos contingens Umbria campos</TextUnit>
    <TextUnit id="702" loc="1.22.10">me genuit terris fertilis uberibus.</TextUnit>
    <TextUnit id="703" loc="2.1.1">Quaeritis, unde mihi totiens scribantur amores,</TextUnit>
    <TextUnit id="704" loc="2.1.2">unde meus veniat mollis in ore liber.</TextUnit>
    <TextUnit id="705" loc="2.1.3">non haec Calliope, non haec mihi cantat Apollo.</TextUnit>
    <TextUnit id="706" loc="2.1.4">ingenium nobis ipsa puella facit.</TextUnit>
    <TextUnit id="707" loc="2.1.5">sive illam Cois fulgentem incedere cogis,</TextUnit>
    <TextUnit id="708" loc="2.1.6">hac totum e Coa veste volumen erit;</TextUnit>
    <TextUnit id="709" loc="2.1.7">seu vidi ad frontem sparsos errare capillos,</TextUnit>
    <TextUnit id="710" loc="2.1.8">gaudet laudatis ire superba comis;</TextUnit>
    <TextUnit id="711" loc="2.1.9">sive lyrae carmen digitis percussit eburnis,</TextUnit>
    <TextUnit id="712" loc="2.1.10">miramur, facilis ut premat arte manus;</TextUnit>
    <TextUnit id="713" loc="2.1.11">seu cum poscentis somnum declinat ocellos,</TextUnit>
    <TextUnit id="714" loc="2.1.12">invenio causas mille poeta novas;</TextUnit>
    <TextUnit id="715" loc="2.1.13">seu nuda erepto mecum luctatur amictu,</TextUnit>
    <TextUnit id="716" loc="2.1.14">tum vero longas condimus Iliadas;</TextUnit>
    <TextUnit id="717" loc="2.1.15">seu quidquid fecit sive est quodcumque locuta,</TextUnit>
    <TextUnit id="718" loc="2.1.16">maxima de nihilo nascitur historia.</TextUnit>
    <TextUnit id="719" loc="2.1.17">quod mihi si tantum, Maecenas, fata dedissent,</TextUnit>
    <TextUnit id="720" loc="2.1.18">ut possem heroas ducere in arma manus,</TextUnit>
    <TextUnit id="721" loc="2.1.19">non ego Titanas canerem, non Ossan Olympo</TextUnit>
    <TextUnit id="722" loc="2.1.20">impositam, ut caeli Pelion esset iter,</TextUnit>
    <TextUnit id="723" loc="2.1.21">nec veteres Thebas, nec Pergama nomen Homeri,</TextUnit>
    <TextUnit id="724" loc="2.1.22">Xerxis et imperio bina coisse vada,</TextUnit>
    <TextUnit id="725" loc="2.1.23">regnave prima Remi aut animos Carthaginis altae,</TextUnit>
    <TextUnit id="726" loc="2.1.24">Cimbrorumque minas et bene facta Mari:</TextUnit>
    <TextUnit id="727" loc="2.1.25">bellaque resque tui memorarem Caesaris, et tu</TextUnit>
    <TextUnit id="728" loc="2.1.26">Caesare sub magno cura secunda fores.</TextUnit>
    <TextUnit id="729" loc="2.1.27">nam quotiens Mutinam aut civilia busta Philippos</TextUnit>
    <TextUnit id="730" loc="2.1.28">aut canerem Siculae classica bella fugae,</TextUnit>
    <TextUnit id="731" loc="2.1.29">eversosque focos antiquae gentis Etruscae,</TextUnit>
    <TextUnit id="732" loc="2.1.30">et Ptolomaeei litora capta Phari,</TextUnit>
    <TextUnit id="733" loc="2.1.31">aut canerem Aegyptum et Nilum, cum attractus in urbem</TextUnit>
    <TextUnit id="734" loc="2.1.32">septem captivis debilis ibat aquis,</TextUnit>
    <TextUnit id="735" loc="2.1.33">aut regum auratis circumdata colla catenis,</TextUnit>
    <TextUnit id="736" loc="2.1.34">Actiaque in Sacra currere rostra Via;</TextUnit>
    <TextUnit id="737" loc="2.1.35">te mea Musa illis semper contexeret armis,</TextUnit>
    <TextUnit id="738" loc="2.1.36">et sumpta et posita pace fidele caput:</TextUnit>
    <TextUnit id="739" loc="2.1.37">Theseus infernis, superis testatur Achilles,</TextUnit>
    <TextUnit id="740" loc="2.1.38">hic Ixioniden, ille Menoetiaden.</TextUnit>
    <TextUnit id="741" loc="2.1.40">sed neque Phlegraeos Iovis Enceladique tumultus</TextUnit>
    <TextUnit id="742" loc="2.1.41">intonet angusto pectore Callimachus,</TextUnit>
    <TextUnit id="743" loc="2.1.42">nec mea conveniunt duro praecordia versu</TextUnit>
    <TextUnit id="744" loc="2.1.43">Caesaris in Phrygios condere nomen avos.</TextUnit>
    <TextUnit id="745" loc="2.1.44">navita de ventis, de tauris narrat arator,</TextUnit>
    <TextUnit id="746" loc="2.1.45">enumerat miles vulnera, pastor ovis;</TextUnit>
    <TextUnit id="747" loc="2.1.46">nos contra angusto versantes proelia lecto:</TextUnit>
    <TextUnit id="748" loc="2.1.47">qua pote quisque, in ea conterat arte diem.</TextUnit>
    <TextUnit id="749" loc="2.1.48">laus in amore mori: laus altera, si datur uno</TextUnit>
    <TextUnit id="750" loc="2.1.49">posse frui: fruar o solus amore meo!</TextUnit>
    <TextUnit id="751" loc="2.1.50">si memini, solet illa levis culpare puellas,</TextUnit>
    <TextUnit id="752" loc="2.1.51">et totam ex Helena non probat Iliada.</TextUnit>
    <TextUnit id="753" loc="2.1.52">seu mihi sunt tangenda novercae pocula Phaedrae,</TextUnit>
    <TextUnit id="754" loc="2.1.53">pocula privigno non nocitura suo,</TextUnit>
    <TextUnit id="755" loc="2.1.54">seu mihi Circaeo pereundum est gramine, sive</TextUnit>
    <TextUnit id="756" loc="2.1.55">Colchis Iolciacis urat aena focis,</TextUnit>
    <TextUnit id="757" loc="2.1.56">una meos quoniam praedata est femina sensus,</TextUnit>
    <TextUnit id="758" loc="2.1.57">ex hac ducentur funera nostra domo.</TextUnit>
    <TextUnit id="759" loc="2.1.58">omnis humanos sanat medicina dolores:</TextUnit>
    <TextUnit id="760" loc="2.1.59">solus amor morbi non amat artificem.</TextUnit>
    <TextUnit id="761" loc="2.1.60">tarda Philoctetae sanavit crura Machaon,</TextUnit>
    <TextUnit id="762" loc="2.1.61">Phoenicis Chiron lumina Phillyrides,</TextUnit>
    <TextUnit id="763" loc="2.1.62">et deus exstinctum Cressis Epidaurius herbis</TextUnit>
    <TextUnit id="764" loc="2.1.63">restituit patriis Androgeona focis,</TextUnit>
    <TextUnit id="765" loc="2.1.64">Mysus et Haemonia iuvenis qua cuspide vulnus</TextUnit>
    <TextUnit id="766" loc="2.1.65">senserat, hac ipsa cuspide sensit opem.</TextUnit>
    <TextUnit id="767" loc="2.1.66">hoc si quis vitium poterit mihi demere, solus</TextUnit>
    <TextUnit id="768" loc="2.1.67">Tantalea poterit tradere poma manu;</TextUnit>
    <TextUnit id="769" loc="2.1.68">dolia virgineis idem ille repleverit urnis,</TextUnit>
    <TextUnit id="770" loc="2.1.69">ne tenera assidua colla graventur aqua;</TextUnit>
    <TextUnit id="771" loc="2.1.70">idem Caucasia solvet de rupe Promethei</TextUnit>
    <TextUnit id="772" loc="2.1.71">bracchia et a medio pectore pellet avem.</TextUnit>
    <TextUnit id="773" loc="2.1.72">quandocumque igitur vitam mea fata reposcent,</TextUnit>
    <TextUnit id="774" loc="2.1.73">et breve in exiguo marmore nomen ero,</TextUnit>
    <TextUnit id="775" loc="2.1.74">Maecenas, nostrae spes invidiosa iuventae,</TextUnit>
    <TextUnit id="776" loc="2.1.75">et vitae et morti gloria iusta meae,</TextUnit>
    <TextUnit id="777" loc="2.1.76">si te forte meo ducet via proxima busto,</TextUnit>
    <TextUnit id="778" loc="2.1.77">esseda caelatis siste Britanna iugis,</TextUnit>
    <TextUnit id="779" loc="2.1.78">taliaque illacrimans mutae iace verba favillae:</TextUnit>
    <TextUnit id="780" loc="2.1.79">'Huic misero fatum dura puella fuit.'</TextUnit>
    <TextUnit id="781" loc="2.2.1">Liber eram et vacuo meditabar vivere lecto;</TextUnit>
    <TextUnit id="782" loc="2.2.2">at me composita pace fefellit Amor.</TextUnit>
    <TextUnit id="783" loc="2.2.3">cur haec in terris facies humana moratur?</TextUnit>
    <TextUnit id="784" loc="2.2.4">Iuppiter, ignosco pristina furta tua.</TextUnit>
    <TextUnit id="785" loc="2.2.5">fulva coma est longaeque manus, et maxima toto</TextUnit>
    <TextUnit id="786" loc="2.2.6">corpore, et incedit vel Iove digna soror,</TextUnit>
    <TextUnit id="787" loc="2.2.7">aut cum Dulichias Pallas spatiatur ad aras,</TextUnit>
    <TextUnit id="788" loc="2.2.8">Gorgonis anguiferae pectus operta comis;</TextUnit>
    <TextUnit id="789" loc="2.2.9">qualis et Ischomache Lapithae genus heroine,</TextUnit>
    <TextUnit id="790" loc="2.2.10">Centauris medio grata rapina mero;</TextUnit>
    <TextUnit id="791" loc="2.2.11">Mercurio satis fertur Boebeidos undis</TextUnit>
    <TextUnit id="792" loc="2.2.12">virgineum Brimo composuisse latus.</TextUnit>
    <TextUnit id="793" loc="2.2.13">cedite iam, divae, quas pastor viderat olim</TextUnit>
    <TextUnit id="794" loc="2.2.14">Idaeis tunicas ponere verticibus!</TextUnit>
    <TextUnit id="795" loc="2.2.15">hanc utinam faciem nolit mutare senectus,</TextUnit>
    <TextUnit id="796" loc="2.2.16">etsi Cumaeae saecula vatis aget!</TextUnit>
    <TextUnit id="797" loc="2.3.1">'Qui nullum tibi dicebas iam posse nocere,</TextUnit>
    <TextUnit id="798" loc="2.3.2">haesisti, cecidit spiritus ille tuus!</TextUnit>
    <TextUnit id="799" loc="2.3.3">vix unum potes, infelix, requiescere mensem,</TextUnit>
    <TextUnit id="800" loc="2.3.4">et turpis de te iam liber alter erit.'</TextUnit>
    <TextUnit id="801" loc="2.3.5">quaerebam, sicca si posset piscis harena</TextUnit>
    <TextUnit id="802" loc="2.3.6">nec solitus ponto vivere torvus aper;</TextUnit>
    <TextUnit id="803" loc="2.3.7">aut ego si possem studiis vigilare severis:</TextUnit>
    <TextUnit id="804" loc="2.3.8">differtur, numquam tollitur ullus amor.</TextUnit>
    <TextUnit id="805" loc="2.3.9">nec me tam facies, quamvis sit candida, cepit</TextUnit>
    <TextUnit id="806" loc="2.3.10">(lilia non domina sint magis alba mea;</TextUnit>
    <TextUnit id="807" loc="2.3.11">ut Maeotica nix minio si certet Hibero,</TextUnit>
    <TextUnit id="808" loc="2.3.12">utque rosae puro lacte natant folia),</TextUnit>
    <TextUnit id="809" loc="2.3.13">nec de more comae per levia colla fluentes,</TextUnit>
    <TextUnit id="810" loc="2.3.14">non oculi, geminae, sidera nostra, faces,</TextUnit>
    <TextUnit id="811" loc="2.3.15">nec si qua Arabio lucet bombyce puella</TextUnit>
    <TextUnit id="812" loc="2.3.16">(non sum de nihilo blandus amator ego):</TextUnit>
    <TextUnit id="813" loc="2.3.17">quantum quod posito formose saltat Iaccho,</TextUnit>
    <TextUnit id="814" loc="2.3.18">egit ut euhantis dux Ariadna choros,</TextUnit>
    <TextUnit id="815" loc="2.3.19">et quantum, Aeolio cum temptat carmina plectro,</TextUnit>
    <TextUnit id="816" loc="2.3.20">par Aganippeae ludere docta lyrae;</TextUnit>
    <TextUnit id="817" loc="2.3.21">et sua cum antiquae committit scripta Corinnae,</TextUnit>
    <TextUnit id="818" loc="2.3.22">carmina quae quivis non putat aequa suis.</TextUnit>
    <TextUnit id="819" loc="2.3.23">num tibi nascenti primis, mea vita, diebus</TextUnit>
    <TextUnit id="820" loc="2.3.24">candidus argutum sternuit omen Amor?</TextUnit>
    <TextUnit id="821" loc="2.3.25">haec tibi contulerunt caelestia munera divi,</TextUnit>
    <TextUnit id="822" loc="2.3.26">haec tibi ne matrerm forte dedisse putes.</TextUnit>
    <TextUnit id="823" loc="2.3.27">non non humani partus sunt talia dona:</TextUnit>
    <TextUnit id="824" loc="2.3.28">ista decem menses non peperere bona.</TextUnit>
    <TextUnit id="825" loc="2.3.29">gloria Romanis una es tu nata puellis:</TextUnit>
    <TextUnit id="826" loc="2.3.30">Romana accumbes prima puella Iovi,</TextUnit>
    <TextUnit id="827" loc="2.3.31">nec semper nobiscum humana cubilia vises;</TextUnit>
    <TextUnit id="828" loc="2.3.32">post Helenam haec terris forma secunda redit.</TextUnit>
    <TextUnit id="829" loc="2.3.33">hac ego nunc mirer si flagret nostra iuventus?</TextUnit>
    <TextUnit id="830" loc="2.3.34">pulchrius hac fuerat, Troia, perire tibi.</TextUnit>
    <TextUnit id="831" loc="2.3.35">olim mirabar, quod tanti ad Pergama belli</TextUnit>
    <TextUnit id="832" loc="2.3.36">Europae atque Asiae causa puella fuit:</TextUnit>
    <TextUnit id="833" loc="2.3.37">nunc, Pari, tu sapiens et tu, Menelae, fuisti,</TextUnit>
    <TextUnit id="834" loc="2.3.38">tu quia poscebas, tu quia lentus eras.</TextUnit>
    <TextUnit id="835" loc="2.3.39">digna quidem facies, pro qua vel obiret Achilles;</TextUnit>
    <TextUnit id="836" loc="2.3.40">vel Priamo belli causa probanda fuit.</TextUnit>
    <TextUnit id="837" loc="2.3.41">si quis vult fama tabulas anteire vetustas,</TextUnit>
    <TextUnit id="838" loc="2.3.42">hic dominam exemplo ponat in arte meam:</TextUnit>
    <TextUnit id="839" loc="2.3.43">sive illam Hesperiis, sive illam ostendet Eois,</TextUnit>
    <TextUnit id="840" loc="2.3.44">uret et Eoos, uret et Hesperios.</TextUnit>
    <TextUnit id="841" loc="2.3.45">his saltem ut tenear iam finibus! aut mihi, si quis,</TextUnit>
    <TextUnit id="842" loc="2.3.46">acrior, ut moriar, venerit alter amor!</TextUnit>
    <TextUnit id="843" loc="2.3.47">ac veluti primo taurus detractat aratra,</TextUnit>
    <TextUnit id="844" loc="2.3.48">post venit assueto mollis ad arva iugo,</TextUnit>
    <TextUnit id="845" loc="2.3.49">sic primo iuvenes trepidant in amore feroces,</TextUnit>
    <TextUnit id="846" loc="2.3.50">dehinc domiti post haec aequa et iniqua ferunt.</TextUnit>
    <TextUnit id="847" loc="2.3.51">turpia perpessus vates est vincla Melampus,</TextUnit>
    <TextUnit id="848" loc="2.3.52">cognitus Iphicli surripuisse boves;</TextUnit>
    <TextUnit id="849" loc="2.3.53">quem non lucra, magis Pero formosa coegit,</TextUnit>
    <TextUnit id="850" loc="2.3.54">mox Amythaonia nupta futura domo.</TextUnit>
    <TextUnit id="851" loc="2.4.1">Multa prius dominae delicta queraris oportet,</TextUnit>
    <TextUnit id="852" loc="2.4.2">saepe roges aliquid, saepe repulsus eas,</TextUnit>
    <TextUnit id="853" loc="2.4.3">et saepe immeritos corrumpas dentibus unguis,</TextUnit>
    <TextUnit id="854" loc="2.4.4">et crepitum dubio suscitet ira pede!</TextUnit>
    <TextUnit id="855" loc="2.4.5">nequiquam perfusa meis unguenta capillis,</TextUnit>
    <TextUnit id="856" loc="2.4.6">ibat et expenso planta morata gradu.</TextUnit>
    <TextUnit id="857" loc="2.4.7">non hic herba valet, non hic nocturna Cytaeis,</TextUnit>
    <TextUnit id="858" loc="2.4.8">non Perimedaeae gramina cocta manus;</TextUnit>
    <TextUnit id="859" loc="2.4.9">nam cui non ego sum fallaci praemia vati?</TextUnit>
    <TextUnit id="860" loc="2.4.10">quae mea non decies somnia versat anus?</TextUnit>
    <TextUnit id="861" loc="2.4.11">quippe ubi nec causas nec apertos cernimus ictus,</TextUnit>
    <TextUnit id="862" loc="2.4.12">unde tamen veniant tot mala caeca via est;</TextUnit>
    <TextUnit id="863" loc="2.4.13">non eget hic medicis, non lectis mollibus aeger,</TextUnit>
    <TextUnit id="864" loc="2.4.14">huic nullum caeli tempus et aura nocet;</TextUnit>
    <TextUnit id="865" loc="2.4.15">ambulat—et subito mirantur funus amici!</TextUnit>
    <TextUnit id="866" loc="2.4.16">sic est incautum, quidquid habetur amor.</TextUnit>
    <TextUnit id="867" loc="2.4.17">hostis si quis erit nobis, amet ille puellas:</TextUnit>
    <TextUnit id="868" loc="2.4.18">gaudeat in puero, si quis amicus erit.</TextUnit>
    <TextUnit id="869" loc="2.4.19">tranquillo tuta descendis flumine cumba:</TextUnit>
    <TextUnit id="870" loc="2.4.20">quid tibi tam parvi litoris unda nocet?</TextUnit>
    <TextUnit id="871" loc="2.4.21">alter saepe uno mutat praecordia Verbo,</TextUnit>
    <TextUnit id="872" loc="2.4.22">altera vix ipso sanguine mollis erit.</TextUnit>
    <TextUnit id="873" loc="2.5.1">hoc verum est, tota te ferri, Cynthia, Roma,</TextUnit>
    <TextUnit id="874" loc="2.5.2">et non ignota vivere nequitia?</TextUnit>
    <TextUnit id="875" loc="2.5.3">haec merui sperare? dabis mihi, perfida, poenas;</TextUnit>
    <TextUnit id="876" loc="2.5.4">et nobis aliquo, Cynthia, ventus erit.</TextUnit>
    <TextUnit id="877" loc="2.5.5">inveniam tamen e multis fallacibus unam,</TextUnit>
    <TextUnit id="878" loc="2.5.6">quae fieri nostro carmine nota velit,</TextUnit>
    <TextUnit id="879" loc="2.5.7">nec mihi tam duris insultet moribus et te</TextUnit>
    <TextUnit id="880" loc="2.5.8">vellicet: heu sero flebis amata diu.</TextUnit>
    <TextUnit id="881" loc="2.5.9">nunc est ira recens, nunc est discedere tempus:</TextUnit>
    <TextUnit id="882" loc="2.5.10">si dolor afuerit, crede, redibit amor.</TextUnit>
    <TextUnit id="883" loc="2.5.11">non ita Carpathiae variant Aquilonibus undae,</TextUnit>
    <TextUnit id="884" loc="2.5.12">nec dubio nubes vertitur atra Noto,</TextUnit>
    <TextUnit id="885" loc="2.5.13">quam facile irati verbo mutantur amantes:</TextUnit>
    <TextUnit id="886" loc="2.5.14">dum licet, iniusto subtrahe colla iugo.</TextUnit>
    <TextUnit id="887" loc="2.5.15">nec tu non aliquid, sed prima nocte, dolebis;</TextUnit>
    <TextUnit id="888" loc="2.5.16">omne in amore malum, si patiare, leve est.</TextUnit>
    <TextUnit id="889" loc="2.5.17">at tu per dominae Iunonis dulcia iura</TextUnit>
    <TextUnit id="890" loc="2.5.18">parce tuis animis, vita, nocere tibi.</TextUnit>
    <TextUnit id="891" loc="2.5.19">non solum taurus ferit uncis cornibus hostem,</TextUnit>
    <TextUnit id="892" loc="2.5.20">verum etiam instanti laesa repugnat ovis.</TextUnit>
    <TextUnit id="893" loc="2.5.21">nec tibi periuro scindam de corpore vestis,</TextUnit>
    <TextUnit id="894" loc="2.5.22">nec mea praeclusas fregerit ira fores,</TextUnit>
    <TextUnit id="895" loc="2.5.23">nec tibi conexos iratus carpere crinis,</TextUnit>
    <TextUnit id="896" loc="2.5.24">nec duris ausim laedere pollicibus:</TextUnit>
    <TextUnit id="897" loc="2.5.25">rusticus haec aliquis tam turpia proelia quaerat,</TextUnit>
    <TextUnit id="898" loc="2.5.26">cuius non hederae circuiere caput.</TextUnit>
    <TextUnit id="899" loc="2.5.27">scribam igitur, quod non umquam tua deleat aetas,</TextUnit>
    <TextUnit id="900" loc="2.5.28">'Cynthia, forma potens; Cynthia, verba levis.'</TextUnit>
    <TextUnit id="901" loc="2.5.29">crede mihi, quamvis contemnas murmura famae,</TextUnit>
    <TextUnit id="902" loc="2.5.30">hic tibi pallori, Cynthia, versus erit.</TextUnit>
    <TextUnit id="903" loc="2.6.1">non ita complebant Ephyraeae Laidos aedis,</TextUnit>
    <TextUnit id="904" loc="2.6.2">ad cuius iacuit Graecia toea fores;</TextUnit>
    <TextUnit id="905" loc="2.6.3">turba Menandreae fuerat nec Thaidos olim</TextUnit>
    <TextUnit id="906" loc="2.6.4">tanta, in qua populus lusit Erichthonius;</TextUnit>
    <TextUnit id="907" loc="2.6.5">nec quae deletas potuit cormponere Thebas,</TextUnit>
    <TextUnit id="908" loc="2.6.6">Phryne tam multis facta beata viris.</TextUnit>
    <TextUnit id="909" loc="2.6.7">quin etiam falsos fingis tibi saepe propinquos,</TextUnit>
    <TextUnit id="910" loc="2.6.8">oscula nec desunt qui tibi iure ferant.</TextUnit>
    <TextUnit id="911" loc="2.6.9">me iuvenum pictae facies, me nomina laedunt,</TextUnit>
    <TextUnit id="912" loc="2.6.10">me tener in cunis et sine voce puer;</TextUnit>
    <TextUnit id="913" loc="2.6.11">me laedet, si multa tibi dabit oscula mater,</TextUnit>
    <TextUnit id="914" loc="2.6.12">me soror et cum quae dormit amica simul:</TextUnit>
    <TextUnit id="915" loc="2.6.13">omnia me laedent: timidus sum (ignosce timori)</TextUnit>
    <TextUnit id="916" loc="2.6.14">et miser in tunica suspicor esse virum.</TextUnit>
    <TextUnit id="917" loc="2.6.15">his olim, ut fama est, vitiis ad proelia ventum est,</TextUnit>
    <TextUnit id="918" loc="2.6.16">his Troiana vides funera principiis;</TextUnit>
    <TextUnit id="919" loc="2.6.17">aspera Centauros eadem dementia iussit</TextUnit>
    <TextUnit id="920" loc="2.6.18">frangere in adversum pocula Pirithoum.</TextUnit>
    <TextUnit id="921" loc="2.6.19">cur exempla petam Graium? tu criminis auctor</TextUnit>
    <TextUnit id="922" loc="2.6.20">nutritus duro, Romule, lacte lupae:</TextUnit>
    <TextUnit id="923" loc="2.6.21">tu rapere intactas docuisti impune Sabinas:</TextUnit>
    <TextUnit id="924" loc="2.6.22">per te nunc Romae quidlibet audet Amor.</TextUnit>
    <TextUnit id="925" loc="2.6.23">felix Admeti coniunx et lectus Vlixis,</TextUnit>
    <TextUnit id="926" loc="2.6.24">et quaecumque viri femina limen amat!</TextUnit>
    <TextUnit id="927" loc="2.6.25">templa Pudicitiae quid opus statuisse puellis,</TextUnit>
    <TextUnit id="928" loc="2.6.26">si cuivis nuptae quidlibet esse licet?</TextUnit>
    <TextUnit id="929" loc="2.6.27">quae manus obscenas depinxit prima tabellas</TextUnit>
    <TextUnit id="930" loc="2.6.28">et posuit casta turpia visa domo,</TextUnit>
    <TextUnit id="931" loc="2.6.29">illa puellarum ingenuos eorrupit ocellos</TextUnit>
    <TextUnit id="932" loc="2.6.30">nequitiaeque suae noluit esse rudis.</TextUnit>
    <TextUnit id="933" loc="2.6.31">a gemat, in terris, ista qui protulit arte</TextUnit>
    <TextUnit id="934" loc="2.6.32">turpia sub tacita condita laetitia!</TextUnit>
    <TextUnit id="935" loc="2.6.33">non istis olim variabant tecta figuris:</TextUnit>
    <TextUnit id="936" loc="2.6.34">tum paries nullo crimine pictus erat.</TextUnit>
    <TextUnit id="937" loc="2.6.35">sed non immerito! velavit aranea fanum</TextUnit>
    <TextUnit id="938" loc="2.6.36">et mala desertos occupat herba deos.</TextUnit>
    <TextUnit id="939" loc="2.6.37">quos igitur tibi custodes, quae limina ponam,</TextUnit>
    <TextUnit id="940" loc="2.6.38">quae numquam supra pes inimicus eat?</TextUnit>
    <TextUnit id="941" loc="2.6.39">nam nihil invitae tristis custodia prodest:</TextUnit>
    <TextUnit id="942" loc="2.6.40">quam peccare pudet, Cynthia, tuta sat est.</TextUnit>
    <TextUnit id="943" loc="2.6.41">nos uxor numquam, numquam seducet amica:</TextUnit>
    <TextUnit id="944" loc="2.6.42">semper amica mihi, semper et uxor eris.</TextUnit>
    <TextUnit id="945" loc="2.7.1">gavisa est certe sublatam Cynthia legem,</TextUnit>
    <TextUnit id="946" loc="2.7.2">qua quondam edicta flemus uterque diu,</TextUnit>
    <TextUnit id="947" loc="2.7.3">ni nos divideret: quamvis diducere amantis</TextUnit>
    <TextUnit id="948" loc="2.7.4">non queat invitos Iuppiter ipse duos.</TextUnit>
    <TextUnit id="949" loc="2.7.5">'At magnus Caesar.' sed magnus Caesar in armis:</TextUnit>
    <TextUnit id="950" loc="2.7.6">devictae gentes nil in amore valent.</TextUnit>
    <TextUnit id="951" loc="2.7.7">nam citius paterer caput hoc discedere collo</TextUnit>
    <TextUnit id="952" loc="2.7.8">quam possem nuptae perdere more faces,</TextUnit>
    <TextUnit id="953" loc="2.7.9">aut ego transirem tua limina clausa maritus,</TextUnit>
    <TextUnit id="954" loc="2.7.10">respiciens udis prodita luminibus.</TextUnit>
    <TextUnit id="955" loc="2.7.11">a mea tum qualis caneret tibi tibia somnos,</TextUnit>
    <TextUnit id="956" loc="2.7.12">tibia, funesta tristior illa tuba!</TextUnit>
    <TextUnit id="957" loc="2.7.13">unde mihi Parthis natos praebere triumphis?</TextUnit>
    <TextUnit id="958" loc="2.7.14">nullus de nostro sanguine miles erit.</TextUnit>
    <TextUnit id="959" loc="2.7.15">quod si vera meae comitarent castra puellae,</TextUnit>
    <TextUnit id="960" loc="2.7.16">non mihi sat magnus Castoris iret equus.</TextUnit>
    <TextUnit id="961" loc="2.7.17">hinc etenim tantum meruit mea gloria nomen,</TextUnit>
    <TextUnit id="962" loc="2.7.18">gloria ad hibernos lata Borysthenidas.</TextUnit>
    <TextUnit id="963" loc="2.7.19">tu mihi sola places: placeam tibi, Cynthia, solus:</TextUnit>
    <TextUnit id="964" loc="2.7.20">hic erit et patrio nomine pluris amor.</TextUnit>
    <TextUnit id="965" loc="2.8.1">eripitur nobis iam pridem cara puella:</TextUnit>
    <TextUnit id="966" loc="2.8.2">et tu me lacrimas fundere, amice, vetas?</TextUnit>
    <TextUnit id="967" loc="2.8.3">nullae sunt inimicitiae nisi amoris acerbae:</TextUnit>
    <TextUnit id="968" loc="2.8.4">ipsum me iugula, lenior hostis ero.</TextUnit>
    <TextUnit id="969" loc="2.8.5">possum ego in alterius positam spectare lacerto?</TextUnit>
    <TextUnit id="970" loc="2.8.6">nec mea dicetur, quae modo dicta mea est?</TextUnit>
    <TextUnit id="971" loc="2.8.7">omnia vertuntur: certe vertuntur amores:</TextUnit>
    <TextUnit id="972" loc="2.8.8">vinceris aut vincis, haec in amore rota est.</TextUnit>
    <TextUnit id="973" loc="2.8.9">magni saepe duces, magni cecidere tyranni,</TextUnit>
    <TextUnit id="974" loc="2.8.10">et Thebae steterant altaque Troia fuit.</TextUnit>
    <TextUnit id="975" loc="2.8.11">munera quanta dedi vel qualia carmina feci!</TextUnit>
    <TextUnit id="976" loc="2.8.12">illa tamen numquam ferrea dixit 'Amo.'</TextUnit>
    <TextUnit id="977" loc="2.8.13">ergo iam multos nimium temerarius annos,</TextUnit>
    <TextUnit id="978" loc="2.8.14">improba, qui tulerim teque tuamque domum?</TextUnit>
    <TextUnit id="979" loc="2.8.15">ecquandone tibi liber sum visus? an usque</TextUnit>
    <TextUnit id="980" loc="2.8.16">in nostrum iacies verba superba caput?</TextUnit>
    <TextUnit id="981" loc="2.8.17">sic igitur prima moriere aetate, Properti?</TextUnit>
    <TextUnit id="982" loc="2.8.18">sed morere; interitu gaudeat illa tuo!</TextUnit>
    <TextUnit id="983" loc="2.8.19">exagitet nostros Manis, sectetur et umbras,</TextUnit>
    <TextUnit id="984" loc="2.8.20">insultetque rogis, calcet et ossa mea!</TextUnit>
    <TextUnit id="985" loc="2.8.21">quid? non Antigonae tumulo Boeotius Haemon</TextUnit>
    <TextUnit id="986" loc="2.8.22">corruit ipse suo saucius ense latus,</TextUnit>
    <TextUnit id="987" loc="2.8.23">et sua cum miserae permiscuit ossa puellae,</TextUnit>
    <TextUnit id="988" loc="2.8.24">qua sine Thebanam noluit ire domum?</TextUnit>
    <TextUnit id="989" loc="2.8.25">sed non effugies: mecum moriaris oportet;</TextUnit>
    <TextUnit id="990" loc="2.8.26">hoc eodem ferro stillet uterque cruor.</TextUnit>
    <TextUnit id="991" loc="2.8.27">quamvis ista mihi mors est inhonesta futura:</TextUnit>
    <TextUnit id="992" loc="2.8.28">mors inhonesta quidem, tu moriere tamen.</TextUnit>
    <TextUnit id="993" loc="2.8.29">ille etiam abrepta desertus coniuge Achilles</TextUnit>
    <TextUnit id="994" loc="2.8.30">cessare in tectis pertulit arma sua.</TextUnit>
    <TextUnit id="995" loc="2.8.31">viderat ille fuga, stratos in litore Achivos,</TextUnit>
    <TextUnit id="996" loc="2.8.32">fervere et Hectorea Dorica castra face;</TextUnit>
    <TextUnit id="997" loc="2.8.33">viderat informem multa Patroclon harena</TextUnit>
    <TextUnit id="998" loc="2.8.34">porrectum et sparsas caede iacere comas,</TextUnit>
    <TextUnit id="999" loc="2.8.35">omnia formosam propter Briseida passus:</TextUnit>
    <TextUnit id="1000" loc="2.8.36">tantus in erepto saevit amore dolor.</TextUnit>
    <TextUnit id="1001" loc="2.8.37">at postquam sera captiva est reddita poena,</TextUnit>
    <TextUnit id="1002" loc="2.8.38">fortem illum Haemoniis Hectora traxit equis.</TextUnit>
    <TextUnit id="1003" loc="2.8.39">inferior multo cum sim vel matre vel armis,</TextUnit>
    <TextUnit id="1004" loc="2.9.1">iste quod est, ego saepe fui: sed fors et in hora</TextUnit>
    <TextUnit id="1005" loc="2.9.2">hoc ipso eiecto carior alter erit.</TextUnit>
    <TextUnit id="1006" loc="2.9.3">Penelope poterat bis denos salva per annos</TextUnit>
    <TextUnit id="1007" loc="2.9.4">vivere, tam multis femina digna procis;</TextUnit>
    <TextUnit id="1008" loc="2.9.5">coniugium falsa poterat differre Minerva,</TextUnit>
    <TextUnit id="1009" loc="2.9.6">nocturno solvens texta diurna dolo;</TextUnit>
    <TextUnit id="1010" loc="2.9.7">visura et quamvis numquam speraret Vlixem,</TextUnit>
    <TextUnit id="1011" loc="2.9.8">illum exspectando facta remansit anus.</TextUnit>
    <TextUnit id="1012" loc="2.9.9">nec non exanimem amplectens Briseis Achillem</TextUnit>
    <TextUnit id="1013" loc="2.9.10">candida vesana verberat ora manu;</TextUnit>
    <TextUnit id="1014" loc="2.9.11">et dominum lavit maerens captiva cruentum,</TextUnit>
    <TextUnit id="1015" loc="2.9.12">propositum flavis in Simoenta vadis,</TextUnit>
    <TextUnit id="1016" loc="2.9.13">foedavitque comas, et tanti corpus Achilli</TextUnit>
    <TextUnit id="1017" loc="2.9.14">maximaque in parva sustulit ossa manu;</TextUnit>
    <TextUnit id="1018" loc="2.9.15">cum tibi nec Peleus aderat nec caerula mater,</TextUnit>
    <TextUnit id="1019" loc="2.9.16">Scyria nec viduo Deidamia toro.</TextUnit>
    <TextUnit id="1020" loc="2.9.17">tunc igitur veris gaudebat Graecia nuptis,</TextUnit>
    <TextUnit id="1021" loc="2.9.18">tunc etiam felix inter et arma pudor.</TextUnit>
    <TextUnit id="1022" loc="2.9.19">at tu non una potuisti nocte vacare,</TextUnit>
    <TextUnit id="1023" loc="2.9.20">impia, non unum sola manere diem!</TextUnit>
    <TextUnit id="1024" loc="2.9.21">quin etiam multo duxistis pocula risu:</TextUnit>
    <TextUnit id="1025" loc="2.9.22">forsitan et de me verba fuere mala.</TextUnit>
    <TextUnit id="1026" loc="2.9.23">hic etiam petitur, qui te prius ante reliquit:</TextUnit>
    <TextUnit id="1027" loc="2.9.24">di faciant, isto capta fruare viro!</TextUnit>
    <TextUnit id="1028" loc="2.9.25">haec mihi vota tuam propter suscepta salutem,</TextUnit>
    <TextUnit id="1029" loc="2.9.26">cum capite hoc Stygiae iam poterentur aquae,</TextUnit>
    <TextUnit id="1030" loc="2.9.27">et lectum flentes circum staremus amici?</TextUnit>
    <TextUnit id="1031" loc="2.9.28">hic ubi tum, pro di, perfida, quisve fuit?</TextUnit>
    <TextUnit id="1032" loc="2.9.29">quid si longinquos retinerer miles ad Indos,</TextUnit>
    <TextUnit id="1033" loc="2.9.30">aut mea si staret navis in Oceano?</TextUnit>
    <TextUnit id="1034" loc="2.9.31">sed vobis facile est verba et componere fraudes:</TextUnit>
    <TextUnit id="1035" loc="2.9.32">hoc unum didicit femina semper opus.</TextUnit>
    <TextUnit id="1036" loc="2.9.33">non sic incerto mutantur flamine Syrtes,</TextUnit>
    <TextUnit id="1037" loc="2.9.34">nec folia hiberno tam tremefacta Noto,</TextUnit>
    <TextUnit id="1038" loc="2.9.35">quam cito feminea non constat foedus in ira,</TextUnit>
    <TextUnit id="1039" loc="2.9.36">sive ea causa gravis sive ea causa levis.</TextUnit>
    <TextUnit id="1040" loc="2.9.37">nunc, quoniam ista tibi placuit sententia, cedam:</TextUnit>
    <TextUnit id="1041" loc="2.9.38">tela, precor, pueri, promite acuta magis,</TextUnit>
    <TextUnit id="1042" loc="2.9.39">figite certantes atque hanc mihi solvite vitam!</TextUnit>
    <TextUnit id="1043" loc="2.9.40">sanguis erit vobis maxima palma meus.</TextUnit>
    <TextUnit id="1044" loc="2.9.41">sidera sunt testes et matutina pruina</TextUnit>
    <TextUnit id="1045" loc="2.9.42">et furtim misero ianua aperta mihi,</TextUnit>
    <TextUnit id="1046" loc="2.9.43">te nihil in vita nobis acceptius umquam:</TextUnit>
    <TextUnit id="1047" loc="2.9.44">nunc quoque erit, quamvis sis inimica, nihil.</TextUnit>
    <TextUnit id="1048" loc="2.9.45">nec domina ulla meo ponet vestigia lecto:</TextUnit>
    <TextUnit id="1049" loc="2.9.46">solus ero, quoniam non licet esse tuum.</TextUnit>
    <TextUnit id="1050" loc="2.9.47">atque utinam, si forte pios eduximus annos,</TextUnit>
    <TextUnit id="1051" loc="2.9.48">ille vir in medio fiat amore lapis!</TextUnit>
    <TextUnit id="1052" loc="2.9.50">non ob regna magis diris cecidere sub armis</TextUnit>
    <TextUnit id="1053" loc="2.9.51">Thebani media non sine matre duces,</TextUnit>
    <TextUnit id="1054" loc="2.9.52">quam, mihi si media liceat pugnare puella,</TextUnit>
    <TextUnit id="1055" loc="2.9.53">mortem ego non fugiam morte subire tua.</TextUnit>
    <TextUnit id="1056" loc="2.10.1">sed tempus lustrare aliis Helicona choreis,</TextUnit>
    <TextUnit id="1057" loc="2.10.2">et campum Haemonio iam dare tempus equo.</TextUnit>
    <TextUnit id="1058" loc="2.10.3">iam libet et fortis memorare ad proelia turmas</TextUnit>
    <TextUnit id="1059" loc="2.10.4">et Romana mei dicere castra ducis.</TextUnit>
    <TextUnit id="1060" loc="2.10.5">quod si deficiant vires, audacia certe</TextUnit>
    <TextUnit id="1061" loc="2.10.6">laus erit: in magnis et voluisse sat est.</TextUnit>
    <TextUnit id="1062" loc="2.10.7">aetas prima canat Veneres, extrema tumultus:</TextUnit>
    <TextUnit id="1063" loc="2.10.8">bella canam, quando scripta puella mea est.</TextUnit>
    <TextUnit id="1064" loc="2.10.9">nunc volo subducto gravior procedere vultu,</TextUnit>
    <TextUnit id="1065" loc="2.10.10">nunc aliam citharam me mea Musa docet.</TextUnit>
    <TextUnit id="1066" loc="2.10.11">surge, anima, ex humili; iam, carmine, sumite vires;</TextUnit>
    <TextUnit id="1067" loc="2.10.12">Pierides, magni nunc erit oris opus.</TextUnit>
    <TextUnit id="1068" loc="2.10.13">iam negat Euphrates equitem post terga tueri</TextUnit>
    <TextUnit id="1069" loc="2.10.14">Parthorum et Crassos se tenuisse dolet:</TextUnit>
    <TextUnit id="1070" loc="2.10.15">India quin, Auguste, tuo dat colla triumpho,</TextUnit>
    <TextUnit id="1071" loc="2.10.16">et domus intactae te tremit Arabiae;</TextUnit>
    <TextUnit id="1072" loc="2.10.17">et si qua extremis tellus se subtrahit oris,</TextUnit>
    <TextUnit id="1073" loc="2.10.18">sentiat illa tuas postmodo capta manus!</TextUnit>
    <TextUnit id="1074" loc="2.10.19">haec ego castra sequar; vates tua castra canendo</TextUnit>
    <TextUnit id="1075" loc="2.10.20">magnus ero: servent hunc mihi fata diem!</TextUnit>
    <TextUnit id="1076" loc="2.10.21">at caput in magnis ubi non est tangere signis,</TextUnit>
    <TextUnit id="1077" loc="2.10.22">ponitur hac imos ante corona pedes;</TextUnit>
    <TextUnit id="1078" loc="2.10.23">sic nos nunc, inopes laudis conscendere carmen,</TextUnit>
    <TextUnit id="1079" loc="2.10.24">pauperibus sacris vilia tura damus.</TextUnit>
    <TextUnit id="1080" loc="2.10.25">nondum etiam Ascraeos norunt mea carmina fontis,</TextUnit>
    <TextUnit id="1081" loc="2.10.26">sed modo Permessi flumine lavit Amor.</TextUnit>
    <TextUnit id="1082" loc="2.11.1">scribant de te alii vel sis ignota licebit:</TextUnit>
    <TextUnit id="1083" loc="2.11.2">laudet, qui sterili semina ponit humo.</TextUnit>
    <TextUnit id="1084" loc="2.11.3">omnia, crede mihi, tecum uno munera lecto</TextUnit>
    <TextUnit id="1085" loc="2.11.4">auferet extremi funeris atra dies;</TextUnit>
    <TextUnit id="1086" loc="2.11.5">et tua transibit contemnens ossa viator,</TextUnit>
    <TextUnit id="1087" loc="2.11.6">nec dicet 'Cinis hic docta puella fuit.'</TextUnit>
    <TextUnit id="1088" loc="2.12.1">quicumque ille fuit, puerum qui pinxit Amorem,</TextUnit>
    <TextUnit id="1089" loc="2.12.2">nonne putas miras hunc habuisse manus?</TextUnit>
    <TextUnit id="1090" loc="2.12.3">is primum vidit sine sensu vivere amantis,</TextUnit>
    <TextUnit id="1091" loc="2.12.4">et levibus curis magna perire bona.</TextUnit>
    <TextUnit id="1092" loc="2.12.5">idem non frustra ventosas addidit alas,</TextUnit>
    <TextUnit id="1093" loc="2.12.6">fecit et humano corde volare deum:</TextUnit>
    <TextUnit id="1094" loc="2.12.7">scilicet alterna quoniam iactamur in unda,</TextUnit>
    <TextUnit id="1095" loc="2.12.8">nostraque non ullis permanet aura locis.</TextUnit>
    <TextUnit id="1096" loc="2.12.9">et merito hamatis manus est armata sagittis,</TextUnit>
    <TextUnit id="1097" loc="2.12.10">et pharetra ex umero Cnosia utroque iacet:</TextUnit>
    <TextUnit id="1098" loc="2.12.11">ante ferit quoniam, tuti quam cernimus hostem,</TextUnit>
    <TextUnit id="1099" loc="2.12.12">nec quisquam ex illo vulnere sanus abit.</TextUnit>
    <TextUnit id="1100" loc="2.12.13">in me tela manent, manet et puerilis imago:</TextUnit>
    <TextUnit id="1101" loc="2.12.14">sed certe pennas perdidit ille suas;</TextUnit>
    <TextUnit id="1102" loc="2.12.15">evolat heu nostro quoniam de pectore nusquam,</TextUnit>
    <TextUnit id="1103" loc="2.12.16">assiduusque meo sanguine bella gerit.</TextUnit>
    <TextUnit id="1104" loc="2.12.17">quid tibi iucundum est siccis habitare medullis?</TextUnit>
    <TextUnit id="1105" loc="2.12.18">si pudor est, alio traice tela una!</TextUnit>
    <TextUnit id="1106" loc="2.12.19">intactos isto satius temptare veneno:</TextUnit>
    <TextUnit id="1107" loc="2.12.20">non ego, sed tenuis vapulat umbra mea.</TextUnit>
    <TextUnit id="1108" loc="2.12.21">quam si perdideris, quis erit qui talia cantet,</TextUnit>
    <TextUnit id="1109" loc="2.12.22">(haec mea Musa levis gloria magna tua est),</TextUnit>
    <TextUnit id="1110" loc="2.12.23">qui caput et digitos et lumina nigra puellae,</TextUnit>
    <TextUnit id="1111" loc="2.13.1">non tot Achaemeniis armantur etrusca sagittis</TextUnit>
    <TextUnit id="1112" loc="2.13.2">spicula quot nostro pectore fixit Amor.</TextUnit>
    <TextUnit id="1113" loc="2.13.3">hic me tam gracilis vetuit contemnere Musas,</TextUnit>
    <TextUnit id="1114" loc="2.13.4">iussit et Ascraeum sic habitare nemus,</TextUnit>
    <TextUnit id="1115" loc="2.13.5">non ut Pieriae quercus mea verba sequantur,</TextUnit>
    <TextUnit id="1116" loc="2.13.6">aut possim Ismaria ducere valle feras,</TextUnit>
    <TextUnit id="1117" loc="2.13.7">sed magis ut nostro stupefiat Cynthia versu:</TextUnit>
    <TextUnit id="1118" loc="2.13.8">tunc ego sim Inachio notior arte Lino.</TextUnit>
    <TextUnit id="1119" loc="2.13.9">non ego sum formae tantum mirator honestae,</TextUnit>
    <TextUnit id="1120" loc="2.13.10">nec si qua illustris femina iactat avos:</TextUnit>
    <TextUnit id="1121" loc="2.13.11">me iuvet in gremio doctae legisse puellae,</TextUnit>
    <TextUnit id="1122" loc="2.13.12">auribus et puris scripta probasse mea.</TextUnit>
    <TextUnit id="1123" loc="2.13.13">haec ubi contigerint, populi confusa valeto</TextUnit>
    <TextUnit id="1124" loc="2.13.14">fabula: nam domina iudice tutus ero.</TextUnit>
    <TextUnit id="1125" loc="2.13.15">quae si forte bonas ad pacem verterit auris,</TextUnit>
    <TextUnit id="1126" loc="2.13.16">possum inimicitias tunc ego ferre Iovis.</TextUnit>
    <TextUnit id="1127" loc="2.13b.1">quandocumque igitur nostros mors claudet ocellos,</TextUnit>
    <TextUnit id="1128" loc="2.13b.2">accipe quae serves funeris acta mei.</TextUnit>
    <TextUnit id="1129" loc="2.13b.3">nec mea tunc longa spatietur imagine pompa</TextUnit>
    <TextUnit id="1130" loc="2.13b.4">nec tuba sit fati vana querela mei;</TextUnit>
    <TextUnit id="1131" loc="2.13b.5">nec mihi tunc fulcro sternatur lectus eburno,</TextUnit>
    <TextUnit id="1132" loc="2.13b.6">nec sit in Attalico mors mea nixa toro.</TextUnit>
    <TextUnit id="1133" loc="2.13b.7">desit odoriferis ordo mihi lancibus, adsint</TextUnit>
    <TextUnit id="1134" loc="2.13b.8">plebei parvae funeris exsequiae.</TextUnit>
    <TextUnit id="1135" loc="2.13b.9">sat mea sat magna est, si tres sint pompa libelli,</TextUnit>
    <TextUnit id="1136" loc="2.13b.10">quos ego Persephonae maxima dona feram.</TextUnit>
    <TextUnit id="1137" loc="2.13b.11">tu vero nudum pectus lacerata sequeris,</TextUnit>
    <TextUnit id="1138" loc="2.13b.12">nec fueris nomen lassa vocare meum,</TextUnit>
    <TextUnit id="1139" loc="2.13b.13">osculaque in gelidis pones suprema labellis,</TextUnit>
    <TextUnit id="1140" loc="2.13b.14">cum dabitur Syrio munere plenus onyx.</TextUnit>
    <TextUnit id="1141" loc="2.13b.15">deinde, ubi suppositus cinerem me fecerit ardor</TextUnit>
    <TextUnit id="1142" loc="2.13b.16">accipiat Manis parvula testa meos,</TextUnit>
    <TextUnit id="1143" loc="2.13b.17">et sit in exiguo laurus super addita busto,</TextUnit>
    <TextUnit id="1144" loc="2.13b.18">quae tegat exstincti funeris umbra locum,</TextUnit>
    <TextUnit id="1145" loc="2.13b.19">et duo sint versus: QVI NVNC IACET HORRIDA PVLVIS,</TextUnit>
    <TextUnit id="1146" loc="2.13b.20">VNIVS HIC QVONDAM SERVVS AMORIS ERAT.</TextUnit>
    <TextUnit id="1147" loc="2.13b.21">nec minus haec nostri notescet fama sepulcri,</TextUnit>
    <TextUnit id="1148" loc="2.13b.22">quam fuerant Pthii busta cruenta viri.</TextUnit>
    <TextUnit id="1149" loc="2.13b.23">tu quoque si quando venies ad fata, memento,</TextUnit>
    <TextUnit id="1150" loc="2.13b.24">hoc iter ad lapides cana veni memores.</TextUnit>
    <TextUnit id="1151" loc="2.13b.25">interea cave sis nos aspernata sepultos:</TextUnit>
    <TextUnit id="1152" loc="2.13b.26">non nihil ad verum conscia terra sapit.</TextUnit>
    <TextUnit id="1153" loc="2.13b.27">atque utinam primis animam me ponere cunis</TextUnit>
    <TextUnit id="1154" loc="2.13b.28">iussisset quaevis de Tribus una Soror!</TextUnit>
    <TextUnit id="1155" loc="2.13b.29">nam quo tam dubiae servetur spiritus horae?</TextUnit>
    <TextUnit id="1156" loc="2.13b.30">Nestoris est visus post tria saecla cinis:</TextUnit>
    <TextUnit id="1157" loc="2.13b.31">cui si longaevae minuisset fata senectae</TextUnit>
    <TextUnit id="1158" loc="2.13b.32">Gallicus Iliacis miles in aggeribus,</TextUnit>
    <TextUnit id="1159" loc="2.13b.33">non ille Antilochi vidisset corpus humari,</TextUnit>
    <TextUnit id="1160" loc="2.13b.34">diceret aut 'O mors, cur mihi sera venis?'</TextUnit>
    <TextUnit id="1161" loc="2.13b.35">tu tamen amisso non numquam flebis amico:</TextUnit>
    <TextUnit id="1162" loc="2.13b.36">fas est praeteritos semper amare viros.</TextUnit>
    <TextUnit id="1163" loc="2.13b.37">testis, qui niveum quondam percussit Adonem</TextUnit>
    <TextUnit id="1164" loc="2.13b.38">venantem Idalio vertice durus aper,</TextUnit>
    <TextUnit id="1165" loc="2.13b.39">illis formosum iacuisse paludibus; illuc</TextUnit>
    <TextUnit id="1166" loc="2.13b.40">diceris effusa tu, Venus, isse coma.</TextUnit>
    <TextUnit id="1167" loc="2.13b.41">sed frustra mutos revocabis, Cynthia, Manis:</TextUnit>
    <TextUnit id="1168" loc="2.14.1">non ita Dardanio gavisus Atrida triumpho est,</TextUnit>
    <TextUnit id="1169" loc="2.14.2">cum caderent magnae Laomedontis opes;</TextUnit>
    <TextUnit id="1170" loc="2.14.3">nec sic errore exacto laetatus Vlixes,</TextUnit>
    <TextUnit id="1171" loc="2.14.4">cum tetigit carae litora Dulichiae;</TextUnit>
    <TextUnit id="1172" loc="2.14.5">nec sic Electra, salvum cum aspexit Oresten,</TextUnit>
    <TextUnit id="1173" loc="2.14.6">cuius falsa tenens fleverat ossa soror;</TextUnit>
    <TextUnit id="1174" loc="2.14.7">nec sic incolumem Minois Thesea vidit,</TextUnit>
    <TextUnit id="1175" loc="2.14.8">Daedalimn lino cum duce rexit iter;</TextUnit>
    <TextUnit id="1176" loc="2.14.9">quanta ego praeterita collegi gaudia nocte:</TextUnit>
    <TextUnit id="1177" loc="2.14.10">immortalis ero, si altera talis erit.</TextUnit>
    <TextUnit id="1178" loc="2.14.11">at dum demissis supplex cervicibus ibam,</TextUnit>
    <TextUnit id="1179" loc="2.14.12">dicebar sicco vilior esse lacu.</TextUnit>
    <TextUnit id="1180" loc="2.14.13">nec mihi iam fastus opponere quaerit iniquos,</TextUnit>
    <TextUnit id="1181" loc="2.14.14">nec mihi ploranti lenta sedere potest.</TextUnit>
    <TextUnit id="1182" loc="2.14.15">atque utinam non tam sero mihi nota fuisset</TextUnit>
    <TextUnit id="1183" loc="2.14.16">condicio! cineri nunc medicina datur.</TextUnit>
    <TextUnit id="1184" loc="2.14.17">alltc pedes caecis lucebat semita nobis:</TextUnit>
    <TextUnit id="1185" loc="2.14.18">scilicet insano nemo in amore videt.</TextUnit>
    <TextUnit id="1186" loc="2.14.19">hoc sensi prodesse magis: contemnite, amantes!</TextUnit>
    <TextUnit id="1187" loc="2.14.20">sic hodie veniet, si qua negavit heri.</TextUnit>
    <TextUnit id="1188" loc="2.14.21">pulsabant alii frustra dominamque vocabant:</TextUnit>
    <TextUnit id="1189" loc="2.14.22">mecum habuit positum lenta puella caput.</TextUnit>
    <TextUnit id="1190" loc="2.14.23">haec mihi devictis potior victoria Parthis,</TextUnit>
    <TextUnit id="1191" loc="2.14.24">haec spolia, haec reges, haec mihi currus erunt.</TextUnit>
    <TextUnit id="1192" loc="2.14.25">magna ego dona tua figam, Cytherea, columna,</TextUnit>
    <TextUnit id="1193" loc="2.14.26">taleque sub nostro nomine carmen erit:</TextUnit>
    <TextUnit id="1194" loc="2.14.27">HAS PONO ANTE TVAS TIBI, DIVA, PROPERTIVS AEDIS</TextUnit>
    <TextUnit id="1195" loc="2.14.28">EXVVIAS, TOTA NOCTE RECEPTVS AMANS.</TextUnit>
    <TextUnit id="1196" loc="2.14.29">nunc a te, mea lux, veniet mea litore navis</TextUnit>
    <TextUnit id="1197" loc="2.14.30">servato, an mediis sidat onusta vadis.</TextUnit>
    <TextUnit id="1198" loc="2.14.31">quod si forte aliqua nobis mutabere culpa,</TextUnit>
    <TextUnit id="1199" loc="2.14.32">vestibulum iaceam mortuus ante tuum!</TextUnit>
    <TextUnit id="1200" loc="2.15.1">o me felicem! o nox mihi candida! et o tu</TextUnit>
    <TextUnit id="1201" loc="2.15.2">lectule deliciis facte beate meis!</TextUnit>
    <TextUnit id="1202" loc="2.15.3">quam multa apposita narramus verba lucerna,</TextUnit>
    <TextUnit id="1203" loc="2.15.4">quantaque sublato lumine rixa fuit!</TextUnit>
    <TextUnit id="1204" loc="2.15.5">nam modo nudatis mecum est luctata papillis,</TextUnit>
    <TextUnit id="1205" loc="2.15.6">interdum tunica duxit operta moram.</TextUnit>
    <TextUnit id="1206" loc="2.15.7">illa meos somno lapsos patefecit ocellos</TextUnit>
    <TextUnit id="1207" loc="2.15.8">ore suo et dixit 'Sicine, lente, iaces?'</TextUnit>
    <TextUnit id="1208" loc="2.15.9">quam vario amplexu mutamus bracchia! quantum</TextUnit>
    <TextUnit id="1209" loc="2.15.10">oscula sunt labris nostra morata tuis!</TextUnit>
    <TextUnit id="1210" loc="2.15.11">non iuvat in caeco Venerem corrumpere motu:</TextUnit>
    <TextUnit id="1211" loc="2.15.12">si nescis, oculi sunt in amore duces.</TextUnit>
    <TextUnit id="1212" loc="2.15.13">ipse Paris nuda fertur periisse Lacaena,</TextUnit>
    <TextUnit id="1213" loc="2.15.14">cum Menelaeo surgeret e thalamo;</TextUnit>
    <TextUnit id="1214" loc="2.15.15">nudus et Endymion Phoebi cepisse sororem</TextUnit>
    <TextUnit id="1215" loc="2.15.16">dicitur et nudae concubuisse deae.</TextUnit>
    <TextUnit id="1216" loc="2.15.17">quod si pertendens animo vestita cubaris,</TextUnit>
    <TextUnit id="1217" loc="2.15.18">scissa veste meas experiere manus:</TextUnit>
    <TextUnit id="1218" loc="2.15.19">quin etiam, si me ulterius provexerit ira,</TextUnit>
    <TextUnit id="1219" loc="2.15.20">ostendes matri bracchia laesa tuae.</TextUnit>
    <TextUnit id="1220" loc="2.15.21">necdum inclinatae prohibent te ludere mammae:</TextUnit>
    <TextUnit id="1221" loc="2.15.22">viderit haec, si quam iam peperisse pudet.</TextUnit>
    <TextUnit id="1222" loc="2.15.23">dum nos fata sinunt, oculos satiemus amore:</TextUnit>
    <TextUnit id="1223" loc="2.15.24">nox tibi longa venit, nec reditura dies.</TextUnit>
    <TextUnit id="1224" loc="2.15.25">atque utinam haerentis sic nos vincire catena</TextUnit>
    <TextUnit id="1225" loc="2.15.26">velles, ut numquam solveret ulla dies!</TextUnit>
    <TextUnit id="1226" loc="2.15.27">exemplo iunctae tibi sint in amore columbae,</TextUnit>
    <TextUnit id="1227" loc="2.15.28">masculus et totum femina coniugium.</TextUnit>
    <TextUnit id="1228" loc="2.15.29">errat, qui finem vesani quaerit amoris:</TextUnit>
    <TextUnit id="1229" loc="2.15.30">verus amor nullum novit habere modum.</TextUnit>
    <TextUnit id="1230" loc="2.15.31">terra prius falso partu deludet arantis,</TextUnit>
    <TextUnit id="1231" loc="2.15.32">et citius nigros Sol agitabit equos,</TextUnit>
    <TextUnit id="1232" loc="2.15.33">fluminaque ad caput incipient revocare liquores,</TextUnit>
    <TextUnit id="1233" loc="2.15.34">aridus et sicco gurgite piscis erit,</TextUnit>
    <TextUnit id="1234" loc="2.15.35">quam possim nostros alio transferre dolores:</TextUnit>
    <TextUnit id="1235" loc="2.15.36">huius ero vivus, mortuus huius ero.</TextUnit>
    <TextUnit id="1236" loc="2.15.37">quod mihi secum talis concedere noctes</TextUnit>
    <TextUnit id="1237" loc="2.15.38">illa velit, vitae longus et annus erit.</TextUnit>
    <TextUnit id="1238" loc="2.15.39">si dabit haec multas, fiam immortalis in illis:</TextUnit>
    <TextUnit id="1239" loc="2.15.40">nocte una quivis vel deus esse potest.</TextUnit>
    <TextUnit id="1240" loc="2.15.41">qualem si cuncti cuperent decurrere vitam</TextUnit>
    <TextUnit id="1241" loc="2.15.42">et pressi multo membra iacere mero,</TextUnit>
    <TextUnit id="1242" loc="2.15.43">non ferrum crudele neque esset bellica navis,</TextUnit>
    <TextUnit id="1243" loc="2.15.44">nec nostra Actiacum verteret ossa mare,</TextUnit>
    <TextUnit id="1244" loc="2.15.45">nec totiens propriis circum oppugnata triumphis</TextUnit>
    <TextUnit id="1245" loc="2.15.46">lassa foret crinis solere Roma suos.</TextUnit>
    <TextUnit id="1246" loc="2.15.47">haec certe merito poterunt laudare minores:</TextUnit>
    <TextUnit id="1247" loc="2.15.48">laeserunt nullos pocula nostra deos.</TextUnit>
    <TextUnit id="1248" loc="2.15.49">tu modo, dum lucet, fructum ne desere vitae!</TextUnit>
    <TextUnit id="1249" loc="2.15.50">omnia si dederis oscula, pauca dabis.</TextUnit>
    <TextUnit id="1250" loc="2.15.51">ac veluti folia arentis liquere corollas,</TextUnit>
    <TextUnit id="1251" loc="2.15.52">quae passim calathis strata natare vides,</TextUnit>
    <TextUnit id="1252" loc="2.15.53">sic nobis, qui nunc magnum spiramus amantes,</TextUnit>
    <TextUnit id="1253" loc="2.15.54">forsitan includet crastina fata dies.</TextUnit>
    <TextUnit id="1254" loc="2.16.1">Praetor ab Illyricis venit modo, Cynthia, terris,</TextUnit>
    <TextUnit id="1255" loc="2.16.2">maxima praeda tibi, maxima cura mihi.</TextUnit>
    <TextUnit id="1256" loc="2.16.3">non potuit saxo vitam posuisse Cerauno?</TextUnit>
    <TextUnit id="1257" loc="2.16.4">a, Neptune, tibi qualia dona darem!</TextUnit>
    <TextUnit id="1258" loc="2.16.5">nunc sine me plena fiunt convivia mensa,</TextUnit>
    <TextUnit id="1259" loc="2.16.6">nunc sine me tota ianua nocte patet.</TextUnit>
    <TextUnit id="1260" loc="2.16.7">quare, si sapis, oblatas ne desere messis</TextUnit>
    <TextUnit id="1261" loc="2.16.8">et stolidum pleno vellere carpe pecus;</TextUnit>
    <TextUnit id="1262" loc="2.16.9">deinde, ubi consumpto restabit munere pauper,</TextUnit>
    <TextUnit id="1263" loc="2.16.10">dic alias iterum naviget Illyrias!</TextUnit>
    <TextUnit id="1264" loc="2.16.11">Cynthia non sequitur fascis nec curat honores,</TextUnit>
    <TextUnit id="1265" loc="2.16.12">semper amatorum ponderat una sinus.</TextUnit>
    <TextUnit id="1266" loc="2.16.13">at tu nunc nostro, Venus, o succurre dolori,</TextUnit>
    <TextUnit id="1267" loc="2.16.14">rumpat ut assiduis membra libidinibus!</TextUnit>
    <TextUnit id="1268" loc="2.16.15">ergo muneribus quivis mercatur amorem?</TextUnit>
    <TextUnit id="1269" loc="2.16.16">Iuppiter, indigna merce puella perit.</TextUnit>
    <TextUnit id="1270" loc="2.16.17">semper in Oceanum mittit me quaerere gemmas,</TextUnit>
    <TextUnit id="1271" loc="2.16.18">et iubet ex ipsa tollere dona Tyro.</TextUnit>
    <TextUnit id="1272" loc="2.16.19">atque utinam Romae nemo esset dives, et ipse</TextUnit>
    <TextUnit id="1273" loc="2.16.20">straminea posset dux habitare casa!</TextUnit>
    <TextUnit id="1274" loc="2.16.21">numquam Venales essent ad munus amicae,</TextUnit>
    <TextUnit id="1275" loc="2.16.22">atque una fieret cana puella domo;</TextUnit>
    <TextUnit id="1276" loc="2.16.23">numquam septenas noctes seiuncta cubares,</TextUnit>
    <TextUnit id="1277" loc="2.16.24">candida tam foedo bracchia fusa viro,</TextUnit>
    <TextUnit id="1278" loc="2.16.25">non quia peccarim (testor te), sed quia vulgo</TextUnit>
    <TextUnit id="1279" loc="2.16.26">formosis levitas semper amica fuit.</TextUnit>
    <TextUnit id="1280" loc="2.16.27">barbarus exclusis agitat vestigia lumbis,</TextUnit>
    <TextUnit id="1281" loc="2.16.28">et subito felix nunc mea regna tenet!</TextUnit>
    <TextUnit id="1282" loc="2.16.29">aspice quid donis Eriphyla invenit amaris,</TextUnit>
    <TextUnit id="1283" loc="2.16.30">arserit et quantis nupta Creusa malis.</TextUnit>
    <TextUnit id="1284" loc="2.16.31">nullane sedabit nostros iniuria fletus?</TextUnit>
    <TextUnit id="1285" loc="2.16.32">an dolor hic vitiis nescit abesse tuis?</TextUnit>
    <TextUnit id="1286" loc="2.16.33">tot iam abiere dies, cum me nec cura theatri</TextUnit>
    <TextUnit id="1287" loc="2.16.34">nec tetigit Campi, nec mea mensa iuvat.</TextUnit>
    <TextUnit id="1288" loc="2.16.35">at pudeat certe, pudeat! nisi forte, quod aiunt,</TextUnit>
    <TextUnit id="1289" loc="2.16.36">turpis amor surdis auribus esse solet.</TextUnit>
    <TextUnit id="1290" loc="2.16.37">cerne ducem, modo qui fremitu complevit inani</TextUnit>
    <TextUnit id="1291" loc="2.16.38">Actia damnatis aequora militibus:</TextUnit>
    <TextUnit id="1292" loc="2.16.39">hunc infamis arnor versis dare terga carinis</TextUnit>
    <TextUnit id="1293" loc="2.16.40">iussit et extremo quaerere in orbe fugam.</TextUnit>
    <TextUnit id="1294" loc="2.16.41">Caesaris haec virtus et gloria Caesaris haec est:</TextUnit>
    <TextUnit id="1295" loc="2.16.42">illa, qua vicit, condidit arma manu.</TextUnit>
    <TextUnit id="1296" loc="2.16.43">sed quascumque tibi vestis, quoscumque smaragdos,</TextUnit>
    <TextUnit id="1297" loc="2.16.44">quosve dedit flavo lumine chrysolithos,</TextUnit>
    <TextUnit id="1298" loc="2.16.45">haec videam rapidas in vanum ferre procellas:</TextUnit>
    <TextUnit id="1299" loc="2.16.46">quae tibi terra, velim, quae tibi fiat aqua.</TextUnit>
    <TextUnit id="1300" loc="2.16.47">non semper placidus periuros ridet amantis</TextUnit>
    <TextUnit id="1301" loc="2.16.48">Iuppiter et surda neglegit aure preces.</TextUnit>
    <TextUnit id="1302" loc="2.16.49">vidistis toto sonitus percurrere caelo,</TextUnit>
    <TextUnit id="1303" loc="2.16.50">fulminaque aetheria desiluisse domo:</TextUnit>
    <TextUnit id="1304" loc="2.16.51">non haec Pleiades faciunt neque aquosus Orion,</TextUnit>
    <TextUnit id="1305" loc="2.16.52">nec sic de nihilo fulminis ira cadit;</TextUnit>
    <TextUnit id="1306" loc="2.16.53">periuras tunc ille solet punire puellas,</TextUnit>
    <TextUnit id="1307" loc="2.16.54">deceptus quoniam flevit et ipse deus.</TextUnit>
    <TextUnit id="1308" loc="2.16.55">quare ne tibi sit tanti Sidonia vestis,</TextUnit>
    <TextUnit id="1309" loc="2.16.56">ut timeas, quotiens nubilus Auster erit.</TextUnit>
    <TextUnit id="1310" loc="2.17.1">mentiri noctem, promissis ducere amantem,</TextUnit>
    <TextUnit id="1311" loc="2.17.2">hoc erit infectas sanguine habere manus!</TextUnit>
    <TextUnit id="1312" loc="2.17.3">horum ego sum vates, quotiens desertus amaras</TextUnit>
    <TextUnit id="1313" loc="2.17.4">explevi noctes, fractus utroque toro.</TextUnit>
    <TextUnit id="1314" loc="2.17.5">vel tu Tantalea moveare ad flumina sorte,</TextUnit>
    <TextUnit id="1315" loc="2.17.6">ut liquor arenti fallat ab ore sitim;</TextUnit>
    <TextUnit id="1316" loc="2.17.7">vel tu Sisyphios licet admirere labores,</TextUnit>
    <TextUnit id="1317" loc="2.17.8">difficile ut toto monte volutet onus;</TextUnit>
    <TextUnit id="1318" loc="2.17.9">durius in terris nihil est quod vivat amante,</TextUnit>
    <TextUnit id="1319" loc="2.17.10">nec, modo si sapias, quod minus esse velis.</TextUnit>
    <TextUnit id="1320" loc="2.17.11">quem modo felicem invidia admirante ferebant,</TextUnit>
    <TextUnit id="1321" loc="2.17.12">nunc decimo admittor vix ego quoque die.</TextUnit>
    <TextUnit id="1322" loc="2.17.13">nunc iacere e duro corpus iuvat, impia, saxo,</TextUnit>
    <TextUnit id="1323" loc="2.17.14">sumere et in nostras trita venena manus;</TextUnit>
    <TextUnit id="1324" loc="2.17.15">nec licet in triviis sicca requiescere luna,</TextUnit>
    <TextUnit id="1325" loc="2.17.16">aut per rimosas mittere verba fores.</TextUnit>
    <TextUnit id="1326" loc="2.17.17">quod quamvis ita sit, dominam mutare cavebo:</TextUnit>
    <TextUnit id="1327" loc="2.17.18">tum flebit, cum in me senserit esse fidem.</TextUnit>
    <TextUnit id="1328" loc="2.18a.1">assiduae multis odium peperere querelae:</TextUnit>
    <TextUnit id="1329" loc="2.18a.2">frangitur in tacito femina saepe viro.</TextUnit>
    <TextUnit id="1330" loc="2.18a.3">si quid vidisti, semper vidisse negato!</TextUnit>
    <TextUnit id="1331" loc="2.18a.4">aut si quid doluit forte, dolere nega!</TextUnit>
    <TextUnit id="1332" loc="2.18b.1">quid mea si canis aetas candesceret annis,</TextUnit>
    <TextUnit id="1333" loc="2.18b.2">et faceret scissas languida ruga genas?</TextUnit>
    <TextUnit id="1334" loc="2.18b.3">at non Tithoni spernens Aurora senectam</TextUnit>
    <TextUnit id="1335" loc="2.18b.4">desertum Eoa passa iacere domo est:</TextUnit>
    <TextUnit id="1336" loc="2.18b.5">illum saepe suis decedens fovit in ulnis</TextUnit>
    <TextUnit id="1337" loc="2.18b.6">quam prius adiunctos sedula lavit equos;</TextUnit>
    <TextUnit id="1338" loc="2.18b.7">illum ad vicinos cum amplexa quiesceret Indos,</TextUnit>
    <TextUnit id="1339" loc="2.18b.8">maturos iterum est questa redire dies;</TextUnit>
    <TextUnit id="1340" loc="2.18b.9">illa deos currum conscendens dixit iniquos,</TextUnit>
    <TextUnit id="1341" loc="2.18b.10">invitum et terris praestitit officium.</TextUnit>
    <TextUnit id="1342" loc="2.18b.11">cui maiora senis Tithoni gaudia vivi,</TextUnit>
    <TextUnit id="1343" loc="2.18b.12">quam gravis amisso Memnone luctus erat.</TextUnit>
    <TextUnit id="1344" loc="2.18b.13">cum sene non puduit talem dormire puellam</TextUnit>
    <TextUnit id="1345" loc="2.18b.14">et canae totiens oscula ferre comae.</TextUnit>
    <TextUnit id="1346" loc="2.18b.15">at tu etiam iuvenem odisti me, perfida, cum sis</TextUnit>
    <TextUnit id="1347" loc="2.18b.16">ipsa anus haud longa curva futura die.</TextUnit>
    <TextUnit id="1348" loc="2.18b.17">quin ego deminuo curam, quod saepe Cupido</TextUnit>
    <TextUnit id="1349" loc="2.18b.18">huic malus esse solet, cui bonus ante fuit.</TextUnit>
    <TextUnit id="1350" loc="2.18c.1">nunc etiam infectos demens imitare Britannos,</TextUnit>
    <TextUnit id="1351" loc="2.18c.2">ludis et externo tincta nitore caput?</TextUnit>
    <TextUnit id="1352" loc="2.18c.3">ut natura dedit, sic omnis recta figura est:</TextUnit>
    <TextUnit id="1353" loc="2.18c.4">turpis Romano Belgicus ore color.</TextUnit>
    <TextUnit id="1354" loc="2.18c.5">illi sub terris fiant mala multa puellae,</TextUnit>
    <TextUnit id="1355" loc="2.18c.6">quae mentita suas vertit inepta comas!</TextUnit>
    <TextUnit id="1356" loc="2.18c.7">deme: mihi certe poteris formosa videri,</TextUnit>
    <TextUnit id="1357" loc="2.18c.8">mi formosa sat es, si modo saepe venis.</TextUnit>
    <TextUnit id="1358" loc="2.18c.9">an si caeruleo quaedam sua tempora fuco</TextUnit>
    <TextUnit id="1359" loc="2.18c.10">tinxerit, idcirco caerula forma bona est?</TextUnit>
    <TextUnit id="1360" loc="2.18c.11">cum tibi nec frater nec sit tibi filius ullus,</TextUnit>
    <TextUnit id="1361" loc="2.18c.12">frater ego et tibi sim filius unus ego.</TextUnit>
    <TextUnit id="1362" loc="2.18c.13">ipse tuus semper tibi sit custodia lectus,</TextUnit>
    <TextUnit id="1363" loc="2.18c.14">nec nimis ornata fronte sedere velis.</TextUnit>
    <TextUnit id="1364" loc="2.18c.15">credam ego narranti, noli committere, famae:</TextUnit>
    <TextUnit id="1365" loc="2.18c.16">et terram mmor transilit et maria.</TextUnit>
    <TextUnit id="1366" loc="2.19.1">ETSI me invito discedis, Cynthia, Roma,</TextUnit>
    <TextUnit id="1367" loc="2.19.2">laetor quod sine me devia rura coles.</TextUnit>
    <TextUnit id="1368" loc="2.19.3">nullus erit castis iuvenis corruptor in agris,</TextUnit>
    <TextUnit id="1369" loc="2.19.4">qui te blanditiis non sinat esse probam;</TextUnit>
    <TextUnit id="1370" loc="2.19.5">nulla neque ante tuas orietur rixa fenestras,</TextUnit>
    <TextUnit id="1371" loc="2.19.6">nec tibi clamatae somnus amarus erit.</TextUnit>
    <TextUnit id="1372" loc="2.19.7">sola eris et solos spectabis, Cynthia, montis</TextUnit>
    <TextUnit id="1373" loc="2.19.8">et pecus et finis pauperis agricolae.</TextUnit>
    <TextUnit id="1374" loc="2.19.9">illic te nulli poterunt corrumpere ludi,</TextUnit>
    <TextUnit id="1375" loc="2.19.10">fanaque peccatis plurima causa tuis.</TextUnit>
    <TextUnit id="1376" loc="2.19.11">illic assidue tauros spectabis arantis,</TextUnit>
    <TextUnit id="1377" loc="2.19.12">et vitem docta ponere falce comas;</TextUnit>
    <TextUnit id="1378" loc="2.19.13">atque ibi rara feres inculto tura sacello,</TextUnit>
    <TextUnit id="1379" loc="2.19.14">haedus ubi agrestis corruet ante focos;</TextUnit>
    <TextUnit id="1380" loc="2.19.15">protinus et nuda choreas imitabere sura;</TextUnit>
    <TextUnit id="1381" loc="2.19.16">omnia ab externo sint modo tuta viro.</TextUnit>
    <TextUnit id="1382" loc="2.19.17">ipse ego venabor: iam nunc me sacra Dianae</TextUnit>
    <TextUnit id="1383" loc="2.19.18">suscipere et Veneris ponere vota iuvat.</TextUnit>
    <TextUnit id="1384" loc="2.19.19">incipiam captare feras et reddere pinu</TextUnit>
    <TextUnit id="1385" loc="2.19.20">cornua et audaces ipse monere canis;</TextUnit>
    <TextUnit id="1386" loc="2.19.21">non tamen ut vastos ausim temptare leones</TextUnit>
    <TextUnit id="1387" loc="2.19.22">aut celer agrestis comminus ire sues.</TextUnit>
    <TextUnit id="1388" loc="2.19.23">haec igitur mihi sit lepores audacia mollis</TextUnit>
    <TextUnit id="1389" loc="2.19.24">excipere et structo figere avem calamo,</TextUnit>
    <TextUnit id="1390" loc="2.19.25">qua formosa suo Clitumnus flumina luco</TextUnit>
    <TextUnit id="1391" loc="2.19.26">integit, et niveos abluit unda boves.</TextUnit>
    <TextUnit id="1392" loc="2.19.27">tu quotiens aliquid conabere, vita, memento</TextUnit>
    <TextUnit id="1393" loc="2.19.28">venturum paucis me tibi Luciferis.</TextUnit>
    <TextUnit id="1394" loc="2.19.29">hic me nec solae poterunt avertere silvae,</TextUnit>
    <TextUnit id="1395" loc="2.19.30">nec vaga muscosis flumina fusa iugis,</TextUnit>
    <TextUnit id="1396" loc="2.19.31">quin ego in assidua mutem tua nomina lingua:</TextUnit>
    <TextUnit id="1397" loc="2.19.32">absenti nemo non nocuisse velit.</TextUnit>
    <TextUnit id="1398" loc="2.20.1">QVID fles abducta gravius Briseide? quid fles</TextUnit>
    <TextUnit id="1399" loc="2.20.2">anxia captiva tristius Andromacha?</TextUnit>
    <TextUnit id="1400" loc="2.20.3">quidve mea de fraude deos, insana, fatigas?</TextUnit>
    <TextUnit id="1401" loc="2.20.4">quid quereris nostram sic cecidisse fidem?</TextUnit>
    <TextUnit id="1402" loc="2.20.5">non tam nocturna volucris funesta querela</TextUnit>
    <TextUnit id="1403" loc="2.20.6">Attica Cecropiis obstrepit in foliis,</TextUnit>
    <TextUnit id="1404" loc="2.20.7">nec tantum Niobe, bis sex ad busta superba,</TextUnit>
    <TextUnit id="1405" loc="2.20.8">sollicito lacrimans defluit a Sipylo.</TextUnit>
    <TextUnit id="1406" loc="2.20.9">me licet aeratis astringant bracchia nodis,</TextUnit>
    <TextUnit id="1407" loc="2.20.10">sint tua vel Danaes condita membra domo,</TextUnit>
    <TextUnit id="1408" loc="2.20.11">in te ego et aeratas rumpam, mea vita, catenas,</TextUnit>
    <TextUnit id="1409" loc="2.20.12">ferratam Danaes transiliamque domum.</TextUnit>
    <TextUnit id="1410" loc="2.20.13">de te quodcumque, ad surdas mihi dicitur auris:</TextUnit>
    <TextUnit id="1411" loc="2.20.14">tu modo ne dubita de gravitate mea.</TextUnit>
    <TextUnit id="1412" loc="2.20.15">ossa tibi iuro per matris et ossa parentis</TextUnit>
    <TextUnit id="1413" loc="2.20.16">(si fallo, cinis heu sit mihi uterque gravis!)</TextUnit>
    <TextUnit id="1414" loc="2.20.17">me tibi ad extremas mansurum, vita, tenebras:</TextUnit>
    <TextUnit id="1415" loc="2.20.18">ambos una fides auferet, una dies.</TextUnit>
    <TextUnit id="1416" loc="2.20.19">quod si nec nomen nec me tua forma teneret,</TextUnit>
    <TextUnit id="1417" loc="2.20.20">posset servitium mite tenere tuum.</TextUnit>
    <TextUnit id="1418" loc="2.20.21">septima iam plenae deducitur orbita lunae,</TextUnit>
    <TextUnit id="1419" loc="2.20.22">cum de me et de te compita nulla tacent:</TextUnit>
    <TextUnit id="1420" loc="2.20.23">interea nobis non numquam ianua mollis,</TextUnit>
    <TextUnit id="1421" loc="2.20.24">non numquam lecti copia facta tui.</TextUnit>
    <TextUnit id="1422" loc="2.20.25">nec mihi muneribus nox ulla est empta beatis:</TextUnit>
    <TextUnit id="1423" loc="2.20.26">quidquid eram, hoc animi gratia magna tui.</TextUnit>
    <TextUnit id="1424" loc="2.20.27">cum te tam multi peterent, tu me una petisti:</TextUnit>
    <TextUnit id="1425" loc="2.20.28">possum ego naturae non meminisse tuae?</TextUnit>
    <TextUnit id="1426" loc="2.20.29">tum me vel tragicae vexetis Erinyes, et me</TextUnit>
    <TextUnit id="1427" loc="2.20.30">inferno damnes, Aeace, iudicio,</TextUnit>
    <TextUnit id="1428" loc="2.20.31">atque inter Tityi volucris mea poena vagetur,</TextUnit>
    <TextUnit id="1429" loc="2.20.32">tumque ego Sisyphio saxa labore geram!</TextUnit>
    <TextUnit id="1430" loc="2.20.33">nec tu supplicibus me sis venerata tabellis:</TextUnit>
    <TextUnit id="1431" loc="2.20.34">ultima talis erit quae mea prima fides.</TextUnit>
    <TextUnit id="1432" loc="2.20.35">hoc mihi perpetuo ius est, quod solus amator</TextUnit>
    <TextUnit id="1433" loc="2.20.36">nec cito desisto nec temere incipio.</TextUnit>
    <TextUnit id="1434" loc="2.21.1">A QVANTVM de me Panthi tibi pagina finxit,</TextUnit>
    <TextUnit id="1435" loc="2.21.2">tantum illi Pantho ne sit amica Venus!</TextUnit>
    <TextUnit id="1436" loc="2.21.3">sed tibi iam videor Dodona verior augur.</TextUnit>
    <TextUnit id="1437" loc="2.21.4">uxorem ille tuus pulcher amator habet!</TextUnit>
    <TextUnit id="1438" loc="2.21.5">tot noctes periere: nihil pudet? aspice, cantat</TextUnit>
    <TextUnit id="1439" loc="2.21.6">liber: tu nimium credula, sola iaces.</TextUnit>
    <TextUnit id="1440" loc="2.21.7">et nunc inter eos tu sermo es, te ille superbus</TextUnit>
    <TextUnit id="1441" loc="2.21.8">dicit se invito saepe fuisse domi.</TextUnit>
    <TextUnit id="1442" loc="2.21.9">dispeream, si quicquam aliud quam gloria de te</TextUnit>
    <TextUnit id="1443" loc="2.21.10">quaeritur: has laudes ille maritus habet.</TextUnit>
    <TextUnit id="1444" loc="2.21.11">Colchida sic hospes quondam decepit Iason:</TextUnit>
    <TextUnit id="1445" loc="2.21.12">eiecta est (tenuit namque Creusa) domo.</TextUnit>
    <TextUnit id="1446" loc="2.21.13">sic a Dulichio iuvene est elusa Calypso:</TextUnit>
    <TextUnit id="1447" loc="2.21.14">vidit amatorem pandere vela suum.</TextUnit>
    <TextUnit id="1448" loc="2.21.15">a nimium faciles aurem praebere puellae,</TextUnit>
    <TextUnit id="1449" loc="2.21.16">discite desertae non temere esse bonae!</TextUnit>
    <TextUnit id="1450" loc="2.21.17">huic quoque, qui restat, iam pridem quaeritur alter</TextUnit>
    <TextUnit id="1451" loc="2.21.18">experta in primo, stulta, cavere potes.</TextUnit>
    <TextUnit id="1452" loc="2.21.19">nos quocumque loco, nos omni tempore tecum</TextUnit>
    <TextUnit id="1453" loc="2.21.20">sive aegra pariter sive valellte sumus.</TextUnit>
    <TextUnit id="1454" loc="2.22a.1">Scis here mi multas pariter placuisse puellas;</TextUnit>
    <TextUnit id="1455" loc="2.22a.2">scis mihi, Demophoon, multa venire mala.</TextUnit>
    <TextUnit id="1456" loc="2.22a.3">nulla meis frustra lustrantur compita plantis;</TextUnit>
    <TextUnit id="1457" loc="2.22a.4">o nimis exitio nata theatra meo,</TextUnit>
    <TextUnit id="1458" loc="2.22a.5">sive aliquis molli diducit candida gestu</TextUnit>
    <TextUnit id="1459" loc="2.22a.6">bracchia, seu varios incinit ore modos!</TextUnit>
    <TextUnit id="1460" loc="2.22a.7">interea nostri quaerunt sibi vulnus ocelli,</TextUnit>
    <TextUnit id="1461" loc="2.22a.8">candida non tecto pectore si qua sedet,</TextUnit>
    <TextUnit id="1462" loc="2.22a.9">sive vagi crines puris in frontibus errant,</TextUnit>
    <TextUnit id="1463" loc="2.22a.10">Indica quos medio vertice gemma tenet.</TextUnit>
    <TextUnit id="1464" loc="2.22a.11">quae si forte aliquid vultu mihi dura negarat,</TextUnit>
    <TextUnit id="1465" loc="2.22a.12">frigida de tota fronte cadebat aqua.</TextUnit>
    <TextUnit id="1466" loc="2.22a.13">quaeris, Demophoon, cur sim tam mollis in omnis?</TextUnit>
    <TextUnit id="1467" loc="2.22a.14">quod quaeris, 'quare' non habet ullus amor.</TextUnit>
    <TextUnit id="1468" loc="2.22a.15">cur aliquis sacris laniat sua bracchia cultris</TextUnit>
    <TextUnit id="1469" loc="2.22a.16">et Phrygis insanos caeditur ad numeros?</TextUnit>
    <TextUnit id="1470" loc="2.22a.17">uni cuique dedit vitium natura creato:</TextUnit>
    <TextUnit id="1471" loc="2.22a.18">mi fortuna aliquid semper amare dedit.</TextUnit>
    <TextUnit id="1472" loc="2.22a.19">me licet et Thamyrae cantoris fata sequantur,</TextUnit>
    <TextUnit id="1473" loc="2.22a.20">numquam ad formosas, invide, caecus ero.</TextUnit>
    <TextUnit id="1474" loc="2.22a.21">sed tibi si exilis videor tenuatus in artus,</TextUnit>
    <TextUnit id="1475" loc="2.22a.22">falleris: haud umquam est culta labore Venus.</TextUnit>
    <TextUnit id="1476" loc="2.22a.23">percontere licet: saepe est experta puella</TextUnit>
    <TextUnit id="1477" loc="2.22a.24">officium tota nocte valere meum.</TextUnit>
    <TextUnit id="1478" loc="2.22a.25">Iuppiter Alcmenae geminas requieverat Arctos,</TextUnit>
    <TextUnit id="1479" loc="2.22a.26">et caelum noctu bis sine rege fuit;</TextUnit>
    <TextUnit id="1480" loc="2.22a.27">nec tamen idcirco languens ad fulmina venit:</TextUnit>
    <TextUnit id="1481" loc="2.22a.28">nullus amor vires eripit ipse suas.</TextUnit>
    <TextUnit id="1482" loc="2.22a.29">quid? cum e complexu Briseidos iret Achilles,</TextUnit>
    <TextUnit id="1483" loc="2.22a.30">num fugere minus Thessala tela Phryges?</TextUnit>
    <TextUnit id="1484" loc="2.22a.31">quid? ferus Andromachae lecto cum surgeret Hector?</TextUnit>
    <TextUnit id="1485" loc="2.22a.32">bella Mycenaeae non timuere rates?</TextUnit>
    <TextUnit id="1486" loc="2.22a.33">ille vel hic classis poterant vel perdere muros:</TextUnit>
    <TextUnit id="1487" loc="2.22a.34">hic ego Pelides, hic ferus Hector ego.</TextUnit>
    <TextUnit id="1488" loc="2.22a.35">aspice uti caelo modo sol modo luna ministret:</TextUnit>
    <TextUnit id="1489" loc="2.22a.36">sic etiam nobis una puella parum est.</TextUnit>
    <TextUnit id="1490" loc="2.22a.37">altera me cupidis teneat foveatque lacertis,</TextUnit>
    <TextUnit id="1491" loc="2.22a.38">altera si quando non sinit esse locum;</TextUnit>
    <TextUnit id="1492" loc="2.22a.39">aut si forte irata meo sit facta ministro,</TextUnit>
    <TextUnit id="1493" loc="2.22a.40">ut sciat esse aliam, quae velit esse mea!</TextUnit>
    <TextUnit id="1494" loc="2.22a.41">nam melius duo defendunt retinacula navim,</TextUnit>
    <TextUnit id="1495" loc="2.22a.42">tutius et geminos anxia mater alit.</TextUnit>
    <TextUnit id="1496" loc="2.22b.1">aut si es dura, nega: sin es non dura, venito!</TextUnit>
    <TextUnit id="1497" loc="2.22b.2">quid iuvat haec nullo ponere verba loco?</TextUnit>
    <TextUnit id="1498" loc="2.22b.3">hic unus dolor est ex omnibus acer amanti,</TextUnit>
    <TextUnit id="1499" loc="2.22b.4">speranti subito si qua venire negat.</TextUnit>
    <TextUnit id="1500" loc="2.22b.5">quanta illum toto versant suspiria lecto,</TextUnit>
    <TextUnit id="1501" loc="2.22b.6">cum recipi, quae non venerit, ipsa vetat?</TextUnit>
    <TextUnit id="1502" loc="2.22b.7">et rursus puerum quaerendo audita fatigat,</TextUnit>
    <TextUnit id="1503" loc="2.22b.8">quem, quae scire timet, quaerere fata iubet.</TextUnit>
    <TextUnit id="1504" loc="2.23.1">cui fugienda fuit indocti semita vulgi,</TextUnit>
    <TextUnit id="1505" loc="2.23.2">ipsa petita lacu nunc mihi dulcis aqua est.</TextUnit>
    <TextUnit id="1506" loc="2.23.3">ingenuus quisquam alterius dat munera servo,</TextUnit>
    <TextUnit id="1507" loc="2.23.4">ut promissa suae verba ferat dominae?</TextUnit>
    <TextUnit id="1508" loc="2.23.5">et quaerit totiens 'Quaenam nunc porticus illam</TextUnit>
    <TextUnit id="1509" loc="2.23.6">integit?' et 'Campo quomovet illa pedes?'</TextUnit>
    <TextUnit id="1510" loc="2.23.7">deinde, ubi pertuleris, quos dicit fama labores</TextUnit>
    <TextUnit id="1511" loc="2.23.8">Herculis, ut scribat 'Muneris ecquid habes?'</TextUnit>
    <TextUnit id="1512" loc="2.23.9">cernere uti possis vultum custodis amari,</TextUnit>
    <TextUnit id="1513" loc="2.23.10">captus et immunda saepe latere casa?</TextUnit>
    <TextUnit id="1514" loc="2.23.11">quam care semel in toto nox vertitur anno!</TextUnit>
    <TextUnit id="1515" loc="2.23.12">a pereant, si quos ianua clausa iuvat!</TextUnit>
    <TextUnit id="1516" loc="2.23.13">contra, reiecto quae libera vadit amictu,</TextUnit>
    <TextUnit id="1517" loc="2.23.14">custodum et nullo saepta timore, placet?</TextUnit>
    <TextUnit id="1518" loc="2.23.15">cui saepe immundo Sacra conteritur Via socco,</TextUnit>
    <TextUnit id="1519" loc="2.23.16">nec sinit esse moram, si quis adire velit;</TextUnit>
    <TextUnit id="1520" loc="2.23.17">differet haec numquam, nec poscet garrula, quod</TextUnit>
    <TextUnit id="1521" loc="2.23.18">astrictus ploret saepe dedisse pater,</TextUnit>
    <TextUnit id="1522" loc="2.23.19">nec dicet ' Timeo, propera iam surgere, quaeso:</TextUnit>
    <TextUnit id="1523" loc="2.23.20">infelix, hodie vir mihi rure venit.'</TextUnit>
    <TextUnit id="1524" loc="2.23.21">et quas Euphrates et quas mihi misit Orontes,</TextUnit>
    <TextUnit id="1525" loc="2.23.22">me iuerint: nolim furta pudica tori;</TextUnit>
    <TextUnit id="1526" loc="2.23.23">libertas quoniam nulli iam restat amanti:</TextUnit>
    <TextUnit id="1527" loc="2.23.24">nullus liber erit, si quis amare volet.</TextUnit>
    <TextUnit id="1528" loc="2.24a.1">'tu loqueris, cum sis iam noto fabula libro</TextUnit>
    <TextUnit id="1529" loc="2.24a.2">et tua sit toto Cynthia lecta foro?'</TextUnit>
    <TextUnit id="1530" loc="2.24a.3">cui non his verbis aspergat tempora sudor?</TextUnit>
    <TextUnit id="1531" loc="2.24a.4">aut pudor ingenuus, aut reticendus amor</TextUnit>
    <TextUnit id="1532" loc="2.24a.5">quod si tam facilis spiraret Cynthia nobis,</TextUnit>
    <TextUnit id="1533" loc="2.24a.6">non ego nequitiae dicerer esse caput,</TextUnit>
    <TextUnit id="1534" loc="2.24a.7">nec sic per totam infamis traducerer urbem,</TextUnit>
    <TextUnit id="1535" loc="2.24a.8">urerer et quamvis, nomine verba darem.</TextUnit>
    <TextUnit id="1536" loc="2.24a.9">quare ne tibi sit mirum me quaerere vilis:</TextUnit>
    <TextUnit id="1537" loc="2.24a.10">parcius infamant: num tibi causa levis?</TextUnit>
    <TextUnit id="1538" loc="2.24a.12">et modo pavonis caudae flabella superbae</TextUnit>
    <TextUnit id="1539" loc="2.24a.13">et manibus dura frigus habere pila,</TextUnit>
    <TextUnit id="1540" loc="2.24a.14">et cupit iratum talos me poscere eburnos,</TextUnit>
    <TextUnit id="1541" loc="2.24a.15">quaeque nitent Sacra vilia dona Via.</TextUnit>
    <TextUnit id="1542" loc="2.24a.16">a peream, si me ista movent dispendia, sed me</TextUnit>
    <TextUnit id="1543" loc="2.24a.17">fallaci dominae iam pudet esse iocum!</TextUnit>
    <TextUnit id="1544" loc="2.24b.1">HOC erat in primis quod me gaudere iubebas?</TextUnit>
    <TextUnit id="1545" loc="2.24b.2">tam te formosam non pudet esse levem?</TextUnit>
    <TextUnit id="1546" loc="2.24b.3">una aut altera nox nondum est in amore peracta,</TextUnit>
    <TextUnit id="1547" loc="2.24b.4">et dicor lecto iam gravis esse tuo.</TextUnit>
    <TextUnit id="1548" loc="2.24b.5">me modo laudabas et carmina nostra legebas:</TextUnit>
    <TextUnit id="1549" loc="2.24b.6">ille tuus pennas tam cito vertit amor?</TextUnit>
    <TextUnit id="1550" loc="2.24b.7">contendat mecum ingenio, contendat et arte,</TextUnit>
    <TextUnit id="1551" loc="2.24b.8">in primis una discat amare domo:</TextUnit>
    <TextUnit id="1552" loc="2.24b.9">si libitum tibi erit, Lernaeas pugnet ad hydras</TextUnit>
    <TextUnit id="1553" loc="2.24b.10">et tibi ab Hesperio mala dracone ferat,</TextUnit>
    <TextUnit id="1554" loc="2.24b.11">taetra venena libens et naufragus ebibat undas,</TextUnit>
    <TextUnit id="1555" loc="2.24b.12">et numquam pro te deneget esse miser:</TextUnit>
    <TextUnit id="1556" loc="2.24b.13">(quos utinam in nobis, vita, experiare labores!)</TextUnit>
    <TextUnit id="1557" loc="2.24b.14">iam tibi de timidis iste protervus erit,</TextUnit>
    <TextUnit id="1558" loc="2.24b.15">qui nunc se in tumidum iactando venit honorem:</TextUnit>
    <TextUnit id="1559" loc="2.24b.16">discidium vobis proximus annus erit.</TextUnit>
    <TextUnit id="1560" loc="2.24b.17">at me non aetas mutabit tota Sibyllae,</TextUnit>
    <TextUnit id="1561" loc="2.24b.18">non labor Alcidae, non niger ille dies.</TextUnit>
    <TextUnit id="1562" loc="2.24b.19">tu mea compones et dices 'Ossa, Properti,</TextUnit>
    <TextUnit id="1563" loc="2.24b.20">haec tua sunt? eheu tu mihi certus eras,</TextUnit>
    <TextUnit id="1564" loc="2.24b.21">certus eras eheu, quamvis nec sanguine avito</TextUnit>
    <TextUnit id="1565" loc="2.24b.22">nobilis et quamvis non ita dives eras.'</TextUnit>
    <TextUnit id="1566" loc="2.24b.23">nil ego non patiar, numquam me iniuria mutat:</TextUnit>
    <TextUnit id="1567" loc="2.24b.24">ferre ego formosam nullum onus esse puto.</TextUnit>
    <TextUnit id="1568" loc="2.24b.25">credo ego non paucos ista periisse figura,</TextUnit>
    <TextUnit id="1569" loc="2.24b.26">credo ego sed multos non habuisse fidem.</TextUnit>
    <TextUnit id="1570" loc="2.24b.27">parvo dilexit spatio Minoida Theseus,</TextUnit>
    <TextUnit id="1571" loc="2.24b.28">Phyllida Demophoon, hospes uterque malus.</TextUnit>
    <TextUnit id="1572" loc="2.24b.29">iam tibi Iasonia nota est Medea carina</TextUnit>
    <TextUnit id="1573" loc="2.24b.30">et modo servato sola relicta viro.</TextUnit>
    <TextUnit id="1574" loc="2.24b.31">dura est quae multis simulatum fingit amorem,</TextUnit>
    <TextUnit id="1575" loc="2.24b.32">et se plus uni si qua parare potest.</TextUnit>
    <TextUnit id="1576" loc="2.24b.33">noli nobilibus, noli conferre beatis:</TextUnit>
    <TextUnit id="1577" loc="2.24b.34">vix venit, extremo qui legat ossa die.</TextUnit>
    <TextUnit id="1578" loc="2.24b.35">hi tibi nos erimus: sed tu potius precor ut me</TextUnit>
    <TextUnit id="1579" loc="2.24b.36">demissis plangas pectora nuda comis.</TextUnit>
    <TextUnit id="1580" loc="2.25.1">unica nata meo pulcherrima cura dolori,</TextUnit>
    <TextUnit id="1581" loc="2.25.2">excludit quoniam sors mea 'saepe veni,'</TextUnit>
    <TextUnit id="1582" loc="2.25.3">ista meis fiet notissima forma libellis,</TextUnit>
    <TextUnit id="1583" loc="2.25.4">Calve, tua venia, pace, Catulle, tua.</TextUnit>
    <TextUnit id="1584" loc="2.25.5">miles depositis annosus secubat armis,</TextUnit>
    <TextUnit id="1585" loc="2.25.6">grandaevique negant ducere aratra boves,</TextUnit>
    <TextUnit id="1586" loc="2.25.7">putris et in vacua requiescit navis harena,</TextUnit>
    <TextUnit id="1587" loc="2.25.8">et vetus in templo bellica parma vacat:</TextUnit>
    <TextUnit id="1588" loc="2.25.9">at me ab amore tuo deducet nulla senectus,</TextUnit>
    <TextUnit id="1589" loc="2.25.10">sive ego Tithonus sive ego Nestor ero.</TextUnit>
    <TextUnit id="1590" loc="2.25.11">nonne fuit satius duro servire tyranno</TextUnit>
    <TextUnit id="1591" loc="2.25.12">et gemere in tauro, saeve Perille, tuo?</TextUnit>
    <TextUnit id="1592" loc="2.25.13">Gorgonis et satius fuit obdurescere vultu,</TextUnit>
    <TextUnit id="1593" loc="2.25.14">Caucasias etiam si pateremur avis.</TextUnit>
    <TextUnit id="1594" loc="2.25.15">sed tamen obsistam. teritur robigine mucro</TextUnit>
    <TextUnit id="1595" loc="2.25.16">ferreus et parvo saepe liquore silex:</TextUnit>
    <TextUnit id="1596" loc="2.25.17">at nullo dominae teritur sub crimine amor, qui</TextUnit>
    <TextUnit id="1597" loc="2.25.18">restat et immerita sustinet aure minas.</TextUnit>
    <TextUnit id="1598" loc="2.25.19">ultro contemptus rogat, et peccasse fatetur</TextUnit>
    <TextUnit id="1599" loc="2.25.20">laesus, et invitis ipse redit pedibus.</TextUnit>
    <TextUnit id="1600" loc="2.25.21">tu quoque, qui pleno fastus assumis amore,</TextUnit>
    <TextUnit id="1601" loc="2.25.22">credule, nulla diu femina pondus habet.</TextUnit>
    <TextUnit id="1602" loc="2.25.23">an quisquam in mediis persolvit vota procellis.</TextUnit>
    <TextUnit id="1603" loc="2.25.24">cum saepe in portu fracta carina natet?</TextUnit>
    <TextUnit id="1604" loc="2.25.25">aut prius infecto deposcit praemia cursu,</TextUnit>
    <TextUnit id="1605" loc="2.25.26">septima quam metam triverit arte rota?</TextUnit>
    <TextUnit id="1606" loc="2.25.27">mendaces ludunt flatus in amore secundi:</TextUnit>
    <TextUnit id="1607" loc="2.25.28">si qua venit sero, magna ruina venit.</TextUnit>
    <TextUnit id="1608" loc="2.25.29">tu tamen interea, quamvis te diligat illa,</TextUnit>
    <TextUnit id="1609" loc="2.25.30">in tacito cohibe gaudia clausa sinu.</TextUnit>
    <TextUnit id="1610" loc="2.25.31">namque in armore suo semper sua maxima cuique</TextUnit>
    <TextUnit id="1611" loc="2.25.32">nescio quo pacto verba nocere solent.</TextUnit>
    <TextUnit id="1612" loc="2.25.33">quamvis te persaepe vocet, semel ire memento:</TextUnit>
    <TextUnit id="1613" loc="2.25.34">invidiam quod habet, non solet esse diu.</TextUnit>
    <TextUnit id="1614" loc="2.25.35">at si saecla forent antiquis grata puellis,</TextUnit>
    <TextUnit id="1615" loc="2.25.36">essem ego quod nunc tu: tempore vincor ego.</TextUnit>
    <TextUnit id="1616" loc="2.25.37">non tamen ista meos mutabunt saecula mores:</TextUnit>
    <TextUnit id="1617" loc="2.25.38">unus quisque sua noverit ire via.</TextUnit>
    <TextUnit id="1618" loc="2.25.39">at, vos qui officia in multos revocatis amores,</TextUnit>
    <TextUnit id="1619" loc="2.25.40">quantus sic cruciat lumina vestra dolor!</TextUnit>
    <TextUnit id="1620" loc="2.25.41">vidistis pleno teneram candore puellam,</TextUnit>
    <TextUnit id="1621" loc="2.25.42">vidistis fuscam, ducit uterque color;</TextUnit>
    <TextUnit id="1622" loc="2.25.43">vidistis quandam Argiva prodire figura,</TextUnit>
    <TextUnit id="1623" loc="2.25.44">vidistis nostras, utraque forma rapit;</TextUnit>
    <TextUnit id="1624" loc="2.25.45">illaque plebeio vel sit sandycis amictu:</TextUnit>
    <TextUnit id="1625" loc="2.25.46">haec atque illa mali vulneris una via est.</TextUnit>
    <TextUnit id="1626" loc="2.25.47">cum satis una tuis insomnia portet ocellis,</TextUnit>
    <TextUnit id="1627" loc="2.25.48">una sat est cuivis femina multa mala.</TextUnit>
    <TextUnit id="1628" loc="2.26a.1">VIDI te in somnis fracta, mea vita, carina</TextUnit>
    <TextUnit id="1629" loc="2.26a.2">Ionio lassas ducere rore manus,</TextUnit>
    <TextUnit id="1630" loc="2.26a.3">et quaecumque in me fueras mentita fateri,</TextUnit>
    <TextUnit id="1631" loc="2.26a.4">nec iam umore gravis tollere posse comas,</TextUnit>
    <TextUnit id="1632" loc="2.26a.5">qualem purpureis agitatam fluctibus Hellen,</TextUnit>
    <TextUnit id="1633" loc="2.26a.6">aurea quam molli tergore vexit ovis.</TextUnit>
    <TextUnit id="1634" loc="2.26a.7">quam timui, ne forte tuum mare nomen haberet,</TextUnit>
    <TextUnit id="1635" loc="2.26a.8">atque tua labens navita fleret aqua!</TextUnit>
    <TextUnit id="1636" loc="2.26a.9">quae tum ego Neptuno, quae tum cum Castore fratri,</TextUnit>
    <TextUnit id="1637" loc="2.26a.10">quaeque tibi excepi, iam dea, Leucothoe!</TextUnit>
    <TextUnit id="1638" loc="2.26a.11">at tu vix primas extollens gurgite palmas</TextUnit>
    <TextUnit id="1639" loc="2.26a.12">saepe meum nomen iam peritura vocas.</TextUnit>
    <TextUnit id="1640" loc="2.26a.13">quod si forte tuos vidisset Glaucus ocellos,</TextUnit>
    <TextUnit id="1641" loc="2.26a.14">esses Ionii facta puella maris,</TextUnit>
    <TextUnit id="1642" loc="2.26a.15">et tibi ob invidiam Nereides increpitarent,</TextUnit>
    <TextUnit id="1643" loc="2.26a.16">candida Nesaee, caerula Cymothoe.</TextUnit>
    <TextUnit id="1644" loc="2.26a.17">sed tibi subsidio delphinum currere vidi,</TextUnit>
    <TextUnit id="1645" loc="2.26a.18">qui, puto, Arioniam vexerat ante lyram.</TextUnit>
    <TextUnit id="1646" loc="2.26a.19">iamque ego conabar summo me mittere saxo,</TextUnit>
    <TextUnit id="1647" loc="2.26a.20">cum mihi discussit talia visa metus.</TextUnit>
    <TextUnit id="1648" loc="2.26b.1">NUNC admirentur quod tam mihi pulchra puella</TextUnit>
    <TextUnit id="1649" loc="2.26b.2">serviat et tota dicar in urbe potens!</TextUnit>
    <TextUnit id="1650" loc="2.26b.3">non, si Cambysae redeant et flumina Croesi,</TextUnit>
    <TextUnit id="1651" loc="2.26b.4">dicat ' De nostro surge, poeta, toro.'</TextUnit>
    <TextUnit id="1652" loc="2.26b.5">nam mea cum recitat, dicit se odisse beatos:</TextUnit>
    <TextUnit id="1653" loc="2.26b.6">carmina tam sancte nulla puella colit.</TextUnit>
    <TextUnit id="1654" loc="2.26b.7">multum in amore fides, multum constantia prodest:</TextUnit>
    <TextUnit id="1655" loc="2.26b.8">qui dare multa potest, multa et amare potest</TextUnit>
    <TextUnit id="1656" loc="2.26b.10">seu mare per longum mea cogitet ire puella,</TextUnit>
    <TextUnit id="1657" loc="2.26b.11">hanc sequar et fidos una aget aura duos.</TextUnit>
    <TextUnit id="1658" loc="2.26b.12">unum litus erit sopitis unaque tecto</TextUnit>
    <TextUnit id="1659" loc="2.26b.13">arbor, et ex una saepe bibemus aqua;</TextUnit>
    <TextUnit id="1660" loc="2.26b.14">et tabula una duos poterit componere amantis,</TextUnit>
    <TextUnit id="1661" loc="2.26b.15">prora cubile mihi seu mihi puppis erit.</TextUnit>
    <TextUnit id="1662" loc="2.26b.16">omnia perpetiar: saevus licet urgeat Eurus ;</TextUnit>
    <TextUnit id="1663" loc="2.26b.17">velaque in incertum frigidus Auster agat;</TextUnit>
    <TextUnit id="1664" loc="2.26b.18">quicumque et venti miserum vexastis Vlixem</TextUnit>
    <TextUnit id="1665" loc="2.26b.19">et Danaum Euboico litore mille ratis;</TextUnit>
    <TextUnit id="1666" loc="2.26b.20">et qui movistis duo litora, cum ratis Argo</TextUnit>
    <TextUnit id="1667" loc="2.26b.21">dux erat ignoto missa columba mari.</TextUnit>
    <TextUnit id="1668" loc="2.26b.22">illa meis tantum non umquam desit ocellis,</TextUnit>
    <TextUnit id="1669" loc="2.26b.23">incendat navem Iuppiter ipse licet.</TextUnit>
    <TextUnit id="1670" loc="2.26b.24">certe isdem nudi pariter iactabimur oris.</TextUnit>
    <TextUnit id="1671" loc="2.26b.25">me licet unda ferat, te modo terra tegat.</TextUnit>
    <TextUnit id="1672" loc="2.26b.26">sed non Neptunus tanto crudelis amori,</TextUnit>
    <TextUnit id="1673" loc="2.26b.27">Neptunus fratri par in amore Iovi:</TextUnit>
    <TextUnit id="1674" loc="2.26b.28">testis Amymone, latices dum ferret, in arvis</TextUnit>
    <TextUnit id="1675" loc="2.26b.29">compressa, et Lernae pulsa tridente palus.</TextUnit>
    <TextUnit id="1676" loc="2.26b.30">iam deus amplexu votum persolvit, at illi</TextUnit>
    <TextUnit id="1677" loc="2.26b.31">aurea divinas urna profudit aquas.</TextUnit>
    <TextUnit id="1678" loc="2.26b.32">crudelem et Borean rapta Orithyia negavit:</TextUnit>
    <TextUnit id="1679" loc="2.26b.33">hic deus et terras et maria alta domat</TextUnit>
    <TextUnit id="1680" loc="2.26b.34">crede mihi, nobis mitescet Scylla, nec umquam</TextUnit>
    <TextUnit id="1681" loc="2.26b.35">alternante vacans vasta Charybdis aqua;</TextUnit>
    <TextUnit id="1682" loc="2.26b.36">ipsaque sidera erunt nullis obscura tenebris,</TextUnit>
    <TextUnit id="1683" loc="2.26b.37">purus et Orion, purus et Haedus erit.</TextUnit>
    <TextUnit id="1684" loc="2.26b.38">quod mihi si ponenda tuo sit corpore vita,</TextUnit>
    <TextUnit id="1685" loc="2.26b.39">exitus hic nobis non inhonestus erit.</TextUnit>
    <TextUnit id="1686" loc="2.27.1">AT VOS incertam, mortales, funeris horam</TextUnit>
    <TextUnit id="1687" loc="2.27.2">quaeritis, et qua sit mors aditura via;</TextUnit>
    <TextUnit id="1688" loc="2.27.3">quaeritis et caelo Phoenicum inventa sereno,</TextUnit>
    <TextUnit id="1689" loc="2.27.4">quae sit stella homini commoda quaeque mala!</TextUnit>
    <TextUnit id="1690" loc="2.27.5">seu pedibus Parthos sequimur seu classe Britannos,</TextUnit>
    <TextUnit id="1691" loc="2.27.6">et maris et terrae caeca pericla viae;</TextUnit>
    <TextUnit id="1692" loc="2.27.7">rursus et obiectum flemus caput esse tumultu</TextUnit>
    <TextUnit id="1693" loc="2.27.8">cum Mavors dubias miscet utrimque manus;</TextUnit>
    <TextUnit id="1694" loc="2.27.10">praeterea domibus flammam domibusque ruinas,</TextUnit>
    <TextUnit id="1695" loc="2.27.11">neu subeant labris pocula nigra tuis.</TextUnit>
    <TextUnit id="1696" loc="2.27.12">solus amans novit, quando periturus et a qua</TextUnit>
    <TextUnit id="1697" loc="2.27.13">morte, neque hic Boreae flabra neque arma timet.</TextUnit>
    <TextUnit id="1698" loc="2.27.14">iam licet et Stygia sedeat sub harundine remex,</TextUnit>
    <TextUnit id="1699" loc="2.27.15">cernat et infernae tristia vela ratis:</TextUnit>
    <TextUnit id="1700" loc="2.27.16">si modo clamantis revocaverit aura puellae,</TextUnit>
    <TextUnit id="1701" loc="2.27.17">concessum nulla lege redibit iter.</TextUnit>
    <TextUnit id="1702" loc="2.28a.1">IVPPITER, affectae tandem miserere puellae:</TextUnit>
    <TextUnit id="1703" loc="2.28a.2">tam formosa tuum mortua crimen erit.</TextUnit>
    <TextUnit id="1704" loc="2.28a.3">hoc tibi vel poterit coniunx ignoscere Iuno:</TextUnit>
    <TextUnit id="1705" loc="2.28a.4">frangitur et Iuno, si qua puella perit.</TextUnit>
    <TextUnit id="1706" loc="2.28a.5">venit enim tempus, quo torridus aestuat aer,</TextUnit>
    <TextUnit id="1707" loc="2.28a.6">incipit et sicco fervere terra Cane.</TextUnit>
    <TextUnit id="1708" loc="2.28a.7">sed non tam ardoris culpa est neque crimina caeli</TextUnit>
    <TextUnit id="1709" loc="2.28a.8">quam totiens sanctos non habuisse deos.</TextUnit>
    <TextUnit id="1710" loc="2.28a.9">hoc perdit miseras, hoc perdidit ante puellas:</TextUnit>
    <TextUnit id="1711" loc="2.28a.10">quidquid iurarunt, ventus et unda rapit.</TextUnit>
    <TextUnit id="1712" loc="2.28a.11">num sibi collatam doluit Venus? illa peraeque</TextUnit>
    <TextUnit id="1713" loc="2.28a.12">prae se formosis invidiosa dea est.</TextUnit>
    <TextUnit id="1714" loc="2.28a.13">an contempta tibi Iunonis templa Pelasgae?</TextUnit>
    <TextUnit id="1715" loc="2.28a.14">Palladis aut oculos ausa negare bonos?</TextUnit>
    <TextUnit id="1716" loc="2.28a.15">semper, formosae, non nostis parcere verbis.</TextUnit>
    <TextUnit id="1717" loc="2.28a.16">hoc tibi lingua nocens, hoc tibi forma dedit.</TextUnit>
    <TextUnit id="1718" loc="2.28a.17">sed tibi vexatae per multa pericula vitae</TextUnit>
    <TextUnit id="1719" loc="2.28a.18">extremo venit mollior hora die.</TextUnit>
    <TextUnit id="1720" loc="2.28a.19">Io versa caput primos mugiverat annos:</TextUnit>
    <TextUnit id="1721" loc="2.28a.20">nunc dea, quae Nili flumina vacca bibit.</TextUnit>
    <TextUnit id="1722" loc="2.28a.21">Ino etiam prima terris aetate vagata est:</TextUnit>
    <TextUnit id="1723" loc="2.28a.22">hanc miser implorat navita Leucothoen.</TextUnit>
    <TextUnit id="1724" loc="2.28a.23">Andromede monstris fuerat devota marinis:</TextUnit>
    <TextUnit id="1725" loc="2.28a.24">haec eadem Persei nobilis uxor erat.</TextUnit>
    <TextUnit id="1726" loc="2.28a.25">Callisto Arcadios erraverat ursa per agros:</TextUnit>
    <TextUnit id="1727" loc="2.28a.26">haec nocturna suo sidere vela regit.</TextUnit>
    <TextUnit id="1728" loc="2.28a.27">quod si forte tibi properarint fata quietem,</TextUnit>
    <TextUnit id="1729" loc="2.28a.28">illa sepulturae fata beata tuae,</TextUnit>
    <TextUnit id="1730" loc="2.28a.29">narrabis Semelae, quo sit formosa periclo,</TextUnit>
    <TextUnit id="1731" loc="2.28a.30">credet et illa, suo docta puella malo;</TextUnit>
    <TextUnit id="1732" loc="2.28a.31">et tibi Maeonias omnis heroidas inter</TextUnit>
    <TextUnit id="1733" loc="2.28a.32">primus erit nulla non tribuente locus.</TextUnit>
    <TextUnit id="1734" loc="2.28a.33">nunc, utcumque potes, fato gere saucia morem:</TextUnit>
    <TextUnit id="1735" loc="2.28a.34">et deus et durus vertitur ipse dies.</TextUnit>
    <TextUnit id="1736" loc="2.28b.1">DEFICIVNT magico torti sub carmine rhombi,</TextUnit>
    <TextUnit id="1737" loc="2.28b.2">et iacet exstincto laurus adusta foco;</TextUnit>
    <TextUnit id="1738" loc="2.28b.3">et iam Luna negat totiens descendere caelo,</TextUnit>
    <TextUnit id="1739" loc="2.28b.4">nigraque funestum concinit omen avis.</TextUnit>
    <TextUnit id="1740" loc="2.28b.5">una ratis fati nostros portabit amores</TextUnit>
    <TextUnit id="1741" loc="2.28b.6">caerula ad infernos velificata lacus.</TextUnit>
    <TextUnit id="1742" loc="2.28b.7">sed non unius, quaeso, miserere duorum!</TextUnit>
    <TextUnit id="1743" loc="2.28b.8">vivam, si vivet; si cadet illa, cadam.</TextUnit>
    <TextUnit id="1744" loc="2.28b.9">pro quibus optatis sacro me carmine damno:</TextUnit>
    <TextUnit id="1745" loc="2.28b.10">scribam ego 'Per magnum est salva puella Iovem';</TextUnit>
    <TextUnit id="1746" loc="2.28b.11">ante tuosque pedes illa ipsa operata sedebit,</TextUnit>
    <TextUnit id="1747" loc="2.28b.12">narrabitque sedens longa pericla sua.</TextUnit>
    <TextUnit id="1748" loc="2.28c.1">HAEC tua, Persephone, maneat clementia, nec tu,</TextUnit>
    <TextUnit id="1749" loc="2.28c.2">Persephonae coniunx, saevior esse velis.</TextUnit>
    <TextUnit id="1750" loc="2.28c.3">sunt apud infernos tot milia formosarum:</TextUnit>
    <TextUnit id="1751" loc="2.28c.4">pulchra sit in superis, si licet, una locis!</TextUnit>
    <TextUnit id="1752" loc="2.28c.5">vobiscum est Iope, vobiscum candida Tyro,</TextUnit>
    <TextUnit id="1753" loc="2.28c.6">vobiscum Europe nec proba Pasiphae,</TextUnit>
    <TextUnit id="1754" loc="2.28c.7">et quot Troia tulit vetus et quot Achaia formas,</TextUnit>
    <TextUnit id="1755" loc="2.28c.8">et Thebae et Priami diruta regna senis:</TextUnit>
    <TextUnit id="1756" loc="2.28c.9">et quaecumque erat in numero Romana puella,</TextUnit>
    <TextUnit id="1757" loc="2.28c.10">occidit: has omnis ignis avarus habet.</TextUnit>
    <TextUnit id="1758" loc="2.28c.11">nec forma aeternum aut cuiquam est fortuna perennis:</TextUnit>
    <TextUnit id="1759" loc="2.28c.12">longius aut propius mors sua quemque manet.</TextUnit>
    <TextUnit id="1760" loc="2.28c.13">tu quoniam es, mea lux, magno dimissa periclo,</TextUnit>
    <TextUnit id="1761" loc="2.28c.14">munera Dianae debita redde choros,</TextUnit>
    <TextUnit id="1762" loc="2.28c.15">redde etiam excubias divae nunc, ante iuvencae;</TextUnit>
    <TextUnit id="1763" loc="2.28c.16">votivas noctes, ei mihi solve decem!</TextUnit>
    <TextUnit id="1764" loc="2.29a.1">HESTERNA, mea lux, cum potus nocte vagarer,</TextUnit>
    <TextUnit id="1765" loc="2.29a.2">nec me servorum duceret ulla manus,</TextUnit>
    <TextUnit id="1766" loc="2.29a.3">obvia nescio quot pueri mihi turba minuta</TextUnit>
    <TextUnit id="1767" loc="2.29a.4">venerat (hos vetuit me numerare timor);</TextUnit>
    <TextUnit id="1768" loc="2.29a.5">quorum alii faculas, alii retinere sagittas,</TextUnit>
    <TextUnit id="1769" loc="2.29a.6">pars etiam visa est vincla parare mihi.</TextUnit>
    <TextUnit id="1770" loc="2.29a.7">sed nudi fuerant. quorum lascivior unus,</TextUnit>
    <TextUnit id="1771" loc="2.29a.8">'Arripite hunc,' inquit, 'iam bene nostis eum</TextUnit>
    <TextUnit id="1772" loc="2.29a.9">hic erat, hunc mulier nobis irata locavit.'</TextUnit>
    <TextUnit id="1773" loc="2.29a.10">dixit, et in collo iam mihi nodus erat.</TextUnit>
    <TextUnit id="1774" loc="2.29a.12">hic alter iubet in medium propellere, at alter,</TextUnit>
    <TextUnit id="1775" loc="2.29a.13">'Intereat, qui nos non putat esse deos!</TextUnit>
    <TextUnit id="1776" loc="2.29a.14">haec te non meritum totas exspectat in horas:</TextUnit>
    <TextUnit id="1777" loc="2.29a.15">at tu nescio quas quaeris, inepte, fores.</TextUnit>
    <TextUnit id="1778" loc="2.29a.16">quae cum Sidoniae nocturna ligamina mitrae</TextUnit>
    <TextUnit id="1779" loc="2.29a.17">solverit atque oculos moverit illa gravis,</TextUnit>
    <TextUnit id="1780" loc="2.29a.18">afflabunt tibi non Arabum de gramine odores,</TextUnit>
    <TextUnit id="1781" loc="2.29a.19">sed quos ipse suis fecit Amor manibus.</TextUnit>
    <TextUnit id="1782" loc="2.29a.20">parcite iam, fratres, iam certos spondet amores;</TextUnit>
    <TextUnit id="1783" loc="2.29a.21">et iam ad mandatam venimus ecce domum.'</TextUnit>
    <TextUnit id="1784" loc="2.29a.22">atque ita me iniecto dixerunt rursus amictu:</TextUnit>
    <TextUnit id="1785" loc="2.29a.23">'I nunc et noctes disce manere domi.'</TextUnit>
    <TextUnit id="1786" loc="2.29b.1">MANE erat, et volui, si sola quiesceret illa,</TextUnit>
    <TextUnit id="1787" loc="2.29b.2">visere: at in lecto Cynthia sola fuit.</TextUnit>
    <TextUnit id="1788" loc="2.29b.3">obstipui: non illa mihi formosior umquam</TextUnit>
    <TextUnit id="1789" loc="2.29b.4">visa, neque ostrina cum fuit in tunica,</TextUnit>
    <TextUnit id="1790" loc="2.29b.5">ibat et hinc castae narratum somnia Vestae,</TextUnit>
    <TextUnit id="1791" loc="2.29b.6">neu sibi neve mihi quae nocitura forent:</TextUnit>
    <TextUnit id="1792" loc="2.29b.7">talis visa mihi somno dimissa recenti.</TextUnit>
    <TextUnit id="1793" loc="2.29b.8">heu quantum per se candida forma valet!</TextUnit>
    <TextUnit id="1794" loc="2.29b.9">'Quid tu matutinus,' ait 'speculator amicae,</TextUnit>
    <TextUnit id="1795" loc="2.29b.10">me similem vestris moribus esse putas?</TextUnit>
    <TextUnit id="1796" loc="2.29b.11">non ego tam facilis: sat erit mihi cognitus unus,</TextUnit>
    <TextUnit id="1797" loc="2.29b.12">vel tu vel si quis verior esse potest.</TextUnit>
    <TextUnit id="1798" loc="2.29b.13">apparent non ulla toro vestigia presso,</TextUnit>
    <TextUnit id="1799" loc="2.29b.14">signa volutantis nec iacuisse duos.</TextUnit>
    <TextUnit id="1800" loc="2.29b.15">aspice ut in toto nullus mihi corpore surgat</TextUnit>
    <TextUnit id="1801" loc="2.29b.16">spiritus admisso notus adulterio.'</TextUnit>
    <TextUnit id="1802" loc="2.29b.17">dixit, et opposita propellens savia dextra</TextUnit>
    <TextUnit id="1803" loc="2.29b.18">prosilit in laxa nixa pedem solea.</TextUnit>
    <TextUnit id="1804" loc="2.29b.19">sic ego tarn sancti custos deludor amoris:</TextUnit>
    <TextUnit id="1805" loc="2.29b.20">ex illo felix nox mihi nulla fuit.</TextUnit>
    <TextUnit id="1806" loc="2.30a.1">QVO fugis a demens? nulla est fuga: tu licet usque</TextUnit>
    <TextUnit id="1807" loc="2.30a.2">ad Tanain fugias, usque sequetur Amor.</TextUnit>
    <TextUnit id="1808" loc="2.30a.3">non si Pegaseo vecteris in aere dorso,</TextUnit>
    <TextUnit id="1809" loc="2.30a.4">nec tibi si Persei moverit ala pedes;</TextUnit>
    <TextUnit id="1810" loc="2.30a.5">vel si te sectae rapiant talaribus aurae,</TextUnit>
    <TextUnit id="1811" loc="2.30a.6">nil tibi Mercurii proderit alta via</TextUnit>
    <TextUnit id="1812" loc="2.30a.7">instat semper Amor supra caput, instat amanti,</TextUnit>
    <TextUnit id="1813" loc="2.30a.8">et gravis ipse super libera colla sedet.</TextUnit>
    <TextUnit id="1814" loc="2.30a.9">excubat ille acer custos et tollere numquam</TextUnit>
    <TextUnit id="1815" loc="2.30a.10">te patietur humo lumina capta semel.</TextUnit>
    <TextUnit id="1816" loc="2.30a.11">et iam si pecces, deus exorabilis ille est</TextUnit>
    <TextUnit id="1817" loc="2.30a.12">si modo praesentis viderit esse preces.</TextUnit>
    <TextUnit id="1818" loc="2.30b.1">ISTA senes licet accusent convivia duri:</TextUnit>
    <TextUnit id="1819" loc="2.30b.2">nos modo propositum, vita, teramus iter</TextUnit>
    <TextUnit id="1820" loc="2.30b.3">illorum antiquis onerantur legibus aures:</TextUnit>
    <TextUnit id="1821" loc="2.30b.4">hic locus est in quo, tibia docta, sones,</TextUnit>
    <TextUnit id="1822" loc="2.30b.5">quae non iure vado Maeandri iacta natasti,</TextUnit>
    <TextUnit id="1823" loc="2.30b.6">turpia cum faceret Palladis ora tumor.</TextUnit>
    <TextUnit id="1824" loc="2.30b.7">non tamen immerito! Phrygias nunc ire per undas</TextUnit>
    <TextUnit id="1825" loc="2.30b.8">et petere Hyrcani litora nota maris,</TextUnit>
    <TextUnit id="1826" loc="2.30b.9">spargere et alterna communis caede Penatis</TextUnit>
    <TextUnit id="1827" loc="2.30b.10">et ferre ad patrios praemia dira Lares!</TextUnit>
    <TextUnit id="1828" loc="2.30b.11">una contentum pudeat me vivere amica?</TextUnit>
    <TextUnit id="1829" loc="2.30b.12">hoc si crimen erit, crimen Amoris erit:</TextUnit>
    <TextUnit id="1830" loc="2.30b.13">mi nemo obiciat. libeat tibi, Cynthia, mecum</TextUnit>
    <TextUnit id="1831" loc="2.30b.14">rorida muscosis antra tenere iugis.</TextUnit>
    <TextUnit id="1832" loc="2.30b.15">illic aspicies scopulis haerere Sorores</TextUnit>
    <TextUnit id="1833" loc="2.30b.16">et canere antiqui dulcia furta Iovis,</TextUnit>
    <TextUnit id="1834" loc="2.30b.17">ut Semela est combustus, ut est deperditus Io,</TextUnit>
    <TextUnit id="1835" loc="2.30b.18">denique ut ad Troiae tecta volarit avis.</TextUnit>
    <TextUnit id="1836" loc="2.30b.19">quod si nemo exstat qui vicerit Alitis arma,</TextUnit>
    <TextUnit id="1837" loc="2.30b.20">communis culpae cur reus unus agor?</TextUnit>
    <TextUnit id="1838" loc="2.30b.21">nec tu Virginibus reverentia moveris ora:</TextUnit>
    <TextUnit id="1839" loc="2.30b.22">hic quoque non nescit quid sit amare chorus;</TextUnit>
    <TextUnit id="1840" loc="2.30b.23">si tamen Oeagri quaedam compressa figura</TextUnit>
    <TextUnit id="1841" loc="2.30b.24">Bistoniis olim rupibus accubuit.</TextUnit>
    <TextUnit id="1842" loc="2.30b.25">hic ubi me prima statuent in parte choreae,</TextUnit>
    <TextUnit id="1843" loc="2.30b.26">et medius docta cuspide Bacchus erit,</TextUnit>
    <TextUnit id="1844" loc="2.30b.27">tum capiti sacros patiar pendere corymbos:</TextUnit>
    <TextUnit id="1845" loc="2.30b.28">nam sine te nostrum non valet ingenium.</TextUnit>
    <TextUnit id="1846" loc="2.31.1">QVAERIS, cur veniam tibi tardior? aurea Phoebi</TextUnit>
    <TextUnit id="1847" loc="2.31.2">porticus a magno Caesare aperta fuit.</TextUnit>
    <TextUnit id="1848" loc="2.31.3">tantam erat in speciem Poenis digesta columnis,</TextUnit>
    <TextUnit id="1849" loc="2.31.4">inter quas Danai femina turba senis.</TextUnit>
    <TextUnit id="1850" loc="2.31.5">hic equidem Phoebo visus mihi pulchrior ipso</TextUnit>
    <TextUnit id="1851" loc="2.31.6">marmoreus tacita carmen hiare lyra;</TextUnit>
    <TextUnit id="1852" loc="2.31.7">atque aram circum steterant armenta Myronis,</TextUnit>
    <TextUnit id="1853" loc="2.31.8">quattuor artificis, vivida signa, boves.</TextUnit>
    <TextUnit id="1854" loc="2.31.9">tum medium claro surgebat marmore templum,</TextUnit>
    <TextUnit id="1855" loc="2.31.10">et patria Phoebo carius Ortygia:</TextUnit>
    <TextUnit id="1856" loc="2.31.11">in quo Solis erat supra fastigia currus;</TextUnit>
    <TextUnit id="1857" loc="2.31.12">et valvae, Libyci nobile dentis opus,</TextUnit>
    <TextUnit id="1858" loc="2.31.13">altera deiectos Parnasi vertice Gallos,</TextUnit>
    <TextUnit id="1859" loc="2.31.14">altera maerebat funera Tantalidos.</TextUnit>
    <TextUnit id="1860" loc="2.31.15">deinde inter matrem deus ipse interque sororem</TextUnit>
    <TextUnit id="1861" loc="2.31.16">Pythius in longa carmina veste sonat.</TextUnit>
    <TextUnit id="1862" loc="2.32.1">QUI videt, is peccat: qui te non viderit ergo,</TextUnit>
    <TextUnit id="1863" loc="2.32.2">non cupiet: facti lumina crimen habent.</TextUnit>
    <TextUnit id="1864" loc="2.32.3">nam quid Praenesti dubias, o Cynthia, sortis,</TextUnit>
    <TextUnit id="1865" loc="2.32.4">quid petis Aeaei moenia Telegoni?</TextUnit>
    <TextUnit id="1866" loc="2.32.5">cur ita te Herculeum deportant esseda Tibur?</TextUnit>
    <TextUnit id="1867" loc="2.32.6">Appia cur totiens te via Lanuvium?</TextUnit>
    <TextUnit id="1868" loc="2.32.7">hoc utinam spatiere loco, quodcumque vacabis,</TextUnit>
    <TextUnit id="1869" loc="2.32.8">Cynthia' sed tibi me credere turba vetat,</TextUnit>
    <TextUnit id="1870" loc="2.32.9">cum videt accensis devotam currere taedis</TextUnit>
    <TextUnit id="1871" loc="2.32.10">in nemus et Triviae lumina ferre deae.</TextUnit>
    <TextUnit id="1872" loc="2.32.11">scilicet umbrosis sordet Pompeia columnis</TextUnit>
    <TextUnit id="1873" loc="2.32.12">porticus, aulaeis nobilis Attalicis,</TextUnit>
    <TextUnit id="1874" loc="2.32.13">et platanis creber pariter surgentibus ordo,</TextUnit>
    <TextUnit id="1875" loc="2.32.14">flumina sopito quaeque Marone cadunt,</TextUnit>
    <TextUnit id="1876" loc="2.32.15">et leviter nymphis tota crepitantibus urbe</TextUnit>
    <TextUnit id="1877" loc="2.32.16">cum subito Triton ore recondit aquam.</TextUnit>
    <TextUnit id="1878" loc="2.32.17">falleris, ista tui furtum via monstrat amoris:</TextUnit>
    <TextUnit id="1879" loc="2.32.18">non urbem, demens, lumina nostra fugis!</TextUnit>
    <TextUnit id="1880" loc="2.32.19">nil agis, insidias in me componis inanis,</TextUnit>
    <TextUnit id="1881" loc="2.32.20">tendis iners docto retia nota mihi.</TextUnit>
    <TextUnit id="1882" loc="2.32.21">sed de me minus est: famae iactura pudicae</TextUnit>
    <TextUnit id="1883" loc="2.32.22">tanta tibi miserae, quanta meretur, erit.</TextUnit>
    <TextUnit id="1884" loc="2.32.23">nuper enim de te nostras me laedit ad auris</TextUnit>
    <TextUnit id="1885" loc="2.32.24">rumor, et in tota non bonus urbe fuit.</TextUnit>
    <TextUnit id="1886" loc="2.32.25">sed tu non debes inimicae credere linguae:</TextUnit>
    <TextUnit id="1887" loc="2.32.26">semper formosis fabula poena fuit.</TextUnit>
    <TextUnit id="1888" loc="2.32.27">non tua deprenso damnata est fama veneno:</TextUnit>
    <TextUnit id="1889" loc="2.32.28">testis eris puras, Phoebe, videre manus.</TextUnit>
    <TextUnit id="1890" loc="2.32.29">sin autem longo nox una aut altera lusu</TextUnit>
    <TextUnit id="1891" loc="2.32.30">consumpta est, non me crimina parva movent.</TextUnit>
    <TextUnit id="1892" loc="2.32.31">Tyndaris externo patriam mutavit amore,</TextUnit>
    <TextUnit id="1893" loc="2.32.32">et sine decreto viva reducta domum est.</TextUnit>
    <TextUnit id="1894" loc="2.32.33">ipsa Venus fertur corrupta libidine Martis,</TextUnit>
    <TextUnit id="1895" loc="2.32.34">nec minus in caelo semper honesta fuit.</TextUnit>
    <TextUnit id="1896" loc="2.32.35">quamvis Ida Parim pastorem dicat amasse</TextUnit>
    <TextUnit id="1897" loc="2.32.36">atque inter pecudes accubuisse deam,</TextUnit>
    <TextUnit id="1898" loc="2.32.37">hoc et Hamadryadum spectavit turba sororum</TextUnit>
    <TextUnit id="1899" loc="2.32.38">Silenique senes et pater ipse chori;</TextUnit>
    <TextUnit id="1900" loc="2.32.39">cum quibus Idaeo legisti poma sub antro,</TextUnit>
    <TextUnit id="1901" loc="2.32.40">supposita excipiens, Nai, caduca manu.</TextUnit>
    <TextUnit id="1902" loc="2.32.41">an quisquam in tanto stuprorum examine quaerit</TextUnit>
    <TextUnit id="1903" loc="2.32.42">'Cur haec tam dives? quis dedit? unde dedit?'</TextUnit>
    <TextUnit id="1904" loc="2.32.43">o nimium nostro felicem tempore Romam,</TextUnit>
    <TextUnit id="1905" loc="2.32.44">si contra mores una puella facit!</TextUnit>
    <TextUnit id="1906" loc="2.32.45">haec eadem ante illam iam impune et Lesbia fecit:</TextUnit>
    <TextUnit id="1907" loc="2.32.46">quae sequitur, certe est invidiosa minus.</TextUnit>
    <TextUnit id="1908" loc="2.32.47">qui quaerit Tatios veteres durosque Sabinos,</TextUnit>
    <TextUnit id="1909" loc="2.32.48">hic posuit nostra nuper in urbe pedem.</TextUnit>
    <TextUnit id="1910" loc="2.32.49">tu prius et fluctus poteris siccare marinos,</TextUnit>
    <TextUnit id="1911" loc="2.32.50">altaque mortali deligere astra manu,</TextUnit>
    <TextUnit id="1912" loc="2.32.51">quam facere, ut nostrae nolint peccare puellae:</TextUnit>
    <TextUnit id="1913" loc="2.32.52">hic mos Saturno regna tenente fuit,</TextUnit>
    <TextUnit id="1914" loc="2.32.53">et cum Deucalionis aquae fluxere per orbem,</TextUnit>
    <TextUnit id="1915" loc="2.32.54">et post antiquas Deucalionis aquas.</TextUnit>
    <TextUnit id="1916" loc="2.32.55">dic mihi, quis potuit lectum servare pudicum,</TextUnit>
    <TextUnit id="1917" loc="2.32.56">quae dea cum solo vivere sola deo?</TextUnit>
    <TextUnit id="1918" loc="2.32.57">uxorem quondam magni Minois, ut aiunt,</TextUnit>
    <TextUnit id="1919" loc="2.32.58">corrupit torui candida forma bovis;</TextUnit>
    <TextUnit id="1920" loc="2.32.59">nec minus aerato Danae circumdata muro</TextUnit>
    <TextUnit id="1921" loc="2.32.60">non potuit magno casta negare Iovi.</TextUnit>
    <TextUnit id="1922" loc="2.32.61">quod si tu Graias es tuque imitata Latinas,</TextUnit>
    <TextUnit id="1923" loc="2.32.62">semper vive meo libera iudicio!</TextUnit>
    <TextUnit id="1924" loc="2.33a.1">TRISTIA iam redeunt iterum sollemnia nobis:</TextUnit>
    <TextUnit id="1925" loc="2.33a.2">Cynthia iam noctes est operata decem.</TextUnit>
    <TextUnit id="1926" loc="2.33a.3">atque utinam pereant, Nilo quae sacra tepente</TextUnit>
    <TextUnit id="1927" loc="2.33a.4">misit matronis Inachis Ausoniis!</TextUnit>
    <TextUnit id="1928" loc="2.33a.5">quae dea tam cupidos totiens divisit amantis,</TextUnit>
    <TextUnit id="1929" loc="2.33a.6">quaecumque illa fuit, semper amara fuit.</TextUnit>
    <TextUnit id="1930" loc="2.33a.7">tu certe Iovis occultis in amoribus, Io,</TextUnit>
    <TextUnit id="1931" loc="2.33a.8">sensisti multas quid sit inire vias,</TextUnit>
    <TextUnit id="1932" loc="2.33a.9">cum te iussit habere puellam cornua Iuno</TextUnit>
    <TextUnit id="1933" loc="2.33a.10">et pecoris duro perdere verba sono.</TextUnit>
    <TextUnit id="1934" loc="2.33a.11">a quotiens quernis laesisti frondibus ora,</TextUnit>
    <TextUnit id="1935" loc="2.33a.12">mandisti et stabulis arbuta pasta tuis!</TextUnit>
    <TextUnit id="1936" loc="2.33a.13">an, quoniam agrestem detraxit ab ore figuram</TextUnit>
    <TextUnit id="1937" loc="2.33a.14">Iuppiter, idcirco facta superba dea es?</TextUnit>
    <TextUnit id="1938" loc="2.33a.15">an tibi non satis est fuscis Aegyptus alumnis?</TextUnit>
    <TextUnit id="1939" loc="2.33a.16">cur tibi tam longa Roma petita via?</TextUnit>
    <TextUnit id="1940" loc="2.33a.17">quidve tibi prodest viduas dormire puellas?</TextUnit>
    <TextUnit id="1941" loc="2.33a.18">sed tibi, crede mihi, cornua rursus erunt,</TextUnit>
    <TextUnit id="1942" loc="2.33a.19">aut nos e nostra te, saeva, fugabimus urbe:</TextUnit>
    <TextUnit id="1943" loc="2.33a.20">cum Tiberi Nilo gratia nulla fuit.</TextUnit>
    <TextUnit id="1944" loc="2.33a.21">at tu, quae nostro nimium placata dolore es,</TextUnit>
    <TextUnit id="1945" loc="2.33a.22">noctibus his vacui ter faciamus iter.</TextUnit>
    <TextUnit id="1946" loc="2.33b.1">NON audis et verba sinis mea ludere, cum iam</TextUnit>
    <TextUnit id="1947" loc="2.33b.2">flectant Icarii sidera tarda boves.</TextUnit>
    <TextUnit id="1948" loc="2.33b.3">lenta bibis: mediae nequeunt te frangere noctes.</TextUnit>
    <TextUnit id="1949" loc="2.33b.4">an nondum est talos mittere lassa manus?</TextUnit>
    <TextUnit id="1950" loc="2.33b.5">a pereat, quicumque meracas repperit uvas</TextUnit>
    <TextUnit id="1951" loc="2.33b.6">corrupitque bonas nectare primus aquas!</TextUnit>
    <TextUnit id="1952" loc="2.33b.7">Icare, Cecropiis merito iugulate colonis,</TextUnit>
    <TextUnit id="1953" loc="2.33b.8">pampineus nosti quam sit amarus odor!</TextUnit>
    <TextUnit id="1954" loc="2.33b.9">tuque o Eurytion vino Centaure peristi,</TextUnit>
    <TextUnit id="1955" loc="2.33b.10">nec non Ismario tu, Polypheme, mero.</TextUnit>
    <TextUnit id="1956" loc="2.33b.11">vino forma perit, vino corrumpitur aetas,</TextUnit>
    <TextUnit id="1957" loc="2.33b.12">vino saepe suum nescit amica virum.</TextUnit>
    <TextUnit id="1958" loc="2.33b.13">me miserum, ut multo nihil est mutata Lyaeo!</TextUnit>
    <TextUnit id="1959" loc="2.33b.14">iam bibe: formosa es: nil tibi vina nocent,</TextUnit>
    <TextUnit id="1960" loc="2.33b.15">cum tua praependent demissae in pocula sertae,</TextUnit>
    <TextUnit id="1961" loc="2.33b.16">et mea deducta carmina voce legis.</TextUnit>
    <TextUnit id="1962" loc="2.33b.17">largius effuso madeat tibi mensa Falerno,</TextUnit>
    <TextUnit id="1963" loc="2.33b.18">spumet et aurato mollius in calice.</TextUnit>
    <TextUnit id="1964" loc="2.33b.19">nulla tamen lecto recipit se sola libenter:</TextUnit>
    <TextUnit id="1965" loc="2.33b.20">est quiddam, quod vos quaerere cogat Amor.</TextUnit>
    <TextUnit id="1966" loc="2.33b.21">semper in absentis felicior aestus amantis:</TextUnit>
    <TextUnit id="1967" loc="2.33b.22">elevat assiduos copia longa viros.</TextUnit>
    <TextUnit id="1968" loc="2.34.1">CVR quisquam faciem dominae iam credat Amori?</TextUnit>
    <TextUnit id="1969" loc="2.34.2">sic erepta mihi paene puella mea est.</TextUnit>
    <TextUnit id="1970" loc="2.34.3">expertus dico, nemo est in amore fidelis:</TextUnit>
    <TextUnit id="1971" loc="2.34.4">formosam raro non sibi quisque petit.</TextUnit>
    <TextUnit id="1972" loc="2.34.5">polluit ille deus cognatos, solvit amicos,</TextUnit>
    <TextUnit id="1973" loc="2.34.6">et bene concordis tristia ad arma vocat.</TextUnit>
    <TextUnit id="1974" loc="2.34.7">hospes in hospitium Menelao venit adulter:</TextUnit>
    <TextUnit id="1975" loc="2.34.8">Colchis et ignotum nonne secuta virum est?</TextUnit>
    <TextUnit id="1976" loc="2.34.9">Lynceu, tune meam potuisti, perfide, curam</TextUnit>
    <TextUnit id="1977" loc="2.34.10">tangere? nonne tuae tum cecidere manus?</TextUnit>
    <TextUnit id="1978" loc="2.34.11">quid si non constans illa et tam certa fuisset?</TextUnit>
    <TextUnit id="1979" loc="2.34.12">posses in tanto vivere flagitio?</TextUnit>
    <TextUnit id="1980" loc="2.34.13">tu mihi vel ferro pectus vel perde veneno:</TextUnit>
    <TextUnit id="1981" loc="2.34.14">a domina tantum te modo tolle mea.</TextUnit>
    <TextUnit id="1982" loc="2.34.15">te socium vitae, te corporis esse licebit,</TextUnit>
    <TextUnit id="1983" loc="2.34.16">te dominum admitto rebus, amice, meis:</TextUnit>
    <TextUnit id="1984" loc="2.34.17">lecto te solum, lecto te deprecor uno:</TextUnit>
    <TextUnit id="1985" loc="2.34.18">rivalem possum non ego ferre Iovem.</TextUnit>
    <TextUnit id="1986" loc="2.34.19">ipse meas solus quod nil est, aemulor umbras,</TextUnit>
    <TextUnit id="1987" loc="2.34.20">stultus, quod stulto saepe timore tremo.</TextUnit>
    <TextUnit id="1988" loc="2.34.21">una tamen causa est, qua crimina tanta remitto,</TextUnit>
    <TextUnit id="1989" loc="2.34.22">errabant multo quod tua verba mero.</TextUnit>
    <TextUnit id="1990" loc="2.34.23">sed numquam vitae fallet me ruga severae:</TextUnit>
    <TextUnit id="1991" loc="2.34.24">omnes iam norunt quam sit amare bonum.</TextUnit>
    <TextUnit id="1992" loc="2.34b.1">LYNCEVS ipse meus seros insanit amores!</TextUnit>
    <TextUnit id="1993" loc="2.34b.2">solum te nostros laetor adire deos.</TextUnit>
    <TextUnit id="1994" loc="2.34b.3">quid tua Socraticis tibi nunc sapientia libris</TextUnit>
    <TextUnit id="1995" loc="2.34b.4">proderit aut rerum dicere posse vias?</TextUnit>
    <TextUnit id="1996" loc="2.34b.5">aut quid Erechthei tibi prosunt carmina lecta?</TextUnit>
    <TextUnit id="1997" loc="2.34b.6">nil iuvat in magno vester amore senex.</TextUnit>
    <TextUnit id="1998" loc="2.34b.7">tu satius memorem Musis imitere Philitan</TextUnit>
    <TextUnit id="1999" loc="2.34b.8">et non inflati somnia Callimachi.</TextUnit>
    <TextUnit id="2000" loc="2.34b.9">nam rursus licet Aetoli referas Acheloi,</TextUnit>
    <TextUnit id="2001" loc="2.34b.10">fluxerit ut magno fractus amore liquor,</TextUnit>
    <TextUnit id="2002" loc="2.34b.11">atque etiam ut Phrygio fallax Maeandria campo</TextUnit>
    <TextUnit id="2003" loc="2.34b.12">errat et ipsa suas decipit unda vias,</TextUnit>
    <TextUnit id="2004" loc="2.34b.13">qualis et Adrasti fuerit vocalis Arion,</TextUnit>
    <TextUnit id="2005" loc="2.34b.14">tristis ad Archemori funera victor equus:</TextUnit>
    <TextUnit id="2006" loc="2.34b.15">non Amphiareae prosint tibi fata quadrigae</TextUnit>
    <TextUnit id="2007" loc="2.34b.16">aut Capanei magno grata ruina Iovi.</TextUnit>
    <TextUnit id="2008" loc="2.34b.17">desine et Aeschyleo componere verba coturno,</TextUnit>
    <TextUnit id="2009" loc="2.34b.18">desine, et ad mollis membra resolve choros.</TextUnit>
    <TextUnit id="2010" loc="2.34b.19">incipe iam angusto versus includere torno,</TextUnit>
    <TextUnit id="2011" loc="2.34b.20">inque tuos ignis, dure poeta, veni.</TextUnit>
    <TextUnit id="2012" loc="2.34b.21">tu non Antimacho, non tutior ibis Homero:</TextUnit>
    <TextUnit id="2013" loc="2.34b.22">despicit et magnos recta puella deos.</TextUnit>
    <TextUnit id="2014" loc="2.34b.23">sed non ante gravis taurus succumbit aratro,</TextUnit>
    <TextUnit id="2015" loc="2.34b.24">cornua quam validis haeserit in laqueis,</TextUnit>
    <TextUnit id="2016" loc="2.34b.25">nec tu iam duros per te patieris amores:</TextUnit>
    <TextUnit id="2017" loc="2.34b.26">trux tamen a nobis ante domandus eris.</TextUnit>
    <TextUnit id="2018" loc="2.34b.27">harum nulla solet rationem quaerere mundi,</TextUnit>
    <TextUnit id="2019" loc="2.34b.28">nec cur fraternis Luna laboret equis,</TextUnit>
    <TextUnit id="2020" loc="2.34b.29">nec si post Stygias aliquid restabit erumpnas,</TextUnit>
    <TextUnit id="2021" loc="2.34b.30">nec si consulto fulmina missa tonent.</TextUnit>
    <TextUnit id="2022" loc="2.34b.31">aspice me, cui parva domi fortuna relicta est</TextUnit>
    <TextUnit id="2023" loc="2.34b.32">nullus et antiquo Marte triumphus avi,</TextUnit>
    <TextUnit id="2024" loc="2.34b.33">ut regnem mixtas inter conviva puellas</TextUnit>
    <TextUnit id="2025" loc="2.34b.34">hoc ego, quo tibi nunc elevor, ingenio!</TextUnit>
    <TextUnit id="2026" loc="2.34b.35">me iuvet hesternis positum languere corollis,</TextUnit>
    <TextUnit id="2027" loc="2.34b.36">quem tetigit iactu certus ad ossa deus.</TextUnit>
    <TextUnit id="2028" loc="2.34b.37">Actia Vergilium custodis litora Phoebi,</TextUnit>
    <TextUnit id="2029" loc="2.34b.38">Caesaris et fortis dicere posse ratis,</TextUnit>
    <TextUnit id="2030" loc="2.34b.39">qui nunc Aeneae Troiani suscitat arma</TextUnit>
    <TextUnit id="2031" loc="2.34b.40">iactaque Lavinis moenia litoribus.</TextUnit>
    <TextUnit id="2032" loc="2.34b.41">cedite Romani scriptorcs, cedite Grai!</TextUnit>
    <TextUnit id="2033" loc="2.34b.42">nescio quid maius nascitur Iliade.</TextUnit>
    <TextUnit id="2034" loc="2.34b.43">tu canis umbrosi subter pineta Galaesi</TextUnit>
    <TextUnit id="2035" loc="2.34b.44">Thyrsin et attritis Daphnin harundinibus,</TextUnit>
    <TextUnit id="2036" loc="2.34b.45">utque decem possint corrumpere mala puellas</TextUnit>
    <TextUnit id="2037" loc="2.34b.46">missus et impressis haedus ab uberibus.</TextUnit>
    <TextUnit id="2038" loc="2.34b.47">felix, qui vilis pomis mercaris amores!</TextUnit>
    <TextUnit id="2039" loc="2.34b.48">huic licet ingratae Tityrus ipse canat.</TextUnit>
    <TextUnit id="2040" loc="2.34b.49">felix intactum Corydon qui temptat Alexin</TextUnit>
    <TextUnit id="2041" loc="2.34b.50">agricolae domini carpere delicias!</TextUnit>
    <TextUnit id="2042" loc="2.34b.51">quamvis ille sua lassus requiescat avena,</TextUnit>
    <TextUnit id="2043" loc="2.34b.52">laudatur facilis inter Hamadryadas.</TextUnit>
    <TextUnit id="2044" loc="2.34b.53">tu canis Ascraei veteris praecepta poetae,</TextUnit>
    <TextUnit id="2045" loc="2.34b.54">quo seges in campo, quo viret uva iugo.</TextUnit>
    <TextUnit id="2046" loc="2.34b.55">tale facis carmen docta testudine quale</TextUnit>
    <TextUnit id="2047" loc="2.34b.56">Cynthius impositis temperat articulis.</TextUnit>
    <TextUnit id="2048" loc="2.34b.57">non tamen haec ulli venient ingrata legenti,</TextUnit>
    <TextUnit id="2049" loc="2.34b.58">sive in amore rudis sive peritus erit.</TextUnit>
    <TextUnit id="2050" loc="2.34b.59">nec minor hic animis, ut sit minor ore, canorus</TextUnit>
    <TextUnit id="2051" loc="2.34b.60">anseris indocto carmine cessit olor.</TextUnit>
    <TextUnit id="2052" loc="2.34b.61">haec quoque perfecto ludebat Iasone Varro,</TextUnit>
    <TextUnit id="2053" loc="2.34b.62">Varro Leucadiae maxima flamma suae;</TextUnit>
    <TextUnit id="2054" loc="2.34b.63">haec quoque lascivi cantarunt scripta Catulli,</TextUnit>
    <TextUnit id="2055" loc="2.34b.64">Lesbia quis ipsa notior est Helena;</TextUnit>
    <TextUnit id="2056" loc="2.34b.65">haec etiam docti confessa est pagina Calvi,</TextUnit>
    <TextUnit id="2057" loc="2.34b.66">cum caneret miserae funera Quintiliae.</TextUnit>
    <TextUnit id="2058" loc="2.34b.67">et modo formosa quam multa Lycoride Gallus</TextUnit>
    <TextUnit id="2059" loc="2.34b.68">mortuus inferna vulnera lavit aqua!</TextUnit>
    <TextUnit id="2060" loc="2.34b.69">Cynthia quin etiam versu laudata Properti,</TextUnit>
    <TextUnit id="2061" loc="2.34b.70">hos inter si me ponere Fama volet.</TextUnit>
    <TextUnit id="2062" loc="3.1.1">Callimachi Manes et Coi sacra Philitae,</TextUnit>
    <TextUnit id="2063" loc="3.1.2">in vestrum, quaeso, me sinite ire nemus.</TextUnit>
    <TextUnit id="2064" loc="3.1.3">primus ego ingredior puro de fonte sacerdos</TextUnit>
    <TextUnit id="2065" loc="3.1.4">Itala per Graios orgia ferre choros.</TextUnit>
    <TextUnit id="2066" loc="3.1.5">dicite, quo pariter carmen tenuastis in antro</TextUnit>
    <TextUnit id="2067" loc="3.1.6">quove pede ingressi? quamve bibistis aquam?</TextUnit>
    <TextUnit id="2068" loc="3.1.7">ah valeat, Phoebum quicumque moratur in armis!</TextUnit>
    <TextUnit id="2069" loc="3.1.8">exactus tenui pumice versus eat,</TextUnit>
    <TextUnit id="2070" loc="3.1.9">quo me Fama levat terra sublimis, et a me</TextUnit>
    <TextUnit id="2071" loc="3.1.10">nata coronatis Musa triumphat equis,</TextUnit>
    <TextUnit id="2072" loc="3.1.11">et mecum in curru parvi vectantur Amores,</TextUnit>
    <TextUnit id="2073" loc="3.1.12">scriptorumque meas turba secuta rotas.</TextUnit>
    <TextUnit id="2074" loc="3.1.13">quid frustra immissis mecum certatis habenis?</TextUnit>
    <TextUnit id="2075" loc="3.1.14">non datur ad Musas currere lata via.</TextUnit>
    <TextUnit id="2076" loc="3.1.15">multi, Roma, tuas laudes annalibus addent,</TextUnit>
    <TextUnit id="2077" loc="3.1.16">qui finem imperii Bactra futura canent.</TextUnit>
    <TextUnit id="2078" loc="3.1.17">sed, quod pace legas, opus hoc de monte Sororum</TextUnit>
    <TextUnit id="2079" loc="3.1.18">detulit intacta pagina nostra via.</TextUnit>
    <TextUnit id="2080" loc="3.1.19">mollia, Pegasides, date vestro serta poetae:</TextUnit>
    <TextUnit id="2081" loc="3.1.20">non faciet capiti dura corona meo.</TextUnit>
    <TextUnit id="2082" loc="3.1.21">at mihi quod vivo detraxerit invida turba,</TextUnit>
    <TextUnit id="2083" loc="3.1.22">post obitum duplici faenore reddet Honos;</TextUnit>
    <TextUnit id="2084" loc="3.1.23">omnia post obitum fingit maiora vetustas:</TextUnit>
    <TextUnit id="2085" loc="3.1.24">maius ab exsequiis nomen in ora venit.</TextUnit>
    <TextUnit id="2086" loc="3.1.25">nam quis equo pulsas abiegno nosceret arces,</TextUnit>
    <TextUnit id="2087" loc="3.1.26">fluminaque Haemonio comminus isse viro,</TextUnit>
    <TextUnit id="2088" loc="3.1.27">Idaeum Simoenta Iovis cum prole Scamandro,</TextUnit>
    <TextUnit id="2089" loc="3.1.28">Hectora per campos ter maculasse rotas?</TextUnit>
    <TextUnit id="2090" loc="3.1.29">Deiphobumque Helenumque et Pulydamantis in armis</TextUnit>
    <TextUnit id="2091" loc="3.1.30">qualemcumque Parim vix sua nosset humus.</TextUnit>
    <TextUnit id="2092" loc="3.1.31">exiguo sermone fores nunc, Ilion, et tu</TextUnit>
    <TextUnit id="2093" loc="3.1.32">Troia bis Oetaei numine capta dei.</TextUnit>
    <TextUnit id="2094" loc="3.1.33">nec non ille tui casus memorator Homerus</TextUnit>
    <TextUnit id="2095" loc="3.1.34">posteritate suum crescere sensit opus;</TextUnit>
    <TextUnit id="2096" loc="3.1.35">meque inter seros laudabit Roma nepotes:</TextUnit>
    <TextUnit id="2097" loc="3.1.36">illum post cineres auguror ipse diem.</TextUnit>
    <TextUnit id="2098" loc="3.1.37">ne mea contempto lapis indicet ossa sepulcro</TextUnit>
    <TextUnit id="2099" loc="3.1.38">provisumst Lycio vota probante deo.</TextUnit>
    <TextUnit id="2100" loc="3.2.1">Carminis interea nostri redeamus in orbem,</TextUnit>
    <TextUnit id="2101" loc="3.2.2">gaudeat ut solito tacta puella sono.</TextUnit>
    <TextUnit id="2102" loc="3.2.3">Orphea delenisse feras et concita dicunt</TextUnit>
    <TextUnit id="2103" loc="3.2.4">flumina Threicia sustinuisse lyra;</TextUnit>
    <TextUnit id="2104" loc="3.2.5">saxa Cithaeronis Thebanam agitata per artem</TextUnit>
    <TextUnit id="2105" loc="3.2.6">sponte sua in muri membra coisse ferunt;</TextUnit>
    <TextUnit id="2106" loc="3.2.7">quin etiam, Polypheme, fera Galatea sub Aetna</TextUnit>
    <TextUnit id="2107" loc="3.2.8">ad tua rorantis carmina flexit equos:</TextUnit>
    <TextUnit id="2108" loc="3.2.9">miremur, nobis et Baccho et Apolline dextro,</TextUnit>
    <TextUnit id="2109" loc="3.2.10">turba puellarum si mea verba colit?</TextUnit>
    <TextUnit id="2110" loc="3.2.11">quod non Taenariis domus est mihi fulta columnis,</TextUnit>
    <TextUnit id="2111" loc="3.2.12">nec camera auratas inter eburna trabes,</TextUnit>
    <TextUnit id="2112" loc="3.2.13">nec mea Phaeacas aequant pomaria silvas,</TextUnit>
    <TextUnit id="2113" loc="3.2.14">non operosa rigat Marcius antra liquor;</TextUnit>
    <TextUnit id="2114" loc="3.2.15">at Musae comites et carmina cara legenti,</TextUnit>
    <TextUnit id="2115" loc="3.2.16">nec defessa choris Calliopea meis.</TextUnit>
    <TextUnit id="2116" loc="3.2.17">fortunata, meo si qua's celebrata libello!</TextUnit>
    <TextUnit id="2117" loc="3.2.18">carmina erunt formae tot monumenta tuae.</TextUnit>
    <TextUnit id="2118" loc="3.2.19">nam neque pyramidum sumptus ad sidera ducti,</TextUnit>
    <TextUnit id="2119" loc="3.2.20">nec Iovis Elei caelum imitata domus,</TextUnit>
    <TextUnit id="2120" loc="3.2.21">nec Mausolei dives fortuna sepulcri</TextUnit>
    <TextUnit id="2121" loc="3.2.22">mortis ab extrema condicione vacant.</TextUnit>
    <TextUnit id="2122" loc="3.2.23">aut illis flamma aut imber subducet honores,</TextUnit>
    <TextUnit id="2123" loc="3.2.24">annorum aut tacito pondere victa ruent.</TextUnit>
    <TextUnit id="2124" loc="3.2.25">at non ingenio quaesitum nomen ab aevo</TextUnit>
    <TextUnit id="2125" loc="3.2.26">excidet: ingenio stat sine morte decus.</TextUnit>
    <TextUnit id="2126" loc="3.3.1">Visus eram molli recubans Heliconis in umbra,</TextUnit>
    <TextUnit id="2127" loc="3.3.2">Bellerophontei qua fluit umor equi,</TextUnit>
    <TextUnit id="2128" loc="3.3.3">reges, Alba, tuos et regum facta tuorum,</TextUnit>
    <TextUnit id="2129" loc="3.3.4">tantum operis, nervis hiscere posse meis;</TextUnit>
    <TextUnit id="2130" loc="3.3.5">parvaque iam magnis admoram fontibus ora</TextUnit>
    <TextUnit id="2131" loc="3.3.6">(unde pater sitiens Ennius ante bibit,</TextUnit>
    <TextUnit id="2132" loc="3.3.7">et cecinit Curios fratres et Horatia pila,</TextUnit>
    <TextUnit id="2133" loc="3.3.8">regiaque Aemilia vecta tropaea rate,</TextUnit>
    <TextUnit id="2134" loc="3.3.9">victricisque moras Fabii pugnamque sinistram</TextUnit>
    <TextUnit id="2135" loc="3.3.10">Cannensem et versos ad pia vota deos,</TextUnit>
    <TextUnit id="2136" loc="3.3.11">Hannibalemque Lares Romana sede fugantis,</TextUnit>
    <TextUnit id="2137" loc="3.3.12">anseris et tutum voce fuisse Iovem),</TextUnit>
    <TextUnit id="2138" loc="3.3.13">cum me Castalia speculans ex arbore Phoebus</TextUnit>
    <TextUnit id="2139" loc="3.3.14">sic ait aurata nixus ad antra lyra:</TextUnit>
    <TextUnit id="2140" loc="3.3.15">'quid tibi cum tali, demens, est flumine? quis te</TextUnit>
    <TextUnit id="2141" loc="3.3.16">carminis heroi tangere iussit opus?</TextUnit>
    <TextUnit id="2142" loc="3.3.17">non hinc ulla tibi sperandast fama, Properti:</TextUnit>
    <TextUnit id="2143" loc="3.3.18">mollia sunt parvis prata terenda rotis;</TextUnit>
    <TextUnit id="2144" loc="3.3.19">ut tuus in scamno iactetur saepe libellus,</TextUnit>
    <TextUnit id="2145" loc="3.3.20">quem legat exspectans sola puella virum.</TextUnit>
    <TextUnit id="2146" loc="3.3.21">cur tua praescriptos evectast pagina gyros?</TextUnit>
    <TextUnit id="2147" loc="3.3.22">non est ingenii cumba gravanda tui.</TextUnit>
    <TextUnit id="2148" loc="3.3.23">alter remus aquas alter tibi radat harenas,</TextUnit>
    <TextUnit id="2149" loc="3.3.24">tutus eris: medio maxima turba marist.'</TextUnit>
    <TextUnit id="2150" loc="3.3.25">dixerat, et plectro sedem mihi monstrat eburno,</TextUnit>
    <TextUnit id="2151" loc="3.3.26">quo nova muscoso semita facta solost.</TextUnit>
    <TextUnit id="2152" loc="3.3.27">hic erat affixis viridis spelunca lapillis,</TextUnit>
    <TextUnit id="2153" loc="3.3.28">pendebantque cavis tympana pumicibus,</TextUnit>
    <TextUnit id="2154" loc="3.3.29">orgia Musarum et Sileni patris imago</TextUnit>
    <TextUnit id="2155" loc="3.3.30">fictilis et calami, Pan Tegeaee, tui;</TextUnit>
    <TextUnit id="2156" loc="3.3.31">et Veneris dominae volucres, mea turba, columbae</TextUnit>
    <TextUnit id="2157" loc="3.3.32">tingunt Gorgoneo punica rostra lacu;</TextUnit>
    <TextUnit id="2158" loc="3.3.33">diversaeque novem sortitae iura Puellae</TextUnit>
    <TextUnit id="2159" loc="3.3.34">exercent teneras in sua dona manus:</TextUnit>
    <TextUnit id="2160" loc="3.3.35">haec hederas legit in thyrsos, haec carmina nervis</TextUnit>
    <TextUnit id="2161" loc="3.3.36">aptat, at illa manu texit utraque rosam.</TextUnit>
    <TextUnit id="2162" loc="3.3.37">e quarum numero me contigit una dearum</TextUnit>
    <TextUnit id="2163" loc="3.3.38">(ut reor a facie, Calliopea fuit):</TextUnit>
    <TextUnit id="2164" loc="3.3.39">'contentus niveis semper vectabere cycnis,</TextUnit>
    <TextUnit id="2165" loc="3.3.40">nec te fortis equi ducet ad arma sonus.</TextUnit>
    <TextUnit id="2166" loc="3.3.41">nil tibi sit rauco praeconia classica cornu</TextUnit>
    <TextUnit id="2167" loc="3.3.42">flare, nec Aonium tingere Marte nemus;</TextUnit>
    <TextUnit id="2168" loc="3.3.43">aut quibus in campis Mariano proelia signo</TextUnit>
    <TextUnit id="2169" loc="3.3.44">stent et Teutonicas Roma refringat opes,</TextUnit>
    <TextUnit id="2170" loc="3.3.45">barbarus aut Suebo perfusus sanguine Rhenus</TextUnit>
    <TextUnit id="2171" loc="3.3.46">saucia maerenti corpora vectet aqua.</TextUnit>
    <TextUnit id="2172" loc="3.3.47">quippe coronatos alienum ad limen amantes</TextUnit>
    <TextUnit id="2173" loc="3.3.48">nocturnaeque canes ebria signa morae,</TextUnit>
    <TextUnit id="2174" loc="3.3.49">ut per te clausas sciat excantare puellas,</TextUnit>
    <TextUnit id="2175" loc="3.3.50">qui volet austeros arte ferire viros.'</TextUnit>
    <TextUnit id="2176" loc="3.3.51">talia Calliope, lymphisque a fonte petitis</TextUnit>
    <TextUnit id="2177" loc="3.3.52">ora Philitea nostra rigavit aqua.</TextUnit>
    <TextUnit id="2178" loc="3.4.1">Arma deus Caesar dites meditatur ad Indos,</TextUnit>
    <TextUnit id="2179" loc="3.4.2">et freta gemmiferi findere classe maris.</TextUnit>
    <TextUnit id="2180" loc="3.4.3">magna, Quiris, merces: parat ultima terra triumphos;</TextUnit>
    <TextUnit id="2181" loc="3.4.4">Tigris et Euphrates sub tua iura fluent;</TextUnit>
    <TextUnit id="2182" loc="3.4.5">sera, sed Ausoniis veniet provincia virgis;</TextUnit>
    <TextUnit id="2183" loc="3.4.6">assuescent Latio Partha tropaea Iovi.</TextUnit>
    <TextUnit id="2184" loc="3.4.7">ite agite, expertae bello, date lintea, prorae,</TextUnit>
    <TextUnit id="2185" loc="3.4.8">et solitum, armigeri, ducite munus, equi!</TextUnit>
    <TextUnit id="2186" loc="3.4.9">omina fausta cano. Crassos clademque piate!</TextUnit>
    <TextUnit id="2187" loc="3.4.10">ite et Romanae consulite historiae!</TextUnit>
    <TextUnit id="2188" loc="3.4.11">Mars pater, et sacrae fatalia lumina Vestae,</TextUnit>
    <TextUnit id="2189" loc="3.4.12">ante meos obitus sit precor illa dies,</TextUnit>
    <TextUnit id="2190" loc="3.4.13">qua videam spoliis oneratos Caesaris axes,</TextUnit>
    <TextUnit id="2191" loc="3.4.14">et subter captos arma sedere duces,</TextUnit>
    <TextUnit id="2192" loc="3.4.15">tela fugacis equi et bracati militis arcus,</TextUnit>
    <TextUnit id="2193" loc="3.4.16">ad vulgi plausus saepe resistere equos,</TextUnit>
    <TextUnit id="2194" loc="3.4.17">inque sinu carae nixus spectare puellae</TextUnit>
    <TextUnit id="2195" loc="3.4.18">incipiam et titulis oppida capta legam!</TextUnit>
    <TextUnit id="2196" loc="3.4.19">ipsa tuam serva prolem, Venus: hoc sit in aevum,</TextUnit>
    <TextUnit id="2197" loc="3.4.20">cernis ab Aenea quod superesse caput.</TextUnit>
    <TextUnit id="2198" loc="3.4.21">praeda sit haec illis, quorum meruere labores:</TextUnit>
    <TextUnit id="2199" loc="3.4.22">me sat erit Sacra plaudere posse Via.</TextUnit>
    <TextUnit id="2200" loc="3.5.1">Pacis Amor deus est, pacem veneramur amantes:</TextUnit>
    <TextUnit id="2201" loc="3.5.2">sat mihi cum domina proelia dura mea.</TextUnit>
    <TextUnit id="2202" loc="3.5.3">nec mihi mille iugis Campania pinguis aratur,</TextUnit>
    <TextUnit id="2203" loc="3.5.4">nec bibit e gemma divite nostra sitis,</TextUnit>
    <TextUnit id="2204" loc="3.5.5">nec tamen inviso pectus mihi carpitur auro,</TextUnit>
    <TextUnit id="2205" loc="3.5.6">nec mixta aera paro clade, Corinthe, tua.</TextUnit>
    <TextUnit id="2206" loc="3.5.7">o prima infelix fingenti terra Prometheo!</TextUnit>
    <TextUnit id="2207" loc="3.5.8">ille parum caute pectoris egit opus.</TextUnit>
    <TextUnit id="2208" loc="3.5.9">corpora disponens mentem non vidit in arto:</TextUnit>
    <TextUnit id="2209" loc="3.5.10">recta animi primum debuit esse via.</TextUnit>
    <TextUnit id="2210" loc="3.5.11">nunc maris in tantum vento iactamur, et hostem</TextUnit>
    <TextUnit id="2211" loc="3.5.12">quaerimus, atque armis nectimus arma nova.</TextUnit>
    <TextUnit id="2212" loc="3.5.13">haud ullas portabis opes Acherontis ad undas:</TextUnit>
    <TextUnit id="2213" loc="3.5.14">nudus in inferna, stulte, vehere rate.</TextUnit>
    <TextUnit id="2214" loc="3.5.15">victor cum victo pariter miscetur in umbris:</TextUnit>
    <TextUnit id="2215" loc="3.5.16">consule cum Mario, capte Iugurtha, sedes.</TextUnit>
    <TextUnit id="2216" loc="3.5.17">Lydus Dulichio non distat Croesus ab Iro:</TextUnit>
    <TextUnit id="2217" loc="3.5.18">optima mors, carpta quae venit ante die.</TextUnit>
    <TextUnit id="2218" loc="3.5.19">me iuvat in prima coluisse Helicona iuventa</TextUnit>
    <TextUnit id="2219" loc="3.5.20">Musarumque choris implicuisse manus;</TextUnit>
    <TextUnit id="2220" loc="3.5.21">me iuvat et multo mentem vincire Lyaeo,</TextUnit>
    <TextUnit id="2221" loc="3.5.22">et caput in verna semper habere rosa.</TextUnit>
    <TextUnit id="2222" loc="3.5.23">atque ubi iam Venerem gravis interceperit aetas,</TextUnit>
    <TextUnit id="2223" loc="3.5.24">sparserit et nigras alba senecta comas,</TextUnit>
    <TextUnit id="2224" loc="3.5.25">tum mihi naturae libeat perdiscere mores,</TextUnit>
    <TextUnit id="2225" loc="3.5.26">quis deus hanc mundi temperet arte domum,</TextUnit>
    <TextUnit id="2226" loc="3.5.27">qua venit exoriens, qua deficit, unde coactis</TextUnit>
    <TextUnit id="2227" loc="3.5.28">cornibus in plenum menstrua luna redit,</TextUnit>
    <TextUnit id="2228" loc="3.5.29">unde salo superant venti, quid flamine captet</TextUnit>
    <TextUnit id="2229" loc="3.5.30">Eurus, et in nubes unde perennis aqua;</TextUnit>
    <TextUnit id="2230" loc="3.5.31">sit ventura dies mundi quae subruat arces,</TextUnit>
    <TextUnit id="2231" loc="3.5.32">purpureus pluvias cur bibit arcus aquas,</TextUnit>
    <TextUnit id="2232" loc="3.5.33">aut cur Perrhaebi tremuere cacumina Pindi,</TextUnit>
    <TextUnit id="2233" loc="3.5.34">solis et atratis luxerit orbis equis,</TextUnit>
    <TextUnit id="2234" loc="3.5.35">cur serus versare boves et plaustra Bootes,</TextUnit>
    <TextUnit id="2235" loc="3.5.36">Pleiadum spisso cur coit igne chorus,</TextUnit>
    <TextUnit id="2236" loc="3.5.37">curve suos fines altum non exeat aequor,</TextUnit>
    <TextUnit id="2237" loc="3.5.38">plenus et in partes quattuor annus eat;</TextUnit>
    <TextUnit id="2238" loc="3.5.39">sub terris sint iura deum et tormenta reorum,</TextUnit>
    <TextUnit id="2239" loc="3.5.40">num rota, num scopuli, num sitis inter aquas,</TextUnit>
    <TextUnit id="2240" loc="3.5.41">aut Alcmaeoniae furiae aut ieiunia Phinei,</TextUnit>
    <TextUnit id="2241" loc="3.5.42">Tisiphones atro si furit angue caput,</TextUnit>
    <TextUnit id="2242" loc="3.5.43">num tribus infernum custodit faucibus antrum</TextUnit>
    <TextUnit id="2243" loc="3.5.44">Cerberus, et Tityo iugera pauca novem,</TextUnit>
    <TextUnit id="2244" loc="3.5.45">an ficta in miseras descendit fabula gentes,</TextUnit>
    <TextUnit id="2245" loc="3.5.46">et timor haud ultra quam rogus esse potest.</TextUnit>
    <TextUnit id="2246" loc="3.5.47">exitus hic vitae superet mihi: vos, quibus arma</TextUnit>
    <TextUnit id="2247" loc="3.5.48">grata magis, Crassi signa referte domum.</TextUnit>
    <TextUnit id="2248" loc="3.6.1">Dic mihi de nostra quae sensti vera puella:</TextUnit>
    <TextUnit id="2249" loc="3.6.2">sic tibi sint dominae, Lygdame, dempta iuga.</TextUnit>
    <TextUnit id="2250" loc="3.6.3">omnis enim debet sine vano nuntius esse,</TextUnit>
    <TextUnit id="2251" loc="3.6.4">maioremque metu servus habere fidem.</TextUnit>
    <TextUnit id="2252" loc="3.6.5">nunc mihi, si qua tenes, ab origine dicere prima</TextUnit>
    <TextUnit id="2253" loc="3.6.6">incipe: suspensis auribus ista bibam.</TextUnit>
    <TextUnit id="2254" loc="3.6.7">num me laetitia tumefactum fallis inani,</TextUnit>
    <TextUnit id="2255" loc="3.6.8">haec referens, quae me credere velle putas?</TextUnit>
    <TextUnit id="2256" loc="3.6.9">sicin eram incomptis vidisti flere capillis?</TextUnit>
    <TextUnit id="2257" loc="3.6.10">illius ex oculis multa cadebat aqua?</TextUnit>
    <TextUnit id="2258" loc="3.6.11">nec speculum in strato vidisti, Lygdame, lecto,</TextUnit>
    <TextUnit id="2259" loc="3.6.12">scriniaque ad lecti clausa iacere pedes,</TextUnit>
    <TextUnit id="2260" loc="3.6.13">ac maestam teneris vestem pendere lacertis?</TextUnit>
    <TextUnit id="2261" loc="3.6.14">ornabat niveas nullane gemma manus?</TextUnit>
    <TextUnit id="2262" loc="3.6.15">tristis erat domus, et tristes sua pensa ministrae</TextUnit>
    <TextUnit id="2263" loc="3.6.16">carpebant, medio nebat et ipsa loco,</TextUnit>
    <TextUnit id="2264" loc="3.6.17">umidaque impressa siccabat lumina lana,</TextUnit>
    <TextUnit id="2265" loc="3.6.18">rettulit et querulo iurgia nostra sono?</TextUnit>
    <TextUnit id="2266" loc="3.6.19">'haec te teste mihi promissast, Lygdame, merces?</TextUnit>
    <TextUnit id="2267" loc="3.6.20">est poena et servo rumpere teste fidem.</TextUnit>
    <TextUnit id="2268" loc="3.6.21">ille potest nullo miseram me linquere facto,</TextUnit>
    <TextUnit id="2269" loc="3.6.22">et qualem nolo dicere habere domi?</TextUnit>
    <TextUnit id="2270" loc="3.6.23">gaudet me vacuo solam tabescere lecto?</TextUnit>
    <TextUnit id="2271" loc="3.6.24">si placet, insultet, Lygdame, morte mea.</TextUnit>
    <TextUnit id="2272" loc="3.6.25">non me moribus illa, sed herbis improba vicit</TextUnit>
    <TextUnit id="2273" loc="3.6.26">staminea rhombi ducitur ille rota.</TextUnit>
    <TextUnit id="2274" loc="3.6.27">illum turgentis sanie portenta rubetae</TextUnit>
    <TextUnit id="2275" loc="3.6.28">et lecta exsuctis anguibus ossa trahunt,</TextUnit>
    <TextUnit id="2276" loc="3.6.29">et strigis inventae per busta iacentia plumae,</TextUnit>
    <TextUnit id="2277" loc="3.6.30">cinctaque funesto lanea vitta toro.</TextUnit>
    <TextUnit id="2278" loc="3.6.31">si non vana canunt mea somnia, Lygdame, testor,</TextUnit>
    <TextUnit id="2279" loc="3.6.32">poena erit ante meos sera sed ampla pedes;</TextUnit>
    <TextUnit id="2280" loc="3.6.33">putris et in vacuo texetur aranea lecto:</TextUnit>
    <TextUnit id="2281" loc="3.6.34">noctibus illorum dormiet ipsa Venus.'</TextUnit>
    <TextUnit id="2282" loc="3.6.35">quae tibi si veris animis est questa puella,</TextUnit>
    <TextUnit id="2283" loc="3.6.36">hac eadem rursus, Lygdame, curre via,</TextUnit>
    <TextUnit id="2284" loc="3.6.37">et mea cum multis lacrimis mandata reporta,</TextUnit>
    <TextUnit id="2285" loc="3.6.38">iram, non fraudes esse in amore meo,</TextUnit>
    <TextUnit id="2286" loc="3.6.39">me quoque consimili impositum torquerier igni:</TextUnit>
    <TextUnit id="2287" loc="3.6.40">iurabo bis sex integer esse dies.</TextUnit>
    <TextUnit id="2288" loc="3.6.41">quod mihi si e tanto felix concordia bello</TextUnit>
    <TextUnit id="2289" loc="3.6.42">exstiterit, per me, Lygdame, liber eris.</TextUnit>
    <TextUnit id="2290" loc="3.7.1">Ergo sollicitae tu causa, pecunia, vitae!</TextUnit>
    <TextUnit id="2291" loc="3.7.2">per te immaturum mortis adimus iter;</TextUnit>
    <TextUnit id="2292" loc="3.7.3">tu vitiis hominum crudelia pabula praebes;</TextUnit>
    <TextUnit id="2293" loc="3.7.4">semina curarum de capite orta tuo.</TextUnit>
    <TextUnit id="2294" loc="3.7.5">tu Paetum ad Pharios tendentem lintea portus</TextUnit>
    <TextUnit id="2295" loc="3.7.6">obruis insano terque quaterque mari.</TextUnit>
    <TextUnit id="2296" loc="3.7.7">nam dum te sequitur, primo miser excidit aevo</TextUnit>
    <TextUnit id="2297" loc="3.7.8">et nova longinquis piscibus esca natat.</TextUnit>
    <TextUnit id="2298" loc="3.7.9">quod si contentus patrio bove verteret agros,</TextUnit>
    <TextUnit id="2299" loc="3.7.10">verbaque duxisset pondus habere mea,</TextUnit>
    <TextUnit id="2300" loc="3.7.11">viveret ante suos dulcis conviva Penates,</TextUnit>
    <TextUnit id="2301" loc="3.7.12">pauper, at in terra nil nisi fleret opes.</TextUnit>
    <TextUnit id="2302" loc="3.7.13">noluit hoc Paetus, stridorem audire procellae</TextUnit>
    <TextUnit id="2303" loc="3.7.14">et duro teneras laedere fune manus,</TextUnit>
    <TextUnit id="2304" loc="3.7.15">sed thyio thalamo aut Oricia terebintho</TextUnit>
    <TextUnit id="2305" loc="3.7.16">effultum pluma versicolore caput.</TextUnit>
    <TextUnit id="2306" loc="3.7.17">hunc parvo ferri vidit nox improba ligno,</TextUnit>
    <TextUnit id="2307" loc="3.7.18">et miser invisam traxit hiatus aquam;</TextUnit>
    <TextUnit id="2308" loc="3.7.19">huic fluctus vivo radicitus abstulit ungues:</TextUnit>
    <TextUnit id="2309" loc="3.7.20">Paetus ut occideret, tot coiere mala.</TextUnit>
    <TextUnit id="2310" loc="3.7.21">flens tamen extremis dedit haec mandata querelis</TextUnit>
    <TextUnit id="2311" loc="3.7.22">cum moribunda niger clauderet ora liquor:</TextUnit>
    <TextUnit id="2312" loc="3.7.23">'di maris Aegaei quos sunt penes aequora, venti,</TextUnit>
    <TextUnit id="2313" loc="3.7.24">et quaecumque meum degravat unda caput,</TextUnit>
    <TextUnit id="2314" loc="3.7.25">quo rapitis miseros primae lanuginis annos?</TextUnit>
    <TextUnit id="2315" loc="3.7.26">attulimus longas in freta vestra comas.</TextUnit>
    <TextUnit id="2316" loc="3.7.27">ah miser alcyonum scopulis affligar acutis!</TextUnit>
    <TextUnit id="2317" loc="3.7.28">in me caeruleo fuscina sumpta deost.</TextUnit>
    <TextUnit id="2318" loc="3.7.29">at saltem Italiae regionibus evehat aestus:</TextUnit>
    <TextUnit id="2319" loc="3.7.30">hoc de me sat erit si modo matris erit.'</TextUnit>
    <TextUnit id="2320" loc="3.7.31">subtrahit haec fantem torta vertigine fluctus;</TextUnit>
    <TextUnit id="2321" loc="3.7.32">ultima quae Paeto voxque diesque fuit.</TextUnit>
    <TextUnit id="2322" loc="3.7.33">Paete, quid aetatem numeras? quid cara natanti</TextUnit>
    <TextUnit id="2323" loc="3.7.34">mater in ore tibist? non habet unda deos.</TextUnit>
    <TextUnit id="2324" loc="3.7.35">et mater non iusta piae dare debita terrae</TextUnit>
    <TextUnit id="2325" loc="3.7.36">nec pote cognatos inter humare rogos,</TextUnit>
    <TextUnit id="2326" loc="3.7.37">sed tua nunc volucres astant super ossa marinae,</TextUnit>
    <TextUnit id="2327" loc="3.7.38">nunc tibi pro tumulo Carpathium omne marest.</TextUnit>
    <TextUnit id="2328" loc="3.7.39">infelix Aquilo, raptae timor Orithyiae,</TextUnit>
    <TextUnit id="2329" loc="3.7.40">quae spolia ex illo tanta fuere tibi?</TextUnit>
    <TextUnit id="2330" loc="3.7.41">aut quidnam fracta gaudes, Neptune, carina?</TextUnit>
    <TextUnit id="2331" loc="3.7.42">portabat sanctos alveus ille viros.</TextUnit>
    <TextUnit id="2332" loc="3.7.43">o centum aequoreae Nereo genitore puellae,</TextUnit>
    <TextUnit id="2333" loc="3.7.44">et tu, materno tacta dolore, Theti;</TextUnit>
    <TextUnit id="2334" loc="3.7.45">vos decuit lasso supponere bracchia mento:</TextUnit>
    <TextUnit id="2335" loc="3.7.46">non poterat vestras ille gravare manus.</TextUnit>
    <TextUnit id="2336" loc="3.7.47">reddite corpus, aquae! positast in gurgite vita;</TextUnit>
    <TextUnit id="2337" loc="3.7.48">Paetum sponte tua, vilis harena, tegas;</TextUnit>
    <TextUnit id="2338" loc="3.7.49">et quotiens Paeti transibit nauta sepulcrum,</TextUnit>
    <TextUnit id="2339" loc="3.7.50">dicat 'et audaci tu timor esse potes.'</TextUnit>
    <TextUnit id="2340" loc="3.7.51">ite, rates curvate et leti texite causas:</TextUnit>
    <TextUnit id="2341" loc="3.7.52">ista per humanas mors venit acta manus.</TextUnit>
    <TextUnit id="2342" loc="3.7.53">terra parum fuerat fatis, adiecimus undas:</TextUnit>
    <TextUnit id="2343" loc="3.7.54">fortunae miseras auximus arte vias.</TextUnit>
    <TextUnit id="2344" loc="3.7.55">ancora te teneat, quem non tenuere penates?</TextUnit>
    <TextUnit id="2345" loc="3.7.56">quid meritum dicas, cui sua terra parumst?</TextUnit>
    <TextUnit id="2346" loc="3.7.57">ventorumst, quodcumque paras: haud ulla carina</TextUnit>
    <TextUnit id="2347" loc="3.7.58">consenuit, fallit portus et ipse fidem.</TextUnit>
    <TextUnit id="2348" loc="3.7.59">nam tibi nocturnis ad saxa ligata procellis</TextUnit>
    <TextUnit id="2349" loc="3.7.60">omnia detrito vincula fune cadunt.</TextUnit>
    <TextUnit id="2350" loc="3.7.61">sunt Agamemnonias testantia litora curas,</TextUnit>
    <TextUnit id="2351" loc="3.7.62">quae notat Argynni poena Athamantiadae.</TextUnit>
    <TextUnit id="2352" loc="3.7.64">natura insidians pontum substravit avaris:</TextUnit>
    <TextUnit id="2353" loc="3.7.65">ut tibi succedat, vix semel esse potest.</TextUnit>
    <TextUnit id="2354" loc="3.7.66">saxa triumphalis fregere Capherea puppes,</TextUnit>
    <TextUnit id="2355" loc="3.7.67">naufraga cum vasto Graecia tracta salost.</TextUnit>
    <TextUnit id="2356" loc="3.7.68">paulatim socium iacturam flevit Ulixes,</TextUnit>
    <TextUnit id="2357" loc="3.7.69">in mare cui soliti non valuere doli.</TextUnit>
    <TextUnit id="2358" loc="3.7.70">at tu, saeve Aquilo, numquam mea vela videbis:</TextUnit>
    <TextUnit id="2359" loc="3.7.71">ante fores dominae condar oportet iners.</TextUnit>
    <TextUnit id="2360" loc="3.8.1">Dulcis ad hesternas fuerat mihi rixa lucernas</TextUnit>
    <TextUnit id="2361" loc="3.8.2">vocis et insanae tot maledicta tuae.</TextUnit>
    <TextUnit id="2362" loc="3.8.3">tu vero nostros audax invade capillos</TextUnit>
    <TextUnit id="2363" loc="3.8.4">et mea formosis unguibus ora nota,</TextUnit>
    <TextUnit id="2364" loc="3.8.5">tu minitare oculos subiecta exurere flamma,</TextUnit>
    <TextUnit id="2365" loc="3.8.6">fac mea rescisso pectora nuda sinu!</TextUnit>
    <TextUnit id="2366" loc="3.8.7">cum furibunda mero mensam propellis et in me</TextUnit>
    <TextUnit id="2367" loc="3.8.8">proicis insana cymbia plena manu,</TextUnit>
    <TextUnit id="2368" loc="3.8.9">nimirum veri dantur mihi signa caloris:</TextUnit>
    <TextUnit id="2369" loc="3.8.10">nam sine amore gravi femina nulla dolet.</TextUnit>
    <TextUnit id="2370" loc="3.8.11">quae mulier rabida iactat convicia lingua,</TextUnit>
    <TextUnit id="2371" loc="3.8.12">haec Veneris magnae volvitur ante pedes.</TextUnit>
    <TextUnit id="2372" loc="3.8.13">custodum grege seu circa se stipat euntem,</TextUnit>
    <TextUnit id="2373" loc="3.8.14">seu sequitur medias, maenas ut icta, vias,</TextUnit>
    <TextUnit id="2374" loc="3.8.15">seu timidam crebro dementia somnia terrent,</TextUnit>
    <TextUnit id="2375" loc="3.8.16">seu miseram in tabula picta puella movet,</TextUnit>
    <TextUnit id="2376" loc="3.8.17">his ego tormentis animi sum verus haruspex,</TextUnit>
    <TextUnit id="2377" loc="3.8.18">has didici certo saepe in amore notas.</TextUnit>
    <TextUnit id="2378" loc="3.8.19">non est certa fides, quam non in iurgia vertas:</TextUnit>
    <TextUnit id="2379" loc="3.8.20">hostibus eveniat lenta puella meis.</TextUnit>
    <TextUnit id="2380" loc="3.8.21">in morso aequales videant mea vulnera collo:</TextUnit>
    <TextUnit id="2381" loc="3.8.22">me doceat livor mecum habuisse meam.</TextUnit>
    <TextUnit id="2382" loc="3.8.23">aut in amore dolere volo aut audire dolentem,</TextUnit>
    <TextUnit id="2383" loc="3.8.24">sive meas lacrimas sive videre tuas,</TextUnit>
    <TextUnit id="2384" loc="3.8.25">tecta superciliis si quando verba remittis,</TextUnit>
    <TextUnit id="2385" loc="3.8.26">aut tua cum digitis scripta silenda notas.</TextUnit>
    <TextUnit id="2386" loc="3.8.27">odi ego quos numquam pungunt suspiria somnos:</TextUnit>
    <TextUnit id="2387" loc="3.8.28">semper in irata pallidus esse velim.</TextUnit>
    <TextUnit id="2388" loc="3.8.29">dulcior ignis erat Paridi, cum Graia per arma</TextUnit>
    <TextUnit id="2389" loc="3.8.30">Tynaridi poterat gaudia ferre suae:</TextUnit>
    <TextUnit id="2390" loc="3.8.31">dum vincunt Danai, dum restat barbarus Hector,</TextUnit>
    <TextUnit id="2391" loc="3.8.32">ille Helenae in gremio maxima bella gerit.</TextUnit>
    <TextUnit id="2392" loc="3.8.33">aut tecum aut pro te mihi cum rivalibus arma</TextUnit>
    <TextUnit id="2393" loc="3.8.34">semper erunt: in te pax mihi nulla placet.</TextUnit>
    <TextUnit id="2394" loc="3.8.35">gaude, quod nullast aeque formosa: doleres,</TextUnit>
    <TextUnit id="2395" loc="3.8.36">si qua foret: nunc sis iure superba licet.</TextUnit>
    <TextUnit id="2396" loc="3.8.37">at tibi, qui nostro nexisti retia lecto,</TextUnit>
    <TextUnit id="2397" loc="3.8.38">sit socer aeternum nec sine matre domus!</TextUnit>
    <TextUnit id="2398" loc="3.8.39">cui nunc si qua datast furandae copia noctis,</TextUnit>
    <TextUnit id="2399" loc="3.8.40">offensa illa mihi, non tibi amica, dedit.</TextUnit>
    <TextUnit id="2400" loc="3.9.1">Maecenas, eques Etrusco de sanguine regum,</TextUnit>
    <TextUnit id="2401" loc="3.9.2">intra fortunam qui cupis esse tuam,</TextUnit>
    <TextUnit id="2402" loc="3.9.3">quid me scribendi tam vastum mittis in aequor?</TextUnit>
    <TextUnit id="2403" loc="3.9.4">non sunt apta meae grandia vela rati.</TextUnit>
    <TextUnit id="2404" loc="3.9.5">turpest, quod nequeas, capiti committere pondus</TextUnit>
    <TextUnit id="2405" loc="3.9.6">et pressum inflexo mox dare terga genu.</TextUnit>
    <TextUnit id="2406" loc="3.9.7">omnia non pariter rerum sunt omnibus apta,</TextUnit>
    <TextUnit id="2407" loc="3.9.8">palma nec ex aequo ducitur ulla iugo.</TextUnit>
    <TextUnit id="2408" loc="3.9.9">gloria Lysippost animosa effingere signa;</TextUnit>
    <TextUnit id="2409" loc="3.9.10">exactis Calamis se mihi iactat equis;</TextUnit>
    <TextUnit id="2410" loc="3.9.11">in Veneris tabula summam sibi poscit Apelles;</TextUnit>
    <TextUnit id="2411" loc="3.9.12">Parrhasius parva vindicat arte locum;</TextUnit>
    <TextUnit id="2412" loc="3.9.13">argumenta magis sunt Mentoris addita formae;</TextUnit>
    <TextUnit id="2413" loc="3.9.14">at Myos exiguum flectit acanthus iter;</TextUnit>
    <TextUnit id="2414" loc="3.9.15">Phidiacus signo se Iuppiter ornat eburno;</TextUnit>
    <TextUnit id="2415" loc="3.9.16">Praxitelen propria vendit ab urbe lapis.</TextUnit>
    <TextUnit id="2416" loc="3.9.17">est quibus Eleae concurrit palma quadrigae,</TextUnit>
    <TextUnit id="2417" loc="3.9.18">est quibus in celeris gloria nata pedes;</TextUnit>
    <TextUnit id="2418" loc="3.9.19">hic satus ad pacem, hic castrensibus utilis armis:</TextUnit>
    <TextUnit id="2419" loc="3.9.20">naturae sequitur semina quisque suae.</TextUnit>
    <TextUnit id="2420" loc="3.9.21">at tua, Maecenas, vitae praecepta recepi,</TextUnit>
    <TextUnit id="2421" loc="3.9.22">cogor et exemplis te superare tuis.</TextUnit>
    <TextUnit id="2422" loc="3.9.23">cum tibi Romano dominas in honore secures</TextUnit>
    <TextUnit id="2423" loc="3.9.24">et liceat medio ponere iura foro;</TextUnit>
    <TextUnit id="2424" loc="3.9.25">vel tibi Medorum pugnacis ire per hastas,</TextUnit>
    <TextUnit id="2425" loc="3.9.26">atque onerare tuam fixa per arma domum;</TextUnit>
    <TextUnit id="2426" loc="3.9.27">et tibi ad effectum vires det Caesar, et omni</TextUnit>
    <TextUnit id="2427" loc="3.9.28">tempore tam faciles insinuentur opes;</TextUnit>
    <TextUnit id="2428" loc="3.9.29">parcis et in tenuis humilem te colligis umbras:</TextUnit>
    <TextUnit id="2429" loc="3.9.30">velorum plenos subtrahis ipse sinus.</TextUnit>
    <TextUnit id="2430" loc="3.9.31">crede mihi, magnos aequabunt ista Camillos</TextUnit>
    <TextUnit id="2431" loc="3.9.32">iudicia, et venies tu quoque in ora virum.</TextUnit>
    <TextUnit id="2432" loc="3.9.33">non ego velifera tumidum mare findo carina:</TextUnit>
    <TextUnit id="2433" loc="3.9.34">tota sub exiguo flumine nostra morast.</TextUnit>
    <TextUnit id="2434" loc="3.9.35">non flebo in cineres arcem sedisse paternos</TextUnit>
    <TextUnit id="2435" loc="3.9.36">Cadmi, nec semper proelia clade pari;</TextUnit>
    <TextUnit id="2436" loc="3.9.37">nec referam Scaeas et Pergama, Apollinis arces,</TextUnit>
    <TextUnit id="2437" loc="3.9.38">et Danaum decimo vere redisse rates,</TextUnit>
    <TextUnit id="2438" loc="3.9.39">moenia cum Graio Neptunia pressit aratro</TextUnit>
    <TextUnit id="2439" loc="3.9.40">victor Palladiae ligneus artis equus.</TextUnit>
    <TextUnit id="2440" loc="3.9.41">inter Callimachi sat erit placuisse libellos</TextUnit>
    <TextUnit id="2441" loc="3.9.42">et cecinisse modis, Coe+ poeta, tuis.</TextUnit>
    <TextUnit id="2442" loc="3.9.43">haec urant pueros, haec urant scripta puellas</TextUnit>
    <TextUnit id="2443" loc="3.9.44">meque deum clament et mihi sacra ferant!</TextUnit>
    <TextUnit id="2444" loc="3.9.45">te duce vel Iovis arma canam caeloque minantem</TextUnit>
    <TextUnit id="2445" loc="3.9.46">Coeum et Phlegraeis Eurymedonta iugis;</TextUnit>
    <TextUnit id="2446" loc="3.9.47">eductosque pares silvestri ex ubere reges,</TextUnit>
    <TextUnit id="2447" loc="3.9.48">ordiar et caeso moenia firma Remo,</TextUnit>
    <TextUnit id="2448" loc="3.9.49">celsaque Romanis decerpta palatia tauris,</TextUnit>
    <TextUnit id="2449" loc="3.9.50">crescet et ingenium sub tua iussa meum;</TextUnit>
    <TextUnit id="2450" loc="3.9.51">prosequar et currus utroque ab litore ovantis,</TextUnit>
    <TextUnit id="2451" loc="3.9.52">Parthorum astutae tela remissa fugae,</TextUnit>
    <TextUnit id="2452" loc="3.9.53">claustraque Pelusi Romano subruta ferro,</TextUnit>
    <TextUnit id="2453" loc="3.9.54">Antonique gravis in sua fata manus.</TextUnit>
    <TextUnit id="2454" loc="3.9.55">mollia tu coeptae fautor cape lora iuventae,</TextUnit>
    <TextUnit id="2455" loc="3.9.56">dexteraque immissis da mihi signa rotis.</TextUnit>
    <TextUnit id="2456" loc="3.9.57">hoc mihi, Maecenas, laudis concedis, et a test</TextUnit>
    <TextUnit id="2457" loc="3.9.58">quod ferar in partis ipse fuisse tuas.</TextUnit>
    <TextUnit id="2458" loc="3.10.1">Mirabar, quidnam visissent mane Camenae,</TextUnit>
    <TextUnit id="2459" loc="3.10.2">ante meum stantes sole rubente torum.</TextUnit>
    <TextUnit id="2460" loc="3.10.3">natalis nostrae signum misere puellae</TextUnit>
    <TextUnit id="2461" loc="3.10.4">et manibus faustos ter crepuere sonos.</TextUnit>
    <TextUnit id="2462" loc="3.10.5">transeat hic sine nube dies, stent aere venti,</TextUnit>
    <TextUnit id="2463" loc="3.10.6">ponat et in sicco molliter unda minas.</TextUnit>
    <TextUnit id="2464" loc="3.10.7">aspiciam nullos hodierna luce dolentis,</TextUnit>
    <TextUnit id="2465" loc="3.10.8">et Niobae lacrimas supprimat ipse lapis;</TextUnit>
    <TextUnit id="2466" loc="3.10.9">alcyonum positis requiescant ora querelis;</TextUnit>
    <TextUnit id="2467" loc="3.10.10">increpet absumptum nec sua mater Ityn.</TextUnit>
    <TextUnit id="2468" loc="3.10.11">tuque, o cara mihi, felicibus edita pennis,</TextUnit>
    <TextUnit id="2469" loc="3.10.12">surge et poscentis iusta precare deos.</TextUnit>
    <TextUnit id="2470" loc="3.10.13">at primum pura somnum tibi discute lympha,</TextUnit>
    <TextUnit id="2471" loc="3.10.14">et nitidas presso pollice finge comas;</TextUnit>
    <TextUnit id="2472" loc="3.10.15">dein qua primum oculos cepisti veste Properti</TextUnit>
    <TextUnit id="2473" loc="3.10.16">indue, nec vacuum flore relinque caput;</TextUnit>
    <TextUnit id="2474" loc="3.10.17">et pete, qua polles, ut sit tibi forma perennis,</TextUnit>
    <TextUnit id="2475" loc="3.10.18">inque meum semper stent tua regna caput.</TextUnit>
    <TextUnit id="2476" loc="3.10.19">inde coronatas ubi ture piaveris aras,</TextUnit>
    <TextUnit id="2477" loc="3.10.20">luxerit et tota flamma secunda domo,</TextUnit>
    <TextUnit id="2478" loc="3.10.21">sit mensae ratio, noxque inter pocula currat,</TextUnit>
    <TextUnit id="2479" loc="3.10.22">et crocino nares murreus ungat onyx.</TextUnit>
    <TextUnit id="2480" loc="3.10.23">tibia continuis succumbat rauca choreis,</TextUnit>
    <TextUnit id="2481" loc="3.10.24">et sint nequitiae libera verba tuae,</TextUnit>
    <TextUnit id="2482" loc="3.10.25">dulciaque ingratos adimant convivia somnos;</TextUnit>
    <TextUnit id="2483" loc="3.10.26">publica vicinae perstrepat aura viae:</TextUnit>
    <TextUnit id="2484" loc="3.10.27">sit sors et nobis talorum interprete iactu,</TextUnit>
    <TextUnit id="2485" loc="3.10.28">quem gravius pennis verberet ille puer.</TextUnit>
    <TextUnit id="2486" loc="3.10.29">cum fuerit multis exacta trientibus hora,</TextUnit>
    <TextUnit id="2487" loc="3.10.30">noctis et instituet sacra ministra Venus,</TextUnit>
    <TextUnit id="2488" loc="3.10.31">annua solvamus thalamo sollemnia nostro,</TextUnit>
    <TextUnit id="2489" loc="3.10.32">natalisque tui sic peragamus iter.</TextUnit>
    <TextUnit id="2490" loc="3.11.1">Quid mirare, meam si versat femina vitam</TextUnit>
    <TextUnit id="2491" loc="3.11.2">et trahit addictum sub sua iura virum,</TextUnit>
    <TextUnit id="2492" loc="3.11.3">criminaque ignavi capitis mihi turpia fingis,</TextUnit>
    <TextUnit id="2493" loc="3.11.4">quod nequeam fracto rumpere vincla iugo?</TextUnit>
    <TextUnit id="2494" loc="3.11.5">ventorum melius praesagit navita morem,</TextUnit>
    <TextUnit id="2495" loc="3.11.6">vulneribus didicit miles habere metum.</TextUnit>
    <TextUnit id="2496" loc="3.11.7">ista ego praeterita iactavi verba iuventa:</TextUnit>
    <TextUnit id="2497" loc="3.11.8">tu nunc exemplo disce timere meo.</TextUnit>
    <TextUnit id="2498" loc="3.11.9">Colchis flagrantis adamantina sub iuga tauros</TextUnit>
    <TextUnit id="2499" loc="3.11.10">egit et armigera proelia sevit humo,</TextUnit>
    <TextUnit id="2500" loc="3.11.11">custodisque feros clausit serpentis hiatus,</TextUnit>
    <TextUnit id="2501" loc="3.11.12">iret ut Aesonias aurea lana domos.</TextUnit>
    <TextUnit id="2502" loc="3.11.13">ausa ferox ab equo quondam oppugnare sagittis</TextUnit>
    <TextUnit id="2503" loc="3.11.14">Maeotis Danaum Penthesilea rates;</TextUnit>
    <TextUnit id="2504" loc="3.11.15">aurea cui postquam nudavit cassida frontem,</TextUnit>
    <TextUnit id="2505" loc="3.11.16">vicit victorem candida forma virum.</TextUnit>
    <TextUnit id="2506" loc="3.11.17">Omphale in tantum formae processit honorem,</TextUnit>
    <TextUnit id="2507" loc="3.11.18">Lydia Gygaeo tincta puella lacu,</TextUnit>
    <TextUnit id="2508" loc="3.11.19">ut, qui pacato statuisset in orbe columnas,</TextUnit>
    <TextUnit id="2509" loc="3.11.20">tam dura traheret mollia pensa manu.</TextUnit>
    <TextUnit id="2510" loc="3.11.21">Persarum statuit Babylona Semiramis urbem,</TextUnit>
    <TextUnit id="2511" loc="3.11.22">ut solidum cocto tolleret aggere opus,</TextUnit>
    <TextUnit id="2512" loc="3.11.23">et duo in adversum mitti per moenia currus</TextUnit>
    <TextUnit id="2513" loc="3.11.24">nec possent tacto stringere ab axe latus;</TextUnit>
    <TextUnit id="2514" loc="3.11.25">duxit et Euphraten medium, quam condidit, arcis,</TextUnit>
    <TextUnit id="2515" loc="3.11.26">iussit et imperio subdere Bactra caput.</TextUnit>
    <TextUnit id="2516" loc="3.11.27">nam quid ego heroas, quid raptem in crimina divos?</TextUnit>
    <TextUnit id="2517" loc="3.11.28">Iuppiter infamat seque suamque domum.</TextUnit>
    <TextUnit id="2518" loc="3.11.29">quid, modo quae nostris opprobria nexerit armis,</TextUnit>
    <TextUnit id="2519" loc="3.11.30">et, famulos inter femina trita suos,</TextUnit>
    <TextUnit id="2520" loc="3.11.31">coniugii obsceni pretium Romana poposcit</TextUnit>
    <TextUnit id="2521" loc="3.11.32">moenia et addictos in sua regna Patres?</TextUnit>
    <TextUnit id="2522" loc="3.11.33">noxia Alexandria, dolis aptissima tellus,</TextUnit>
    <TextUnit id="2523" loc="3.11.34">et totiens nostro Memphi cruenta malo,</TextUnit>
    <TextUnit id="2524" loc="3.11.35">tris ubi Pompeio detraxit harena triumphos--</TextUnit>
    <TextUnit id="2525" loc="3.11.36">tollet nulla dies hanc tibi, Roma, notam.</TextUnit>
    <TextUnit id="2526" loc="3.11.37">issent Phlegraeo melius tibi funera campo,</TextUnit>
    <TextUnit id="2527" loc="3.11.38">vel tua si socero colla daturus eras.</TextUnit>
    <TextUnit id="2528" loc="3.11.39">scilicet incesti meretrix regina Canopi,</TextUnit>
    <TextUnit id="2529" loc="3.11.40">una Philippeo sanguine adusta nota,</TextUnit>
    <TextUnit id="2530" loc="3.11.41">ausa Iovi nostro latrantem opponere Anubim,</TextUnit>
    <TextUnit id="2531" loc="3.11.42">et Tiberim Nili cogere ferre minas,</TextUnit>
    <TextUnit id="2532" loc="3.11.43">Romanamque tubam crepitanti pellere sistro,</TextUnit>
    <TextUnit id="2533" loc="3.11.44">baridos et contis rostra Liburna sequi,</TextUnit>
    <TextUnit id="2534" loc="3.11.45">foedaque Tarpeio conopia tendere saxo,</TextUnit>
    <TextUnit id="2535" loc="3.11.46">iura dare et statuas inter et arma Mari!</TextUnit>
    <TextUnit id="2536" loc="3.11.47">quid nunc Tarquinii fractas iuvat esse secures,</TextUnit>
    <TextUnit id="2537" loc="3.11.48">nomine quem simili vita superba notat,</TextUnit>
    <TextUnit id="2538" loc="3.11.49">si mulier patienda fuit? cane, Roma, triumphum</TextUnit>
    <TextUnit id="2539" loc="3.11.50">et longum Augusto salva precare diem!</TextUnit>
    <TextUnit id="2540" loc="3.11.51">fugisti tamen in timidi vaga flumina Nili:</TextUnit>
    <TextUnit id="2541" loc="3.11.52">accepere tuae Romula vincla manus.</TextUnit>
    <TextUnit id="2542" loc="3.11.53">bracchia spectasti sacris admorsa colubris,</TextUnit>
    <TextUnit id="2543" loc="3.11.54">et trahere occultum membra soporis iter.</TextUnit>
    <TextUnit id="2544" loc="3.11.55">'Non hoc, Roma, fui tanto tibi cive verenda!'</TextUnit>
    <TextUnit id="2545" loc="3.11.56">dixit et assiduo lingua sepulta mero.</TextUnit>
    <TextUnit id="2546" loc="3.11.57">septem urbs alta iugis, toto quae praesidet orbi,</TextUnit>
    <TextUnit id="2547" loc="3.11.58">non humana deicienda manu.</TextUnit>
    <TextUnit id="2548" loc="3.11.59">haec di condiderunt, haec di quoque moenia servant:</TextUnit>
    <TextUnit id="2549" loc="3.11.60">vix timeat salvo Caesare Roma Iovem.</TextUnit>
    <TextUnit id="2550" loc="3.11.61">nunc ubi Scipiadae classes, ubi signa Camilli,</TextUnit>
    <TextUnit id="2551" loc="3.11.62">aut modo Pompeia, Bospore, capta manu?</TextUnit>
    <TextUnit id="2552" loc="3.11.63">Hannibalis spolia et victi monumenta Syphacis,</TextUnit>
    <TextUnit id="2553" loc="3.11.64">et Pyrrhi ad nostros gloria fracta pedes?</TextUnit>
    <TextUnit id="2554" loc="3.11.65">Curtius expletis statuit monumenta lacunis,</TextUnit>
    <TextUnit id="2555" loc="3.11.66">admisso Decius proelia rupit equo,</TextUnit>
    <TextUnit id="2556" loc="3.11.67">Coclitis abscissos testatur semita pontes,</TextUnit>
    <TextUnit id="2557" loc="3.11.68">est cui cognomen corvus habere dedit:</TextUnit>
    <TextUnit id="2558" loc="3.11.69">Leucadius versas acies memorabit Apollo:</TextUnit>
    <TextUnit id="2559" loc="3.11.70">tanti operis bellum sustulit una dies.</TextUnit>
    <TextUnit id="2560" loc="3.11.71">at tu, sive petes portus seu, navita, linques,</TextUnit>
    <TextUnit id="2561" loc="3.11.72">Caesaris in toto sis memor Ionio.</TextUnit>
    <TextUnit id="2562" loc="3.12.1">Postume, plorantem potuisti linquere Gallam,</TextUnit>
    <TextUnit id="2563" loc="3.12.2">miles et Augusti fortia signa sequi?</TextUnit>
    <TextUnit id="2564" loc="3.12.3">tantine ulla fuit spoliati gloria Parthi,</TextUnit>
    <TextUnit id="2565" loc="3.12.4">ne faceres Galla multa rogante tua?</TextUnit>
    <TextUnit id="2566" loc="3.12.5">si fas est, omnes pariter pereatis avari,</TextUnit>
    <TextUnit id="2567" loc="3.12.6">et quisquis fido praetulit arma toro!</TextUnit>
    <TextUnit id="2568" loc="3.12.7">tu tamen iniecta tectus, vesane, lacerna</TextUnit>
    <TextUnit id="2569" loc="3.12.8">potabis galea fessus Araxis aquam.</TextUnit>
    <TextUnit id="2570" loc="3.12.9">illa quidem interea fama tabescet inani,</TextUnit>
    <TextUnit id="2571" loc="3.12.10">haec tua ne virtus fiat amara tibi,</TextUnit>
    <TextUnit id="2572" loc="3.12.11">neve tua Medae laetentur caede sagittae,</TextUnit>
    <TextUnit id="2573" loc="3.12.12">ferreus armato neu cataphractus equo,</TextUnit>
    <TextUnit id="2574" loc="3.12.13">neve aliquid de te flendum referatur in urna:</TextUnit>
    <TextUnit id="2575" loc="3.12.14">sic redeunt, illis qui cecidere locis.</TextUnit>
    <TextUnit id="2576" loc="3.12.15">ter quater in casta felix, o Postume, Galla!</TextUnit>
    <TextUnit id="2577" loc="3.12.16">moribus his alia coniuge dignus eras.</TextUnit>
    <TextUnit id="2578" loc="3.12.17">quid faciet nullo munita puella timore,</TextUnit>
    <TextUnit id="2579" loc="3.12.18">cum sit luxuriae Roma magistra suae?</TextUnit>
    <TextUnit id="2580" loc="3.12.19">sed securus eas: Gallam non munera vincent,</TextUnit>
    <TextUnit id="2581" loc="3.12.20">duritiaeque tuae non erit illa memor.</TextUnit>
    <TextUnit id="2582" loc="3.12.21">nam quocumque die salvum te fata remittent,</TextUnit>
    <TextUnit id="2583" loc="3.12.22">pendebit collo Galla pudica tuo.</TextUnit>
    <TextUnit id="2584" loc="3.12.23">Postumus alter erit miranda coniuge Ulixes:</TextUnit>
    <TextUnit id="2585" loc="3.12.24">non illi longae tot nocuere morae,</TextUnit>
    <TextUnit id="2586" loc="3.12.25">castra decem annorum, et Ciconum mors, Ismara capta,</TextUnit>
    <TextUnit id="2587" loc="3.12.26">exustaeque tuae nox, Polypheme, genae,</TextUnit>
    <TextUnit id="2588" loc="3.12.27">et Circae fraudes, lotosque herbaeque tenaces,</TextUnit>
    <TextUnit id="2589" loc="3.12.28">Scyllaque et alternas scissa Charybdis aquas,</TextUnit>
    <TextUnit id="2590" loc="3.12.29">Lampeties Ithacis veribus mugisse iuvencos</TextUnit>
    <TextUnit id="2591" loc="3.12.30">(paverat hos Phoebo filia Lampetie),</TextUnit>
    <TextUnit id="2592" loc="3.12.31">et thalamum Aeaeae flentis fugisse puellae,</TextUnit>
    <TextUnit id="2593" loc="3.12.32">totque hiemis noctes totque natasse dies,</TextUnit>
    <TextUnit id="2594" loc="3.12.33">nigrantisque domos animarum intrasse silentum,</TextUnit>
    <TextUnit id="2595" loc="3.12.34">Sirenum surdo remige adisse lacus,</TextUnit>
    <TextUnit id="2596" loc="3.12.35">et veteres arcus leto renovasse procorum,</TextUnit>
    <TextUnit id="2597" loc="3.12.36">errorisque sui sic statuisse modum.</TextUnit>
    <TextUnit id="2598" loc="3.12.37">nec frustra, quia casta domi persederat uxor.</TextUnit>
    <TextUnit id="2599" loc="3.12.38">vincit Penelopes Aelia Galla fidem.</TextUnit>
    <TextUnit id="2600" loc="3.13.1">Quaeritis, unde avidis nox sit pretiosa puellis,</TextUnit>
    <TextUnit id="2601" loc="3.13.2">et Venere exhaustae damna querantur opes.</TextUnit>
    <TextUnit id="2602" loc="3.13.3">certa quidem tantis causa et manifesta ruinis:</TextUnit>
    <TextUnit id="2603" loc="3.13.4">luxuriae nimium libera facta viast.</TextUnit>
    <TextUnit id="2604" loc="3.13.5">Inda cavis aurum mittit formica metallis,</TextUnit>
    <TextUnit id="2605" loc="3.13.6">et venit e Rubro concha Erycina salo,</TextUnit>
    <TextUnit id="2606" loc="3.13.7">et Tyros ostrinos praebet Cadmea colores,</TextUnit>
    <TextUnit id="2607" loc="3.13.8">cinnamon et multi pistor odoris Arabs.</TextUnit>
    <TextUnit id="2608" loc="3.13.9">haec etiam clausas expugnant arma pudicas</TextUnit>
    <TextUnit id="2609" loc="3.13.10">quaeque gerunt fastus, Icarioti, tuos.</TextUnit>
    <TextUnit id="2610" loc="3.13.11">matrona incedit census induta nepotum</TextUnit>
    <TextUnit id="2611" loc="3.13.12">et spolia opprobrii nostra per ora trahit.</TextUnit>
    <TextUnit id="2612" loc="3.13.13">nullast poscendi, nullast reverentia dandi,</TextUnit>
    <TextUnit id="2613" loc="3.13.14">aut si quast, pretio tollitur ipsa mora.</TextUnit>
    <TextUnit id="2614" loc="3.13.15">felix Eois lex funeris una maritis,</TextUnit>
    <TextUnit id="2615" loc="3.13.16">quos Aurora suis rubra colorat equis!</TextUnit>
    <TextUnit id="2616" loc="3.13.17">namque ubi mortifero iactast fax ultima lecto,</TextUnit>
    <TextUnit id="2617" loc="3.13.18">uxorum fusis stat pia turba comis,</TextUnit>
    <TextUnit id="2618" loc="3.13.19">et certamen habent leti, quae viva sequatur</TextUnit>
    <TextUnit id="2619" loc="3.13.20">coniugium: pudor est non licuisse mori.</TextUnit>
    <TextUnit id="2620" loc="3.13.21">ardent victrices et flammae pectora praebent,</TextUnit>
    <TextUnit id="2621" loc="3.13.22">imponuntque suis ora perusta viris.</TextUnit>
    <TextUnit id="2622" loc="3.13.23">hoc genus infidum nuptarum, hic nulla puella</TextUnit>
    <TextUnit id="2623" loc="3.13.24">nec fida Euadne nec pia Penelope.</TextUnit>
    <TextUnit id="2624" loc="3.13.25">felix agrestum quondam pacata iuventus,</TextUnit>
    <TextUnit id="2625" loc="3.13.26">divitiae quorum messis et arbor erant!</TextUnit>
    <TextUnit id="2626" loc="3.13.27">illis munus erat decussa Cydonia ramo,</TextUnit>
    <TextUnit id="2627" loc="3.13.28">et dare puniceis plena canistra rubis,</TextUnit>
    <TextUnit id="2628" loc="3.13.29">nunc violas tondere manu, nunc mixta referre</TextUnit>
    <TextUnit id="2629" loc="3.13.30">lilia vimineos lucida per calathos,</TextUnit>
    <TextUnit id="2630" loc="3.13.31">et portare suis vestitas frondibus uvas</TextUnit>
    <TextUnit id="2631" loc="3.13.32">aut variam plumae versicoloris avem.</TextUnit>
    <TextUnit id="2632" loc="3.13.33">his tum blanditiis furtiva per antra puellae</TextUnit>
    <TextUnit id="2633" loc="3.13.34">oscula silvicolis empta dedere viris.</TextUnit>
    <TextUnit id="2634" loc="3.13.35">hinnulei pellis stratos operibat amantes,</TextUnit>
    <TextUnit id="2635" loc="3.13.36">altaque nativo creverat herba toro,</TextUnit>
    <TextUnit id="2636" loc="3.13.37">pinus et incumbens laetas circumdabat umbras;</TextUnit>
    <TextUnit id="2637" loc="3.13.38">nec fuerat nudas poena videre deas.</TextUnit>
    <TextUnit id="2638" loc="3.13.39">corniger Arcadii vacuam pastoris in aulam</TextUnit>
    <TextUnit id="2639" loc="3.13.40">dux aries saturas ipse reduxit oves;</TextUnit>
    <TextUnit id="2640" loc="3.13.41">dique deaeque omnes, quibus est tutela per agros,</TextUnit>
    <TextUnit id="2641" loc="3.13.42">praebebant vestri verba benigna foci:</TextUnit>
    <TextUnit id="2642" loc="3.13.43">'et leporem, quicumque venis, venaberis, hospes,</TextUnit>
    <TextUnit id="2643" loc="3.13.44">et si forte meo tramite quaeris avem:</TextUnit>
    <TextUnit id="2644" loc="3.13.45">et me Pana tibi comitem de rupe vocato,</TextUnit>
    <TextUnit id="2645" loc="3.13.46">sive petes calamo praemia, sive cane.'</TextUnit>
    <TextUnit id="2646" loc="3.13.47">at nunc desertis cessant sacraria lucis:</TextUnit>
    <TextUnit id="2647" loc="3.13.48">aurum omnes victa iam pietate colunt.</TextUnit>
    <TextUnit id="2648" loc="3.13.49">auro pulsa fides, auro venalia iura,</TextUnit>
    <TextUnit id="2649" loc="3.13.50">aurum lex sequitur, mox sine lege pudor.</TextUnit>
    <TextUnit id="2650" loc="3.13.51">torrida sacrilegum testantur limina Brennum,</TextUnit>
    <TextUnit id="2651" loc="3.13.52">dum petit intonsi Pythia regna dei:</TextUnit>
    <TextUnit id="2652" loc="3.13.53">at mox laurigero concussus vertice diras</TextUnit>
    <TextUnit id="2653" loc="3.13.54">Gallica Parnasus sparsit in arma nives.</TextUnit>
    <TextUnit id="2654" loc="3.13.55">te scelus accepto Thracis Polymestoris auro</TextUnit>
    <TextUnit id="2655" loc="3.13.56">nutrit in hospitio non, Polydore, pio.</TextUnit>
    <TextUnit id="2656" loc="3.13.57">tu quoque ut auratos gereres, Eriphyla, lacertos,</TextUnit>
    <TextUnit id="2657" loc="3.13.58">delapsis nusquamst Amphiarau+s equis.</TextUnit>
    <TextUnit id="2658" loc="3.13.59">proloquar (atque utinam patriae sim verus haruspex!):</TextUnit>
    <TextUnit id="2659" loc="3.13.60">frangitur ipsa suis Roma superba bonis.</TextUnit>
    <TextUnit id="2660" loc="3.13.61">certa loquor, sed nulla fides; neque vilia quondam</TextUnit>
    <TextUnit id="2661" loc="3.13.62">verax Pergameis maenas habenda mali:</TextUnit>
    <TextUnit id="2662" loc="3.13.63">sola Parim Phrygiae fatum componere, sola</TextUnit>
    <TextUnit id="2663" loc="3.13.64">fallacem Troiae serpere dixit equum.</TextUnit>
    <TextUnit id="2664" loc="3.13.65">ille furor patriae fuit utilis, ille parenti:</TextUnit>
    <TextUnit id="2665" loc="3.13.66">expertast veros irrita lingua deos.</TextUnit>
    <TextUnit id="2666" loc="3.14.1">Multa tuae, Sparte, miramur iura palaestrae,</TextUnit>
    <TextUnit id="2667" loc="3.14.2">sed mage virginei tot bona gymnasii,</TextUnit>
    <TextUnit id="2668" loc="3.14.3">quod non infamis exercet corpore ludos</TextUnit>
    <TextUnit id="2669" loc="3.14.4">inter luctantis nuda puella viros,</TextUnit>
    <TextUnit id="2670" loc="3.14.5">cum pila velocis fallit per bracchia iactus,</TextUnit>
    <TextUnit id="2671" loc="3.14.6">increpat et versi clavis adunca trochi,</TextUnit>
    <TextUnit id="2672" loc="3.14.7">pulverulentaque ad extremas stat femina metas,</TextUnit>
    <TextUnit id="2673" loc="3.14.8">et patitur duro vulnera pancratio:</TextUnit>
    <TextUnit id="2674" loc="3.14.9">nunc ligat ad caestum gaudentia bracchia loris,</TextUnit>
    <TextUnit id="2675" loc="3.14.10">missile nunc disci pondus in orbe rotat,</TextUnit>
    <TextUnit id="2676" loc="3.14.11">et modo Taygeti, crinis aspersa pruina,</TextUnit>
    <TextUnit id="2677" loc="3.14.12">sectatur patrios per iuga longa canes:</TextUnit>
    <TextUnit id="2678" loc="3.14.13">gyrum pulsat equis, niveum latus ense revincit,</TextUnit>
    <TextUnit id="2679" loc="3.14.14">virgineumque cavo protegit aere caput,</TextUnit>
    <TextUnit id="2680" loc="3.14.15">qualis Amazonidum nudatis bellica mammis</TextUnit>
    <TextUnit id="2681" loc="3.14.16">Thermodontiacis turba lavatur aquis;</TextUnit>
    <TextUnit id="2682" loc="3.14.17">qualis et Eurotae Pollux et Castor harenis,</TextUnit>
    <TextUnit id="2683" loc="3.14.18">hic victor pugnis, ille futurus equis,</TextUnit>
    <TextUnit id="2684" loc="3.14.19">inter quos Helene nudis capere arma papillis</TextUnit>
    <TextUnit id="2685" loc="3.14.20">fertur nec fratres erubuisse deos.</TextUnit>
    <TextUnit id="2686" loc="3.14.21">lex igitur Spartana vetat secedere amantes,</TextUnit>
    <TextUnit id="2687" loc="3.14.22">et licet in triviis ad latus esse suae,</TextUnit>
    <TextUnit id="2688" loc="3.14.23">nec timor aut ullast clausae tutela puellae,</TextUnit>
    <TextUnit id="2689" loc="3.14.24">nec gravis austeri poena cavenda viri.</TextUnit>
    <TextUnit id="2690" loc="3.14.25">nullo praemisso de rebus tute loquaris</TextUnit>
    <TextUnit id="2691" loc="3.14.26">ipse tuis: longae nulla repulsa morae.</TextUnit>
    <TextUnit id="2692" loc="3.14.27">nec Tyriae vestes errantia lumina fallunt,</TextUnit>
    <TextUnit id="2693" loc="3.14.28">est neque odoratae cura molesta comae.</TextUnit>
    <TextUnit id="2694" loc="3.14.29">at nostra ingenti vadit circumdata turba,</TextUnit>
    <TextUnit id="2695" loc="3.14.30">nec digitum angustast inseruisse via;</TextUnit>
    <TextUnit id="2696" loc="3.14.31">nec quae sit facies nec quae sint verba rogandi</TextUnit>
    <TextUnit id="2697" loc="3.14.32">invenias: caecum versat amator iter.</TextUnit>
    <TextUnit id="2698" loc="3.14.33">quod si iura fores pugnasque imitata Laconum,</TextUnit>
    <TextUnit id="2699" loc="3.14.34">carior hoc esses tu mihi, Roma, bono.</TextUnit>
    <TextUnit id="2700" loc="3.15.1">Sic ego non ullos iam norim in amore tumultus</TextUnit>
    <TextUnit id="2701" loc="3.15.2">nec veniat sine te nox vigilanda mihi,</TextUnit>
    <TextUnit id="2702" loc="3.15.3">fabula nulla tuas de nobis concitet aures;</TextUnit>
    <TextUnit id="2703" loc="3.15.4">te solam et lignis funeris ustus amem.</TextUnit>
    <TextUnit id="2704" loc="3.15.5">ut mihi praetexti pudor est relevatus amictus</TextUnit>
    <TextUnit id="2705" loc="3.15.6">et data libertas noscere amoris iter,</TextUnit>
    <TextUnit id="2706" loc="3.15.7">illa rudis animos per noctes conscia primas</TextUnit>
    <TextUnit id="2707" loc="3.15.8">imbuit, heu nullis capta Lycinna datis!</TextUnit>
    <TextUnit id="2708" loc="3.15.9">tertius (haud multo minus est) cum ducitur annus,</TextUnit>
    <TextUnit id="2709" loc="3.15.10">vix memini nobis verba coisse decem.</TextUnit>
    <TextUnit id="2710" loc="3.15.11">cuncta tuus sepelivit amor, nec femina post te</TextUnit>
    <TextUnit id="2711" loc="3.15.12">ulla dedit collo dulcia vincla meo.</TextUnit>
    <TextUnit id="2712" loc="3.15.13">at tu non meritam parcas vexare Lycinnam:</TextUnit>
    <TextUnit id="2713" loc="3.15.14">nescit vestra ruens ira referre pedem.</TextUnit>
    <TextUnit id="2714" loc="3.15.15">testis erit Dirce tam vano crimine saeva,</TextUnit>
    <TextUnit id="2715" loc="3.15.16">Nycteos Antiopen accubuisse Lyco.</TextUnit>
    <TextUnit id="2716" loc="3.15.17">ah quotiens pulchros vulsit regina capillos,</TextUnit>
    <TextUnit id="2717" loc="3.15.18">molliaque immitis fixit in ora manus!</TextUnit>
    <TextUnit id="2718" loc="3.15.19">ah quotiens famulam pensis oneravit iniquis,</TextUnit>
    <TextUnit id="2719" loc="3.15.20">et caput in dura ponere iussit humo!</TextUnit>
    <TextUnit id="2720" loc="3.15.21">saepe illam immundis passast habitare tenebris,</TextUnit>
    <TextUnit id="2721" loc="3.15.22">vilem ieiunae saepe negavit aquam.</TextUnit>
    <TextUnit id="2722" loc="3.15.23">Iuppiter, Antiopae nusquam succurris habenti</TextUnit>
    <TextUnit id="2723" loc="3.15.24">tot mala? corrumpit dura catena manus.</TextUnit>
    <TextUnit id="2724" loc="3.15.25">si deus es, tibi turpe tuam servire puellam:</TextUnit>
    <TextUnit id="2725" loc="3.15.26">invocet Antiope quem nisi vincta Iovem?</TextUnit>
    <TextUnit id="2726" loc="3.15.27">sola tamen, quaecumque aderant in corpore vires,</TextUnit>
    <TextUnit id="2727" loc="3.15.28">regalis manicas rupit utraque manu.</TextUnit>
    <TextUnit id="2728" loc="3.15.29">inde Cithaeronis timido pede currit in arces.</TextUnit>
    <TextUnit id="2729" loc="3.15.30">nox erat, et sparso triste cubile gelu.</TextUnit>
    <TextUnit id="2730" loc="3.15.31">saepe vago Asopi sonitu permota fluentis</TextUnit>
    <TextUnit id="2731" loc="3.15.32">credebat dominae pone venire pedes.</TextUnit>
    <TextUnit id="2732" loc="3.15.33">et durum Zethum et lacrimis Amphiona mollem</TextUnit>
    <TextUnit id="2733" loc="3.15.34">expertast stabulis mater abacta suis.</TextUnit>
    <TextUnit id="2734" loc="3.15.35">ac veluti, magnos cum ponunt aequora motus,</TextUnit>
    <TextUnit id="2735" loc="3.15.36">Eurus et adversus desinit ire Noto,</TextUnit>
    <TextUnit id="2736" loc="3.15.37">litore sollicito sonitus rarescit harenae,</TextUnit>
    <TextUnit id="2737" loc="3.15.38">sic cadit inflexo lapsa puella genu.</TextUnit>
    <TextUnit id="2738" loc="3.15.39">sera, tamen pietas: natis est cognitus error.</TextUnit>
    <TextUnit id="2739" loc="3.15.40">digne Iovis natos qui tueare senex,</TextUnit>
    <TextUnit id="2740" loc="3.15.41">tu reddis pueris matrem; puerique trahendam</TextUnit>
    <TextUnit id="2741" loc="3.15.42">vinxerunt Dircen sub trucis ora bovis.</TextUnit>
    <TextUnit id="2742" loc="3.15.43">Antiope, cognosce Iovem: tibi gloria Dirce</TextUnit>
    <TextUnit id="2743" loc="3.15.44">ducitur in multis mortem habitura locis.</TextUnit>
    <TextUnit id="2744" loc="3.15.45">prata cruentantur Zethi, victorque canebat</TextUnit>
    <TextUnit id="2745" loc="3.15.46">paeana Amphion rupe, Aracynthe, tua.</TextUnit>
    <TextUnit id="2746" loc="3.16.1">Nox media, et dominae mihi venit epistula nostrae:</TextUnit>
    <TextUnit id="2747" loc="3.16.2">Tibure me missa iussit adesse mora,</TextUnit>
    <TextUnit id="2748" loc="3.16.3">candida qua geminas ostendunt culmina turres,</TextUnit>
    <TextUnit id="2749" loc="3.16.4">et cadit in patulos nympha Aniena lacus.</TextUnit>
    <TextUnit id="2750" loc="3.16.5">quid faciam? obductis committam mene tenebris</TextUnit>
    <TextUnit id="2751" loc="3.16.6">ut timeam audacis in mea membra manus?</TextUnit>
    <TextUnit id="2752" loc="3.16.7">at si distulero haec nostro mandata timore,</TextUnit>
    <TextUnit id="2753" loc="3.16.8">nocturno fletus saevior hoste mihi.</TextUnit>
    <TextUnit id="2754" loc="3.16.9">peccaram semel, et totum sum pulsus in annum:</TextUnit>
    <TextUnit id="2755" loc="3.16.10">in me mansuetas non habet illa manus.</TextUnit>
    <TextUnit id="2756" loc="3.16.11">nec tamen est quisquam, sacros qui laedat amantes:</TextUnit>
    <TextUnit id="2757" loc="3.16.12">Scironis medias his licet ire vias.</TextUnit>
    <TextUnit id="2758" loc="3.16.13">quisquis amator erit, Scythicis licet ambulet oris,</TextUnit>
    <TextUnit id="2759" loc="3.16.14">nemo adeo ut feriat barbarus esse volet.</TextUnit>
    <TextUnit id="2760" loc="3.16.15">sanguine tam parvo quis enim spargatur amantis</TextUnit>
    <TextUnit id="2761" loc="3.16.16">improbus, et cuius sit comes ipsa Venus?</TextUnit>
    <TextUnit id="2762" loc="3.16.17">luna ministrat iter, demonstrant astra salebras,</TextUnit>
    <TextUnit id="2763" loc="3.16.18">ipse Amor accensas praecutit ante faces,</TextUnit>
    <TextUnit id="2764" loc="3.16.19">saeva canum rabies morsus avertit hiantis:</TextUnit>
    <TextUnit id="2765" loc="3.16.20">huic generi quovis tempore tuta viast.</TextUnit>
    <TextUnit id="2766" loc="3.16.21">quod si certa meos sequerentur funera cursus,</TextUnit>
    <TextUnit id="2767" loc="3.16.22">tali mors pretio vel sit emenda mihi.</TextUnit>
    <TextUnit id="2768" loc="3.16.23">afferet haec unguenta mihi sertisque sepulcrum</TextUnit>
    <TextUnit id="2769" loc="3.16.24">ornabit custos ad mea busta sedens.</TextUnit>
    <TextUnit id="2770" loc="3.16.25">di faciant, mea ne terra locet ossa frequenti</TextUnit>
    <TextUnit id="2771" loc="3.16.26">qua facit assiduo tramite vulgus iter!</TextUnit>
    <TextUnit id="2772" loc="3.16.27">post mortem tumuli sic infamantur amantum.</TextUnit>
    <TextUnit id="2773" loc="3.16.28">me tegat arborea devia terra coma,</TextUnit>
    <TextUnit id="2774" loc="3.16.29">aut humer ignotae cumulis vallatus harenae:</TextUnit>
    <TextUnit id="2775" loc="3.16.30">non iuvat in media nomen habere via.</TextUnit>
    <TextUnit id="2776" loc="3.17.1">Nunc, o Bacche, tuis humiles advolvimur aris:</TextUnit>
    <TextUnit id="2777" loc="3.17.2">da mihi pacato vela secunda, pater.</TextUnit>
    <TextUnit id="2778" loc="3.17.3">tu potes insanae Veneris compescere fastus,</TextUnit>
    <TextUnit id="2779" loc="3.17.4">curarumque tuo fit medicina mero.</TextUnit>
    <TextUnit id="2780" loc="3.17.5">per te iunguntur, per te solvuntur amantes:</TextUnit>
    <TextUnit id="2781" loc="3.17.6">tu vitium ex animo dilue, Bacche, meo.</TextUnit>
    <TextUnit id="2782" loc="3.17.7">te quoque enim non esse rudem testatur in astris</TextUnit>
    <TextUnit id="2783" loc="3.17.8">lyncibus ad caelum vecta Ariadna tuis.</TextUnit>
    <TextUnit id="2784" loc="3.17.9">hoc mihi, quod veteres custodit in ossibus ignes,</TextUnit>
    <TextUnit id="2785" loc="3.17.10">funera sanabunt aut tua vina malum.</TextUnit>
    <TextUnit id="2786" loc="3.17.11">semper enim vacuos nox sobria torquet amantes;</TextUnit>
    <TextUnit id="2787" loc="3.17.12">spesque timorque animos versat utroque modo.</TextUnit>
    <TextUnit id="2788" loc="3.17.13">quod si, Bacche, tuis per fervida tempora donis</TextUnit>
    <TextUnit id="2789" loc="3.17.14">accersitus erit somnus in ossa mea,</TextUnit>
    <TextUnit id="2790" loc="3.17.15">ipse seram vites pangamque ex ordine colles,</TextUnit>
    <TextUnit id="2791" loc="3.17.16">quos carpant nullae me vigilante ferae.</TextUnit>
    <TextUnit id="2792" loc="3.17.17">dum modo purpureo spument mihi dolia musto,</TextUnit>
    <TextUnit id="2793" loc="3.17.18">et nova pressantis inquinet uva pedes,</TextUnit>
    <TextUnit id="2794" loc="3.17.19">quod superest vitae per te et tua cornua vivam,</TextUnit>
    <TextUnit id="2795" loc="3.17.20">virtutisque tuae, Bacche, poeta ferar.</TextUnit>
    <TextUnit id="2796" loc="3.17.21">dicam ego maternos Aetnaeo fulmine partus,</TextUnit>
    <TextUnit id="2797" loc="3.17.22">Indica Nysaeis arma fugata choris,</TextUnit>
    <TextUnit id="2798" loc="3.17.23">vesanumque nova nequiquam in vite Lycurgum,</TextUnit>
    <TextUnit id="2799" loc="3.17.24">Pentheos in triplicis funera rapta greges,</TextUnit>
    <TextUnit id="2800" loc="3.17.25">curvaque Tyrrhenos delphinum corpora nautas</TextUnit>
    <TextUnit id="2801" loc="3.17.26">in vada pampinea desiluisse rate,</TextUnit>
    <TextUnit id="2802" loc="3.17.27">et tibi per mediam bene olentia flumina Diam,</TextUnit>
    <TextUnit id="2803" loc="3.17.28">unde tuum potant Naxia turba merum.</TextUnit>
    <TextUnit id="2804" loc="3.17.29">candida laxatis onerato colla corymbis</TextUnit>
    <TextUnit id="2805" loc="3.17.30">cinget Bassaricas Lydia mitra comas,</TextUnit>
    <TextUnit id="2806" loc="3.17.31">levis odorato cervix manabit olivo,</TextUnit>
    <TextUnit id="2807" loc="3.17.32">et feries nudos veste fluente pedes.</TextUnit>
    <TextUnit id="2808" loc="3.17.33">mollia Dircaeae pulsabunt tympana Thebae,</TextUnit>
    <TextUnit id="2809" loc="3.17.34">capripedes calamo Panes hiante canent,</TextUnit>
    <TextUnit id="2810" loc="3.17.35">vertice turrigero iuxta dea magna Cybebe</TextUnit>
    <TextUnit id="2811" loc="3.17.36">tundet ad Idaeos cymbala rauca choros.</TextUnit>
    <TextUnit id="2812" loc="3.17.37">ante fores templi, cratere antistes et auro</TextUnit>
    <TextUnit id="2813" loc="3.17.38">libatum fundens in tua sacra merum,</TextUnit>
    <TextUnit id="2814" loc="3.17.39">haec ego non humili referam memoranda coturno,</TextUnit>
    <TextUnit id="2815" loc="3.17.40">qualis Pindarico spiritus ore tonat:</TextUnit>
    <TextUnit id="2816" loc="3.17.41">tu modo servitio vacuum me siste superbo,</TextUnit>
    <TextUnit id="2817" loc="3.17.42">atque hoc sollicitum vince sopore caput.</TextUnit>
    <TextUnit id="2818" loc="3.18.1">Clausus ab umbroso qua tundit pontus Averno</TextUnit>
    <TextUnit id="2819" loc="3.18.2">fumida Baiarum stagna tepentis aquae,</TextUnit>
    <TextUnit id="2820" loc="3.18.3">qua iacet et Troiae tubicen Misenus harena,</TextUnit>
    <TextUnit id="2821" loc="3.18.4">et sonat Herculeo structa labore via;</TextUnit>
    <TextUnit id="2822" loc="3.18.5">hic ubi, mortalis dexter cum quaereret urbes,</TextUnit>
    <TextUnit id="2823" loc="3.18.6">cymbala Thebano concrepuere deo--</TextUnit>
    <TextUnit id="2824" loc="3.18.7">at nunc invisae magno cum crimine Baiae,</TextUnit>
    <TextUnit id="2825" loc="3.18.8">quis deus in vestra constitit hostis aqua?--</TextUnit>
    <TextUnit id="2826" loc="3.18.9">Marcellus Stygias vultum demisit in undas,</TextUnit>
    <TextUnit id="2827" loc="3.18.10">errat et inferno spiritus ille lacu.</TextUnit>
    <TextUnit id="2828" loc="3.18.11">quid genus aut virtus aut optima profuit illi</TextUnit>
    <TextUnit id="2829" loc="3.18.12">mater, et amplexum Caesaris esse focos?</TextUnit>
    <TextUnit id="2830" loc="3.18.13">aut modo tam pleno fluitantia vela theatro,</TextUnit>
    <TextUnit id="2831" loc="3.18.14">et per mirantis omina festa manus?</TextUnit>
    <TextUnit id="2832" loc="3.18.15">occidit, et misero steterat vicesimus annus:</TextUnit>
    <TextUnit id="2833" loc="3.18.16">tot bona tam parvo clausit in orbe dies.</TextUnit>
    <TextUnit id="2834" loc="3.18.17">i nunc, tolle animos et tecum finge triumphos,</TextUnit>
    <TextUnit id="2835" loc="3.18.18">stantiaque in plausum tota theatra iuvent;</TextUnit>
    <TextUnit id="2836" loc="3.18.19">Attalicas supera vestes, atque ostra smaragdis</TextUnit>
    <TextUnit id="2837" loc="3.18.20">gemmea sint Indis: ignibus ista dabis.</TextUnit>
    <TextUnit id="2838" loc="3.18.21">sed tamen huc omnes, huc primus et ultimus ordo:</TextUnit>
    <TextUnit id="2839" loc="3.18.22">est mala, sed cunctis ista terenda viast.</TextUnit>
    <TextUnit id="2840" loc="3.18.23">exoranda canis tria sunt latrantia colla,</TextUnit>
    <TextUnit id="2841" loc="3.18.24">scandendast torvi publica cumba senis.</TextUnit>
    <TextUnit id="2842" loc="3.18.25">nec forma aeternum aut cuiquamst fortuna perennis:</TextUnit>
    <TextUnit id="2843" loc="3.18.26">longius aut propius mors sua quemque manet.</TextUnit>
    <TextUnit id="2844" loc="3.18.27">ille licet ferro cautus se condat et aere,</TextUnit>
    <TextUnit id="2845" loc="3.18.28">mors tamen inclusum protrahit inde caput.</TextUnit>
    <TextUnit id="2846" loc="3.18.29">Nirea non facies, non vis exemit Achillem,</TextUnit>
    <TextUnit id="2847" loc="3.18.30">Croesum aut, Pactoli quas parit umor, opes.</TextUnit>
    <TextUnit id="2848" loc="3.18.31">at tibi nauta, pias hominum quo traicit umbras,</TextUnit>
    <TextUnit id="2849" loc="3.18.32">huc animae portet corpus inane tuae:</TextUnit>
    <TextUnit id="2850" loc="3.18.33">qua Siculae victor telluris Claudius et qua</TextUnit>
    <TextUnit id="2851" loc="3.18.34">Caesar, ab humana cessit in astra via.</TextUnit>
    <TextUnit id="2852" loc="3.19.1">Obicitur totiens a te mihi nostra libido:</TextUnit>
    <TextUnit id="2853" loc="3.19.2">crede mihi, vobis imperat ista magis.</TextUnit>
    <TextUnit id="2854" loc="3.19.3">vos, ubi contempti rupistis frena pudoris,</TextUnit>
    <TextUnit id="2855" loc="3.19.4">nescitis captae mentis habere modum.</TextUnit>
    <TextUnit id="2856" loc="3.19.5">flamma per incensas citius sedetur aristas,</TextUnit>
    <TextUnit id="2857" loc="3.19.6">fluminaque ad fontis sint reditura caput,</TextUnit>
    <TextUnit id="2858" loc="3.19.7">et placidum Syrtes portum et bona litora nautis</TextUnit>
    <TextUnit id="2859" loc="3.19.8">praebeat hospitio saeva Malea suo,</TextUnit>
    <TextUnit id="2860" loc="3.19.9">quam possit vestros quisquam reprehendere cursus</TextUnit>
    <TextUnit id="2861" loc="3.19.10">et rabidae stimulos frangere nequitiae.</TextUnit>
    <TextUnit id="2862" loc="3.19.11">testis, Cretaei fastus quae passa iuvenci</TextUnit>
    <TextUnit id="2863" loc="3.19.12">induit abiegnae cornua falsa bovis;</TextUnit>
    <TextUnit id="2864" loc="3.19.13">testis Thessalico flagrans Salmonis Enipeo,</TextUnit>
    <TextUnit id="2865" loc="3.19.14">quae voluit liquido tota subire deo.</TextUnit>
    <TextUnit id="2866" loc="3.19.15">crimen et illa fuit, patria succensa senecta</TextUnit>
    <TextUnit id="2867" loc="3.19.16">arboris in frondes condita Myrrha novae.</TextUnit>
    <TextUnit id="2868" loc="3.19.17">nam quid Medeae referam, quo tempore matris</TextUnit>
    <TextUnit id="2869" loc="3.19.18">iram natorum caede piavit amor?</TextUnit>
    <TextUnit id="2870" loc="3.19.19">quidve Clytaemestrae, propter quam tota Mycenis</TextUnit>
    <TextUnit id="2871" loc="3.19.20">infamis stupro stat Pelopea domus?</TextUnit>
    <TextUnit id="2872" loc="3.19.21">tuque, o, Minoa venumdata, Scylla, figura</TextUnit>
    <TextUnit id="2873" loc="3.19.22">tondes purpurea regna paterna coma.</TextUnit>
    <TextUnit id="2874" loc="3.19.23">hanc igitur dotem virgo desponderat hosti!</TextUnit>
    <TextUnit id="2875" loc="3.19.24">Nise, tuas portas fraude reclusit amor.</TextUnit>
    <TextUnit id="2876" loc="3.19.25">at vos, innuptae, felicius urite taedas:</TextUnit>
    <TextUnit id="2877" loc="3.19.26">pendet Cretaea tracta puella rate.</TextUnit>
    <TextUnit id="2878" loc="3.19.27">non tamen immerito Minos sedet arbiter Orci:</TextUnit>
    <TextUnit id="2879" loc="3.19.28">victor erat quamvis, aequus in hoste fuit.</TextUnit>
    <TextUnit id="2880" loc="3.20.1">Credis eum iam posse tuae meminisse figurae,</TextUnit>
    <TextUnit id="2881" loc="3.20.2">vidisti a lecto quem dare vela tuo?</TextUnit>
    <TextUnit id="2882" loc="3.20.3">durus, qui lucro potuit mutare puellam!</TextUnit>
    <TextUnit id="2883" loc="3.20.4">tantine, ut lacrimes, Africa tota fuit?</TextUnit>
    <TextUnit id="2884" loc="3.20.5">at tu stulta adeo's? tu fingis inania verba:</TextUnit>
    <TextUnit id="2885" loc="3.20.6">forsitan ille alio pectus amore terat.</TextUnit>
    <TextUnit id="2886" loc="3.20.7">est tibi forma potens, sunt castae Palladis artes,</TextUnit>
    <TextUnit id="2887" loc="3.20.8">splendidaque a docto fama refulget avo,</TextUnit>
    <TextUnit id="2888" loc="3.20.9">fortunata domus, modo sit tibi fidus amicus.</TextUnit>
    <TextUnit id="2889" loc="3.20.10">fidus ero: in nostros curre, puella, toros!</TextUnit>
    <TextUnit id="2890" loc="3.20.11">tu quoque, qui aestivos spatiosius exigis ignes,</TextUnit>
    <TextUnit id="2891" loc="3.20.12">Phoebe, moraturae contrahe lucis iter.</TextUnit>
    <TextUnit id="2892" loc="3.20.13">nox mihi prima venit! primae da tempora nocti!</TextUnit>
    <TextUnit id="2893" loc="3.20.14">longius in primo, Luna, morare toro.</TextUnit>
    <TextUnit id="2894" loc="3.20.15">quam multae ante meis cedent sermonibus horae</TextUnit>
    <TextUnit id="2895" loc="3.20.16">dulcia quam nobis concitet arma Venus!</TextUnit>
    <TextUnit id="2896" loc="3.20.17">foedera sunt ponenda prius signandaque iura</TextUnit>
    <TextUnit id="2897" loc="3.20.18">et scribenda mihi lex in amore novo.</TextUnit>
    <TextUnit id="2898" loc="3.20.19">haec Amor ipse suo constringet pignora signo:</TextUnit>
    <TextUnit id="2899" loc="3.20.20">testis sidereae torta corona deae.</TextUnit>
    <TextUnit id="2900" loc="3.20.21">namque ubi non certo vincitur foedere lectus,</TextUnit>
    <TextUnit id="2901" loc="3.20.22">non habet ultores nox vigilanda deos,</TextUnit>
    <TextUnit id="2902" loc="3.20.23">et quibus imposuit, solvit mox vincla libido:</TextUnit>
    <TextUnit id="2903" loc="3.20.24">contineant nobis omina prima fidem.</TextUnit>
    <TextUnit id="2904" loc="3.20.25">ergo, qui tactis haec foedera ruperit aris,</TextUnit>
    <TextUnit id="2905" loc="3.20.26">pollueritque novo sacra marita toro,</TextUnit>
    <TextUnit id="2906" loc="3.20.27">illi sint quicumque solent in amore dolores,</TextUnit>
    <TextUnit id="2907" loc="3.20.28">et caput argutae praebeat historiae,</TextUnit>
    <TextUnit id="2908" loc="3.20.29">nec flenti dominae patefiant nocte fenestrae:</TextUnit>
    <TextUnit id="2909" loc="3.20.30">semper amet, fructu semper amoris egens.</TextUnit>
    <TextUnit id="2910" loc="3.21.1">Magnum iter ad doctas proficisci cogor Athenas</TextUnit>
    <TextUnit id="2911" loc="3.21.2">ut me longa gravi solvat amore via.</TextUnit>
    <TextUnit id="2912" loc="3.21.3">crescit enim assidue spectando cura puellae:</TextUnit>
    <TextUnit id="2913" loc="3.21.4">ipse alimenta sibi maxima praebet amor.</TextUnit>
    <TextUnit id="2914" loc="3.21.5">omnia sunt temptata mihi, quacumque fugari</TextUnit>
    <TextUnit id="2915" loc="3.21.6">posset: at exsomnis me premit ipse deus.</TextUnit>
    <TextUnit id="2916" loc="3.21.7">vix tamen aut semel admittit, cum saepe negarit:</TextUnit>
    <TextUnit id="2917" loc="3.21.8">seu venit, extremo dormit amicta toro.</TextUnit>
    <TextUnit id="2918" loc="3.21.9">unum erit auxilium: mutatis Cynthia terris</TextUnit>
    <TextUnit id="2919" loc="3.21.10">quantum oculis, animo tam procul ibit amor.</TextUnit>
    <TextUnit id="2920" loc="3.21.11">nunc agite, o socii, propellite in aequora navem,</TextUnit>
    <TextUnit id="2921" loc="3.21.12">remorumque pares ducite sorte vices,</TextUnit>
    <TextUnit id="2922" loc="3.21.13">iungiteque extremo felicia lintea malo:</TextUnit>
    <TextUnit id="2923" loc="3.21.14">iam liquidum nautis aura secundat iter.</TextUnit>
    <TextUnit id="2924" loc="3.21.15">Romanae turres et vos valeatis, amici,</TextUnit>
    <TextUnit id="2925" loc="3.21.16">qualiscumque mihi tuque, puella, vale!</TextUnit>
    <TextUnit id="2926" loc="3.21.17">ergo ego nunc rudis Hadriaci vehar aequoris hospes,</TextUnit>
    <TextUnit id="2927" loc="3.21.18">cogar et undisonos nunc prece adire deos.</TextUnit>
    <TextUnit id="2928" loc="3.21.19">deinde per Ionium vectus cum fessa Lechaeo</TextUnit>
    <TextUnit id="2929" loc="3.21.20">sedarit placida vela phaselus aqua,</TextUnit>
    <TextUnit id="2930" loc="3.21.21">quod superest, sufferre, pedes, properate laborem,</TextUnit>
    <TextUnit id="2931" loc="3.21.22">Isthmos qua terris arcet utrumque mare.</TextUnit>
    <TextUnit id="2932" loc="3.21.23">inde ubi Piraei capient me litora portus,</TextUnit>
    <TextUnit id="2933" loc="3.21.24">scandam ego Theseae bracchia longa viae.</TextUnit>
    <TextUnit id="2934" loc="3.21.25">illic vel stadiis animum emendare Platonis</TextUnit>
    <TextUnit id="2935" loc="3.21.26">incipiam aut hortis, docte Epicure, tuis;</TextUnit>
    <TextUnit id="2936" loc="3.21.27">persequar aut studium linguae, Demosthenis arma,</TextUnit>
    <TextUnit id="2937" loc="3.21.28">libaboque tuos, culte Menandre, sales;</TextUnit>
    <TextUnit id="2938" loc="3.21.29">aut certe tabulae capient mea lumina pictae,</TextUnit>
    <TextUnit id="2939" loc="3.21.30">sive ebore exactae, seu magis aere, manus.</TextUnit>
    <TextUnit id="2940" loc="3.21.31">et spatia annorum et longa intervalla profundi</TextUnit>
    <TextUnit id="2941" loc="3.21.32">lenibunt tacito vulnera nostra sinu:</TextUnit>
    <TextUnit id="2942" loc="3.21.33">seu moriar, fato, non turpi fractus amore;</TextUnit>
    <TextUnit id="2943" loc="3.21.34">atque erit illa mihi mortis honesta dies.</TextUnit>
    <TextUnit id="2944" loc="3.22.1">Frigida tam multos placuit tibi Cyzicus annos,</TextUnit>
    <TextUnit id="2945" loc="3.22.2">Tulle, Propontiaca qua fluit isthmos aqua,</TextUnit>
    <TextUnit id="2946" loc="3.22.3">Dindymis et sacra fabricata in vite Cybebe,</TextUnit>
    <TextUnit id="2947" loc="3.22.4">raptorisque tulit quae via Ditis equos?</TextUnit>
    <TextUnit id="2948" loc="3.22.5">si te forte iuvant Helles Athamantidos urbes,</TextUnit>
    <TextUnit id="2949" loc="3.22.6">nec desiderio, Tulle, movere meo,</TextUnit>
    <TextUnit id="2950" loc="3.22.7">si tibi olorigeri visendast ora Caystri,</TextUnit>
    <TextUnit id="2951" loc="3.22.8">et quae serpentis temperat unda vias;</TextUnit>
    <TextUnit id="2952" loc="3.22.9">tu licet aspicias caelum omne Atlanta gerentem,</TextUnit>
    <TextUnit id="2953" loc="3.22.10">sectaque Persea Phorcidos ora manu,</TextUnit>
    <TextUnit id="2954" loc="3.22.11">Geryonis stabula et luctantum in pulvere signa</TextUnit>
    <TextUnit id="2955" loc="3.22.12">Herculis Antaeique, Hesperidumque choros;</TextUnit>
    <TextUnit id="2956" loc="3.22.13">tuque tuo Colchum propellas remige Phasim,</TextUnit>
    <TextUnit id="2957" loc="3.22.14">Peliacaeque trabis totum iter ipse legas,</TextUnit>
    <TextUnit id="2958" loc="3.22.15">qua rudis Argoa natat inter saxa columba</TextUnit>
    <TextUnit id="2959" loc="3.22.16">in faciem prorae pinus adacta novae:</TextUnit>
    <TextUnit id="2960" loc="3.22.17">omnia Romanae cedent miracula terrae.</TextUnit>
    <TextUnit id="2961" loc="3.22.18">natura hic posuit, quidquid ubique fuit.</TextUnit>
    <TextUnit id="2962" loc="3.22.19">armis apta magis tellus quam commoda noxae:</TextUnit>
    <TextUnit id="2963" loc="3.22.20">Famam, Roma, tuae non pudet historiae.</TextUnit>
    <TextUnit id="2964" loc="3.22.21">nam quantum ferro tantum pietate potentes</TextUnit>
    <TextUnit id="2965" loc="3.22.22">stamus: victricis temperat ira manus.</TextUnit>
    <TextUnit id="2966" loc="3.22.23">hic, Anio Tiburne, fluis, Clitumnus ab Umbro</TextUnit>
    <TextUnit id="2967" loc="3.22.24">tramite, et aeternum Marcius umor opus,</TextUnit>
    <TextUnit id="2968" loc="3.22.25">Albanus lacus et foliis Nemorensis abundans,</TextUnit>
    <TextUnit id="2969" loc="3.22.26">potaque Pollucis nympha salubris equo.</TextUnit>
    <TextUnit id="2970" loc="3.22.27">at non squamoso labuntur ventre cerastae,</TextUnit>
    <TextUnit id="2971" loc="3.22.28">Itala portentis nec furit unda novis;</TextUnit>
    <TextUnit id="2972" loc="3.22.29">non hic Andromedae resonant pro matre catenae,</TextUnit>
    <TextUnit id="2973" loc="3.22.30">nec tremis Ausonias, Phoebe fugate, dapes,</TextUnit>
    <TextUnit id="2974" loc="3.22.31">nec cuiquam absentes arserunt in caput ignes</TextUnit>
    <TextUnit id="2975" loc="3.22.32">exitium nato matre movente suo;</TextUnit>
    <TextUnit id="2976" loc="3.22.33">Penthea non saevae venantur in arbore Bacchae,</TextUnit>
    <TextUnit id="2977" loc="3.22.34">nec solvit Danaas subdita cerva rates;</TextUnit>
    <TextUnit id="2978" loc="3.22.35">cornua nec valuit curvare in paelice Iuno</TextUnit>
    <TextUnit id="2979" loc="3.22.36">aut faciem turpi dedecorare bove;</TextUnit>
    <TextUnit id="2980" loc="3.22.38">arboreasque cruces Sinis, et non hospita Grais</TextUnit>
    <TextUnit id="2981" loc="3.22.39">saxa, et curtatas in fera fata trabes.</TextUnit>
    <TextUnit id="2982" loc="3.22.40">haec tibi, Tulle, parens, haec est pulcherrima sedes,</TextUnit>
    <TextUnit id="2983" loc="3.22.41">hic tibi pro digna gente petendus honos,</TextUnit>
    <TextUnit id="2984" loc="3.22.42">hic tibi ad eloquium cives, hic ampla nepotum</TextUnit>
    <TextUnit id="2985" loc="3.22.43">spes et venturae coniugis aptus amor.</TextUnit>
    <TextUnit id="2986" loc="3.23.1">Ergo tam doctae nobis periere tabellae,</TextUnit>
    <TextUnit id="2987" loc="3.23.2">scripta quibus pariter tot periere bona!</TextUnit>
    <TextUnit id="2988" loc="3.23.3">has quondam nostris manibus detriverat usus,</TextUnit>
    <TextUnit id="2989" loc="3.23.4">qui non signatas iussit habere fidem.</TextUnit>
    <TextUnit id="2990" loc="3.23.5">illae iam sine me norant placare puellas,</TextUnit>
    <TextUnit id="2991" loc="3.23.6">et quaedam sine me verba diserta loqui.</TextUnit>
    <TextUnit id="2992" loc="3.23.7">non illas fixum caras effecerat aurum:</TextUnit>
    <TextUnit id="2993" loc="3.23.8">vulgari buxo sordida cera fuit.</TextUnit>
    <TextUnit id="2994" loc="3.23.9">qualescumque mihi semper mansere fideles,</TextUnit>
    <TextUnit id="2995" loc="3.23.10">semper et effectus promeruere bonos.</TextUnit>
    <TextUnit id="2996" loc="3.23.11">forsitan haec illis fuerunt mandata tabellis:</TextUnit>
    <TextUnit id="2997" loc="3.23.12">'irascor, quoniam's, lente, moratus heri.</TextUnit>
    <TextUnit id="2998" loc="3.23.13">an tibi nescio quae visast formosior? an tu</TextUnit>
    <TextUnit id="2999" loc="3.23.14">non bona de nobis crimina ficta iacis?'</TextUnit>
    <TextUnit id="3000" loc="3.23.15">aut dixit: 'venies hodie, cessabimus una:</TextUnit>
    <TextUnit id="3001" loc="3.23.16">hospitium tota nocte paravit Amor,'</TextUnit>
    <TextUnit id="3002" loc="3.23.17">et quaecumque volens reperit non stulta puella</TextUnit>
    <TextUnit id="3003" loc="3.23.18">garrula, cum blandis dicitur hora dolis.</TextUnit>
    <TextUnit id="3004" loc="3.23.19">me miserum, his aliquis rationem scribit avarus</TextUnit>
    <TextUnit id="3005" loc="3.23.20">et ponit duras inter ephemeridas!</TextUnit>
    <TextUnit id="3006" loc="3.23.21">quas si quis mihi rettulerit, donabitur auro:</TextUnit>
    <TextUnit id="3007" loc="3.23.22">quisenta velit?</TextUnit>
    <TextUnit id="3008" loc="3.23.23">i puer, et citus haec aliqua propone columna,</TextUnit>
    <TextUnit id="3009" loc="3.23.24">et dominum Esquiliis scribe habitare tuum.</TextUnit>
    <TextUnit id="3010" loc="3.24.1">Falsast ista tuae, mulier, fiducia formae,</TextUnit>
    <TextUnit id="3011" loc="3.24.2">olim oculis nimium facta superba meis.</TextUnit>
    <TextUnit id="3012" loc="3.24.3">noster amor talis tribuit tibi, Cynthia, laudes:</TextUnit>
    <TextUnit id="3013" loc="3.24.4">versibus insignem te pudet esse meis.</TextUnit>
    <TextUnit id="3014" loc="3.24.5">mixtam te varia laudavi saepe figura,</TextUnit>
    <TextUnit id="3015" loc="3.24.6">ut, quod non esses, esse putaret amor;</TextUnit>
    <TextUnit id="3016" loc="3.24.7">et color est totiens roseo collatus Eoo,</TextUnit>
    <TextUnit id="3017" loc="3.24.8">cum tibi quaesitus candor in ore foret:</TextUnit>
    <TextUnit id="3018" loc="3.24.9">quod mihi non patrii poterant avertere amici,</TextUnit>
    <TextUnit id="3019" loc="3.24.10">eluere aut vasto Thessala saga mari,</TextUnit>
    <TextUnit id="3020" loc="3.24.11">hoc ego--non ferro, non igne coactus, at ipsa</TextUnit>
    <TextUnit id="3021" loc="3.24.12">naufragus Aegaea (vera fatebor) aqua.</TextUnit>
    <TextUnit id="3022" loc="3.24.13">correptus saevo Veneris torrebar aeno;</TextUnit>
    <TextUnit id="3023" loc="3.24.14">vinctus eram versas in mea terga manus.</TextUnit>
    <TextUnit id="3024" loc="3.24.15">ecce coronatae portum tetigere carinae,</TextUnit>
    <TextUnit id="3025" loc="3.24.16">traiectae Syrtes, ancora iacta mihist.</TextUnit>
    <TextUnit id="3026" loc="3.24.17">nunc demum vasto fessi resipiscimus aestu,</TextUnit>
    <TextUnit id="3027" loc="3.24.18">vulneraque ad sanum nunc coiere mea.</TextUnit>
    <TextUnit id="3028" loc="3.24.19">Mens Bona, si qua dea's, tua me in sacraria dono!</TextUnit>
    <TextUnit id="3029" loc="3.24.20">exciderunt surdo tot mea vota Iovi.</TextUnit>
    <TextUnit id="3030" loc="3.25.1">Risus eram positis inter convivia mensis,</TextUnit>
    <TextUnit id="3031" loc="3.25.2">et de me poterat quilibet esse loquax.</TextUnit>
    <TextUnit id="3032" loc="3.25.3">quinque tibi potui servire fideliter annos:</TextUnit>
    <TextUnit id="3033" loc="3.25.4">ungue meam morso saepe querere fidem.</TextUnit>
    <TextUnit id="3034" loc="3.25.5">nil moveor lacrimis: ista sum captus ab arte;</TextUnit>
    <TextUnit id="3035" loc="3.25.6">semper ab insidiis, Cynthia, flere soles.</TextUnit>
    <TextUnit id="3036" loc="3.25.7">flebo ego discedens, sed fletum iniuria vincit:</TextUnit>
    <TextUnit id="3037" loc="3.25.8">tu bene conveniens non sinis ire iugum.</TextUnit>
    <TextUnit id="3038" loc="3.25.9">limina iam nostris valeant lacrimantia verbis,</TextUnit>
    <TextUnit id="3039" loc="3.25.10">nec tamen irata ianua fracta manu.</TextUnit>
    <TextUnit id="3040" loc="3.25.11">at te celatis aetas gravis urgeat annis,</TextUnit>
    <TextUnit id="3041" loc="3.25.12">et veniat formae ruga sinistra tuae!</TextUnit>
    <TextUnit id="3042" loc="3.25.13">vellere tum cupias albos a stirpe capillos,</TextUnit>
    <TextUnit id="3043" loc="3.25.14">iam speculo rugas increpitante tibi,</TextUnit>
    <TextUnit id="3044" loc="3.25.15">exclusa inque vicem fastus patiare superbos,</TextUnit>
    <TextUnit id="3045" loc="3.25.16">et quae fecisti facta queraris anus!</TextUnit>
    <TextUnit id="3046" loc="3.25.17">has tibi fatalis cecinit mea pagina diras:</TextUnit>
    <TextUnit id="3047" loc="3.25.18">eventum formae disce timere tuae!</TextUnit>
    <TextUnit id="3048" loc="4.1.1">hoc, quodcumque uides, hospes, qua maxima Roma est,</TextUnit>
    <TextUnit id="3049" loc="4.1.2">ante Phrygem Aenean collis et herba fuit;</TextUnit>
    <TextUnit id="3050" loc="4.1.3">atque ubi Nauali stant sacra Palatia Phoebo,</TextUnit>
    <TextUnit id="3051" loc="4.1.4">Euandri profugae concubuere boues.</TextUnit>
    <TextUnit id="3052" loc="4.1.5">fictilibus creuere deis haec aurea templa,</TextUnit>
    <TextUnit id="3053" loc="4.1.6">nec fuit opprobrio facta sine arte casa;</TextUnit>
    <TextUnit id="3054" loc="4.1.7">Tarpeiusque pater nuda de rupe tonabat,</TextUnit>
    <TextUnit id="3055" loc="4.1.8">et Tiberis nostris aduena bubus erat.</TextUnit>
    <TextUnit id="3056" loc="4.1.9">qua gradibus domus ista Remi se sustulit, olim</TextUnit>
    <TextUnit id="3057" loc="4.1.10">unus erat fratrum maxima regna focus.</TextUnit>
    <TextUnit id="3058" loc="4.1.11">curia, praetexto quae nunc nitet alta senatu,</TextUnit>
    <TextUnit id="3059" loc="4.1.12">pellitos habuit, rustica corda, Patres.</TextUnit>
    <TextUnit id="3060" loc="4.1.13">bucina cogebat priscos ad uerba Quiritis:</TextUnit>
    <TextUnit id="3061" loc="4.1.14">centum illi in prato saepe senatus erat.</TextUnit>
    <TextUnit id="3062" loc="4.1.15">nec sinuosa cauo pendebant uela theatro,</TextUnit>
    <TextUnit id="3063" loc="4.1.16">pulpita sollemnis non oluere crocos.</TextUnit>
    <TextUnit id="3064" loc="4.1.17">nulli cura fuit externos quaerere diuos,</TextUnit>
    <TextUnit id="3065" loc="4.1.18">cum tremeret patrio pendula turba sacro,</TextUnit>
    <TextUnit id="3066" loc="4.1.19">annuaque accenso celebrante Parilia faeno,</TextUnit>
    <TextUnit id="3067" loc="4.1.20">qualia nunc curto lustra nouantur equo.</TextUnit>
    <TextUnit id="3068" loc="4.1.21">Vesta coronatis pauper gaudebat asellis,</TextUnit>
    <TextUnit id="3069" loc="4.1.22">ducebant macrae uilia sacra boues.</TextUnit>
    <TextUnit id="3070" loc="4.1.23">parua saginati lustrabant compita porci,</TextUnit>
    <TextUnit id="3071" loc="4.1.24">pastor et ad calamos exta litabat ouis.</TextUnit>
    <TextUnit id="3072" loc="4.1.25">uerbera pellitus saetosa mouebat arator,</TextUnit>
    <TextUnit id="3073" loc="4.1.26">unde licens Fabius sacra Lupercus habet.</TextUnit>
    <TextUnit id="3074" loc="4.1.27">nec rudis infestis miles radiabat in armis:</TextUnit>
    <TextUnit id="3075" loc="4.1.28">miscebant usta proelia nuda sude.</TextUnit>
    <TextUnit id="3076" loc="4.1.29">prima galeritus posuit praetoria Lycmon,</TextUnit>
    <TextUnit id="3077" loc="4.1.30">magnaque pars Tatio rerum erat inter ouis.</TextUnit>
    <TextUnit id="3078" loc="4.1.31">hinc Tities Ramnesque uiri Luceresque Soloni,</TextUnit>
    <TextUnit id="3079" loc="4.1.32">quattuor hinc albos Romulus egit equos.</TextUnit>
    <TextUnit id="3080" loc="4.1.33">quippe suburbanae parua minus urbe Bouillae</TextUnit>
    <TextUnit id="3081" loc="4.1.34">et, qui nunc nulli, maxima turba Gabi.</TextUnit>
    <TextUnit id="3082" loc="4.1.35">et stetit Alba potens, albae suis omine nata,</TextUnit>
    <TextUnit id="3083" loc="4.1.36">ac tibi Fidenas longa erat isse uia.</TextUnit>
    <TextUnit id="3084" loc="4.1.37">nil patrium nisi nomen habet Romanus alumnus:</TextUnit>
    <TextUnit id="3085" loc="4.1.38">sanguinis altricem non pudet esse lupam.</TextUnit>
    <TextUnit id="3086" loc="4.1.39">huc melius profugos misisti, Troia, Penatis;</TextUnit>
    <TextUnit id="3087" loc="4.1.40">heu quali uecta est Dardana puppis aue!</TextUnit>
    <TextUnit id="3088" loc="4.1.41">iam bene spondebant tunc omina, quod nihil illam</TextUnit>
    <TextUnit id="3089" loc="4.1.42">laeserat abiegni uenter apertus equi,</TextUnit>
    <TextUnit id="3090" loc="4.1.43">cum pater in nati trepidus ceruice pependit,</TextUnit>
    <TextUnit id="3091" loc="4.1.44">et uerita est umeros urere flamma pios.</TextUnit>
    <TextUnit id="3092" loc="4.1.45">tunc animi uenere Deci Brutique secures,</TextUnit>
    <TextUnit id="3093" loc="4.1.46">uexit et ipsa sui Caesaris arma Venus,</TextUnit>
    <TextUnit id="3094" loc="4.1.47">arma resurgentis portans uictricia Troiae:</TextUnit>
    <TextUnit id="3095" loc="4.1.48">felix terra tuos cepit, Iule, deos,</TextUnit>
    <TextUnit id="3096" loc="4.1.49">si modo Auernalis tremulae cortina Sibyllae</TextUnit>
    <TextUnit id="3097" loc="4.1.50">dixit Auentino rura pianda Remo,</TextUnit>
    <TextUnit id="3098" loc="4.1.51">aut si Pergameae sero rata carmina uatis</TextUnit>
    <TextUnit id="3099" loc="4.1.52">longaeuum ad Priami uera fuere caput:</TextUnit>
    <TextUnit id="3100" loc="4.1.53">uertite equum, Danai! male uincitis! Ilia tellus</TextUnit>
    <TextUnit id="3101" loc="4.1.54">uiuet, et huic cineri Iuppiter arma dabit.”</TextUnit>
    <TextUnit id="3102" loc="4.1.55">optima nutricum nostris lupa Martia rebus,</TextUnit>
    <TextUnit id="3103" loc="4.1.56">qualia creuerunt moenia lacte tuo!</TextUnit>
    <TextUnit id="3104" loc="4.1.57">moenia namque pio coner disponere uersu:</TextUnit>
    <TextUnit id="3105" loc="4.1.58">ei mihi, quod nostro est paruus in ore sonus!</TextUnit>
    <TextUnit id="3106" loc="4.1.59">sed tamen exiguo quodcumque e pectore riui</TextUnit>
    <TextUnit id="3107" loc="4.1.60">fluxerit, hoc patriae seruiet omne meae.</TextUnit>
    <TextUnit id="3108" loc="4.1.61">Ennius hirsuta cingat sua dicta corona:</TextUnit>
    <TextUnit id="3109" loc="4.1.62">mi folia ex hedera porrige, Bacche, tua,</TextUnit>
    <TextUnit id="3110" loc="4.1.63">ut nostris tumefacta superbiat Vmbria libris,</TextUnit>
    <TextUnit id="3111" loc="4.1.64">Vmbria Romani patria Callimachi!</TextUnit>
    <TextUnit id="3112" loc="4.1.65">scandentis quisquis cernit de uallibus arces,</TextUnit>
    <TextUnit id="3113" loc="4.1.66">ingenio muros aestimet ille meo!</TextUnit>
    <TextUnit id="3114" loc="4.1.67">Roma, faue, tibi surgit opus, date candida ciues</TextUnit>
    <TextUnit id="3115" loc="4.1.68">omina, et inceptis dextera cantet auis!</TextUnit>
    <TextUnit id="3116" loc="4.1.69">sacra diesque canam et cognomina prisca locorum:</TextUnit>
    <TextUnit id="3117" loc="4.1.70">has meus ad metas sudet oportet equus.</TextUnit>
    <TextUnit id="3118" loc="4.1.1">quo ruis imprudens, uage, dicere fata, Properti?</TextUnit>
    <TextUnit id="3119" loc="4.1.2">non sunt a dextro condita fila colo.</TextUnit>
    <TextUnit id="3120" loc="4.1.3">accersis lacrimas cantans, auersus Apollo:</TextUnit>
    <TextUnit id="3121" loc="4.1.4">poscis ab inuita uerba pigenda lyra.</TextUnit>
    <TextUnit id="3122" loc="4.1.5">certa feram certis auctoribus, aut ego uates</TextUnit>
    <TextUnit id="3123" loc="4.1.6">nescius aerata signa mouere pila.</TextUnit>
    <TextUnit id="3124" loc="4.1.7">me creat Archytae suboles Babylonius Orops</TextUnit>
    <TextUnit id="3125" loc="4.1.8">Horon, et a proauo ducta Conone domus.</TextUnit>
    <TextUnit id="3126" loc="4.1.9">di mihi sunt testes non degenerasse propinquos,</TextUnit>
    <TextUnit id="3127" loc="4.1.10">inque meis libris nil prius esse fide.</TextUnit>
    <TextUnit id="3128" loc="4.1.11">nunc pretium fecere deos et (fallitur auro</TextUnit>
    <TextUnit id="3129" loc="4.1.12">Iuppiter) obliquae signa iterata rotae</TextUnit>
    <TextUnit id="3130" loc="4.1.13">felicesque Iouis stellas Martisque rapaces</TextUnit>
    <TextUnit id="3131" loc="4.1.14">et graue Saturni sidus in omne caput;</TextUnit>
    <TextUnit id="3132" loc="4.1.15">quid moueant Pisces animosaque signa Leonis,</TextUnit>
    <TextUnit id="3133" loc="4.1.16">lotus et Hesperia quid Capricornus aqua.</TextUnit>
    <TextUnit id="3134" loc="4.1.18">dixi ego, cum geminos produceret Arria natos</TextUnit>
    <TextUnit id="3135" loc="4.1.19">(illa dabat natis arma uetante deo):</TextUnit>
    <TextUnit id="3136" loc="4.1.20">non posse ad patrios sua pila referre Penatis:</TextUnit>
    <TextUnit id="3137" loc="4.1.21">nempe meam firmant nunc duo busta fidem.</TextUnit>
    <TextUnit id="3138" loc="4.1.22">quippe Lupercus, equi dum saucia protegit ora,</TextUnit>
    <TextUnit id="3139" loc="4.1.23">heu sibi prolapso non bene cauit equo;</TextUnit>
    <TextUnit id="3140" loc="4.1.24">Gallus at, in castris dum credita signa tuetur,</TextUnit>
    <TextUnit id="3141" loc="4.1.25">concidit ante aquilae rostra cruenta suae:</TextUnit>
    <TextUnit id="3142" loc="4.1.26">fatales pueri, duo funera matris auarae!</TextUnit>
    <TextUnit id="3143" loc="4.1.27">uera, sed inuito, contigit ista fides.</TextUnit>
    <TextUnit id="3144" loc="4.1.28">idem ego, cum Cinarae traheret Lucina dolores,</TextUnit>
    <TextUnit id="3145" loc="4.1.29">et facerent uteri pondera lenta moram,</TextUnit>
    <TextUnit id="3146" loc="4.1.30">Iunonis facito uotum impetrabile” dixi:</TextUnit>
    <TextUnit id="3147" loc="4.1.31">illa parit: libris est data palma meis!</TextUnit>
    <TextUnit id="3148" loc="4.1.32">hoc neque harenosum Libyae Iouis explicat antrum,</TextUnit>
    <TextUnit id="3149" loc="4.1.33">aut sibi commissos fibra locuta deos,</TextUnit>
    <TextUnit id="3150" loc="4.1.34">aut si quis motas cornicis senserit alas,</TextUnit>
    <TextUnit id="3151" loc="4.1.35">umbraue quae magicis mortua prodit aquis:</TextUnit>
    <TextUnit id="3152" loc="4.1.36">aspicienda uia est caeli uerusque per astra</TextUnit>
    <TextUnit id="3153" loc="4.1.37">trames, et ab zonis quinque petenda fides.</TextUnit>
    <TextUnit id="3154" loc="4.1.38">exemplum graue erit Calchas: namque Aulide soluit</TextUnit>
    <TextUnit id="3155" loc="4.1.39">ille bene haerentis ad pia saxa ratis;</TextUnit>
    <TextUnit id="3156" loc="4.1.40">idem Agamemnoniae ferrum ceruice puellae</TextUnit>
    <TextUnit id="3157" loc="4.1.41">tinxit, et Atrides uela cruenta dedit;</TextUnit>
    <TextUnit id="3158" loc="4.1.42">nec rediere tamen Danai: tu diruta fletum</TextUnit>
    <TextUnit id="3159" loc="4.1.43">supprime et Euboicos respice, Troia, sinus!</TextUnit>
    <TextUnit id="3160" loc="4.1.44">Nauplius ultores sub noctem porrigit ignis,</TextUnit>
    <TextUnit id="3161" loc="4.1.45">et natat exuuiis Graecia pressa suis.</TextUnit>
    <TextUnit id="3162" loc="4.1.46">uictor Oiliade, rape nunc et dilige uatem,</TextUnit>
    <TextUnit id="3163" loc="4.1.47">quam uetat auelli ueste Minerua sua!</TextUnit>
    <TextUnit id="3164" loc="4.1.48">hactenus historiae: nunc ad tua deuehar astra;</TextUnit>
    <TextUnit id="3165" loc="4.1.49">incipe tu lacrimis aequus adesse nouis.</TextUnit>
    <TextUnit id="3166" loc="4.1.50">Vmbria te notis antiqua Penatibus edit --</TextUnit>
    <TextUnit id="3167" loc="4.1.51">mentior? an patriae tangitur ora tuae?--</TextUnit>
    <TextUnit id="3168" loc="4.1.52">qua nebulosa cauo rorat Meuania campo,</TextUnit>
    <TextUnit id="3169" loc="4.1.53">et lacus aestiuis intepet Vmber aquis,</TextUnit>
    <TextUnit id="3170" loc="4.1.54">scandentisque Asis consurgit uertice murus,</TextUnit>
    <TextUnit id="3171" loc="4.1.55">murus ab ingenio notior ille tuo.</TextUnit>
    <TextUnit id="3172" loc="4.1.56">ossaque legisti non illa aetate legenda</TextUnit>
    <TextUnit id="3173" loc="4.1.57">patris et in tenuis cogeris ipse lares:</TextUnit>
    <TextUnit id="3174" loc="4.1.58">nam tua cum multi uersarent rura iuuenci,</TextUnit>
    <TextUnit id="3175" loc="4.1.59">abstulit excultas pertica tristis opes.</TextUnit>
    <TextUnit id="3176" loc="4.1.60">mox ubi bulla rudi dimissa est aurea collo,</TextUnit>
    <TextUnit id="3177" loc="4.1.61">matris et ante deos libera sumpta toga,</TextUnit>
    <TextUnit id="3178" loc="4.1.62">tum tibi pauca suo de carmine dictat Apollo</TextUnit>
    <TextUnit id="3179" loc="4.1.63">et uetat insano uerba tonare Foro.</TextUnit>
    <TextUnit id="3180" loc="4.1.64">at tu finge elegos, fallax opus: haec tua castra! -</TextUnit>
    <TextUnit id="3181" loc="4.1.65">scribat ut exemplo cetera turba tuo.</TextUnit>
    <TextUnit id="3182" loc="4.1.66">militiam Veneris blandis patiere sub armis,</TextUnit>
    <TextUnit id="3183" loc="4.1.67">et Veneris Pueris utilis hostis eris.</TextUnit>
    <TextUnit id="3184" loc="4.1.68">nam tibi uictrices quascumque labore parasti,</TextUnit>
    <TextUnit id="3185" loc="4.1.69">eludit palmas una puella tuas:</TextUnit>
    <TextUnit id="3186" loc="4.1.70">et bene cum fixum mento discusseris uncum,</TextUnit>
    <TextUnit id="3187" loc="4.1.71">nil erit hoc: rostro te premet ansa tuo.</TextUnit>
    <TextUnit id="3188" loc="4.1.72">illius arbitrio noctem lucemque uidebis:</TextUnit>
    <TextUnit id="3189" loc="4.1.73">gutta quoque ex oculis non nisi iussa cadet.</TextUnit>
    <TextUnit id="3190" loc="4.1.74">nec mille excubiae nec te signata iuuabunt</TextUnit>
    <TextUnit id="3191" loc="4.1.75">limina: persuasae fallere rima sat est.</TextUnit>
    <TextUnit id="3192" loc="4.1.76">nunc tua uel mediis puppis luctetur in undis,</TextUnit>
    <TextUnit id="3193" loc="4.1.77">uel licet armatis hostis inermis eas,</TextUnit>
    <TextUnit id="3194" loc="4.1.78">uel tremefacta cauo tellus diducat hiatum:</TextUnit>
    <TextUnit id="3195" loc="4.2.1">quid mirare meas tot in uno corpore formas,</TextUnit>
    <TextUnit id="3196" loc="4.2.2">accipe Vertumni signa paterna dei.</TextUnit>
    <TextUnit id="3197" loc="4.2.3">Tuscus ego et Tuscis orior, nec paenitet inter</TextUnit>
    <TextUnit id="3198" loc="4.2.4">proelia Volsinios deseruisse focos.</TextUnit>
    <TextUnit id="3199" loc="4.2.5">haec me turba iuuat, nec templo laetor eburno:</TextUnit>
    <TextUnit id="3200" loc="4.2.6">Romanum satis est posse uidere Forum.</TextUnit>
    <TextUnit id="3201" loc="4.2.7">hac quondam Tiberinus iter faciebat, et aiunt</TextUnit>
    <TextUnit id="3202" loc="4.2.8">remorum auditos per uada pulsa sonos:</TextUnit>
    <TextUnit id="3203" loc="4.2.9">at postquam ille suis tantum concessit alumnis,</TextUnit>
    <TextUnit id="3204" loc="4.2.10">Vertumnus uerso dicor ab amne deus.</TextUnit>
    <TextUnit id="3205" loc="4.2.12">seu, quia uertentis fructum praecepimus anni,</TextUnit>
    <TextUnit id="3206" loc="4.2.13">Vertumni rursus credidit esse sacrum.</TextUnit>
    <TextUnit id="3207" loc="4.2.14">prima mihi uariat liuentibus uua racemis,</TextUnit>
    <TextUnit id="3208" loc="4.2.15">et coma lactenti spicea fruge tumet;</TextUnit>
    <TextUnit id="3209" loc="4.2.16">hic dulcis cerasos, hic autumnalia pruna</TextUnit>
    <TextUnit id="3210" loc="4.2.17">cernis et aestiuo mora rubere die;</TextUnit>
    <TextUnit id="3211" loc="4.2.18">insitor hic soluit pomosa uota corona,</TextUnit>
    <TextUnit id="3212" loc="4.2.19">cum pirus inuito stipite mala tulit.</TextUnit>
    <TextUnit id="3213" loc="4.2.20">mendax fama, noces: alius mihi nominis index:</TextUnit>
    <TextUnit id="3214" loc="4.2.21">de se narranti tu modo crede deo.</TextUnit>
    <TextUnit id="3215" loc="4.2.22">opportuna mea est cunctis natura figuris:</TextUnit>
    <TextUnit id="3216" loc="4.2.23">in quamcumque uoles uerte, decorus ero.</TextUnit>
    <TextUnit id="3217" loc="4.2.24">indue me Cois, fiam non dura puella:</TextUnit>
    <TextUnit id="3218" loc="4.2.25">meque uirum sumpta quis neget esse toga?</TextUnit>
    <TextUnit id="3219" loc="4.2.26">da falcem et torto frontem mihi comprime faeno:</TextUnit>
    <TextUnit id="3220" loc="4.2.27">iurabis nostra gramina secta manu.</TextUnit>
    <TextUnit id="3221" loc="4.2.28">arma tuli quondam et, memini, laudabar in illis:</TextUnit>
    <TextUnit id="3222" loc="4.2.29">corbis et imposito pondere messor eram.</TextUnit>
    <TextUnit id="3223" loc="4.2.30">sobrius ad lites: at cum est imposta corona,</TextUnit>
    <TextUnit id="3224" loc="4.2.31">clamabis capiti uina subisse meo.</TextUnit>
    <TextUnit id="3225" loc="4.2.32">cinge caput mitra, speciem furabor Iacchi;</TextUnit>
    <TextUnit id="3226" loc="4.2.33">furabor Phoebi, si modo plectra dabis.</TextUnit>
    <TextUnit id="3227" loc="4.2.34">cassibus impositis uenor: sed harundine sumpta</TextUnit>
    <TextUnit id="3228" loc="4.2.35">fautor plumoso sum deus aucupio.</TextUnit>
    <TextUnit id="3229" loc="4.2.36">est etiam aurigae species Vertumnus et eius</TextUnit>
    <TextUnit id="3230" loc="4.2.37">traicit alterno qui leue pondus equo.</TextUnit>
    <TextUnit id="3231" loc="4.2.38">suppetat hic, piscis calamo praedabor, et ibo</TextUnit>
    <TextUnit id="3232" loc="4.2.39">mundus demissis institor in tunicis.</TextUnit>
    <TextUnit id="3233" loc="4.2.40">pastorem ad baculum possum curuare uel idem</TextUnit>
    <TextUnit id="3234" loc="4.2.41">sirpiculis medio puluere ferre rosam.</TextUnit>
    <TextUnit id="3235" loc="4.2.42">nam quid ego adiciam, de quo mihi maxima fama est,</TextUnit>
    <TextUnit id="3236" loc="4.2.43">hortorum in manibus dona probata meis?</TextUnit>
    <TextUnit id="3237" loc="4.2.44">caeruleus cucumis tumidoque cucurbita uentre</TextUnit>
    <TextUnit id="3238" loc="4.2.45">me notat et iunco brassica uincta leui;</TextUnit>
    <TextUnit id="3239" loc="4.2.46">nec flos ullus hiat pratis, quin ille decenter</TextUnit>
    <TextUnit id="3240" loc="4.2.47">impositus fronti langueat ante meae.</TextUnit>
    <TextUnit id="3241" loc="4.2.48">at mihi, quod formas unus uertebar in omnis,</TextUnit>
    <TextUnit id="3242" loc="4.2.49">nomen ab euentu patria lingua dedit;</TextUnit>
    <TextUnit id="3243" loc="4.2.50">et tu, Roma, meis tribuisti praemia Tuscis,</TextUnit>
    <TextUnit id="3244" loc="4.2.51">(unde hodie Vicus nomina Tuscus habet),</TextUnit>
    <TextUnit id="3245" loc="4.2.52">tempore quo sociis uenit Lycomedius armis</TextUnit>
    <TextUnit id="3246" loc="4.2.53">atque Sabina feri contudit arma Tati.</TextUnit>
    <TextUnit id="3247" loc="4.2.54">uidi ego labentis acies et tela caduca,</TextUnit>
    <TextUnit id="3248" loc="4.2.55">atque hostis turpi terga dedisse fugae.</TextUnit>
    <TextUnit id="3249" loc="4.2.56">sed facias, diuum Sator, ut Romana per aeuum</TextUnit>
    <TextUnit id="3250" loc="4.2.57">transeat ante meos turba togata pedes.</TextUnit>
    <TextUnit id="3251" loc="4.2.58">sex superant uersus: te, qui ad uadimonia curris,</TextUnit>
    <TextUnit id="3252" loc="4.2.59">non moror: haec spatiis ultima creta meis.</TextUnit>
    <TextUnit id="3253" loc="4.2.60">stipes acernus eram, properanti falce dolatus,</TextUnit>
    <TextUnit id="3254" loc="4.2.61">ante Numam grata pauper in urbe deus.</TextUnit>
    <TextUnit id="3255" loc="4.2.62">at tibi, Mamurri, formae caelator aenae,</TextUnit>
    <TextUnit id="3256" loc="4.2.63">tellus artifices ne terat Osca manus,</TextUnit>
    <TextUnit id="3257" loc="4.2.64">qui me tam docilis potuisti fundere in usus.</TextUnit>
    <TextUnit id="3258" loc="4.3.1">haec Arethusa suo mittit mandata Lycotae,</TextUnit>
    <TextUnit id="3259" loc="4.3.2">cum totiens absis, si potes esse meus.</TextUnit>
    <TextUnit id="3260" loc="4.3.3">si qua tamen tibi lecturo pars oblita derit,</TextUnit>
    <TextUnit id="3261" loc="4.3.4">haec erit e lacrimis facta litura meis:</TextUnit>
    <TextUnit id="3262" loc="4.3.5">aut si qua incerto fallet te littera tractu,</TextUnit>
    <TextUnit id="3263" loc="4.3.6">signa meae dextrae iam morientis erunt.</TextUnit>
    <TextUnit id="3264" loc="4.3.7">te modo uiderunt iteratos Bactra per ortus,</TextUnit>
    <TextUnit id="3265" loc="4.3.8">te modo munito Sericus hostis equo,</TextUnit>
    <TextUnit id="3266" loc="4.3.9">hibernique Getae, pictoque Britannia curru,</TextUnit>
    <TextUnit id="3267" loc="4.3.10">ustus et Eoa decolor Indus aqua.</TextUnit>
    <TextUnit id="3268" loc="4.3.11">haecne marita fides et parce auia noctes,</TextUnit>
    <TextUnit id="3269" loc="4.3.12">cum rudis urgenti bracchia uicta dedi?</TextUnit>
    <TextUnit id="3270" loc="4.3.13">quae mihi deductae fax omen praetulit, illa</TextUnit>
    <TextUnit id="3271" loc="4.3.14">traxit ab euerso lumina nigra rogo;</TextUnit>
    <TextUnit id="3272" loc="4.3.15">et Stygio sum sparsa lacu, nec recta capillis</TextUnit>
    <TextUnit id="3273" loc="4.3.16">uitta data est: nupsi non comitante deo.</TextUnit>
    <TextUnit id="3274" loc="4.3.17">omnibus heu portis pendent mea noxia uota:</TextUnit>
    <TextUnit id="3275" loc="4.3.18">texitur haec castris quarta lacerna tuis.</TextUnit>
    <TextUnit id="3276" loc="4.3.19">occidat, immerita qui carpsit ab arbore uallum</TextUnit>
    <TextUnit id="3277" loc="4.3.20">et struxit querulas rauca per ossa tubas,</TextUnit>
    <TextUnit id="3278" loc="4.3.21">dignior obliquo funem qui torqueat Ocno,</TextUnit>
    <TextUnit id="3279" loc="4.3.22">aeternusque tuam pascat, aselle, famem!</TextUnit>
    <TextUnit id="3280" loc="4.3.23">dic mihi, num teneros urit lorica lacertos?</TextUnit>
    <TextUnit id="3281" loc="4.3.24">num grauis imbellis atterit hasta manus?</TextUnit>
    <TextUnit id="3282" loc="4.3.25">haec noceant potius, quam dentibus ulla puella</TextUnit>
    <TextUnit id="3283" loc="4.3.26">det mihi plorandas per tua colla notas!</TextUnit>
    <TextUnit id="3284" loc="4.3.27">diceris et macie uultum tenuasse: sed opto</TextUnit>
    <TextUnit id="3285" loc="4.3.28">e desiderio sit color iste meo.</TextUnit>
    <TextUnit id="3286" loc="4.3.29">at mihi cum noctes induxit uesper amaras,</TextUnit>
    <TextUnit id="3287" loc="4.3.30">si qua relicta iacent, osculor arma tua;</TextUnit>
    <TextUnit id="3288" loc="4.3.31">tum queror in toto non sidere pallia lecto,</TextUnit>
    <TextUnit id="3289" loc="4.3.32">lucis et auctores non dare carmen auis.</TextUnit>
    <TextUnit id="3290" loc="4.3.33">noctibus hibernis castrensia pensa laboro</TextUnit>
    <TextUnit id="3291" loc="4.3.34">et Tyria in clauos uellera secta tuos;</TextUnit>
    <TextUnit id="3292" loc="4.3.35">et disco, qua parte fluat uincendus Araxes,</TextUnit>
    <TextUnit id="3293" loc="4.3.36">quot sine aqua Parthus milia currat equus;</TextUnit>
    <TextUnit id="3294" loc="4.3.37">cogor et e tabula pictos ediscere mundos,</TextUnit>
    <TextUnit id="3295" loc="4.3.38">qualis et haec docti sit positura dei,</TextUnit>
    <TextUnit id="3296" loc="4.3.39">quae tellus sit lenta gelu, quae putris ab aestu,</TextUnit>
    <TextUnit id="3297" loc="4.3.40">uentus in Italiam qui bene uela ferat.</TextUnit>
    <TextUnit id="3298" loc="4.3.41">assidet una soror, curis et pallida nutrix</TextUnit>
    <TextUnit id="3299" loc="4.3.42">peierat hiberni temporis esse moras.</TextUnit>
    <TextUnit id="3300" loc="4.3.43">felix Hippolyte! nuda tulit arma papilla</TextUnit>
    <TextUnit id="3301" loc="4.3.44">et texit galea barbara molle caput.</TextUnit>
    <TextUnit id="3302" loc="4.3.45">Romanis utinam patuissent castra puellis!</TextUnit>
    <TextUnit id="3303" loc="4.3.46">essem militiae sarcina fida tuae,</TextUnit>
    <TextUnit id="3304" loc="4.3.47">nec me tardarent Scythiae iuga, cum Paper altas</TextUnit>
    <TextUnit id="3305" loc="4.3.48">Africus in glaciem frigore nectit aquas.</TextUnit>
    <TextUnit id="3306" loc="4.3.49">omnis amor magnus, sed aperto in coniuge maior:</TextUnit>
    <TextUnit id="3307" loc="4.3.50">hanc Venus, ut uiuat, uentilat ipsa facem.</TextUnit>
    <TextUnit id="3308" loc="4.3.51">nam mihi quo Poenis ter purpura fulgeat ostris</TextUnit>
    <TextUnit id="3309" loc="4.3.52">crystallusque meas ornet aquosa manus?</TextUnit>
    <TextUnit id="3310" loc="4.3.53">omnia surda tacent, rarisque assueta kalendis</TextUnit>
    <TextUnit id="3311" loc="4.3.54">uix aperit clausos una puella Lares,</TextUnit>
    <TextUnit id="3312" loc="4.3.55">Claugidos et catulae uox est mihi grata querentis:</TextUnit>
    <TextUnit id="3313" loc="4.3.56">illa tui partem uindicat una tori.</TextUnit>
    <TextUnit id="3314" loc="4.3.57">flore sacella tego, uerbenis compita uelo,</TextUnit>
    <TextUnit id="3315" loc="4.3.58">et crepat ad ueteres herba Sabina focos.</TextUnit>
    <TextUnit id="3316" loc="4.3.59">siue in finitimo gemuit stans noctua tigno,</TextUnit>
    <TextUnit id="3317" loc="4.3.60">seu uoluit tangi parca lucerna mero,</TextUnit>
    <TextUnit id="3318" loc="4.3.61">illa dies hornis caedem denuntiat agnis,</TextUnit>
    <TextUnit id="3319" loc="4.3.62">succinctique calent ad noua lucra popae.</TextUnit>
    <TextUnit id="3320" loc="4.3.63">ne, precor, ascensis tanti sit gloria Bactris,</TextUnit>
    <TextUnit id="3321" loc="4.3.64">raptaue odorato carbasa lina duci,</TextUnit>
    <TextUnit id="3322" loc="4.3.65">plumbea cum tortae sparguntur pondera fundae,</TextUnit>
    <TextUnit id="3323" loc="4.3.66">subdolus et uersis increpat arcus equis!</TextUnit>
    <TextUnit id="3324" loc="4.3.67">sed (tua sic domitis Parthae telluris alumnis</TextUnit>
    <TextUnit id="3325" loc="4.3.68">pura triumphantis hasta sequatur equos)</TextUnit>
    <TextUnit id="3326" loc="4.3.69">incorrupta mei conserua foedera lecti!</TextUnit>
    <TextUnit id="3327" loc="4.3.70">hac ego te sola lege redisse uelim:</TextUnit>
    <TextUnit id="3328" loc="4.3.71">armaque cum tulero portae uotiua Capenae,</TextUnit>
    <TextUnit id="3329" loc="4.4.1">Tarpeium nemus et Tarpeiae turpe sepulcrum</TextUnit>
    <TextUnit id="3330" loc="4.4.2">fabor et antiqui limina capta Iouis.</TextUnit>
    <TextUnit id="3331" loc="4.4.3">lucus erat felix hederoso conditus antro,</TextUnit>
    <TextUnit id="3332" loc="4.4.4">multaque natiuis obstrepit arbor aquis,</TextUnit>
    <TextUnit id="3333" loc="4.4.5">Siluani ramosa domus, quo dulcis ab aestu</TextUnit>
    <TextUnit id="3334" loc="4.4.6">fistula poturas ire iubebat ouis.</TextUnit>
    <TextUnit id="3335" loc="4.4.7">hunc Tatius fontem uallo praecingit acerno,</TextUnit>
    <TextUnit id="3336" loc="4.4.8">fidaque suggesta castra coronat humo.</TextUnit>
    <TextUnit id="3337" loc="4.4.9">quid tum Roma fuit, tubicen uicina Curetis</TextUnit>
    <TextUnit id="3338" loc="4.4.10">cum quateret lento murmure saxa Iouis?</TextUnit>
    <TextUnit id="3339" loc="4.4.11">atque ubi nunc terris dicuntur iura subactis,</TextUnit>
    <TextUnit id="3340" loc="4.4.12">stabant Romano pila Sabina Foro.</TextUnit>
    <TextUnit id="3341" loc="4.4.13">murus erant montes: ubi nunc est curia saepta,</TextUnit>
    <TextUnit id="3342" loc="4.4.14">bellicus ex illo fonte bibebat equus.</TextUnit>
    <TextUnit id="3343" loc="4.4.15">hinc Tarpeia deae fontem libauit: at illi</TextUnit>
    <TextUnit id="3344" loc="4.4.16">urgebat medium fictilis urna caput.</TextUnit>
    <TextUnit id="3345" loc="4.4.17">et satis una malae potuit mors esse puellae,</TextUnit>
    <TextUnit id="3346" loc="4.4.18">quae uoluit flammas fallere, Vesta, tuas?</TextUnit>
    <TextUnit id="3347" loc="4.4.19">uidit harenosis Tatium proludere campis</TextUnit>
    <TextUnit id="3348" loc="4.4.20">pictaque per flauas arma leuare iubas:</TextUnit>
    <TextUnit id="3349" loc="4.4.21">obstipuit regis facie et regalibus armis,</TextUnit>
    <TextUnit id="3350" loc="4.4.22">interque oblitas excidit urna manus.</TextUnit>
    <TextUnit id="3351" loc="4.4.23">saepe illa immeritae causata est omina lunae,</TextUnit>
    <TextUnit id="3352" loc="4.4.24">et sibi tingendas dixit in amne comas:</TextUnit>
    <TextUnit id="3353" loc="4.4.25">saepe tulit blandis argentea lilia Nymphis,</TextUnit>
    <TextUnit id="3354" loc="4.4.26">Romula ne faciem laederet hasta Tati.</TextUnit>
    <TextUnit id="3355" loc="4.4.27">dumque subit primo Capitolia nubila fumo,</TextUnit>
    <TextUnit id="3356" loc="4.4.28">rettulit hirsutis bracchia secta rubis,</TextUnit>
    <TextUnit id="3357" loc="4.4.29">et sua Tarpeia residens ita fleuit ab arce</TextUnit>
    <TextUnit id="3358" loc="4.4.30">uulnera, uicino non patienda Ioui:</TextUnit>
    <TextUnit id="3359" loc="4.4.31">ignes castrorum et Tatiae praetoria turmae</TextUnit>
    <TextUnit id="3360" loc="4.4.32">et formosa oculis arma Sabina meis,</TextUnit>
    <TextUnit id="3361" loc="4.4.33">o utinam ad uestros sedeam captiua Penatis,</TextUnit>
    <TextUnit id="3362" loc="4.4.34">dum captiua mei conspicer ora Tati!</TextUnit>
    <TextUnit id="3363" loc="4.4.35">Romani montes, et montibus addita Roma,</TextUnit>
    <TextUnit id="3364" loc="4.4.36">et ualeat probro Vesta pudenda meo:</TextUnit>
    <TextUnit id="3365" loc="4.4.37">ille equus, ille meos in castra reponet amores,</TextUnit>
    <TextUnit id="3366" loc="4.4.38">cui Tatius dextras collocat ipse iubas!</TextUnit>
    <TextUnit id="3367" loc="4.4.39">quid mirum in patrios Scyllam saeuisse capillos,</TextUnit>
    <TextUnit id="3368" loc="4.4.40">candidaque in saeuos inguina uersa canis?</TextUnit>
    <TextUnit id="3369" loc="4.4.41">prodita quid mirum fraterni cornua monstri,</TextUnit>
    <TextUnit id="3370" loc="4.4.42">cum patuit lecto stamine torta uia?</TextUnit>
    <TextUnit id="3371" loc="4.4.43">quantum ego sum Ausoniis crimen factura puellis,</TextUnit>
    <TextUnit id="3372" loc="4.4.44">improba uirgineo lecta ministra foco!</TextUnit>
    <TextUnit id="3373" loc="4.4.45">Pallados exstinctos si quis mirabitur ignis,</TextUnit>
    <TextUnit id="3374" loc="4.4.46">ignoscat: lacrimis spargitur ara meis.</TextUnit>
    <TextUnit id="3375" loc="4.4.47">cras, ut rumor ait, tota potabitur urbe:</TextUnit>
    <TextUnit id="3376" loc="4.4.48">tu cape spinosi rorida terga iugi.</TextUnit>
    <TextUnit id="3377" loc="4.4.49">lubrica tota uia est et perfida: quippe tacentis</TextUnit>
    <TextUnit id="3378" loc="4.4.50">fallaci celat limite semper aquas.</TextUnit>
    <TextUnit id="3379" loc="4.4.51">o utinam magicae nossem cantamina Musae!</TextUnit>
    <TextUnit id="3380" loc="4.4.52">haec quoque formoso lingua tulisset opem.</TextUnit>
    <TextUnit id="3381" loc="4.4.53">te toga picta decet, non quem sine matris honore</TextUnit>
    <TextUnit id="3382" loc="4.4.54">nutrit inhumanae dura papilla lupae.</TextUnit>
    <TextUnit id="3383" loc="4.4.55">hic, hospes, patria metuar regina sub aula?</TextUnit>
    <TextUnit id="3384" loc="4.4.56">dos tibi non humilis prodita Roma uenit.</TextUnit>
    <TextUnit id="3385" loc="4.4.57">si minus, at raptae ne sint impune Sabinae:</TextUnit>
    <TextUnit id="3386" loc="4.4.58">me rape et alterna lege repende uices!</TextUnit>
    <TextUnit id="3387" loc="4.4.59">commissas acies ego possum soluere: nuptae</TextUnit>
    <TextUnit id="3388" loc="4.4.60">uos medium palla foedus inite mea.</TextUnit>
    <TextUnit id="3389" loc="4.4.61">adde Hymenaee modos, tubicen fera murmura conde:</TextUnit>
    <TextUnit id="3390" loc="4.4.62">credite, uestra meus molliet arma torus.</TextUnit>
    <TextUnit id="3391" loc="4.4.63">et iam quarta canit uenturam bucina lucem,</TextUnit>
    <TextUnit id="3392" loc="4.4.64">ipsaque in Oceanum sidera lapsa cadunt.</TextUnit>
    <TextUnit id="3393" loc="4.4.65">experiar somnum, de te mihi somnia quaeram:</TextUnit>
    <TextUnit id="3394" loc="4.4.66">fac uenias oculis umbra benigna meis.”</TextUnit>
    <TextUnit id="3395" loc="4.4.67">dixit, et incerto permisit bracchia somno,</TextUnit>
    <TextUnit id="3396" loc="4.4.68">nescia se furiis accubuisse nouis.</TextUnit>
    <TextUnit id="3397" loc="4.4.69">nam Vesta, Iliacae felix tutela fauillae,</TextUnit>
    <TextUnit id="3398" loc="4.4.70">culpam alit et plures condit in ossa faces.</TextUnit>
    <TextUnit id="3399" loc="4.4.71">illa ruit, qualis celerem prope Thermodonta</TextUnit>
    <TextUnit id="3400" loc="4.4.72">Strymonis abscisso fertur aperta sinu.</TextUnit>
    <TextUnit id="3401" loc="4.4.73">urbi festus erat (dixere Parilia patres),</TextUnit>
    <TextUnit id="3402" loc="4.4.74">hic primus coepit moenibus esse dies,</TextUnit>
    <TextUnit id="3403" loc="4.4.75">annua pastorum conuiuia, lusus in urbe,</TextUnit>
    <TextUnit id="3404" loc="4.4.76">cum pagana madent fercula diuitiis,</TextUnit>
    <TextUnit id="3405" loc="4.4.77">cumque super raros faeni flammantis aceruos</TextUnit>
    <TextUnit id="3406" loc="4.4.78">traicit immundos ebria turba pedes.</TextUnit>
    <TextUnit id="3407" loc="4.4.79">Romulus excubias decreuit in otia solui</TextUnit>
    <TextUnit id="3408" loc="4.4.80">atque intermissa castra silere tuba.</TextUnit>
    <TextUnit id="3409" loc="4.4.81">hoc Tarpeia suum tempus rata conuenit hostem:</TextUnit>
    <TextUnit id="3410" loc="4.4.82">pacta ligat, pactis ipsa futura comes.</TextUnit>
    <TextUnit id="3411" loc="4.4.83">mons erat ascensu dubius festoque remissus</TextUnit>
    <TextUnit id="3412" loc="4.4.84">nec mora, uocalis occupat ense canis.</TextUnit>
    <TextUnit id="3413" loc="4.4.85">omnia praebebant somnos: sed Iuppiter unus</TextUnit>
    <TextUnit id="3414" loc="4.4.86">decreuit poenis inuigilare suis.</TextUnit>
    <TextUnit id="3415" loc="4.4.87">prodiderat portaeque fidem patriamque iacentem,</TextUnit>
    <TextUnit id="3416" loc="4.4.88">nubendique petit, quem uelit, ipsa diem.</TextUnit>
    <TextUnit id="3417" loc="4.4.89">at Tatius (neque enim sceleri dedit hostis honorem)</TextUnit>
    <TextUnit id="3418" loc="4.4.90">nube” ait et regni scande cubile mei!”</TextUnit>
    <TextUnit id="3419" loc="4.4.91">dixit, et ingestis comitum super obruit armis.</TextUnit>
    <TextUnit id="3420" loc="4.4.92">haec, uirgo, officiis dos erat apta tuis.</TextUnit>
    <TextUnit id="3421" loc="4.4.93">a duce Tarpeia mons est cognomen adeptus:</TextUnit>
    <TextUnit id="3422" loc="4.5.1">terra tuum spinis obducat, lena, sepulcrum,</TextUnit>
    <TextUnit id="3423" loc="4.5.2">et tua, quod non uis, sentiat umbra sitim;</TextUnit>
    <TextUnit id="3424" loc="4.5.3">nec sedeant cineri Manes, et Cerberus ultor</TextUnit>
    <TextUnit id="3425" loc="4.5.4">turpia ieiuno terreat ossa sono!</TextUnit>
    <TextUnit id="3426" loc="4.5.5">docta uel Hippolytum Veneri mollire negantem,</TextUnit>
    <TextUnit id="3427" loc="4.5.6">concordique toro pessima semper auis,</TextUnit>
    <TextUnit id="3428" loc="4.5.7">Penelopen quoque neglecto rumore mariti</TextUnit>
    <TextUnit id="3429" loc="4.5.8">nubere lasciuo cogeret Antinoo.</TextUnit>
    <TextUnit id="3430" loc="4.5.9">illa uelit, poterit magnes non ducere ferrum,</TextUnit>
    <TextUnit id="3431" loc="4.5.10">et uolucris nidis esse nouerca suis.</TextUnit>
    <TextUnit id="3432" loc="4.5.11">quippe et, Collinas ad fossam mouerit herbas,</TextUnit>
    <TextUnit id="3433" loc="4.5.12">stantia currenti diluerentur aqua:</TextUnit>
    <TextUnit id="3434" loc="4.5.13">audax cantatae leges imponere lunae</TextUnit>
    <TextUnit id="3435" loc="4.5.14">et sua nocturno fallere terga lupo,</TextUnit>
    <TextUnit id="3436" loc="4.5.15">posset ut intentos astu caecare maritos,</TextUnit>
    <TextUnit id="3437" loc="4.5.16">cornicum immeritas eruit ungue genas;</TextUnit>
    <TextUnit id="3438" loc="4.5.17">consuluitque striges nostro de sanguine, et in me</TextUnit>
    <TextUnit id="3439" loc="4.5.18">hippomanes fetae semina legit equae.</TextUnit>
    <TextUnit id="3440" loc="4.5.19">exorabat opus uerbis, ceu blanda perure</TextUnit>
    <TextUnit id="3441" loc="4.5.20">saxosamque ferat sedula culpa uiam:</TextUnit>
    <TextUnit id="3442" loc="4.5.21">si te Eoa Dorozantum iuuat aurea ripa</TextUnit>
    <TextUnit id="3443" loc="4.5.22">et quae sub Tyria concha superbit aqua,</TextUnit>
    <TextUnit id="3444" loc="4.5.23">Eurypylique placet Coae textura Mineruae,</TextUnit>
    <TextUnit id="3445" loc="4.5.24">sectaque ab Attalicis putria signa toris,</TextUnit>
    <TextUnit id="3446" loc="4.5.25">seu quae palmiferae mittunt uenalia Thebae,</TextUnit>
    <TextUnit id="3447" loc="4.5.26">murreaque in Parthis pocula cocta focis;</TextUnit>
    <TextUnit id="3448" loc="4.5.27">sperne fidem, prouolue deos, mendacia uincant,</TextUnit>
    <TextUnit id="3449" loc="4.5.28">frange et damnosae iura pudicitiae!</TextUnit>
    <TextUnit id="3450" loc="4.5.29">et simulare uirum pretium facit: utere causis!</TextUnit>
    <TextUnit id="3451" loc="4.5.30">maior dilata nocte recurret amor.</TextUnit>
    <TextUnit id="3452" loc="4.5.31">si tibi forte comas uexauerit, utilis ira:</TextUnit>
    <TextUnit id="3453" loc="4.5.32">post modo mercata pace premendus erit.</TextUnit>
    <TextUnit id="3454" loc="4.5.33">denique ubi amplexu Venerem promiseris empto,</TextUnit>
    <TextUnit id="3455" loc="4.5.34">fac simules puros Isidis esse dies.</TextUnit>
    <TextUnit id="3456" loc="4.5.35">ingerat Aprilis Iole tibi, tundat Amycle</TextUnit>
    <TextUnit id="3457" loc="4.5.36">natalem Mais Idibus esse tuum.</TextUnit>
    <TextUnit id="3458" loc="4.5.37">supplex ille sedet — posita tu scribe cathedra</TextUnit>
    <TextUnit id="3459" loc="4.5.38">quidlibet! has artis si pauet ille, tenes!</TextUnit>
    <TextUnit id="3460" loc="4.5.39">semper habe morsus circa tua colla recentis,</TextUnit>
    <TextUnit id="3461" loc="4.5.40">litibus alternis quos putet esse datos.</TextUnit>
    <TextUnit id="3462" loc="4.5.41">nec te Medeae delectent probra sequacis</TextUnit>
    <TextUnit id="3463" loc="4.5.42">(nempe tulit fastus ausa rogare prior),</TextUnit>
    <TextUnit id="3464" loc="4.5.43">sed potius mundi Thais pretiosa Menandri,</TextUnit>
    <TextUnit id="3465" loc="4.5.44">cum ferit astutos comica moecha Getas.</TextUnit>
    <TextUnit id="3466" loc="4.5.45">in mores te uerte uiri: si cantica iactat,</TextUnit>
    <TextUnit id="3467" loc="4.5.46">i comes et uoces ebria iunge tuas.</TextUnit>
    <TextUnit id="3468" loc="4.5.47">ianitor ad dantis uigilet: si pulset inanis,</TextUnit>
    <TextUnit id="3469" loc="4.5.48">surdus in obductam somniet usque seram.</TextUnit>
    <TextUnit id="3470" loc="4.5.49">nec tibi displiceat miles non factus amori,</TextUnit>
    <TextUnit id="3471" loc="4.5.50">nauta nec attrita si ferat aera manu,</TextUnit>
    <TextUnit id="3472" loc="4.5.51">aut quorum titulus per barbara colla pependit,</TextUnit>
    <TextUnit id="3473" loc="4.5.52">cretati medio cum saluere foro.</TextUnit>
    <TextUnit id="3474" loc="4.5.53">aurum spectato, non quae manus afferat aurum!</TextUnit>
    <TextUnit id="3475" loc="4.5.54">uersibus auditis quid nisi uerba feres?</TextUnit>
    <TextUnit id="3476" loc="4.5.56">qui uersus, Coae dederit nec munera uestis,</TextUnit>
    <TextUnit id="3477" loc="4.5.57">istius tibi sit surda sine arte lyra.</TextUnit>
    <TextUnit id="3478" loc="4.5.58">dum uernat sanguis, dum rugis integer annus,</TextUnit>
    <TextUnit id="3479" loc="4.5.59">utere, ne quid cras libet ab ore dies!</TextUnit>
    <TextUnit id="3480" loc="4.5.60">uidi ego odorati uictura rosaria Paesti</TextUnit>
    <TextUnit id="3481" loc="4.5.61">sub matutino cocta iacere Noto.”</TextUnit>
    <TextUnit id="3482" loc="4.5.62">sed (cape torquatae, Venus o regina, columbae</TextUnit>
    <TextUnit id="3483" loc="4.5.63">ob meritum ante tuos guttura secta focos)</TextUnit>
    <TextUnit id="3484" loc="4.5.64">his animum nostrae dum uersat Acanthis amicae,</TextUnit>
    <TextUnit id="3485" loc="4.5.65">per tenuem ossa a me sunt numerata cutem.</TextUnit>
    <TextUnit id="3486" loc="4.5.66">uidi ego rugoso tussim concrescere collo,</TextUnit>
    <TextUnit id="3487" loc="4.5.67">sputaque per dentis ire cruenta cauos,</TextUnit>
    <TextUnit id="3488" loc="4.5.68">atque animam in tegetes putrem exspirare paternas:</TextUnit>
    <TextUnit id="3489" loc="4.5.69">horruit algenti pergula curua foco.</TextUnit>
    <TextUnit id="3490" loc="4.5.70">exsequiae fuerint rari furtiua capilli</TextUnit>
    <TextUnit id="3491" loc="4.5.71">uincula et immundo pallida mitra situ,</TextUnit>
    <TextUnit id="3492" loc="4.5.72">et canis, in nostros nimis experrecta dolores,</TextUnit>
    <TextUnit id="3493" loc="4.5.73">cum fallenda meo pollice clatra forent.</TextUnit>
    <TextUnit id="3494" loc="4.5.74">sit tumulus lenae curto uetus amphora collo:</TextUnit>
    <TextUnit id="3495" loc="4.5.75">urgeat hunc supra uis, caprifice, tua.</TextUnit>
    <TextUnit id="3496" loc="4.5.76">quisquis amas, scabris hoc bustum caedite saxis,</TextUnit>
    <TextUnit id="3497" loc="4.6.1">sacra facit uates: sint ora fauentia sacris,</TextUnit>
    <TextUnit id="3498" loc="4.6.2">et cadat ante meos icta iuuenca focos.</TextUnit>
    <TextUnit id="3499" loc="4.6.3">serta Philiteis certet Romana corymbis,</TextUnit>
    <TextUnit id="3500" loc="4.6.4">et Cyrenaeas urna ministret aquas.</TextUnit>
    <TextUnit id="3501" loc="4.6.5">costum molle date et blandi mihi turis honores,</TextUnit>
    <TextUnit id="3502" loc="4.6.6">terque focum circa laneus orbis eat.</TextUnit>
    <TextUnit id="3503" loc="4.6.7">spargite me lymphis, carmenque recentibus aris</TextUnit>
    <TextUnit id="3504" loc="4.6.8">tibia Mygdoniis libet eburna cadis.</TextUnit>
    <TextUnit id="3505" loc="4.6.9">ite procul fraudes, alio sint aere noxae:</TextUnit>
    <TextUnit id="3506" loc="4.6.10">pura nouum uati laurea mollit iter.</TextUnit>
    <TextUnit id="3507" loc="4.6.11">Musa, Palatini referemus Apollinis aedem:</TextUnit>
    <TextUnit id="3508" loc="4.6.12">res est, Calliope, digna fauore tuo.</TextUnit>
    <TextUnit id="3509" loc="4.6.13">Caesaris in nomen ducuntur carmina: Caesar</TextUnit>
    <TextUnit id="3510" loc="4.6.14">dum canitur, quaeso, Iuppiter ipse uaces!</TextUnit>
    <TextUnit id="3511" loc="4.6.15">est Phoebi fugiens Athamana ad litora portus,</TextUnit>
    <TextUnit id="3512" loc="4.6.16">qua sinus Ioniae murmura condit aquae,</TextUnit>
    <TextUnit id="3513" loc="4.6.17">Actia Iuleae pelagus monumenta carinae,</TextUnit>
    <TextUnit id="3514" loc="4.6.18">nautarum uotis non operosa uia.</TextUnit>
    <TextUnit id="3515" loc="4.6.19">huc mundi coiere manus: stetit aequore moles</TextUnit>
    <TextUnit id="3516" loc="4.6.20">pinea, nec remis aequa fauebat auis.</TextUnit>
    <TextUnit id="3517" loc="4.6.21">altera classis erat Teucro damnata Quirino,</TextUnit>
    <TextUnit id="3518" loc="4.6.22">pilaque feminea turpiter acta manu:</TextUnit>
    <TextUnit id="3519" loc="4.6.23">hinc Augusta ratis plenis Iouis omine uelis,</TextUnit>
    <TextUnit id="3520" loc="4.6.24">signaque iam Patriae uincere docta suae.</TextUnit>
    <TextUnit id="3521" loc="4.6.25">tandem aciem geminos Nereus lunarat in arcus,</TextUnit>
    <TextUnit id="3522" loc="4.6.26">armorum et radiis picta tremebat aqua,</TextUnit>
    <TextUnit id="3523" loc="4.6.27">cum Phoebus linquens stantem se uindice Delon</TextUnit>
    <TextUnit id="3524" loc="4.6.28">(nam tulit iratos mobilis una Notos)</TextUnit>
    <TextUnit id="3525" loc="4.6.29">astitit Augusti puppim super, et noua flamma</TextUnit>
    <TextUnit id="3526" loc="4.6.30">luxit in obliquam ter sinuata facem.</TextUnit>
    <TextUnit id="3527" loc="4.6.31">non ille attulerat crinis in colla solutos</TextUnit>
    <TextUnit id="3528" loc="4.6.32">aut testudineae carmen inerme lyrae,</TextUnit>
    <TextUnit id="3529" loc="4.6.33">sed quali aspexit Pelopeum Agamemnona uultu,</TextUnit>
    <TextUnit id="3530" loc="4.6.34">egessitque auidis Dorica castra rogis,</TextUnit>
    <TextUnit id="3531" loc="4.6.35">aut qualis flexos soluit Pythona per orbis</TextUnit>
    <TextUnit id="3532" loc="4.6.36">serpentem, imbelles quem timuere lyrae.</TextUnit>
    <TextUnit id="3533" loc="4.6.37">mox ait o Longa mundi seruator ab Alba,</TextUnit>
    <TextUnit id="3534" loc="4.6.38">Auguste, Hectoreis cognite maior auis,</TextUnit>
    <TextUnit id="3535" loc="4.6.39">uince mari: iam terra tua est: tibi militat arcus</TextUnit>
    <TextUnit id="3536" loc="4.6.40">et fauet ex umeris hoc onus omne meis.</TextUnit>
    <TextUnit id="3537" loc="4.6.41">solue metu patriam, quae nunc te uindice freta</TextUnit>
    <TextUnit id="3538" loc="4.6.42">imposuit prorae publica uota tuae.</TextUnit>
    <TextUnit id="3539" loc="4.6.43">quam nisi defendes, murorum Romulus augur</TextUnit>
    <TextUnit id="3540" loc="4.6.44">ire Palatinas non bene uidit auis.</TextUnit>
    <TextUnit id="3541" loc="4.6.45">et nimium remis audent prope: turpe Latinis</TextUnit>
    <TextUnit id="3542" loc="4.6.46">principe te fluctus regia uela pati.</TextUnit>
    <TextUnit id="3543" loc="4.6.47">nec te, quod classis centenis remiget alis,</TextUnit>
    <TextUnit id="3544" loc="4.6.48">terreat: inuito labitur illa mari:</TextUnit>
    <TextUnit id="3545" loc="4.6.49">quodque uehunt prorae Centaurica saxa minantis,</TextUnit>
    <TextUnit id="3546" loc="4.6.50">tigna caua et pictos experiere metus.</TextUnit>
    <TextUnit id="3547" loc="4.6.51">frangit et attollit uires in milite causa;</TextUnit>
    <TextUnit id="3548" loc="4.6.52">quae nisi iusta subest, excutit arma pudor.</TextUnit>
    <TextUnit id="3549" loc="4.6.53">tempus adest, committe ratis! ego temporis auctor</TextUnit>
    <TextUnit id="3550" loc="4.6.54">ducam laurigera Iulia rostra manu.”</TextUnit>
    <TextUnit id="3551" loc="4.6.55">dixerat, et pharetrae pondus consumit in arcus:</TextUnit>
    <TextUnit id="3552" loc="4.6.56">proxima post arcus Caesaris hasta fuit.</TextUnit>
    <TextUnit id="3553" loc="4.6.57">uincit Roma fide Phoebi: dat femina poenas:</TextUnit>
    <TextUnit id="3554" loc="4.6.58">sceptra per Ionias fracta uehuntur aquas.</TextUnit>
    <TextUnit id="3555" loc="4.6.59">at pater Idalio miratur Caesar ab astro:</TextUnit>
    <TextUnit id="3556" loc="4.6.60">sum deus; est nostri sanguinis ista fides.”</TextUnit>
    <TextUnit id="3557" loc="4.6.61">prosequitur cantu Triton, omnesque marinae</TextUnit>
    <TextUnit id="3558" loc="4.6.62">plauserunt circa libera signa deae.</TextUnit>
    <TextUnit id="3559" loc="4.6.63">illa petit Nilum cumba male nixa fugaci,</TextUnit>
    <TextUnit id="3560" loc="4.6.64">hoc unum, iusso non moritura die.</TextUnit>
    <TextUnit id="3561" loc="4.6.65">di melius! quantus mulier foret una triumphus,</TextUnit>
    <TextUnit id="3562" loc="4.6.66">ductus erat per quas ante Iugurtha uias!</TextUnit>
    <TextUnit id="3563" loc="4.6.67">Actius hinc traxit Phoebus monumenta, quod eius</TextUnit>
    <TextUnit id="3564" loc="4.6.68">una decem uicit missa sagitta ratis.</TextUnit>
    <TextUnit id="3565" loc="4.6.69">bella satis cecini: citharam iam poscit Apollo</TextUnit>
    <TextUnit id="3566" loc="4.6.70">uictor et ad placidos exuit arma choros.</TextUnit>
    <TextUnit id="3567" loc="4.6.71">candida nunc molli subeant conuiuia luco;</TextUnit>
    <TextUnit id="3568" loc="4.6.72">blanditiaeque fluant per mea colla rosae,</TextUnit>
    <TextUnit id="3569" loc="4.6.73">uinaque fundantur prelis elisa Falernis,</TextUnit>
    <TextUnit id="3570" loc="4.6.74">terque lauet nostras spica Cilissa comas.</TextUnit>
    <TextUnit id="3571" loc="4.6.75">ingenium positis irritet Musa poetis:</TextUnit>
    <TextUnit id="3572" loc="4.6.76">Bacche, soles Phoebo fertilis esse tuo.</TextUnit>
    <TextUnit id="3573" loc="4.6.77">ille paludosos memoret seruire Sycambros,</TextUnit>
    <TextUnit id="3574" loc="4.6.78">Cepheam hic Meroen fuscaque regna canat,</TextUnit>
    <TextUnit id="3575" loc="4.6.79">hic referat sero confessum foedere Parthum:</TextUnit>
    <TextUnit id="3576" loc="4.6.80">reddat signa Remi, mox dabit ipse sua:</TextUnit>
    <TextUnit id="3577" loc="4.6.81">siue aliquid pharetris Augustus parcet Eois,</TextUnit>
    <TextUnit id="3578" loc="4.6.82">differat in pueros ista tropaea suos.</TextUnit>
    <TextUnit id="3579" loc="4.6.83">gaude, Crasse, nigras si quid sapis inter harenas:</TextUnit>
    <TextUnit id="3580" loc="4.6.84">ire per Euphraten ad tua busta licet.”</TextUnit>
    <TextUnit id="3581" loc="4.6.85">sic noctem patera, sic ducam carmine, donec</TextUnit>
    <TextUnit id="3582" loc="4.7.1">Sunt aliquid Manes: letum non omnia finit,</TextUnit>
    <TextUnit id="3583" loc="4.7.2">luridaque euictos effugit umbra rogos.</TextUnit>
    <TextUnit id="3584" loc="4.7.3">Cynthia namque meo uisa est incumbere fulcro,</TextUnit>
    <TextUnit id="3585" loc="4.7.4">murmur ad extremae nuper humata uiae,</TextUnit>
    <TextUnit id="3586" loc="4.7.5">cum mihi somnus ab exsequiis penderet amoris,</TextUnit>
    <TextUnit id="3587" loc="4.7.6">et quererer lecti frigida regna mei.</TextUnit>
    <TextUnit id="3588" loc="4.7.7">eosdem habuit secum quibus est elata capillos,</TextUnit>
    <TextUnit id="3589" loc="4.7.8">eosdem oculos; lateri uestis adusta fuit,</TextUnit>
    <TextUnit id="3590" loc="4.7.9">et solitum digito beryllon adederat ignis,</TextUnit>
    <TextUnit id="3591" loc="4.7.10">summaque Lethaeus triuerat ora liquor.</TextUnit>
    <TextUnit id="3592" loc="4.7.11">spirantisque animos et uocem misit: at illi</TextUnit>
    <TextUnit id="3593" loc="4.7.12">pollicibus fragiles increpuere manus:</TextUnit>
    <TextUnit id="3594" loc="4.7.13">perfide nec cuiquam melior sperande puellae,</TextUnit>
    <TextUnit id="3595" loc="4.7.14">in te iam uires somnus habere potest?</TextUnit>
    <TextUnit id="3596" loc="4.7.15">iamne tibi exciderant uigilacis furta Suburae</TextUnit>
    <TextUnit id="3597" loc="4.7.16">et mea nocturnis trita fenestra dolis?</TextUnit>
    <TextUnit id="3598" loc="4.7.17">per quam demisso quotiens tibi fune pependi,</TextUnit>
    <TextUnit id="3599" loc="4.7.18">alterna ueniens in tua colla manu!</TextUnit>
    <TextUnit id="3600" loc="4.7.19">saepe Venus triuio commissa est, pectore mixto</TextUnit>
    <TextUnit id="3601" loc="4.7.20">fecerunt tepidas pallia nostra uias.</TextUnit>
    <TextUnit id="3602" loc="4.7.21">foederis heu taciti, cuius fallacia uerba</TextUnit>
    <TextUnit id="3603" loc="4.7.22">non audituri diripuere Noti.</TextUnit>
    <TextUnit id="3604" loc="4.7.23">at mihi non oculos quisquam inclamauit euntis:</TextUnit>
    <TextUnit id="3605" loc="4.7.24">unum impetrassem te reuocante diem:</TextUnit>
    <TextUnit id="3606" loc="4.7.25">nec crepuit fissa me propter harundine custos,</TextUnit>
    <TextUnit id="3607" loc="4.7.26">laesit et obiectum tegula curta caput.</TextUnit>
    <TextUnit id="3608" loc="4.7.27">denique quis nostro curuum te funere uidit,</TextUnit>
    <TextUnit id="3609" loc="4.7.28">atram quis lacrimis incaluisse togam?</TextUnit>
    <TextUnit id="3610" loc="4.7.29">si piguit portas ultra procedere, at illuc</TextUnit>
    <TextUnit id="3611" loc="4.7.30">iussisses lectum lentius ire meum.</TextUnit>
    <TextUnit id="3612" loc="4.7.31">cur uentos non ipse rogis, ingrate, petisti?</TextUnit>
    <TextUnit id="3613" loc="4.7.32">cur nardo flammae non oluere meae?</TextUnit>
    <TextUnit id="3614" loc="4.7.33">hoc etiam graue erat, nulla mercede hyacinthos</TextUnit>
    <TextUnit id="3615" loc="4.7.34">inicere et fracto busta piare cado.</TextUnit>
    <TextUnit id="3616" loc="4.7.35">Lygdamus uratur — candescat lamina uernae —</TextUnit>
    <TextUnit id="3617" loc="4.7.36">sensi ego, cum insidiis pallida uina bibi —</TextUnit>
    <TextUnit id="3618" loc="4.7.37">at Nomas — arcanas tollat uersuta saliuas;</TextUnit>
    <TextUnit id="3619" loc="4.7.38">dicet damnatas ignea testa manus.</TextUnit>
    <TextUnit id="3620" loc="4.7.39">quae modo per uilis inspecta est publica noctes,</TextUnit>
    <TextUnit id="3621" loc="4.7.40">haec nunc aurata cyclade signat humum;</TextUnit>
    <TextUnit id="3622" loc="4.7.41">et grauiora rependit iniquis pensa quasillis,</TextUnit>
    <TextUnit id="3623" loc="4.7.42">garrula de facie si qua locuta mea est;</TextUnit>
    <TextUnit id="3624" loc="4.7.43">nostraque quod Petale tulit ad monumenta coronas,</TextUnit>
    <TextUnit id="3625" loc="4.7.44">codicis immundi uincula sentit anus;</TextUnit>
    <TextUnit id="3626" loc="4.7.45">caeditur et Lalage tortis suspensa capillis,</TextUnit>
    <TextUnit id="3627" loc="4.7.46">per nomen quoniam est ausa rogare meum.</TextUnit>
    <TextUnit id="3628" loc="4.7.47">te patiente meae conflauit imaginis aurum,</TextUnit>
    <TextUnit id="3629" loc="4.7.48">ardente e nostro dotem habitura rogo.</TextUnit>
    <TextUnit id="3630" loc="4.7.49">non tamen insector, quamuis mereare, Properti:</TextUnit>
    <TextUnit id="3631" loc="4.7.50">longa mea in libris regna fuere tuis.</TextUnit>
    <TextUnit id="3632" loc="4.7.51">iuro ego Fatorum nulli reuolubile carmen,</TextUnit>
    <TextUnit id="3633" loc="4.7.52">tergeminusque canis sic mihi molle sonet,</TextUnit>
    <TextUnit id="3634" loc="4.7.53">me seruasse fidem. si fallo, uipera nostris</TextUnit>
    <TextUnit id="3635" loc="4.7.54">sibilet in tumulis et super ossa cubet.</TextUnit>
    <TextUnit id="3636" loc="4.7.55">nam gemina est sedes turpem sortita per amnem,</TextUnit>
    <TextUnit id="3637" loc="4.7.56">turbaque diuersa remigat omnis aqua.</TextUnit>
    <TextUnit id="3638" loc="4.7.57">unda Clytaemestrae stuprum uehit altera, Cressae</TextUnit>
    <TextUnit id="3639" loc="4.7.58">portat mentitae lignea monstra bouis.</TextUnit>
    <TextUnit id="3640" loc="4.7.59">ecce coronato pars altera rapta phaselo,</TextUnit>
    <TextUnit id="3641" loc="4.7.60">mulcet ubi Elysias aura beata rosas,</TextUnit>
    <TextUnit id="3642" loc="4.7.61">qua numerosa fides, quaque aera rotunda Cybebes</TextUnit>
    <TextUnit id="3643" loc="4.7.62">mitratisque sonant Lydia plectra choris.</TextUnit>
    <TextUnit id="3644" loc="4.7.63">Andromedeque et Hypermestre sine fraude maritae</TextUnit>
    <TextUnit id="3645" loc="4.7.64">narrant historiae tempora nota suae:</TextUnit>
    <TextUnit id="3646" loc="4.7.65">haec sua maternis queritur liuere catenis</TextUnit>
    <TextUnit id="3647" loc="4.7.66">bracchia nec meritas frigida saxa manus;</TextUnit>
    <TextUnit id="3648" loc="4.7.67">narrat Hypermestre magnum ausas esse sorores,</TextUnit>
    <TextUnit id="3649" loc="4.7.68">in scelus hoc animum non ualuisse suum.</TextUnit>
    <TextUnit id="3650" loc="4.7.69">sic mortis lacrimis uitae sancimus amores:</TextUnit>
    <TextUnit id="3651" loc="4.7.70">celo ego perfidiae crimina multa tuae.</TextUnit>
    <TextUnit id="3652" loc="4.7.71">sed tibi nunc mandata damus, si forte moueris,</TextUnit>
    <TextUnit id="3653" loc="4.7.72">si te non totum Chloridos herba tenet:</TextUnit>
    <TextUnit id="3654" loc="4.7.73">nutrix in tremulis ne quid desideret annis</TextUnit>
    <TextUnit id="3655" loc="4.7.74">Parthenie: potuit, nec tibi auara fuit.</TextUnit>
    <TextUnit id="3656" loc="4.7.75">deliciaeque meae Latris, cui nomen ab usu est,</TextUnit>
    <TextUnit id="3657" loc="4.7.76">ne speculum dominae porrigat illa nouae.</TextUnit>
    <TextUnit id="3658" loc="4.7.77">et quoscumque meo fecisti nomine uersus,</TextUnit>
    <TextUnit id="3659" loc="4.7.78">ure mihi: laudes desine habere meas.</TextUnit>
    <TextUnit id="3660" loc="4.7.79">pelle hederam tumulo, mihi quae praegnante corymbo</TextUnit>
    <TextUnit id="3661" loc="4.7.80">mollia contortis alligat ossa comis.</TextUnit>
    <TextUnit id="3662" loc="4.7.81">ramosis Anio qua pomifer incubat aruis,</TextUnit>
    <TextUnit id="3663" loc="4.7.82">et numquam Herculeo numine pallet ebur,</TextUnit>
    <TextUnit id="3664" loc="4.7.83">hic carmen media dignum me scribe columna,</TextUnit>
    <TextUnit id="3665" loc="4.7.84">sed breue, quod currens uector ab urbe legat:</TextUnit>
    <TextUnit id="3666" loc="4.7.85">hic Tiburtina iacet aurea Cynthia terra:</TextUnit>
    <TextUnit id="3667" loc="4.7.86">accessit ripae laus, Aniene, tuae.”</TextUnit>
    <TextUnit id="3668" loc="4.7.87">nec tu sperne piis uenientia somnia portis:</TextUnit>
    <TextUnit id="3669" loc="4.7.88">cum pia uenerunt somnia, pondus habent.</TextUnit>
    <TextUnit id="3670" loc="4.7.89">nocte uagae ferimur, nox clausas liberat umbras,</TextUnit>
    <TextUnit id="3671" loc="4.7.90">errat et abiecta Cerberus ipse sera.</TextUnit>
    <TextUnit id="3672" loc="4.7.91">luce iubent leges Lethaea ad stagna reuerti:</TextUnit>
    <TextUnit id="3673" loc="4.7.92">nos uehimur, uectum nauta recenset onus.</TextUnit>
    <TextUnit id="3674" loc="4.7.93">nunc te possideant aliae: mox sola tenebo:</TextUnit>
    <TextUnit id="3675" loc="4.7.94">mecum eris, et mixtis ossibus ossa teram.”</TextUnit>
    <TextUnit id="3676" loc="4.7.95">haec postquam querula mecum sub lite peregit,</TextUnit>
    <TextUnit id="3677" loc="4.8.1">disce, quid Esquilias hac nocte fugarit aquosas,</TextUnit>
    <TextUnit id="3678" loc="4.8.2">cum uicina nouis turba cucurrit agris.</TextUnit>
    <TextUnit id="3679" loc="4.8.3">Lanuuium annosi uetus est tutela draconis,</TextUnit>
    <TextUnit id="3680" loc="4.8.4">hic, ubi tam rarae non perit hora morae,</TextUnit>
    <TextUnit id="3681" loc="4.8.5">qua sacer abripitur caeco descensus hiatu,</TextUnit>
    <TextUnit id="3682" loc="4.8.6">qua penetrat (uirgo, tale iter omne caue!)</TextUnit>
    <TextUnit id="3683" loc="4.8.7">ieiuni serpentis honos, cum pabula poscit</TextUnit>
    <TextUnit id="3684" loc="4.8.8">annua et ex ima sibila torquet humo.</TextUnit>
    <TextUnit id="3685" loc="4.8.9">talia demissae pallent ad sacra puellae,</TextUnit>
    <TextUnit id="3686" loc="4.8.10">cum temere anguino creditur ore manus.</TextUnit>
    <TextUnit id="3687" loc="4.8.11">ille sibi admotas a uirgine corripit escas:</TextUnit>
    <TextUnit id="3688" loc="4.8.12">uirginis in palmis ipsa canistra tremunt.</TextUnit>
    <TextUnit id="3689" loc="4.8.13">si fuerint castae, redeunt in colla parentum,</TextUnit>
    <TextUnit id="3690" loc="4.8.14">clamantque agricolae fertilis annus erit.”</TextUnit>
    <TextUnit id="3691" loc="4.8.15">huc mea detonsis auecta est Cynthia mannis:</TextUnit>
    <TextUnit id="3692" loc="4.8.16">causa fuit Iuno, sed mage causa Venus.</TextUnit>
    <TextUnit id="3693" loc="4.8.17">Appia, dic quaeso, quantum te teste triumphum</TextUnit>
    <TextUnit id="3694" loc="4.8.18">egerit effusis per tua saxa rotis!</TextUnit>
    <TextUnit id="3695" loc="4.8.20">spectaclum ipsa sedens primo temone pependit,</TextUnit>
    <TextUnit id="3696" loc="4.8.21">ausa per impuros frena mouere locos.</TextUnit>
    <TextUnit id="3697" loc="4.8.22">serica nam taceo uulsi carpenta nepotis</TextUnit>
    <TextUnit id="3698" loc="4.8.23">atque armillatos colla Molossa canis,</TextUnit>
    <TextUnit id="3699" loc="4.8.24">qui dabit immundae uenalia fata saginae,</TextUnit>
    <TextUnit id="3700" loc="4.8.25">uincet ubi erasas barba pudenda genas.</TextUnit>
    <TextUnit id="3701" loc="4.8.26">cum fieret nostro totiens iniuria lecto,</TextUnit>
    <TextUnit id="3702" loc="4.8.27">mutato uolui castra mouere toro.</TextUnit>
    <TextUnit id="3703" loc="4.8.28">Phyllis Auentinae quaedam est uicina Dianae,</TextUnit>
    <TextUnit id="3704" loc="4.8.29">sobria grata parum: cum bibit, omne decet.</TextUnit>
    <TextUnit id="3705" loc="4.8.30">altera Tarpeios est inter Teia lucos,</TextUnit>
    <TextUnit id="3706" loc="4.8.31">candida, sed potae non satis unus erit.</TextUnit>
    <TextUnit id="3707" loc="4.8.32">his ego constitui noctem lenire uocatis,</TextUnit>
    <TextUnit id="3708" loc="4.8.33">et Venere ignota furta nouare mea.</TextUnit>
    <TextUnit id="3709" loc="4.8.34">unus erat tribus in secreta lectulus herba.</TextUnit>
    <TextUnit id="3710" loc="4.8.35">quaeris concubitus? inter utramque fui.</TextUnit>
    <TextUnit id="3711" loc="4.8.36">Lygdamus ad cyathos, uitrique aestiua supellex</TextUnit>
    <TextUnit id="3712" loc="4.8.37">et Methymnaei Graeca saliua meri.</TextUnit>
    <TextUnit id="3713" loc="4.8.38">Nile, tuus tibicen erat, crotalistria phillis,</TextUnit>
    <TextUnit id="3714" loc="4.8.39">haec facilis spargi munda sine arte rosa,</TextUnit>
    <TextUnit id="3715" loc="4.8.40">nanus et ipse suos breuiter concretus in artus</TextUnit>
    <TextUnit id="3716" loc="4.8.41">iactabat truncas ad caua buxa manus.</TextUnit>
    <TextUnit id="3717" loc="4.8.42">sed neque suppletis constabat flamma lucernis,</TextUnit>
    <TextUnit id="3718" loc="4.8.43">reccidit inque suos mensa supina pedes.</TextUnit>
    <TextUnit id="3719" loc="4.8.44">me quoque per talos Venerem quaerente secundos</TextUnit>
    <TextUnit id="3720" loc="4.8.45">semper damnosi subsiluere canes.</TextUnit>
    <TextUnit id="3721" loc="4.8.46">cantabant surdo, nudabant pectora caeco:</TextUnit>
    <TextUnit id="3722" loc="4.8.47">Lanuuii ad portas, ei mihi, solus eram;</TextUnit>
    <TextUnit id="3723" loc="4.8.48">cum subito rauci sonuerunt cardine postes,</TextUnit>
    <TextUnit id="3724" loc="4.8.49">et leuia ad primos murmura facta Laris.</TextUnit>
    <TextUnit id="3725" loc="4.8.50">nec mora, cum totas resupinat Cynthia ualuas,</TextUnit>
    <TextUnit id="3726" loc="4.8.51">non operosa comis, sed furibunda decens.</TextUnit>
    <TextUnit id="3727" loc="4.8.52">pocula mi digitos inter cecidere remissos,</TextUnit>
    <TextUnit id="3728" loc="4.8.53">palluerantque ipso labra soluta mero.</TextUnit>
    <TextUnit id="3729" loc="4.8.54">fulminat illa oculis et quantum femina saeuit,</TextUnit>
    <TextUnit id="3730" loc="4.8.55">spectaclum capta nec minus urbe fuit.</TextUnit>
    <TextUnit id="3731" loc="4.8.56">Phyllidos iratos in uultum conicit unguis:</TextUnit>
    <TextUnit id="3732" loc="4.8.57">territa uicinas Teia clamat aquas.</TextUnit>
    <TextUnit id="3733" loc="4.8.58">lumina sopitos turbant elata Quiritis,</TextUnit>
    <TextUnit id="3734" loc="4.8.59">omnis et insana semita nocte sonat.</TextUnit>
    <TextUnit id="3735" loc="4.8.60">illas direptisque comis tunicisque solutis</TextUnit>
    <TextUnit id="3736" loc="4.8.61">excipit obscurae prima taberna uiae.</TextUnit>
    <TextUnit id="3737" loc="4.8.62">Cynthia gaudet in exuuiis uictrixque recurrit</TextUnit>
    <TextUnit id="3738" loc="4.8.63">et mea peruersa sauciat ora manu,</TextUnit>
    <TextUnit id="3739" loc="4.8.64">imponitque notam collo morsuque cruentat,</TextUnit>
    <TextUnit id="3740" loc="4.8.65">praecipueque oculos, qui meruere, ferit.</TextUnit>
    <TextUnit id="3741" loc="4.8.66">atque ubi iam nostris lassauit bracchia plagis,</TextUnit>
    <TextUnit id="3742" loc="4.8.67">Lygdamus ad plutei fulcra sinistra latens</TextUnit>
    <TextUnit id="3743" loc="4.8.68">eruitur, geniumque meum protractus adorat.</TextUnit>
    <TextUnit id="3744" loc="4.8.69">Lygdame,nil potui: tecum ego captus eram.</TextUnit>
    <TextUnit id="3745" loc="4.8.70">supplicibus palmis tum demum ad foedera ueni,</TextUnit>
    <TextUnit id="3746" loc="4.8.71">cum uix tangendos praebuit illa pedes,</TextUnit>
    <TextUnit id="3747" loc="4.8.72">atque ait admissae si uis me ignoscere culpae,</TextUnit>
    <TextUnit id="3748" loc="4.8.73">accipe, quae nostrae formula legis erit.</TextUnit>
    <TextUnit id="3749" loc="4.8.74">tu neque Pompeia spatiabere cultus in umbra,</TextUnit>
    <TextUnit id="3750" loc="4.8.75">nec cum lasciuum sternet harena Forum.</TextUnit>
    <TextUnit id="3751" loc="4.8.76">colla caue inflectas ad summum obliqua theatrum,</TextUnit>
    <TextUnit id="3752" loc="4.8.77">aut lectica tuae se det aperta morae.</TextUnit>
    <TextUnit id="3753" loc="4.8.78">Lygdamus in primis, omnis mihi causa querelae,</TextUnit>
    <TextUnit id="3754" loc="4.8.79">ueneat et pedibus uincula bina trahat.”</TextUnit>
    <TextUnit id="3755" loc="4.8.80">indixit leges: respondi ego legibus utar.”</TextUnit>
    <TextUnit id="3756" loc="4.8.81">riserat imperio facta superba dato.</TextUnit>
    <TextUnit id="3757" loc="4.8.82">dein, quemcumque locum externae tetigere puellae,</TextUnit>
    <TextUnit id="3758" loc="4.8.83">suffiit, at pura limina tergit aqua,</TextUnit>
    <TextUnit id="3759" loc="4.8.84">imperat et totas iterum mutare lucernas,</TextUnit>
    <TextUnit id="3760" loc="4.8.85">terque meum tetigit sulpuris igne caput.</TextUnit>
    <TextUnit id="3761" loc="4.8.86">atque ita mutato per singula pallia lecto</TextUnit>
    <TextUnit id="3762" loc="4.9.1">Amphitryoniades qua tempestate iuuencos</TextUnit>
    <TextUnit id="3763" loc="4.9.2">egerat a stabulis, o Erythea, tuis,</TextUnit>
    <TextUnit id="3764" loc="4.9.3">uenit ad inuictos pecorosa Palatia montis,</TextUnit>
    <TextUnit id="3765" loc="4.9.4">et statuit fessos fessus et ipse boues,</TextUnit>
    <TextUnit id="3766" loc="4.9.5">qua Velabra suo stagnabant flumine quoque</TextUnit>
    <TextUnit id="3767" loc="4.9.6">nauta per urbanas uelificabat aquas.</TextUnit>
    <TextUnit id="3768" loc="4.9.7">sed non infido manserunt hospite Caco</TextUnit>
    <TextUnit id="3769" loc="4.9.8">incolumes: furto polluit ille Iouem.</TextUnit>
    <TextUnit id="3770" loc="4.9.9">incola Cacus erat, metuendo raptor ab antro,</TextUnit>
    <TextUnit id="3771" loc="4.9.10">per tria partitos qui dabat ora sonos.</TextUnit>
    <TextUnit id="3772" loc="4.9.11">hic, ne certa forent manifestae signa rapinae,</TextUnit>
    <TextUnit id="3773" loc="4.9.12">auersos cauda traxit in antra boues,</TextUnit>
    <TextUnit id="3774" loc="4.9.13">nec sine teste deo: furem sonuere iuuenci,</TextUnit>
    <TextUnit id="3775" loc="4.9.14">furis et implacidas diruit ira fores.</TextUnit>
    <TextUnit id="3776" loc="4.9.15">Maenalio iacuit pulsus tria tempora ramo</TextUnit>
    <TextUnit id="3777" loc="4.9.16">Cacus, et Alcides sic ait: ite, boues,</TextUnit>
    <TextUnit id="3778" loc="4.9.17">Herculis ite boues, nostrae labor ultime clauae,</TextUnit>
    <TextUnit id="3779" loc="4.9.18">bis mihi quaesitae, bis mea praeda, boues,</TextUnit>
    <TextUnit id="3780" loc="4.9.19">aruaque mugitu sancite Bouaria longo:</TextUnit>
    <TextUnit id="3781" loc="4.9.20">nobile erit Romae pascua uestra Forum.”</TextUnit>
    <TextUnit id="3782" loc="4.9.21">dixerat, et sicco torquet sitis ora palato,</TextUnit>
    <TextUnit id="3783" loc="4.9.22">terraque non ullas feta ministrat aquas.</TextUnit>
    <TextUnit id="3784" loc="4.9.23">sed procul inclusas audit ridere puellas,</TextUnit>
    <TextUnit id="3785" loc="4.9.24">lucus ubi umbroso fecerat orbe nemus,</TextUnit>
    <TextUnit id="3786" loc="4.9.25">femineae loca clausa deae fontesque piandos</TextUnit>
    <TextUnit id="3787" loc="4.9.26">impune et nullis sacra retecta uiris.</TextUnit>
    <TextUnit id="3788" loc="4.9.27">deuia puniceae uelabant limina uittae,</TextUnit>
    <TextUnit id="3789" loc="4.9.28">putris odorato luxerat igne casa,</TextUnit>
    <TextUnit id="3790" loc="4.9.29">populus et longis ornabat frondibus aedem,</TextUnit>
    <TextUnit id="3791" loc="4.9.30">multaque cantantis umbra tegebat auis.</TextUnit>
    <TextUnit id="3792" loc="4.9.31">huc ruit in siccam congesta puluere barbam,</TextUnit>
    <TextUnit id="3793" loc="4.9.32">et iacit ante fores uerba minora deo:</TextUnit>
    <TextUnit id="3794" loc="4.9.33">uos precor, o luci sacro quae luditis antro,</TextUnit>
    <TextUnit id="3795" loc="4.9.34">pandite defessis hospita fana uiris.</TextUnit>
    <TextUnit id="3796" loc="4.9.35">fontis egens erro circaque sonantia lymphis;</TextUnit>
    <TextUnit id="3797" loc="4.9.36">et caua succepto flumine palma sat est.</TextUnit>
    <TextUnit id="3798" loc="4.9.37">audistisne aliquem, tergo qui sustulit orbem?</TextUnit>
    <TextUnit id="3799" loc="4.9.38">ille ego sum: Alciden terra recepta uocat.</TextUnit>
    <TextUnit id="3800" loc="4.9.39">quis facta Herculeae non audit fortia clauae</TextUnit>
    <TextUnit id="3801" loc="4.9.40">et numquam ad uastas irrita tela feras,</TextUnit>
    <TextUnit id="3802" loc="4.9.41">atque uni Stygias homini luxisse tenebras?</TextUnit>
    <TextUnit id="3803" loc="4.9.43">quodsi Iunoni sacrum faceretis amarae,</TextUnit>
    <TextUnit id="3804" loc="4.9.44">non clausisset aquas ipsa nouerca suas.</TextUnit>
    <TextUnit id="3805" loc="4.9.45">sin aliquem uultusque meus saetaeque leonis</TextUnit>
    <TextUnit id="3806" loc="4.9.46">terrent et Libyco sole perusta coma,</TextUnit>
    <TextUnit id="3807" loc="4.9.47">idem ego Sidonia feci seruilia palla</TextUnit>
    <TextUnit id="3808" loc="4.9.48">officia et Lydo pensa diurna colo,</TextUnit>
    <TextUnit id="3809" loc="4.9.49">mollis et hirsutum cepit mihi fascia pectus,</TextUnit>
    <TextUnit id="3810" loc="4.9.50">et manibus duris apta puella fui.”</TextUnit>
    <TextUnit id="3811" loc="4.9.51">talibus Alcides; at talibus alma sacerdos</TextUnit>
    <TextUnit id="3812" loc="4.9.52">puniceo canas stamine uincta comas:</TextUnit>
    <TextUnit id="3813" loc="4.9.53">parce oculis, hospes, lucoque abscede uerendo;</TextUnit>
    <TextUnit id="3814" loc="4.9.54">cede agedum et tuta limina linque fuga.</TextUnit>
    <TextUnit id="3815" loc="4.9.55">interdicta uiris metuenda lege piatur</TextUnit>
    <TextUnit id="3816" loc="4.9.56">quae se summota uindicat ara casa.</TextUnit>
    <TextUnit id="3817" loc="4.9.57">magno Tiresias aspexit Pallada uates,</TextUnit>
    <TextUnit id="3818" loc="4.9.58">fortia dum posita Gorgone membra lauat.</TextUnit>
    <TextUnit id="3819" loc="4.9.59">di tibi dent alios fontis: haec lympha puellis</TextUnit>
    <TextUnit id="3820" loc="4.9.60">auia secreti limitis unda fluit.”</TextUnit>
    <TextUnit id="3821" loc="4.9.61">sic anus: ille umeris postis concussit opacos,</TextUnit>
    <TextUnit id="3822" loc="4.9.62">nec tulit iratam ianua clausa sitim.</TextUnit>
    <TextUnit id="3823" loc="4.9.63">at postquam exhausto iam flumine uicerat aestum,</TextUnit>
    <TextUnit id="3824" loc="4.9.64">ponit uix siccis tristia iura labris:</TextUnit>
    <TextUnit id="3825" loc="4.9.65">angulus hic mundi nunc me mea fata trahentem</TextUnit>
    <TextUnit id="3826" loc="4.9.66">accipit: haec fesso uix mihi terra patet.</TextUnit>
    <TextUnit id="3827" loc="4.9.67">Maxima quae gregibus deuota est Ara repertis,</TextUnit>
    <TextUnit id="3828" loc="4.9.68">ara per has” inquit maxima facta manus,</TextUnit>
    <TextUnit id="3829" loc="4.9.69">haec nullis umquam pateat ueneranda puellis,</TextUnit>
    <TextUnit id="3830" loc="4.9.70">Herculis aeternum nec sit inulta sitis.”</TextUnit>
    <TextUnit id="3831" loc="4.9.71">hunc, quoniam manibus purgatum sanxerat orbem,</TextUnit>
    <TextUnit id="3832" loc="4.9.72">sic Sanctum Tatiae composuere Cures.</TextUnit>
    <TextUnit id="3833" loc="4.9.73">Sancte pater salue, cui iam fauet aspera Iuno:</TextUnit>
    <TextUnit id="3834" loc="4.10.1">nunc Iouis incipiam causas aperire Feretri</TextUnit>
    <TextUnit id="3835" loc="4.10.2">armaque de ducibus trina recepta tribus.</TextUnit>
    <TextUnit id="3836" loc="4.10.3">magnum iter ascendo, sed dat mihi gloria uires:</TextUnit>
    <TextUnit id="3837" loc="4.10.4">non iuuat e facili lecta corona iugo.</TextUnit>
    <TextUnit id="3838" loc="4.10.5">imbuis exemplum primae tu, Romule, palmae</TextUnit>
    <TextUnit id="3839" loc="4.10.6">huius, et exuuio plenus ab hoste redis,</TextUnit>
    <TextUnit id="3840" loc="4.10.7">tempore quo portas Caeninum Acrona petentem</TextUnit>
    <TextUnit id="3841" loc="4.10.8">uictor in euersum cuspide fundis equum.</TextUnit>
    <TextUnit id="3842" loc="4.10.9">Acron Herculeus Caenina ductor ab arce,</TextUnit>
    <TextUnit id="3843" loc="4.10.10">Roma, tuis quondam finibus horror erat.</TextUnit>
    <TextUnit id="3844" loc="4.10.11">hic spolia ex umeris ausus sperare Quirini</TextUnit>
    <TextUnit id="3845" loc="4.10.12">ipse dedit, sed non sanguine sicca suo.</TextUnit>
    <TextUnit id="3846" loc="4.10.13">hunc uidet ante cauas librantem spicula turris</TextUnit>
    <TextUnit id="3847" loc="4.10.14">Romulus et uotis occupat ante ratis:</TextUnit>
    <TextUnit id="3848" loc="4.10.15">Iuppiter, haec hodie tibi uictima corruet Acron.”</TextUnit>
    <TextUnit id="3849" loc="4.10.16">uouerat, et spolium corruit ille Ioui.</TextUnit>
    <TextUnit id="3850" loc="4.10.17">urbis uirtutisque parens sic uincere sueuit,</TextUnit>
    <TextUnit id="3851" loc="4.10.18">qui tulit a parco frigida castra lare.</TextUnit>
    <TextUnit id="3852" loc="4.10.19">idem eques et frenis, idem fuit aptus aratris,</TextUnit>
    <TextUnit id="3853" loc="4.10.20">et galea hirsuta compta lupina iuba.</TextUnit>
    <TextUnit id="3854" loc="4.10.21">picta neque inducto fulgebat parma pyropo:</TextUnit>
    <TextUnit id="3855" loc="4.10.22">praebebant caesi baltea lenta boues.</TextUnit>
    <TextUnit id="3856" loc="4.10.23">necdum ultra Tiberim belli sonus, ultima praeda</TextUnit>
    <TextUnit id="3857" loc="4.10.24">Nomentum et captae iugera terna Corae.</TextUnit>
    <TextUnit id="3858" loc="4.10.25">Cossus at insequitur Veientis caede Tolumni,</TextUnit>
    <TextUnit id="3859" loc="4.10.26">uincere cum Veios posse laboris erat;</TextUnit>
    <TextUnit id="3860" loc="4.10.27">heu Veii ueteres! et uos tum regna fuistis,</TextUnit>
    <TextUnit id="3861" loc="4.10.28">et uestro posita est aurea sella foro:</TextUnit>
    <TextUnit id="3862" loc="4.10.29">nunc intra muros pastoris bucina lenti</TextUnit>
    <TextUnit id="3863" loc="4.10.30">cantat, et in uestris ossibus arua metunt.</TextUnit>
    <TextUnit id="3864" loc="4.10.31">forte super portae dux Veiens astitit arcem</TextUnit>
    <TextUnit id="3865" loc="4.10.32">colloquiumque sua fretus ab urbe dedit:</TextUnit>
    <TextUnit id="3866" loc="4.10.33">dumque aries murum cornu pulsabat aeno,</TextUnit>
    <TextUnit id="3867" loc="4.10.34">uinea qua ductum longa tegebat opus,</TextUnit>
    <TextUnit id="3868" loc="4.10.35">Cossus ait forti melius concurrere campo.”</TextUnit>
    <TextUnit id="3869" loc="4.10.36">nec mora fit, plano sistit uterque gradum.</TextUnit>
    <TextUnit id="3870" loc="4.10.37">di Latias iuuere manus, desecta Tolumni</TextUnit>
    <TextUnit id="3871" loc="4.10.38">ceruix Romanos sanguine lauit equos.</TextUnit>
    <TextUnit id="3872" loc="4.10.39">Claudius a Rheno traiectos arcuit hostis,</TextUnit>
    <TextUnit id="3873" loc="4.10.40">Belgica cum uasti parma relata ducis</TextUnit>
    <TextUnit id="3874" loc="4.10.41">Virdomari. genus hic Rheno iactabat ab ipso,</TextUnit>
    <TextUnit id="3875" loc="4.10.42">mobilis e rectis fundere gaesa rotis.</TextUnit>
    <TextUnit id="3876" loc="4.10.43">illi ut uirgatis iaculans it ab agmine bracis</TextUnit>
    <TextUnit id="3877" loc="4.10.44">torquis ab incisa decidit unca gula.</TextUnit>
    <TextUnit id="3878" loc="4.10.45">nunc spolia in templo tria condita: causa Feretri,</TextUnit>
    <TextUnit id="3879" loc="4.10.46">omine quod certo dux ferit ense ducem;</TextUnit>
    <TextUnit id="3880" loc="4.10.47">seu quia uicta suis umeris haec arma ferebant,</TextUnit>
    <TextUnit id="3881" loc="4.11.1">desine, Paulle, meum lacrimis urgere sepulcrum:</TextUnit>
    <TextUnit id="3882" loc="4.11.2">panditur ad nullas ianua nigra preces;</TextUnit>
    <TextUnit id="3883" loc="4.11.3">cum semel infernas intrarunt funera leges,</TextUnit>
    <TextUnit id="3884" loc="4.11.4">non exorato stant adamante uiae.</TextUnit>
    <TextUnit id="3885" loc="4.11.5">te licet orantem fuscae deus audiat aulae:</TextUnit>
    <TextUnit id="3886" loc="4.11.6">nempe tuas lacrimas litora surda bibent.</TextUnit>
    <TextUnit id="3887" loc="4.11.7">uota mouent superos: ubi portitor aera recepit,</TextUnit>
    <TextUnit id="3888" loc="4.11.8">obserat herbosos lurida porta rogos.</TextUnit>
    <TextUnit id="3889" loc="4.11.9">sic maestae cecinere tubae, cum subdita nostrum</TextUnit>
    <TextUnit id="3890" loc="4.11.10">detraheret lecto fax inimica caput.</TextUnit>
    <TextUnit id="3891" loc="4.11.11">quid mihi coniugium Paulli, quid currus auorum</TextUnit>
    <TextUnit id="3892" loc="4.11.12">profuit aut famae pignora tanta meae?</TextUnit>
    <TextUnit id="3893" loc="4.11.13">non minus immitis habuit Cornelia Parcas:</TextUnit>
    <TextUnit id="3894" loc="4.11.14">et sum, quod digitis quinque legatur, onus.</TextUnit>
    <TextUnit id="3895" loc="4.11.15">damnatae noctes et uos, uada lenta, paludes,</TextUnit>
    <TextUnit id="3896" loc="4.11.16">et quaecumque meos implicat unda pedes,</TextUnit>
    <TextUnit id="3897" loc="4.11.17">immatura licet, tamen huc non noxia ueni:</TextUnit>
    <TextUnit id="3898" loc="4.11.18">det Pater hic umbrae mollia iura meae.</TextUnit>
    <TextUnit id="3899" loc="4.11.19">aut si quis posita iudex sedet Aeacus urna,</TextUnit>
    <TextUnit id="3900" loc="4.11.20">in mea sortita uindicet ossa pila:</TextUnit>
    <TextUnit id="3901" loc="4.11.21">assideant fratres, iuxta et Minoida sellam</TextUnit>
    <TextUnit id="3902" loc="4.11.22">Eumenidum intento turba seuera foro:</TextUnit>
    <TextUnit id="3903" loc="4.11.23">Sisyphe, mole uaces; taceant Ixionis orbes,</TextUnit>
    <TextUnit id="3904" loc="4.11.24">fallax Tantaleus corripiare liquor;</TextUnit>
    <TextUnit id="3905" loc="4.11.25">Cerberus et nullas hodie petat improbus umbras;</TextUnit>
    <TextUnit id="3906" loc="4.11.26">et iaceat tacita laxa catena sera.</TextUnit>
    <TextUnit id="3907" loc="4.11.27">ipsa loquor pro me: si fallo, poena sororum</TextUnit>
    <TextUnit id="3908" loc="4.11.28">infelix umeros urgeat urna meos.</TextUnit>
    <TextUnit id="3909" loc="4.11.29">si cui fama fuit per auita tropaea decori,</TextUnit>
    <TextUnit id="3910" loc="4.11.30">Afra Numantinos regna loquuntur auos:</TextUnit>
    <TextUnit id="3911" loc="4.11.31">altera maternos exaequat turba Libones,</TextUnit>
    <TextUnit id="3912" loc="4.11.32">et domus est titulis utraque fulta suis.</TextUnit>
    <TextUnit id="3913" loc="4.11.33">mox, ubi iam facibus cessit praetexta maritis,</TextUnit>
    <TextUnit id="3914" loc="4.11.34">uinxit et acceptas altera uitta comas,</TextUnit>
    <TextUnit id="3915" loc="4.11.35">iungor, Paulle, tuo sic discessura cubili:</TextUnit>
    <TextUnit id="3916" loc="4.11.36">in lapide hoc uni nupta fuisse legar.</TextUnit>
    <TextUnit id="3917" loc="4.11.37">testor maiorum cineres tibi, Roma, colendos,</TextUnit>
    <TextUnit id="3918" loc="4.11.38">sub quorum titulis, Africa, tunsa iaces,</TextUnit>
    <TextUnit id="3919" loc="4.11.39">et Persen proauo stimulantem pectus Achille,</TextUnit>
    <TextUnit id="3920" loc="4.11.40">quique tuas proauo fregit Achille domos,</TextUnit>
    <TextUnit id="3921" loc="4.11.41">me neque censurae legem mollisse nec ulla</TextUnit>
    <TextUnit id="3922" loc="4.11.42">labe mea uestros erubuisse focos.</TextUnit>
    <TextUnit id="3923" loc="4.11.43">non fuit exuuiis tantis Cornelia damnum:</TextUnit>
    <TextUnit id="3924" loc="4.11.44">quin et erat magnae pars imitanda domus.</TextUnit>
    <TextUnit id="3925" loc="4.11.45">nec mea mutata est aetas, sine crimine tota est:</TextUnit>
    <TextUnit id="3926" loc="4.11.46">uiximus insignes inter utramque facem.</TextUnit>
    <TextUnit id="3927" loc="4.11.47">mi natura dedit leges a sanguine ductas,</TextUnit>
    <TextUnit id="3928" loc="4.11.48">nec possis melior iudicis esse metu.</TextUnit>
    <TextUnit id="3929" loc="4.11.49">quaelibet austeras de me ferat urna tabellas:</TextUnit>
    <TextUnit id="3930" loc="4.11.50">turpior assessu non erit ulla meo,</TextUnit>
    <TextUnit id="3931" loc="4.11.51">uel tu, quae tardam mouisti fune Cybeben,</TextUnit>
    <TextUnit id="3932" loc="4.11.52">Claudia, turritae rara ministra deae,</TextUnit>
    <TextUnit id="3933" loc="4.11.53">uel cuius rasos cum Vesta reposceret ignis,</TextUnit>
    <TextUnit id="3934" loc="4.11.54">exhibuit uiuos carbasus alba focos.</TextUnit>
    <TextUnit id="3935" loc="4.11.55">nec te, dulce caput, mater Scribonia, laesi:</TextUnit>
    <TextUnit id="3936" loc="4.11.56">in me mutatum quid nisi fata uelis?</TextUnit>
    <TextUnit id="3937" loc="4.11.57">maternis laudor lacrimis urbisque querelis,</TextUnit>
    <TextUnit id="3938" loc="4.11.58">defensa et gemitu Caesaris ossa mea.</TextUnit>
    <TextUnit id="3939" loc="4.11.59">ille sua nata dignam uixisse sororem</TextUnit>
    <TextUnit id="3940" loc="4.11.60">increpat, et lacrimas uidimus ire deo.</TextUnit>
    <TextUnit id="3941" loc="4.11.61">et tamen emerui generosos uestis honores</TextUnit>
    <TextUnit id="3942" loc="4.11.62">nec mea de sterili facta rapina domo.</TextUnit>
    <TextUnit id="3943" loc="4.11.63">tu, Lepide, et tu, Paulle, meum post fata leuamen:</TextUnit>
    <TextUnit id="3944" loc="4.11.64">condita sunt uestro lumina nostra sinu.</TextUnit>
    <TextUnit id="3945" loc="4.11.65">uidimus et fratrem sellam geminasse curulem,</TextUnit>
    <TextUnit id="3946" loc="4.11.66">consule quo, festo tempore, rapta soror.</TextUnit>
    <TextUnit id="3947" loc="4.11.67">filia, tu specimen censurae nata paternae,</TextUnit>
    <TextUnit id="3948" loc="4.11.68">fac teneas unum nos imitata uirum.</TextUnit>
    <TextUnit id="3949" loc="4.11.69">et serie fulcite genus: mihi cumba uolenti</TextUnit>
    <TextUnit id="3950" loc="4.11.70">soluitur aucturis tot mea facta meis.</TextUnit>
    <TextUnit id="3951" loc="4.11.71">haec est feminei merces extrema triumphi,</TextUnit>
    <TextUnit id="3952" loc="4.11.72">laudat ubi emeritum libera fama rogum.</TextUnit>
    <TextUnit id="3953" loc="4.11.73">nunc tibi commendo communia pignora natos:</TextUnit>
    <TextUnit id="3954" loc="4.11.74">haec cura et cineri spirat inusta meo.</TextUnit>
    <TextUnit id="3955" loc="4.11.75">fungere maternis uicibus, pater: illa meorum</TextUnit>
    <TextUnit id="3956" loc="4.11.76">omnis erit collo turba ferenda tuo.</TextUnit>
    <TextUnit id="3957" loc="4.11.77">oscula cum dederis tua flentibus, adice matris:</TextUnit>
    <TextUnit id="3958" loc="4.11.78">tota domus coepit nunc onus esse tuum.</TextUnit>
    <TextUnit id="3959" loc="4.11.79">et si quid doliturus eris, sine testibus illis!</TextUnit>
    <TextUnit id="3960" loc="4.11.80">cum uenient, siccis oscula falle genis!</TextUnit>
    <TextUnit id="3961" loc="4.11.81">sat tibi sint noctes, quas de me, Paulle, fatiges,</TextUnit>
    <TextUnit id="3962" loc="4.11.82">somniaque in faciem credita saepe meam:</TextUnit>
    <TextUnit id="3963" loc="4.11.83">atque ubi secreto nostra ad simulacra loqueris,</TextUnit>
    <TextUnit id="3964" loc="4.11.84">ut responsurae singula uerba iace.</TextUnit>
    <TextUnit id="3965" loc="4.11.85">seu tamen aduersum mutarit ianua lectum,</TextUnit>
    <TextUnit id="3966" loc="4.11.86">sederit et nostro cauta nouerca toro,</TextUnit>
    <TextUnit id="3967" loc="4.11.87">coniugium, pueri, laudate et ferte paternum:</TextUnit>
    <TextUnit id="3968" loc="4.11.88">capta dabit uestris moribus illa manus;</TextUnit>
    <TextUnit id="3969" loc="4.11.89">nec matrem laudate nimis: collata priori</TextUnit>
    <TextUnit id="3970" loc="4.11.90">uertet in offensas libera uerba suas.</TextUnit>
    <TextUnit id="3971" loc="4.11.91">seu memor ille mea contentus manserit umbra</TextUnit>
    <TextUnit id="3972" loc="4.11.92">et tanti cineres duxerit esse meos,</TextUnit>
    <TextUnit id="3973" loc="4.11.93">discite uenturam iam nunc sentire senectam,</TextUnit>
    <TextUnit id="3974" loc="4.11.94">caelibis ad curas nec uacet ulla uia.</TextUnit>
    <TextUnit id="3975" loc="4.11.95">quod mihi detractum est, uestros accedat ad annos:</TextUnit>
    <TextUnit id="3976" loc="4.11.96">prole mea Paullum sic iuuet esse senem.</TextUnit>
    <TextUnit id="3977" loc="4.11.97">et bene habet: numquam mater lugubria sumpsi;</TextUnit>
    <TextUnit id="3978" loc="4.11.98">uenit in exsequias tota caterua meas.</TextUnit>
    <TextUnit id="3979" loc="4.11.99">causa perorata est. flentes me surgite, testes,</TextUnit>
    <TextUnit id="3980" loc="4.11.100">dum pretium uitae grata rependit humus.</TextUnit>
    <TextUnit id="3981" loc="4.11.101">moribus et caelum patuit: sim digna merendo,</TextUnit>
  </Text>
</TessDocument>
