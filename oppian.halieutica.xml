<?xml version="1.0" encoding="UTF-8"?>
<TessDocument id="oppian.halieutica">
  <Metadata>
    <Author>oppian</Author>
    <Display>Halieutica</Display>
    <Abbr>opp. h.</Abbr>
    <Lang>grc</Lang>
    <Prose>0</Prose>
    <PrintSource>A. W. Mair, Oppian, Colluthus, Tryphiodorus with an English Translation by A.W. Mair.London, William Heinemann, Ltd.; New York: G.P. Putnam's Sons, 1928.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0488</DigitalSourceURL>
    <AddedBy>Jessica Micceri</AddedBy>
    <URI>urn:cts:greekLit:tlg0023.tlg001.perseus-grc1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>796</MaskUpper><LocusLower>1.1</LocusLower><LocusUpper>1.797</LocusUpper></Part><Part id="2"><Display>Book 2</Display><MaskLower>797</MaskLower><MaskUpper>1484</MaskUpper><LocusLower>2.1</LocusLower><LocusUpper>2.688</LocusUpper></Part><Part id="3"><Display>Book 3</Display><MaskLower>1485</MaskLower><MaskUpper>2132</MaskUpper><LocusLower>3.1</LocusLower><LocusUpper>3.648</LocusUpper></Part><Part id="4"><Display>Book 4</Display><MaskLower>2133</MaskLower><MaskUpper>2825</MaskUpper><LocusLower>4.1</LocusLower><LocusUpper>4.693</LocusUpper></Part><Part id="5"><Display>Book 5</Display><MaskLower>2826</MaskLower><MaskUpper>3505</MaskUpper><LocusLower>5.1</LocusLower><LocusUpper>5.680</LocusUpper></Part></Parts><Text>
    <TextUnit id="0" loc="1.1">ἔθνεά τοι πόντοιο πολυσπερέας τε φάλαγγας</TextUnit>
    <TextUnit id="1" loc="1.2">παντοίων νεπόδων, πλωτὸν γένος ̓Αμφιτρίτης,</TextUnit>
    <TextUnit id="2" loc="1.3">ἐξερέω, γαίης ὕπατον κράτος, ̓Αντωνῖνε:</TextUnit>
    <TextUnit id="3" loc="1.4">ὅσσα τε κυματόεσσαν ἔχει χύσιν, ᾗχί θ' ἕκαστα</TextUnit>
    <TextUnit id="4" loc="1.5">ἐννέμεται, διερούς τε γάμους διεράς τε γενέθλας</TextUnit>
    <TextUnit id="5" loc="1.6">καὶ βίον ἰχθυόεντα καὶ ἔχθεα καὶ φιλότητας</TextUnit>
    <TextUnit id="6" loc="1.7">καὶ βουλάς, ἁλίης τε πολύτροπα δήνεα τέχνης</TextUnit>
    <TextUnit id="7" loc="1.8">κερδαλέης, ὅσα φῶτες ἐπ' ἰχθύσι μητίσαντο</TextUnit>
    <TextUnit id="8" loc="1.9">ἀφράστοις: ἀΐδηλον ἐπιπλώουσι θάλασσαν</TextUnit>
    <TextUnit id="9" loc="1.10">τολμηρῇ κραδίῃ, κατὰ δ' ἔδρακον οὐκ ἐπίοπτα</TextUnit>
    <TextUnit id="10" loc="1.11">βένθεα καὶ τέχνῃσιν ἁλὸς διὰ μέτρα δάσαντο</TextUnit>
    <TextUnit id="11" loc="1.12">δαιμόνιοι. χλούνην μὲν ὀρίτροφον ἠδὲ καὶ ἄρκτον</TextUnit>
    <TextUnit id="12" loc="1.13">θηρητὴρ ὁράᾳ τε καὶ ἀντιόωντα δοκεύει</TextUnit>
    <TextUnit id="13" loc="1.14">ἀμφαδίην, ἕκαθέν τε βαλεῖν σχεδόθεν τε δαμάσσαι:</TextUnit>
    <TextUnit id="14" loc="1.15">ἄμφω δ' ἀσφαλέως γαίης ἔπι θήρ τε καὶ ἀνὴρ</TextUnit>
    <TextUnit id="15" loc="1.16">μάρνανται, σκύλακες δὲ συνέμποροι ἡγεμονῆες</TextUnit>
    <TextUnit id="16" loc="1.17">κνώδαλα σημαίνουσι καὶ ἰθύνουσιν ἄνακτας</TextUnit>
    <TextUnit id="17" loc="1.18">εὐνὴν εἰς αὐτὴν καὶ ἀρηγόνες ἐγγὺς ἕπονται.</TextUnit>
    <TextUnit id="18" loc="1.19">οὐδ' ἄρα τοῖς οὐ χεῖμα τόσον δέος, οὐ μὲν ὀπώρη</TextUnit>
    <TextUnit id="19" loc="1.20">φλέγμα φέρει: πολλαὶ γὰρ ἐπακτήρων ἀλεωραὶ</TextUnit>
    <TextUnit id="20" loc="1.21">λόχμαι τε σκιεραὶ καὶ δειράδες ἄντρα τε πέτρης</TextUnit>
    <TextUnit id="21" loc="1.22">αὐτορόφου: πολλοὶ δὲ τιταινόμενοι κατ' ὄρεσφιν</TextUnit>
    <TextUnit id="22" loc="1.23">ἀργύρεοι ποταμοί, δίψης ἄκος ἠδὲ λοετρῶν</TextUnit>
    <TextUnit id="23" loc="1.24">ἀέναοι ταμίαι: παρὰ δὲ χλοάουσι ῥέεθροις</TextUnit>
    <TextUnit id="24" loc="1.25">ποῖαί τε χθαμαλαί, μαλακὴ κλίσις ὕπνον ἑλέσθαι</TextUnit>
    <TextUnit id="25" loc="1.26">εὔδιον ἐκ καμάτοιο, καὶ ὥρια δόρπα πάσασθαι</TextUnit>
    <TextUnit id="26" loc="1.27">ὕλης ἀγρονόμοιο, τά τ' οὔρεσι πολλὰ φύονται.</TextUnit>
    <TextUnit id="27" loc="1.28">τερπωλὴ δ' ἕπεται θήρῃ πλέον ἠέ περ ἱδρώς.</TextUnit>
    <TextUnit id="28" loc="1.29">ὅσσοι δ' οἰωνοῖσιν ἐφοπλίζονται ὄλεθρον,</TextUnit>
    <TextUnit id="29" loc="1.30">ῥηϊδίη καὶ τοῖσι πέλει καὶ ὑπόψιος ἄγρη:</TextUnit>
    <TextUnit id="30" loc="1.31">τοὺς μὲν γὰρ κνώσσοντας ἐληΐσσαντο καλιῆς</TextUnit>
    <TextUnit id="31" loc="1.32">κρύβδην: τοὺς δὲ δόναξιν ὑπέσπασαν ἰξοφόροισιν:</TextUnit>
    <TextUnit id="32" loc="1.33">οἱ δὲ τανυπλέκτοισιν ἐν ἕρκεσιν ἤριπον αὐτοὶ</TextUnit>
    <TextUnit id="33" loc="1.34">εὐνῆς χρηΐζοντες, ἀτερπέα δ' αὖλιν ἔκυρσαν.</TextUnit>
    <TextUnit id="34" loc="1.35">τλησιπόνοις δ' ἁλιεῦσιν ἀτέκμαρτοι μὲν ἄεθλοι,</TextUnit>
    <TextUnit id="35" loc="1.36">ἐλπὶς δ' οὐ σταθερὴ σαίνει φρένας ἠΰτ' ὄνειρος:</TextUnit>
    <TextUnit id="36" loc="1.37">οὐ γὰρ ἀκινήτου γαίης ὕπερ ἀθλεύουσιν,</TextUnit>
    <TextUnit id="37" loc="1.38">ἀλλ' αἰεὶ κρυερῷ τε καὶ ἄσχετα μαργαίνοντι</TextUnit>
    <TextUnit id="38" loc="1.39">ὕδατι συμφορέονται, ὃ καὶ γαίηθεν ἰδέσθαι</TextUnit>
    <TextUnit id="39" loc="1.40">δεῖμα φέρει καὶ μοῦνον ἐν ὄμμασι πειρήσασθαι:</TextUnit>
    <TextUnit id="40" loc="1.41">δούρασι δ' ἐν βαιοῖσιν ἀελλάων θεράποντες</TextUnit>
    <TextUnit id="41" loc="1.42">πλαζόμενοι, καὶ θυμὸν ἐν οἴδμασιν αἰὲν ἔχοντες,</TextUnit>
    <TextUnit id="42" loc="1.43">αἰεὶ μὲν νεφέλην ἰοειδέα παπταίνουσιν,</TextUnit>
    <TextUnit id="43" loc="1.44">αἰεὶ δὲ τρομέουσι μελαινόμενον πόρον ἅλμης:</TextUnit>
    <TextUnit id="44" loc="1.45">οὐδέ τι φοιταλέων ἀνέμων σκέπας, οὐδέ τιν' ὄμβρων</TextUnit>
    <TextUnit id="45" loc="1.46">ἀλκήν, οὐ πυρὸς ἄλκαρ ὀπωρινοῖο φέρονται.</TextUnit>
    <TextUnit id="46" loc="1.47">πρὸς δ' ἔτι καὶ βλοσυρῆς δυσδερκέα δείματα λίμνης</TextUnit>
    <TextUnit id="47" loc="1.48">κήτεα πεφρίκασι, τά τε σφίσιν ἀντιόωσιν,</TextUnit>
    <TextUnit id="48" loc="1.49">εὖτ' ἂν ὑποβρυχίης ἄδυτον περόωσι θαλάσσης:</TextUnit>
    <TextUnit id="49" loc="1.50">οὐ μέν τις σκυλάκων ἁλίην ὁδὸν ἡγεμονεύει</TextUnit>
    <TextUnit id="50" loc="1.51">ἰχθυβόλοις: ἴχνη γὰρ ἀείδελα νηχομένοισιν:</TextUnit>
    <TextUnit id="51" loc="1.52">οὐδ' οἵ γ' εἰσορόωσιν ὅπῃ σχεδὸν ἵξεται ἄγρης</TextUnit>
    <TextUnit id="52" loc="1.53">ἀντιάσας, οὐ γάρ τι μίην ὁδὸν ἔρχεται, ἰχθύς:</TextUnit>
    <TextUnit id="53" loc="1.54">θριξὶ δ' ἐν ἠπεδανοῖσι παλιγνάμπτοιό τε χαλκοῦ</TextUnit>
    <TextUnit id="54" loc="1.55">χείλεσι καὶ δονάκεσσι λίνοισί τε κάρτος ἔχουσιν.</TextUnit>
    <TextUnit id="55" loc="1.56">οὐ μὴν τερπωλῆς ἀπολείπεαι, αἴ κ' ἐθέλῃσθα</TextUnit>
    <TextUnit id="56" loc="1.57">τέρπεσθαι, γλυκερὴ δὲ πέλει βασιλήϊος ἄγρη.</TextUnit>
    <TextUnit id="57" loc="1.58">νῆα μὲν εὐγόμφωτον, ἐΰζυγον, ἔξοχα κούφην,</TextUnit>
    <TextUnit id="58" loc="1.59">αἰζηοὶ κώπῃσιν ἐπειγομένῃς ἐλόωσι,</TextUnit>
    <TextUnit id="59" loc="1.60">νῶτον ἁλὸς θείνοντες: ὁ δ' ἐν πρύμνῃσιν ἄριστος</TextUnit>
    <TextUnit id="60" loc="1.61">ἰθυντὴρ ἀλίαστον ἄγει καὶ ἀμεμφέα νῆα</TextUnit>
    <TextUnit id="61" loc="1.62">χῶρον ἐς εὐρύαλόν τε καὶ εὔδια πορφύροντα:</TextUnit>
    <TextUnit id="62" loc="1.63">ἔνθα δὲ δαιτυμόνων νεπόδων ἀπερείσια φῦλα</TextUnit>
    <TextUnit id="63" loc="1.64">φέρβεται, οὓς θεράποντες ἀεὶ κομέουσιν, ἐδωδῇ</TextUnit>
    <TextUnit id="64" loc="1.65">πολλῇ πιαίνοντες, ἑτοιμότατον χορὸν ἄγρης</TextUnit>
    <TextUnit id="65" loc="1.66">σοί τε, μάκαρ, καὶ παιδὶ μεγαυχέϊ, πώεα θήρης.</TextUnit>
    <TextUnit id="66" loc="1.67">αὐτίκα γὰρ χειρὸς μὲν ἐΰπλοκον εἰς ἅλα πέμπεις</TextUnit>
    <TextUnit id="67" loc="1.68">ὁρμιήν, ὁ δὲ ῥίμφα γένυν κατεδέξατο χαλκοῦ</TextUnit>
    <TextUnit id="68" loc="1.69">ἰχθὺς ἀντιάσας, τάχα δ' ἕλκεται ἐκ βασιλῆος</TextUnit>
    <TextUnit id="69" loc="1.70">οὐκ ἀέκων, σέο δ' ἦτορ ἰαίνεται, ὄρχαμε γαίης:</TextUnit>
    <TextUnit id="70" loc="1.71">πολλὴ γὰρ βλεφάροισι καὶ ἐν φρεσὶ τέρψις ἰδέσθαι</TextUnit>
    <TextUnit id="71" loc="1.72">παλλόμενον καὶ ἑλισσόμενον πεπεδημένον ἰχθύν.</TextUnit>
    <TextUnit id="72" loc="1.73">ἀλλά μοι ἱλήκοις μὲν ἁλὸς πόρῳ ἐμβασιλεύων</TextUnit>
    <TextUnit id="73" loc="1.74">εὐρυμέδων Κρονίδης γαιηόχος, ἠδὲ Θάλασσα</TextUnit>
    <TextUnit id="74" loc="1.75">αὐτή, καὶ ναετῆρες ἐριγδούποιο θαλάσσης</TextUnit>
    <TextUnit id="75" loc="1.76">δαίμονες, ὑμετέρας τ' ἀγέλας καὶ ἁλίτροφα φῦλα</TextUnit>
    <TextUnit id="76" loc="1.77">εἰπέμεν αἰνήσαιτε: σὺ δ' ἰθύνειας ἕκαστα,</TextUnit>
    <TextUnit id="77" loc="1.78">πότνα Θεά, καὶ πατρὶ καὶ υἱέϊ παμβασιλῆος</TextUnit>
    <TextUnit id="78" loc="1.79">θυμήρη τάδε δῶρα τεῆς πόρσυνον ἀοιδῆς.</TextUnit>
    <TextUnit id="79" loc="1.80">μυρία μὲν δὴ φῦλα καὶ ἄκριτα βένθεσι πόντου</TextUnit>
    <TextUnit id="80" loc="1.81">ἐμφέρεται πλώοντα: τὰ δ' οὔ κέ τις ἐξονομήναι</TextUnit>
    <TextUnit id="81" loc="1.82">ἀτρεκέως: οὐ γάρ τις ἐφίκετο τέρμα θαλάσσης:</TextUnit>
    <TextUnit id="82" loc="1.83">ἀλλὰ τριηκοσίων ὀργυιῶν ἄχρι μάλιστα</TextUnit>
    <TextUnit id="83" loc="1.84">ἀνέρες ἴσασίν τε καὶ ἔδρακον ̓Αμφιτρίτην.</TextUnit>
    <TextUnit id="84" loc="1.85">πολλὰ δ' （ἀπειρεσίη γὰρ ἀμετροβαθής τε θάλασσα,）</TextUnit>
    <TextUnit id="85" loc="1.86">κέκρυπται, τά κεν οὔ τις ἀείδελα μυθήσαιτο</TextUnit>
    <TextUnit id="86" loc="1.87">θνητὸς ἐών: ὀλίγος δὲ νόος μερόπεσσι καὶ ἀλκή.</TextUnit>
    <TextUnit id="87" loc="1.88">οὐ μὲν γὰρ γαίης πολυμήτορος ἔλπομαι ἅλμην</TextUnit>
    <TextUnit id="88" loc="1.89">παυροτέρας ἀγέλας οὔτ' ἔθνεα μείονα φέρβειν.</TextUnit>
    <TextUnit id="89" loc="1.90">ἀλλ' εἴτ' ἀμφήριστος ἐν ἀμφοτέρῃσι γενέθλη</TextUnit>
    <TextUnit id="90" loc="1.91">εἴθ' ἑτέρη προβέβηκε, θεοὶ σάφα τεκμαίρονται,</TextUnit>
    <TextUnit id="91" loc="1.92">ἡμεῖς δ' ἀνδρομέοισι νοήμασι μέτρα φέροιμεν.</TextUnit>
    <TextUnit id="92" loc="1.93">ἰχθύσι μὲν γενεή τε καὶ ἤθεα καὶ πόρος ἅλμης</TextUnit>
    <TextUnit id="93" loc="1.94">κέκριται, οὐδέ τι πᾶσι νομαὶ νεπόδεσσιν ὁμοῖαι:</TextUnit>
    <TextUnit id="94" loc="1.95">οἱ μὲν γὰρ χθαμαλοῖσι παρ' αἰγιαλοῖσι νέμονται,</TextUnit>
    <TextUnit id="95" loc="1.96">ψάμμον ἐρεπτόμενοι καὶ ὅς' ἐν ψαμάθοισι φύονται,</TextUnit>
    <TextUnit id="96" loc="1.97">ἵπποι κόκκυγές τε θοοὶ ξανθοί τ' ἐρυθῖνοι</TextUnit>
    <TextUnit id="97" loc="1.98">καὶ κίθαροι καὶ τρίγλα καὶ ἀδρανέες μελάνουροι</TextUnit>
    <TextUnit id="98" loc="1.99">τραχούρων τ' ἀγέλαι βούγλωσσά τε καὶ πλατύουροι</TextUnit>
    <TextUnit id="99" loc="1.100">ταινίαι ἀβληχραὶ καὶ μορμύρος, αἰόλος ἰχθύς,</TextUnit>
    <TextUnit id="100" loc="1.101">σκόμβροι κυπρῖνοί τε καὶ οἳ φίλοι αἰγιαλοῖσιν.</TextUnit>
    <TextUnit id="101" loc="1.102">ἄλλοι δ' αὖ πηλοῖσι καὶ ἐν τενάγεσσι θαλάσσης</TextUnit>
    <TextUnit id="102" loc="1.103">φέρβονται, βατίδες τε βοῶν θ' ὑπέροπλα γένεθλα</TextUnit>
    <TextUnit id="103" loc="1.104">τρυγών τ' ἀργαλέη καὶ ἐτήτυμον οὔνομα νάρκη,</TextUnit>
    <TextUnit id="104" loc="1.105">ψῆτται καλλαρίαι καὶ τριγλίδες ἔργα τ' ὀνίσκων</TextUnit>
    <TextUnit id="105" loc="1.106">σαῦροί τε σκέπανοί τε καὶ ὅσς' ἐνιτέτροφε πηλοῖς.</TextUnit>
    <TextUnit id="106" loc="1.107">θῖνα δ' ἀνὰ πρασόεσσαν ὑπὸ χλοεραῖς βοτάνῃσι</TextUnit>
    <TextUnit id="107" loc="1.108">βόσκονται μαινῖδες ἰδὲ τράγοι ἠδ' ἀθερῖναι</TextUnit>
    <TextUnit id="108" loc="1.109">καὶ σμαρίδες καὶ βλέννος ἰδὲ σπάροι ἀμφότεροί τε</TextUnit>
    <TextUnit id="109" loc="1.110">βῶκες ὅσοις τ' ἄλλοισι φίλον πράσον ἀμφινέμεσθαι.</TextUnit>
    <TextUnit id="110" loc="1.111">Κεστρέες αὖ κέφαλοί τε, δικαιότατον γένος ἅλμης,</TextUnit>
    <TextUnit id="111" loc="1.112">λάβρακές τ' ἀμίαι τε θρασύφρονες ἠδὲ χρέμητες</TextUnit>
    <TextUnit id="112" loc="1.113">πηλαμύδες γόγγροι τε καὶ ὃν καλέουσιν ὄλισθον</TextUnit>
    <TextUnit id="113" loc="1.114">γείτονα ναιετάουσιν ἀεὶ ποταμοῖσι θάλασσαν</TextUnit>
    <TextUnit id="114" loc="1.115">ἢ λίμναις, ὅθι λαρὸν ὕδωρ μεταπαύεται ἅλμης,</TextUnit>
    <TextUnit id="115" loc="1.116">πολλή τε πρόχυσις συμβάλλεται ἰλυόεσσα,</TextUnit>
    <TextUnit id="116" loc="1.117">ἑλκομένη δίνῃσιν ἀπὸ χθονός: ἔνθα νέμονται</TextUnit>
    <TextUnit id="117" loc="1.118">φορβὴν ἱμερτὴν γλυκερῇ θ' ἁλὶ πιαίνονται.</TextUnit>
    <TextUnit id="118" loc="1.119">λάβραξ δ' οὐδ' αὐτῶν ποταμῶν ἀπολείπεται ἔξω,</TextUnit>
    <TextUnit id="119" loc="1.120">ἐκ δ' ἁλὸς ἐς προχοὰς ἀνανήχεται: ἐγχέλυες δὲ</TextUnit>
    <TextUnit id="120" loc="1.121">ἐκ ποταμῶν πλαταμῶσιν ἐνιχρίμπτουσι θαλάσσης.</TextUnit>
    <TextUnit id="121" loc="1.122">πέτραι δ' ἀμφίαλοι πολυειδέες: αἱ μὲν ἔασι</TextUnit>
    <TextUnit id="122" loc="1.123">φύκεσι μυδαλέαι, περὶ δὲ μνία πολλὰ πέφυκε:</TextUnit>
    <TextUnit id="123" loc="1.124">τὰς ἦτοι πέρκαι καὶ ἰουλίδες ἀμφί τε χάννοι</TextUnit>
    <TextUnit id="124" loc="1.125">φέρβονται σάλπαι τε μετὰ σφίσιν αἰολόνωτοι</TextUnit>
    <TextUnit id="125" loc="1.126">καὶ κίχλαι ῥαδιναὶ καὶ φυκίδες οὕς θ' ἁλιῆες</TextUnit>
    <TextUnit id="126" loc="1.127">ἀνδρὸς ἐπωνυμίην θηλύφρονος ηὐδάξαντο.</TextUnit>
    <TextUnit id="127" loc="1.128">ἄλλαι δὲ χθαμαλαὶ ψαμαθώδεος ἄγχι θαλάσσης</TextUnit>
    <TextUnit id="128" loc="1.129">λεπράδες, ἅς κίρρις τε σύαινά τε καὶ βασιλίσκοι</TextUnit>
    <TextUnit id="129" loc="1.130">ἐν δὲ μύλοι τρίγλης τε ῥοδόχροα φῦλα νέμονται.</TextUnit>
    <TextUnit id="130" loc="1.131">ἄλλαι δ' αὖ ποιῇσιν ἐπίχλοοι ὑγρὰ μέτωπα</TextUnit>
    <TextUnit id="131" loc="1.132">πέτραι σαργὸν ἔχουσιν ἐφέστιον ἠδὲ σκίαιναν</TextUnit>
    <TextUnit id="132" loc="1.133">χαλκέα καὶ κορακῖνον ἐπώνυμον αἴθοπι χροιῇ,</TextUnit>
    <TextUnit id="133" loc="1.134">καὶ σκάρον, ὃς δὴ μοῦνος ἐν ἰχθύσι πᾶσιν ἀναύδοις</TextUnit>
    <TextUnit id="134" loc="1.135">φθέγγεται ἰκμαλέην λαλαγὴν καὶ μοῦνος ἐδητὺν</TextUnit>
    <TextUnit id="135" loc="1.136">ἄψορρον προΐησιν ἀνὰ στόμα, δεύτερον αὖτις</TextUnit>
    <TextUnit id="136" loc="1.137">δαινύμενος, μήλοισιν ἀναπτύσσων ἴσα φορβήν.</TextUnit>
    <TextUnit id="137" loc="1.138">̔́Οσσαι δ' αὖ χήμῃσι περίπλεοι ἢ λεπάδεσσιν,</TextUnit>
    <TextUnit id="138" loc="1.139">ἐν δέ σφιν θαλάμαι τε καὶ αὔλια δύμεναι ἰχθῦς,</TextUnit>
    <TextUnit id="139" loc="1.140">τῇσι δὲ καὶ φάγροι καὶ ἀναιδέες ἀγριόφαγροι</TextUnit>
    <TextUnit id="140" loc="1.141">κέρκουροί τε μένουσι καὶ ὀψοφάγοι καὶ ἀνιγραὶ</TextUnit>
    <TextUnit id="141" loc="1.142">μύραιναι σαῦροί τε καὶ ὀψιμόρων γένος ὀρφῶν,</TextUnit>
    <TextUnit id="142" loc="1.143">οἳ πάντων περίαλλα κατὰ χθόνα δηθύνουσι</TextUnit>
    <TextUnit id="143" loc="1.144">ζωοὶ καὶ τμηθέντες ἔτι σπαίρουσι σιδήρῳ.</TextUnit>
    <TextUnit id="144" loc="1.145">ἄλλοι δ' ἐν βένθεσσιν ὑπόβρυχα μιμνάζουσι</TextUnit>
    <TextUnit id="145" loc="1.146">φωλειοῖς, πρόβατόν τε καὶ ἥπατοι ἠδὲ πρέποντες,</TextUnit>
    <TextUnit id="146" loc="1.147">ἴφθιμοι μεγάλοι τε φυήν, νωθροὶ δὲ κέλευθα</TextUnit>
    <TextUnit id="147" loc="1.148">εἱλεῦνται: τὸ καὶ οὔποθ' ἑὴν λείπουσι χαράδρην,</TextUnit>
    <TextUnit id="148" loc="1.149">ἀλλ' αὐτοῦ λοχόωσι παραὶ μυχόν, ὅς κε πελάσσῃ,</TextUnit>
    <TextUnit id="149" loc="1.150">χειροτέροις ἀΐδηλον ἐπ' ἰχθύσι πότμον ἄγοντες:</TextUnit>
    <TextUnit id="150" loc="1.151">ἐν καὶ ὄνος κείνοις ἐναρίθμιος, ὅς περὶ πάντων</TextUnit>
    <TextUnit id="151" loc="1.152">πτήσσει ὀπωρινοῖο κυνὸς δριμεῖαν ὁμοκλήν,</TextUnit>
    <TextUnit id="152" loc="1.153">μίμνει δ' ἐγκαταδὺς σκότιον μυχόν, οὐδὲ πάροιθεν</TextUnit>
    <TextUnit id="153" loc="1.154">ἔρχεται, ὅσσον ἄησιν ἐπὶ χρόνον ἄγριος ἀστήρ.</TextUnit>
    <TextUnit id="154" loc="1.155">ἔστι δέ τις πέτρῃσιν ἁλικλύστοισι μεμηλώς,</TextUnit>
    <TextUnit id="155" loc="1.156">ξανθὸς ἰδεῖν, κεστρεῦσι φυὴν ἐναλίγκιος ἰχθύς,</TextUnit>
    <TextUnit id="156" loc="1.157">τὸν μερόπων ἕτεροι μὲν ἐπικλείουσιν ἄδωνιν,</TextUnit>
    <TextUnit id="157" loc="1.158">ἄλλοι δ' ἐξώκοιτον ἐφήμισαν, οὕνεκα κοίτας</TextUnit>
    <TextUnit id="158" loc="1.159">ἐκτὸς ἁλὸς τίθεται, μοῦνος δ' ἐπὶ χέρσον ἀμείβει,</TextUnit>
    <TextUnit id="159" loc="1.160">ὅσσοι γε βράγχη, στόματος πτύχας, ἀμφὶς ἔχουσιν.</TextUnit>
    <TextUnit id="160" loc="1.161">εὖτε γὰρ εὐνήσῃ χαροπῆς ἁλὸς ἔργα γαλήνη,</TextUnit>
    <TextUnit id="161" loc="1.162">αὐτὰρ ὅ γ' ἐσσυμένοισι συνορμηθεὶς ῥοθίοισι,</TextUnit>
    <TextUnit id="162" loc="1.163">πέτραις ἀμφιταθεὶς ἀμπαύεται εὔδιον ὕπνον.</TextUnit>
    <TextUnit id="163" loc="1.164">ὀρνίθων δ' ἁλίων τρομέει γένος, οἵ οἱ ἔασι</TextUnit>
    <TextUnit id="164" loc="1.165">δυσμενέες: τῶν ἤν τιν' ἐσαθρήσῃ πελάσαντα,</TextUnit>
    <TextUnit id="165" loc="1.166">πάλλεται ὀρχηστῆρι πανείκελος, ὄφρα ἑ πόντου</TextUnit>
    <TextUnit id="166" loc="1.167">προπροκυλινδόμενον σπιλάδων ἄπο χεῦμα σαώσῃ.</TextUnit>
    <TextUnit id="167" loc="1.168">οἱ δὲ καὶ ἐν πέτρῃσι καὶ ἐν ψαμάθοισι νέμονται,</TextUnit>
    <TextUnit id="168" loc="1.169">ἀγλαΐῃ χρύσοφρυς ἐπώνυμος ἠδὲ δράκοντες</TextUnit>
    <TextUnit id="169" loc="1.170">σῖμοί τε γλαῦκοί τε καὶ ἀλκησταὶ συνόδοντες,</TextUnit>
    <TextUnit id="170" loc="1.171">σκορπίος ἀϊκτήρ, δίδυμον γένος, ἀμφότεραί τε</TextUnit>
    <TextUnit id="171" loc="1.172">σφύραιναι δολιχαὶ ῥαφίδες θ' ἅμα τῇσιν ἀραιαί:</TextUnit>
    <TextUnit id="172" loc="1.173">ἐν δὲ χάραξ κοῦφοί τε κυβιστητῆρες ἔασι</TextUnit>
    <TextUnit id="173" loc="1.174">κωβιοί: ἐν δὲ μυῶν χαλεπὸν γένος, οἳ περὶ πάντων</TextUnit>
    <TextUnit id="174" loc="1.175">θαρσαλέοι νεπόδων καί τ' ἀνδράσιν ἀντιφέρονται,</TextUnit>
    <TextUnit id="175" loc="1.176">οὔτι τόσοι περ ἐόντες: ἐπὶ στερεῇ δὲ μάλιστα</TextUnit>
    <TextUnit id="176" loc="1.177">ῥινῷ καὶ πυκινοῖσι πεποιθότες ἔνδον ὀδοῦσι,</TextUnit>
    <TextUnit id="177" loc="1.178">ἰχθύσι καὶ μερόπεσσιν ἀρειοτέροισι μάχονται.</TextUnit>
    <TextUnit id="178" loc="1.179">οἱ δ' ἐν ἁμετρήτοισιν ἄλην πελάγεσσιν ἔχουσι,</TextUnit>
    <TextUnit id="179" loc="1.180">τηλοῦ ἀπὸ τραφερῆς οὐδ' ᾐόσιν εἰσὶν ἑταῖροι,</TextUnit>
    <TextUnit id="180" loc="1.181">θύννοι μὲν θύνοντες, ἐν ἰχθύσιν ἔξοχοι ὁρμήν,</TextUnit>
    <TextUnit id="181" loc="1.182">κραιπνότατοι, ξιφίαι τε φερώνυμοι ἠδ' ὑπέροπλος</TextUnit>
    <TextUnit id="182" loc="1.183">ὀρκύνων γενεὴ καὶ πρημάδες ἠδὲ κυβεῖαι,</TextUnit>
    <TextUnit id="183" loc="1.184">καὶ κολίαι σκυτάλαι τε καὶ ἱππούροιο γένεθλα.</TextUnit>
    <TextUnit id="184" loc="1.185">ἐν τοῖς καὶ κάλλιχθυς ἐπώνυμος, ἱερὸς ἰχθύς:</TextUnit>
    <TextUnit id="185" loc="1.186">ἐν κείνοις νέμεται καὶ πομπίλος, ὃν πέρι ναῦται</TextUnit>
    <TextUnit id="186" loc="1.187">ἅζονται, πομπῇ δ' ἐπεφήμισαν οὔνομα νηῶν:</TextUnit>
    <TextUnit id="187" loc="1.188">ἔξοχα γὰρ νήεσσι γεγηθότες ὑγρὰ θεούσαις</TextUnit>
    <TextUnit id="188" loc="1.189">ἕσπονται πομπῆες ὁμόστολοι, ἄλλοθεν ἄλλος</TextUnit>
    <TextUnit id="189" loc="1.190">ἀμφιπερισκαίροντες ἐΰξυγον ἅρμα θαλάσσης</TextUnit>
    <TextUnit id="190" loc="1.191">τοίχους τ' ἀμφοτέρους περί τε πρυμναῖα χαλινὰ</TextUnit>
    <TextUnit id="191" loc="1.192">οἰήκων, ἄλλοι δὲ περὶ πρώρην ἀγέρονται:</TextUnit>
    <TextUnit id="192" loc="1.193">οὐδέ κεν αὐτόμολον κείνων πλόον, ἀλλ' ὑπὸ δεσμῷ</TextUnit>
    <TextUnit id="193" loc="1.194">φαίης εὐγόμφοισιν ἐνισχομένους πινάκεσσιν</TextUnit>
    <TextUnit id="194" loc="1.195">ἑλκομένους ἀέκοντας ἀναγκαίῃσιν ἄγεσθαι.</TextUnit>
    <TextUnit id="195" loc="1.196">τόσσον ἔρως γλαφυρῇσιν ἐφ' ὁλκάσιν ἑσμὸν ἀγείρει.</TextUnit>
    <TextUnit id="196" loc="1.197">οἷον δὴ βασιλῆα φερέπτολιν ἠέ τιν' ἄνδρα</TextUnit>
    <TextUnit id="197" loc="1.198">ἀθλοφόρον, θαλλοῖσι νεοστέπτοισι κομῶντα,</TextUnit>
    <TextUnit id="198" loc="1.199">παῖδές τ' ἠΐθεοί τε καὶ ἀνέρες ἀμφιέποντες</TextUnit>
    <TextUnit id="199" loc="1.200">ὃν δόμον εἰσανάγουσι καὶ ἀθρόοι αἰὲν ἕπονται,</TextUnit>
    <TextUnit id="200" loc="1.201">εἰσόκεν εὐερκῆ μεγάρων ὑπὲρ οὐδὸν ἀμείψῃ:</TextUnit>
    <TextUnit id="201" loc="1.202">ὣς οἵ γ' ὠκυπόροισιν ἀεὶ νήεσσιν ἕπονται,</TextUnit>
    <TextUnit id="202" loc="1.203">ὄφρ' οὔτις γαίης ἐλάει φόβος: ἀλλ' ὅτε χέρσον</TextUnit>
    <TextUnit id="203" loc="1.204">φράσσωνται, τραφερὴν δὲ μέγ' ἐχθαίρουσιν ἄρουραν,</TextUnit>
    <TextUnit id="204" loc="1.205">αὖτις ἀφορμηθέντες ἀολλέες ἠΰτε νύσσης</TextUnit>
    <TextUnit id="205" loc="1.206">πάντες ἀποθρώσκουσι καὶ οὐκέτι νηυσὶν ἕπονται.</TextUnit>
    <TextUnit id="206" loc="1.207">σῆμα τόδε πλωτῆρσιν ἐτήτυμον ἐγγύθι γαίης</TextUnit>
    <TextUnit id="207" loc="1.208">ἔμμεναι, εὖτε λιπόντας ὁμοπλωτῆρας ἴδωνται.</TextUnit>
    <TextUnit id="208" loc="1.209">πομπίλε, ναυτιλίῃσι τετιμένε, σοὶ δέ τις ἀνὴρ</TextUnit>
    <TextUnit id="209" loc="1.210">εὐκραεῖς ἀνέμων τεκμαίρεται ἐλθέμεν αὔρας:</TextUnit>
    <TextUnit id="210" loc="1.211">εὔδια γὰρ στέλλῃ τε καὶ εὔδια σήματα φαίνεις.</TextUnit>
    <TextUnit id="211" loc="1.212">καὶ μὲν δὴ πελάγεσσιν ὁμῶς ἐχενηῒς ἑταίρη:</TextUnit>
    <TextUnit id="212" loc="1.213">ἡ δ' ἦτοι ταναὴ μὲν ἰδεῖν, μῆκος δ' ἰσόπηχυς,</TextUnit>
    <TextUnit id="213" loc="1.214">χροιὴ δ' αἰθαλόεσσα, φυὴ δέ οἱ ἐγχελύεσσιν</TextUnit>
    <TextUnit id="214" loc="1.215">εἴδεται, ὀξὺ δέ οἱ κεφαλῆς στόμα νέρθε νένευκε</TextUnit>
    <TextUnit id="215" loc="1.216">καμπύλον, ἀγκίστρου περιηγέος εἴκελον αἰχμῇ.</TextUnit>
    <TextUnit id="216" loc="1.217">θαῦμα δ' ὀλισθηρῆς ἐχενηΐδος ἐφράσσαντο</TextUnit>
    <TextUnit id="217" loc="1.218">ναυτίλοι: οὐ μὲν δή τις ἐνὶ φρεσὶ πιστώσαιτο</TextUnit>
    <TextUnit id="218" loc="1.219">εἰσαΐων: αἰεὶ γὰρ ἀπειρήτων νόος ἀνδρῶν</TextUnit>
    <TextUnit id="219" loc="1.220">δύσμαχος, οὐδ' ἐθέλουσι καὶ ἀτρεκέεσσι πιθέσθαι:</TextUnit>
    <TextUnit id="220" loc="1.221">νῆα τιταινομένην ἀνέμου ζαχρηέος ὁρμῇ,</TextUnit>
    <TextUnit id="221" loc="1.222">λαίφεσι πεπταμένοισιν ἁλὸς διὰ μέτρα θέουσαν,</TextUnit>
    <TextUnit id="222" loc="1.223">ἰχθὺς ἀμφιχανὼν ὀλίγον στόμα νέρθεν ἐρύκει,</TextUnit>
    <TextUnit id="223" loc="1.224">πᾶσαν ὑποτρόπιος βεβιημένος: οὐδ' ἔτι τέμνει</TextUnit>
    <TextUnit id="224" loc="1.225">κῦμα καὶ ἱεμένη, κατὰ δ' ἔμπεδον ἐστήρικται,</TextUnit>
    <TextUnit id="225" loc="1.226">ἠΰτ' ἐν ἀκλύστοισιν ἐεργομένη λιμένεσσι.</TextUnit>
    <TextUnit id="226" loc="1.227">καὶ τῆς μὲν λίνα πάντα περὶ προτόνοισι μέμυκε,</TextUnit>
    <TextUnit id="227" loc="1.228">ῥοχθεῦσιν δὲ κάλωες, ἐπημύει δὲ κεραίη,</TextUnit>
    <TextUnit id="228" loc="1.229">ῥιπῇ ἐπειγομένη, πρύμνῃ δ' ἔπι πάντα χαλινὰ</TextUnit>
    <TextUnit id="229" loc="1.230">ἰθυντὴρ ἀνίησιν, ἐπισπέρχων ὁδὸν ἅλμης:</TextUnit>
    <TextUnit id="230" loc="1.231">ἡ δ' οὔτ' οἰήκων ἐμπάζεται οὔτ' ἀνέμοισι</TextUnit>
    <TextUnit id="231" loc="1.232">πείθεται, οὐ ῥοθίοισιν ἐλαύνεται, ἀλλὰ παγεῖσα</TextUnit>
    <TextUnit id="232" loc="1.233">μίμνει τ' οὐκ ἐθέλουσα καὶ ἐσσυμένη πεπέδηται,</TextUnit>
    <TextUnit id="233" loc="1.234">ἰχθύος οὐτιδανοῖο κατὰ στόμα ῥιζωθεῖσα:</TextUnit>
    <TextUnit id="234" loc="1.235">ναῦται δὲ τρομέουσιν, ἀείδελα δεσμὰ θαλάσσης</TextUnit>
    <TextUnit id="235" loc="1.236">δερκόμενοι καὶ θάμβος ἴσον λεύσσοντες ὀνείρῳ.</TextUnit>
    <TextUnit id="236" loc="1.237">ὡς δ' ὅτ' ἐνὶ ξυλόχοισιν ἀνὴρ λαιψηρὰ θέουσαν</TextUnit>
    <TextUnit id="237" loc="1.238">θηρητὴρ ἔλαφον δεδοκημένος ἄκρον ὀϊστῷ</TextUnit>
    <TextUnit id="238" loc="1.239">κῶλον ὑπὸ πτερόεντι βαλὼν ἐπέδησεν ἐρωῆς:</TextUnit>
    <TextUnit id="239" loc="1.240">ἡ δὲ καὶ ἐσσυμένη περ ἀναγκαίῃς ὀδύνῃσιν</TextUnit>
    <TextUnit id="240" loc="1.241">ἀμφιπαγεῖς' ἀέκουσα μένει θρασὺν ἀγρευτῆρα:</TextUnit>
    <TextUnit id="241" loc="1.242">τοίην νηΐ πέδην περιβάλλεται αἰόλος ἰχθὺς</TextUnit>
    <TextUnit id="242" loc="1.243">ἀντιάσας: τοίων δὲ φερωνυμίην λάχεν ἔργων.</TextUnit>
    <TextUnit id="243" loc="1.244">Χαλκίδες αὖ θρίσσαι τε καὶ ἀβραμίδες φορέονται</TextUnit>
    <TextUnit id="244" loc="1.245">ἀθρόαι, ἄλλοτε δ' ἄλλον ἁλὸς πόρον, ἢ περὶ πέτρας</TextUnit>
    <TextUnit id="245" loc="1.246">ἢ πελάγη, δολιχοῖσί τ' ἐπέδραμον αἰγιαλοῖσιν,</TextUnit>
    <TextUnit id="246" loc="1.247">αἰέν ἀμειβόμεναι ξείνην ὁδὸν ἠΰτ' ἀλῆται.</TextUnit>
    <TextUnit id="247" loc="1.248">̓Ανθιέων δὲ μάλιστα νομαὶ πέτρῃσι βαθείαις</TextUnit>
    <TextUnit id="248" loc="1.249">ἔμφυλοι: ταῖς δ' οὔτι παρέστιοι αἰὲν ἔασι,</TextUnit>
    <TextUnit id="249" loc="1.250">πάντῃ δὲ πλάζονται, ὅπῃ γένυς, ἔνθα κελεύει</TextUnit>
    <TextUnit id="250" loc="1.251">γαστὴρ καὶ λαίμαργος ἔρως ἀκόρητος ἐδωδῆς:</TextUnit>
    <TextUnit id="251" loc="1.252">ἔξοχα γὰρ παρὰ πάντας ἀδηφάγος οἶστρος ἐλαύνει</TextUnit>
    <TextUnit id="252" loc="1.253">κείνους καὶ νωδόν περ ὑπὸ στόμα χῶρον ἔχοντας.</TextUnit>
    <TextUnit id="253" loc="1.254">τέσσαρα δ' ἀνθιέων μεγακήτεα φῦλα νέμονται,</TextUnit>
    <TextUnit id="254" loc="1.255">ξανθοί τ' ἀργεννοί τε τὸ δὲ τρίτον αἷμα κελαινοί:</TextUnit>
    <TextUnit id="255" loc="1.256">ἄλλους δ' εὐωπούς τε καὶ αὐλωποὺς καλέουσιν,</TextUnit>
    <TextUnit id="256" loc="1.257">οὕνεκα τοῖς καθύπερθεν ἑλισσομένη κατὰ κύκλον</TextUnit>
    <TextUnit id="257" loc="1.258">ὀφρὺς ἠερόεσσα περίδρομος ἐστεφάνωται.</TextUnit>
    <TextUnit id="258" loc="1.259">δοιοὶ δὲ σκληροῖσιν ἀρηρότα γυῖα χιτῶσι</TextUnit>
    <TextUnit id="259" loc="1.260">φραξάμενοι κόλποισιν ἐνιπλώουσι θαλάσσης,</TextUnit>
    <TextUnit id="260" loc="1.261">κάραβος ὀξυπαγὴς ἠδ' ἀστακός: οἱ δὲ καὶ ἄμφω</TextUnit>
    <TextUnit id="261" loc="1.262">πέτραις ἐνναίουσι καὶ ἐν πέτρῃσι νέμονται.</TextUnit>
    <TextUnit id="262" loc="1.263">ἄστακος αὖ πέρι δή τι καὶ οὐ φατὸν οἷον ἔρωτα</TextUnit>
    <TextUnit id="263" loc="1.264">οἰκείης θαλάμης κεύθει φρεσίν, οὐδέ ποτ' αὐτῆς</TextUnit>
    <TextUnit id="264" loc="1.265">λείπεθ' ἑκών, ἀλλ' εἴ μιν ἀναγκαίῃ τις ἐρύσσας</TextUnit>
    <TextUnit id="265" loc="1.266">τῆλε φέρων ἑτέρωσε πάλιν πόντονδε μεθείη,</TextUnit>
    <TextUnit id="266" loc="1.267">αὐτὰρ ὅγ' οὐ μετὰ δηρὸν ἑὴν νόστησε χαράδρην</TextUnit>
    <TextUnit id="267" loc="1.268">σπεύδων, οὐδ' ἐθέλει ξεῖνον μυχὸν ἄλλον ἑλέσθαι,</TextUnit>
    <TextUnit id="268" loc="1.269">οὐδ' ἑτέρης πέτρης ἐπιβάλλεται, ἀλλὰ διώκει</TextUnit>
    <TextUnit id="269" loc="1.270">καὶ δόμον ὃν κατέλειπε καὶ ἤθεα καὶ νομὸν ἅλμης</TextUnit>
    <TextUnit id="270" loc="1.271">κείνης ἥ μιν ἔφερβε καὶ οὐκ ἤχθηρε θάλασσαν,</TextUnit>
    <TextUnit id="271" loc="1.272">τῆς μιν ἀπεξείνωσαν ἁλίπλοοι ἀγρευτῆρες.</TextUnit>
    <TextUnit id="272" loc="1.273">ὣς ἄρα καὶ πλωτοῖσιν ἑὸς δόμος ἠδὲ θάλασσα</TextUnit>
    <TextUnit id="273" loc="1.274">πατρῴη καὶ χῶρος ἐφέστιος, ἔνθ' ἐγένοντο,</TextUnit>
    <TextUnit id="274" loc="1.275">στάζει ἐνὶ κραδίῃ γλυκερὸν γάνος, οὐδ' ἄρα μούνοις</TextUnit>
    <TextUnit id="275" loc="1.276">πατρὶς ἐφημερίοισι πέλει γλυκερώτατον ἄλλων:</TextUnit>
    <TextUnit id="276" loc="1.277">οὐδ' ἀλεγεινότερον καὶ κύντερον, ὅς κεν ἀνάγκῃ</TextUnit>
    <TextUnit id="277" loc="1.278">φυξίπολιν πάτρης τελέσῃ βίον ἀλγινόεντα,</TextUnit>
    <TextUnit id="278" loc="1.279">ξεῖνος ἐν ἀλλοδαποῖσιν ἀτιμίης ζυγὸν ἕλκων.</TextUnit>
    <TextUnit id="279" loc="1.280">ἐν κείνῃ γενεῇ καὶ καρκίνοι εἰσὶν ἀλῆται</TextUnit>
    <TextUnit id="280" loc="1.281">καρίδων τε νομαὶ καὶ ἀναιδέα φῦλα παγούρων,</TextUnit>
    <TextUnit id="281" loc="1.282">οἵτε καὶ ἀμφιβίοις ἐναρίθμιον αἶσαν ἔχουσι.</TextUnit>
    <TextUnit id="282" loc="1.283">πάντες δ' οἷσί τε κῶλον ὑπ' ὀστράκῳ ἐστήρικται,</TextUnit>
    <TextUnit id="283" loc="1.284">ὄστρακον ἐκδύνουσι γεραίτερον, ἄλλο δ' ἔνερθε</TextUnit>
    <TextUnit id="284" loc="1.285">σαρκὸς ὑπὲκ νεάτης ἀνατέλλεται: οἱ δὲ πάγουροι,</TextUnit>
    <TextUnit id="285" loc="1.286">ἡνίκα ῥηγνυμένοιο βίην φράσσωνται ἐλύτρου,</TextUnit>
    <TextUnit id="286" loc="1.287">πάντῃ μαιμώωσιν ἐδητύος ἰσχανόωντες,</TextUnit>
    <TextUnit id="287" loc="1.288">ῥηϊτέρη ῥινοῖο διάκρισις ὄφρα γένηται</TextUnit>
    <TextUnit id="288" loc="1.289">πλησαμένων: εὖτ' ἄν δὲ διατμαγὲν ἕρκος ὀλίσθῃ,</TextUnit>
    <TextUnit id="289" loc="1.290">οἱ δ' ἦτοι πρῶτον μὲν ἐπὶ ψαμάθοισι τέτανται</TextUnit>
    <TextUnit id="290" loc="1.291">αὔτως, οὔτε βορῆς μεμνημένοι οὔτε τευ ἄλλου,</TextUnit>
    <TextUnit id="291" loc="1.292">ἐλπόμενοι φθιμένοισι μετέμμεναι οὐδ' ἔτι θερμὸν</TextUnit>
    <TextUnit id="292" loc="1.293">ἐμπνείειν, ῥινῷ δὲ περιτρομέουσιν ἀραιῇ</TextUnit>
    <TextUnit id="293" loc="1.294">ἀρτιφύτῳ: μετὰ δ' αὖτις ἀγειρόμενοι νόον ἤδη</TextUnit>
    <TextUnit id="294" loc="1.295">βαιὸν θαρσήσαντες ἀπὸ ψαμάθοιο πάσαντο:</TextUnit>
    <TextUnit id="295" loc="1.296">τόφρα δὲ θυμὸν ἔχουσιν ἀμήχανον ἀδρανέοντες,</TextUnit>
    <TextUnit id="296" loc="1.297">ὄφρα περὶ μελέεσσι νέον σκέπας ἀμφιπαγείη.</TextUnit>
    <TextUnit id="297" loc="1.298">ὡς δέ τις ἰητὴρ νουσαχθέα φῶτα κομίζων</TextUnit>
    <TextUnit id="298" loc="1.299">ἤμασι μὲν πρώτοισι βορῆς ἀπόπαστον ἐρύκει,</TextUnit>
    <TextUnit id="299" loc="1.300">πήματος ἀμβλύνων μαλερὸν σθένος, αὐτὰρ ἔπειτα</TextUnit>
    <TextUnit id="300" loc="1.301">τυτθὰ βορῆς ὤρεξε νοσήλια, μέχρις ἅπασαν</TextUnit>
    <TextUnit id="301" loc="1.302">ἄτην γυιοβόρους τε δύας ὀδύνας τε καθήρῃ:</TextUnit>
    <TextUnit id="302" loc="1.303">ὣς οἵγ' ἀρτιφύτοισιν ἀναΐσσουσιν ἐλύτροις</TextUnit>
    <TextUnit id="303" loc="1.304">δειδιότες νούσοιο κακὰς ὑπὸ κῆρας ἀλύξαι.</TextUnit>
    <TextUnit id="304" loc="1.305">ἄλλοι δ' ἑρπυστῆρες ἁλὸς ναίουσιν ἐναύλους,</TextUnit>
    <TextUnit id="305" loc="1.306">πουλύποδες σκολιοὶ καὶ κορδύλος ἠδ' ἁλιεῦσιν</TextUnit>
    <TextUnit id="306" loc="1.307">ἐχθομένη σκολόπενδρα καὶ ὀσμύλος: οἱ δὲ καὶ αὐτοὶ</TextUnit>
    <TextUnit id="307" loc="1.308">ἀμφίβιοι: καί πού τις ἀνὴρ ἴδεν ἀγροιώτης</TextUnit>
    <TextUnit id="308" loc="1.309">γηπόνος, ἀγχιάλοισι φυτηκομίῃσι μεμηλώς,</TextUnit>
    <TextUnit id="309" loc="1.310">ὀσμύλον εὐκάρποις ἢ πούλυπον ἀμφὶ κράδῃσι</TextUnit>
    <TextUnit id="310" loc="1.311">πλεγνύμενον γλυκερόν τε φυτῶν ἀπὸ καρπὸν ἔδοντα.</TextUnit>
    <TextUnit id="311" loc="1.312">τοῖς δὲ μεθ' ἑρπυστῆρσιν ἴσον λάχεν οἶμα δολόφρων</TextUnit>
    <TextUnit id="312" loc="1.313">σηπίη: ἄλλα δὲ φῦλα μετ' οἴδμασιν ὀστρακόρινα,</TextUnit>
    <TextUnit id="313" loc="1.314">πολλὰ μὲν πέτρῃσι, τὰ δ' ἐν ψαμάθοισι νέμονται,</TextUnit>
    <TextUnit id="314" loc="1.315">νηρῖται στρόμβων τε γένος καὶ πορφύραι αὐταὶ</TextUnit>
    <TextUnit id="315" loc="1.316">κήρυκές τε μύες τε καὶ ἀτρεκὲς οὔνομα σωλὴν</TextUnit>
    <TextUnit id="316" loc="1.317">ὄστρεά θ' ἑρσήεντα καὶ ὀκριόεντες ἐχῖνοι:</TextUnit>
    <TextUnit id="317" loc="1.318">τοὺς εἴ τις καὶ τυτθὰ διατμήξας ἐνὶ πόντῳ</TextUnit>
    <TextUnit id="318" loc="1.319">ῥίψῃ, συμφυέες τε παλίνζωοί τε νέμονται.</TextUnit>
    <TextUnit id="319" loc="1.320">Καρκινάσιν δ' αὐταῖς μὲν ἐπ' ὄστρακον οὔτι πέφυκεν</TextUnit>
    <TextUnit id="320" loc="1.321">ἐκ γενετῆς, γυμναὶ δὲ καὶ ἀσκεπέες καὶ ἀφαυραὶ</TextUnit>
    <TextUnit id="321" loc="1.322">τίκτονται, κτητοὺς δὲ δόμους ἐπιμηχανόωνται,</TextUnit>
    <TextUnit id="322" loc="1.323">ἀβληχροῖς μελέεσσι νόθον σκέπας ἀμφιβαλοῦσαι:</TextUnit>
    <TextUnit id="323" loc="1.324">εὖτε γὰρ ἀθρήσωσι λελειμμένον ὀρφανὸν αὔτως</TextUnit>
    <TextUnit id="324" loc="1.325">ὄστρακον, οἰκητῆρος ἀνέστιον οἰχομένοιο,</TextUnit>
    <TextUnit id="325" loc="1.326">αἵδ' εἴσω καταδῦσαι ὑπ' ἀλλοτρίοισιν ἐλύτροις</TextUnit>
    <TextUnit id="326" loc="1.327">ἑζόμεναι ναίουσι καὶ ὃν κτήσαντο μέλαθρον:</TextUnit>
    <TextUnit id="327" loc="1.328">τῷ δὲ συνερπύζουσι καὶ ἔνδοθεν ἕρκος ἄγουσιν,</TextUnit>
    <TextUnit id="328" loc="1.329">εἴτε τι νηρίτης ἔλιπε σκέπας εἴτε τι κῆρυξ</TextUnit>
    <TextUnit id="329" loc="1.330">ἢ στρόμβος: στρόμβων δὲ δύσεις φιλέουσι μάλιστα,</TextUnit>
    <TextUnit id="330" loc="1.331">οὕνεκεν εὐρεῖαί τε μένειν κοῦφαί τε φέρεσθαι.</TextUnit>
    <TextUnit id="331" loc="1.332">ἀλλ' ὅτ' ἀεξομένη πλήσῃ μυχὸν ἔνδον ἐοῦσα</TextUnit>
    <TextUnit id="332" loc="1.333">καρκινάς, οὐκέτι κεῖνον ἔχει δόμον, ἀλλὰ λιποῦσα</TextUnit>
    <TextUnit id="333" loc="1.334">δίζεται εὐρύτερον κόχλου κύτος ἀμφιβαλέσθαι.</TextUnit>
    <TextUnit id="334" loc="1.335">πολλάκι δὲ γλαφυρῆς κύμβης πέρι καρκινάδεσσιν</TextUnit>
    <TextUnit id="335" loc="1.336">ἀλκὴ καὶ μέγα νεῖκος ἐγείρεται, ἐκ δ' ἐλάσασα</TextUnit>
    <TextUnit id="336" loc="1.337">κρείττων χειροτέρην δόμον ἄρμενον ἀμφέθετ' αὐτή.</TextUnit>
    <TextUnit id="337" loc="1.338">ἔστι δέ τις γλαφυρῷ κεκαλυμμένος ὀστράκῳ ἰχθύς,</TextUnit>
    <TextUnit id="338" loc="1.339">μορφὴν πουλυπόδεσσιν ἀλίγκιος, ὃν καλέουσι</TextUnit>
    <TextUnit id="339" loc="1.340">ναυτίλον, οἰκείῃσιν ἐπικλέα ναυτιλίῃσι:</TextUnit>
    <TextUnit id="340" loc="1.341">ναίει μὲν ψαμάθοις, ἀνὰ δ' ἔρχεται ἄκρον ἐς ὕδωρ</TextUnit>
    <TextUnit id="341" loc="1.342">πρηνής, ὄφρα κε μή μιν ἐνιπλήσειε θάλασσα:</TextUnit>
    <TextUnit id="342" loc="1.343">ἀλλ' ὅτ' ἀναπλώσῃ ῥοθίων ὕπερ ̓Αμφιτρίτης,</TextUnit>
    <TextUnit id="343" loc="1.344">αἶψα μεταστρεφθεὶς ναυτίλλεται, ὥστ' ἀκάτοιο</TextUnit>
    <TextUnit id="344" loc="1.345">ἴδρις ἀνήρ: δοιοὺς μὲν ἄνω πόδας ὥστε κάλωας</TextUnit>
    <TextUnit id="345" loc="1.346">ἀντανύει, μέσσος δὲ διαρρέει ἠΰτε λαῖφος</TextUnit>
    <TextUnit id="346" loc="1.347">λεπτὸς ὑμήν, ἀνέμῳ τε τιταίνεται: αὐτὰρ ἔνερθε</TextUnit>
    <TextUnit id="347" loc="1.348">δοιοὶ ἁλὸς ψαύοντες, ἐοικότες οἰήκεσσι,</TextUnit>
    <TextUnit id="348" loc="1.349">πομποί τ' ἰθύνουσι δόμον καὶ νῆα καὶ ἰχθύν.</TextUnit>
    <TextUnit id="349" loc="1.350">ἀλλ' ὅτε ταρβήσῃ σχεδόθεν κακόν, οὐκέτ' ἀήταις</TextUnit>
    <TextUnit id="350" loc="1.351">φεύγει ἐπιτρέψας, σὺν δ' ἔσπασε πάντα χαλινά,</TextUnit>
    <TextUnit id="351" loc="1.352">ἱστία τ' οἴηκάς τε, τὸ δ' ἀθρόον ἔνδον ἔδεκτο</TextUnit>
    <TextUnit id="352" loc="1.353">κῦμα βαρυνόμενός τε καθέλκεται ὕδατος ὁρμῇ.</TextUnit>
    <TextUnit id="353" loc="1.354">ὦ πόποι, ὃς πρώτιστος ὄχους ἁλὸς εὕρατο νῆας,</TextUnit>
    <TextUnit id="354" loc="1.355">εἴτ' οὖν ἀθανάτων τις ἐπεφράσατ' εἴτε τις ἀνὴρ</TextUnit>
    <TextUnit id="355" loc="1.356">τολμήεις πρώτιστος ἐπεύξατο κῦμα περῆσαι,</TextUnit>
    <TextUnit id="356" loc="1.357">ἦ που κεῖνον ἰδὼν πλόον ἰχθύος εἴκελον ἔργον</TextUnit>
    <TextUnit id="357" loc="1.358">δουροπαγὲς τόρνωσε, τὰ μὲν πνοιῇσι πετάσσας</TextUnit>
    <TextUnit id="358" loc="1.359">ἐκ προτόνων, τὰ δ' ὄπισθε χαλινωτήρια νηῶν.</TextUnit>
    <TextUnit id="359" loc="1.360">κήτεα δ' ὀβριμόγυια, πελώρια, θαύματα πόντου,</TextUnit>
    <TextUnit id="360" loc="1.361">ἀλκῇ ἀμαιμακέτῳ βεβριθότα, δεῖμα μὲν ὅσσοις</TextUnit>
    <TextUnit id="361" loc="1.362">εἰσιδέειν, αἰεὶ δ' ὀλοῇ κεκορυθμένα λύσσῃ,</TextUnit>
    <TextUnit id="362" loc="1.363">πολλὰ μὲν εὐρυπόροισιν ἐνιστρέφεται πελάγεσσιν,</TextUnit>
    <TextUnit id="363" loc="1.364">ἔνθα Ποσειδάωνος ἀτέκμαρτοι περιωπαί,</TextUnit>
    <TextUnit id="364" loc="1.365">παῦρα δὲ ῥηγμίνων σχεδὸν ἔρχεται, ὅσσα φέρουσιν</TextUnit>
    <TextUnit id="365" loc="1.366">ἠϊόνες βαρύθοντα καὶ οὐκ ἀπολείπεται ἅλμης:</TextUnit>
    <TextUnit id="366" loc="1.367">τῶν ἦτοι κρυερός τε λέων βλοσυρή τε ζύγαινα</TextUnit>
    <TextUnit id="367" loc="1.368">πορδάλιές τ' ὀλοαὶ καὶ φύσαλοι αἰθυκτῆρες:</TextUnit>
    <TextUnit id="368" loc="1.369">ἐν δὲ μέλαν θύννων ζαμενὲς γένος, ἐν δὲ δαφοινὴ</TextUnit>
    <TextUnit id="369" loc="1.370">πρῆστις ἀταρτηρῆς τε δυσαντέα χάσματα λάμνης,</TextUnit>
    <TextUnit id="370" loc="1.371">μάλθη τ' οὐ μαλακῇσιν ἐπώνυμος ἀδρανίῃσι,</TextUnit>
    <TextUnit id="371" loc="1.372">κριοί τ' ἀργαλέοι καὶ ἀπαίσιον ἄχθος ὑαίνης</TextUnit>
    <TextUnit id="372" loc="1.373">καὶ κύνες ἁρπακτῆρες ἀναιδέες: ἐν δὲ κύνεσσι</TextUnit>
    <TextUnit id="373" loc="1.374">τριχθαδίη γενεή: τὸ μὲν ἄγριον ἐν πελάγεσσι</TextUnit>
    <TextUnit id="374" loc="1.375">κήτεσι λευγαλέοις ἐναρίθμιον: ἄλλα δὲ φῦλα</TextUnit>
    <TextUnit id="375" loc="1.376">διπλόα καρτίστοισι μετ' ἰχθύσι δινεύονται</TextUnit>
    <TextUnit id="376" loc="1.377">πηλοῖς ἐν βαθέεσσι: τὸ μὲν κέντροισι κελαινοῖς</TextUnit>
    <TextUnit id="377" loc="1.378">κεντρίναι αὐδώωνται ἐπώνυμοι: ἄλλο δ' ὁμαρτῇ</TextUnit>
    <TextUnit id="378" loc="1.379">κλείονται γαλεοί: γαλεῶν δ' ἑτερότροπα φῦλα</TextUnit>
    <TextUnit id="379" loc="1.380">σκύμνοι καὶ λεῖοι καὶ ἀκανθίαι: ἐν δ' ἄρα τοῖσι</TextUnit>
    <TextUnit id="380" loc="1.381">ῥῖναι ἀλωπεκίαι καὶ ποικίλοι: εἴκελα δ' ἔργα</TextUnit>
    <TextUnit id="381" loc="1.382">πᾶσιν ὁμοῦ φορβή τε σύν ἀλλήλοις τε νέμονται.</TextUnit>
    <TextUnit id="382" loc="1.383">δελφῖνες δ' ἀκταῖς τε πολυρραθάγοισι γάνυνται</TextUnit>
    <TextUnit id="383" loc="1.384">καὶ πελάγη ναίουσι, καὶ οὔποθι νόσφι θάλασσα</TextUnit>
    <TextUnit id="384" loc="1.385">δελφίνων: περὶ γάρ σφε Ποσειδάων ἀγαπάζει:</TextUnit>
    <TextUnit id="385" loc="1.386">οὕνεκά οἱ κούρην κυανώπιδα Νηρηΐνην</TextUnit>
    <TextUnit id="386" loc="1.387">μαιομένῳ φεύγουσαν ἑὸν λέχος ̓Αμφιτρίτην</TextUnit>
    <TextUnit id="387" loc="1.388">φρασσάμενοι δελφῖνες ἐν ̓Ωκεανοῖο δόμοισι</TextUnit>
    <TextUnit id="388" loc="1.389">κευθομένην ἤγγειλαν: ὁ δ' αὐτίκα κυανοχαίτης</TextUnit>
    <TextUnit id="389" loc="1.390">παρθένον ἐξήρπαξεν ἀναινομένην τε δάμασσε.</TextUnit>
    <TextUnit id="390" loc="1.391">καὶ τὴν μὲν παράκοιτιν, ἁλὸς βασίλειαν, ἔθηκε,</TextUnit>
    <TextUnit id="391" loc="1.392">ἀγγελίης δ' ᾔνησεν ἐνηέας οὓς θεράποντας,</TextUnit>
    <TextUnit id="392" loc="1.393">κλήρῳ δ' ἐν σφετέρῳ περιώσιον ὤπασε τιμήν.</TextUnit>
    <TextUnit id="393" loc="1.394">ἔστι δ' ἀμειλίκτοις ἐνὶ κήτεσιν ἅσσα καὶ ἅλμης</TextUnit>
    <TextUnit id="394" loc="1.395">ἐκτὸς ἐπὶ τραφερῆς φυσίζοον ἔρχεται οὖδας:</TextUnit>
    <TextUnit id="395" loc="1.396">δηρὸν δ' ἠϊόνεσσι καὶ ἀγχιάλοισιν ἀρούραις</TextUnit>
    <TextUnit id="396" loc="1.397">μίσγοντ' ἐγχέλυές τε καὶ ἀσπισδόεσσα χελώνη</TextUnit>
    <TextUnit id="397" loc="1.398">καστορίδες τ' ὀλοαὶ δυσπενθέες, αἵ τ' ἀλεγεινὴν</TextUnit>
    <TextUnit id="398" loc="1.399">ὄσσαν ἐπὶ κροκάλῃσιν ἀπαίσιον ὠρύονται</TextUnit>
    <TextUnit id="399" loc="1.400">ἀνδράσιν: ὃς δέ κε γῆρυν ἐν οὔασιν ἀλγινόεσσαν</TextUnit>
    <TextUnit id="400" loc="1.401">δέξηται στυγερῆς τ' ἐνοπῆς κωκυτὸν ἀκούσῃ,</TextUnit>
    <TextUnit id="401" loc="1.402">οὐ τηλοῦ θανάτοιο τάχ' ἔσσεται, ἀλλά οἱ ἄτην</TextUnit>
    <TextUnit id="402" loc="1.403">καὶ μόρον αἰνοτάτη κείνη μαντεύεται αὐδή.</TextUnit>
    <TextUnit id="403" loc="1.404">ναὶ μὴν καὶ φάλαιναν ἀναιδέα φασὶ θαλάσσης</TextUnit>
    <TextUnit id="404" loc="1.405">ἐκβαίνειν χέρσονδε καὶ ἠελίοιο θέρεσθαι.</TextUnit>
    <TextUnit id="405" loc="1.406">φῶκαι δ' ἐννύχιαι μέν ἀεὶ λείπουσι θάλασσαν,</TextUnit>
    <TextUnit id="406" loc="1.407">πολλάκι δ' ἠμάτιαι πέτραις ἐνὶ καὶ ψαμάθοισιν</TextUnit>
    <TextUnit id="407" loc="1.408">εὔκηλοι μίμνουσι καὶ ἔξαλον ὕπνον ἔχουσι.</TextUnit>
    <TextUnit id="408" loc="1.409">Ζεῦ πάτερ, ἐς δὲ σὲ πάντα καὶ ἐκ σέθεν ἐρρίζωνται:</TextUnit>
    <TextUnit id="409" loc="1.410">εἴτ' οὖν αἰθέρος οἶκον ὑπέρτατον εἵτ' ἄρα πάντῃ</TextUnit>
    <TextUnit id="410" loc="1.411">ναιετάεις: θνητῷ γὰρ ἀμήχανον ἐξονομῆναι.</TextUnit>
    <TextUnit id="411" loc="1.412">οἵῃ σὺν φιλότητι διακρίνας ἐκέδασσας</TextUnit>
    <TextUnit id="412" loc="1.413">αἰθέρα τ' αἰγλήεντα καὶ ἠέρα καὶ χυτὸν ὕδωρ</TextUnit>
    <TextUnit id="413" loc="1.414">καὶ χθόνα παμμήτειραν, ἀπ' ἀλλήλων μὲν ἕκαστα,</TextUnit>
    <TextUnit id="414" loc="1.415">πάντα δ' ἐν ἀλλήλοισιν ὁμοφροσύνης ὑπὸ δεσμῷ</TextUnit>
    <TextUnit id="415" loc="1.416">ἀρρήκτῳ συνέδησας, ἀναγκαίῃ δ' ἐπέρεισας</TextUnit>
    <TextUnit id="416" loc="1.417">ἀστεμφῆ πάγκοινον ὑπό ζυγόν: οὔτε γὰρ αἰθὴρ</TextUnit>
    <TextUnit id="417" loc="1.418">ἠέρος οὔτ' ἀήρ ἄτερ ὕδατος, οὐδὲ μὲν ὕδωρ</TextUnit>
    <TextUnit id="418" loc="1.419">γαίης νόσφι τέτυκται, ἐν ἀλλήλοις δὲ φύονται,</TextUnit>
    <TextUnit id="419" loc="1.420">πάντα δ' ὁδὸν μίαν εἶσι, μίαν δ' ἀνελίσσετ' ἀμοιβήν.</TextUnit>
    <TextUnit id="420" loc="1.421">τοὔνεκα καὶ ξυνῇσιν ὁμηρεύουσι γενέθλαις</TextUnit>
    <TextUnit id="421" loc="1.422">ἀμφιβίων: καὶ τοὶ μὲν ἀναστείχους' ἐπὶ γαῖαν</TextUnit>
    <TextUnit id="422" loc="1.423">ποντόθεν, ἄλλοι δ' αὖτε κατ' ἠέρος ̓Αμφιτρίτῃ</TextUnit>
    <TextUnit id="423" loc="1.424">μίσγονται, κοῦφοί τε λάροι στονόεντά τε φῦλα</TextUnit>
    <TextUnit id="424" loc="1.425">ἁλκυόνων κρατεροί θ' ἁλιαίετοι ἁρπακτῆρες</TextUnit>
    <TextUnit id="425" loc="1.426">ἄλλα θ' ὅς' ἰχθυάᾳ διερῆς τ' ἐπιβάλλεται ἄγρης.</TextUnit>
    <TextUnit id="426" loc="1.427">ἠέρα δ' αὖ τέμνουσι καὶ εἰνάλιοί περ ἐόντες</TextUnit>
    <TextUnit id="427" loc="1.428">τευθίδες ἱρήκων τε γένος βυθίη τε χελιδών:</TextUnit>
    <TextUnit id="428" loc="1.429">οἱ δ' ὅτε ταρβήσωσιν ὑπέρτερον ἐγγύθεν ἰχθύν,</TextUnit>
    <TextUnit id="429" loc="1.430">ἐξ ἁλὸς ἀνθρώσκουσι καὶ ἠέριοι ποτέονται.</TextUnit>
    <TextUnit id="430" loc="1.431">ἀλλ' αἱ μὲν καὶ τῆλε καὶ ὑψόθι ταρσὸν ἱεῖσι</TextUnit>
    <TextUnit id="431" loc="1.432">τευθίδες: ἧτε κεν ὄρνιν ὀΐσσεαι οὐδὲ μὲν ἰχθὺν</TextUnit>
    <TextUnit id="432" loc="1.433">εἰσοράαν, ἀγεληδὸν ὅθ' ὁρμήσωσι πέτεσθαι:</TextUnit>
    <TextUnit id="433" loc="1.434">αἱ δ' ἄρα τῶν ὑπένερθε χελιδόνες οἶμον ἔχουσι:</TextUnit>
    <TextUnit id="434" loc="1.435">ἵρηκες δ' αὐτῆς ἅλμης σχεδὸν ἠερέθονται,</TextUnit>
    <TextUnit id="435" loc="1.436">ἄκρον ἐπιψαύοντες ἁλὸς πόρον, ὅσσον ἰδέσθαι</TextUnit>
    <TextUnit id="436" loc="1.437">ἄμφω νηχομένοισι καὶ ἱπταμένοισιν ὁμοῖοι.</TextUnit>
    <TextUnit id="437" loc="1.438">αἵδε μὲν ὥστε πόληες ἐν ἰχθύσιν, οἵδε θ' ὅμιλοι</TextUnit>
    <TextUnit id="438" loc="1.439">κεκριμένοι γεγάασιν ἁλιπλάγκτοιο γενέθλης.</TextUnit>
    <TextUnit id="439" loc="1.440">τῶν δ' οἱ μὲν μὲν πλάζονται ἀολλέες, αἰόλα φῦλα,</TextUnit>
    <TextUnit id="440" loc="1.441">πώεσιν ἤ στρατιῇσιν ἐοικότες, οἵ τ' ἀγελαῖοι</TextUnit>
    <TextUnit id="441" loc="1.442">κέκληνται: τοὶ δ' αὖτε κατὰ στίχας: οἱ δὲ λόχοισιν</TextUnit>
    <TextUnit id="442" loc="1.443">εἴκελοι ἢ δεκάδεσσιν: ὁ δ' ἔρχεται οἶος ἀπ' ἄλλων</TextUnit>
    <TextUnit id="443" loc="1.444">μουναδὸν ὁρμηθείς: περόωσι δὲ δίζυγες ἄλλοι:</TextUnit>
    <TextUnit id="444" loc="1.445">οἱ δ' αὐτοῦ θαλάμῃσιν ἐν οἰκείῃσι μένουσι.</TextUnit>
    <TextUnit id="445" loc="1.446">χείματι μὲν δὴ πάντες ἀελλάων στροφάλιγγας</TextUnit>
    <TextUnit id="446" loc="1.447">σμερδαλέας αὐτοῦ τε δυσηχέος οἴδματα πόντου</TextUnit>
    <TextUnit id="447" loc="1.448">ἔξοχα δειμαίνουσιν: ἐπεὶ περιώσιον ἄλλων</TextUnit>
    <TextUnit id="448" loc="1.449">ἰχθυόεντα γένεθλα φίλην πέφρικε θάλασσαν</TextUnit>
    <TextUnit id="449" loc="1.450">μαινομένην: τότε δ' οἱ μὲν ἀμησάμενοι πτερύγεσσι</TextUnit>
    <TextUnit id="450" loc="1.451">ψάμμον ὑποπτήσσουσιν ἀνάλκιδες: οἱ δ' ὑπὸ πέτραις</TextUnit>
    <TextUnit id="451" loc="1.452">εἰλόμενοι δύνουσιν ἀολλέες: οἱ δὲ βάθιστα</TextUnit>
    <TextUnit id="452" loc="1.453">ἐς πελάγη φεύγουσι κάτω μυχάτην ὑπὸ βύσσαν:</TextUnit>
    <TextUnit id="453" loc="1.454">κεῖνα γὰρ οὔτε λίην προκυλίνδεται οὔθ' ὑπ' ἀήταις</TextUnit>
    <TextUnit id="454" loc="1.455">πρυμνόθεν εἱλεῖται, διὰ δ' ἔσσυται οὔτις ἄελλα</TextUnit>
    <TextUnit id="455" loc="1.456">ῥίζαν ἁλὸς νεάτην: μέγα δέ σφισι βένθος ἐρύκει</TextUnit>
    <TextUnit id="456" loc="1.457">ῥιγεδανὰς ὀδύνας καὶ ἀπηνέα χείματος ὁρμήν.</TextUnit>
    <TextUnit id="457" loc="1.458">ἀλλ' ὁπότ' ἀνθεμόεσσαι ἐπὶ χθονὸς εἴαρος ὧραι</TextUnit>
    <TextUnit id="458" loc="1.459">πορφύρεον γελάσωσιν, ἀναπνεύσῃ δὲ θάλασσα</TextUnit>
    <TextUnit id="459" loc="1.460">χείματος εὐδιόωσα γαληναίη τε γένηται</TextUnit>
    <TextUnit id="460" loc="1.461">ἤπια κυμαίνουσα, τότ' ἰχθύες ἄλλοθεν ἄλλοι</TextUnit>
    <TextUnit id="461" loc="1.462">πανσυδίῃ φοιτῶσι γεγηθότες ἐγγύθι γαίης.</TextUnit>
    <TextUnit id="462" loc="1.463">ὡς δὲ πολυρραίσταο νέφος πολέμοιο φυγοῦσα</TextUnit>
    <TextUnit id="463" loc="1.464">ὀλβίη ἀθανάτοισι φίλη πόλις, ἥν ῥά τε δηρὸν</TextUnit>
    <TextUnit id="464" loc="1.465">δυσμενέων πάγχαλκος ἐπεπλήμμυρε θύελλα,</TextUnit>
    <TextUnit id="465" loc="1.466">ὀψὲ δ' ἀπολλήξασα καὶ ἀμπνεύσασα μόθοιο</TextUnit>
    <TextUnit id="466" loc="1.467">ἀσπασίως γάνυταί τε καὶ εἰρήνης καμάτοισι</TextUnit>
    <TextUnit id="467" loc="1.468">τέρπεται ἁρπαλέοισι καὶ εὔδιος εἰλαπινάζει,</TextUnit>
    <TextUnit id="468" loc="1.469">ἀνδρῶν τε πλήθουσα χοροιτυπίης τε γυναικῶν:</TextUnit>
    <TextUnit id="469" loc="1.470">ὣς οἱ λευγαλέους τε πόνους καὶ φρῖκα θαλάσσης</TextUnit>
    <TextUnit id="470" loc="1.471">ἀσπασίως προφυγόντες, ὑπεὶρ ἅλα καγχαλόωντες,</TextUnit>
    <TextUnit id="471" loc="1.472">θρώσκοντες θύνουσι χοροιτυπέουσιν ὁμοῖοι.</TextUnit>
    <TextUnit id="472" loc="1.473">εἴαρι δὲ γλυκὺς οἶστρος ἀναγκαίης ̓Αφροδίτης</TextUnit>
    <TextUnit id="473" loc="1.474">καὶ γάμοι ἡβώωσι καὶ ἀλλήλων φιλότητες</TextUnit>
    <TextUnit id="474" loc="1.475">πᾶσιν, ὅσοι γαῖάν τε φερέσβιον οἵ τ' ἀνὰ κόλπους</TextUnit>
    <TextUnit id="475" loc="1.476">ἠέρος οἵ τ' ἀνὰ πόντον ἐριβρύχην δονέονται.</TextUnit>
    <TextUnit id="476" loc="1.477">εἴαρι δὲ πλεῖστον νεπόδων γένος Εἰλείθυιαι</TextUnit>
    <TextUnit id="477" loc="1.478">ὠοφόρων παύουσι βαρυνομένων ὠδίνων.</TextUnit>
    <TextUnit id="478" loc="1.479">αἱ μὲν γὰρ γενεῆς κεχρημέναι ἠδὲ τόκοιο</TextUnit>
    <TextUnit id="479" loc="1.480">θήλεες ἐν ψαμάθοισιν ἀποθλίβουσιν ἀραιὰς</TextUnit>
    <TextUnit id="480" loc="1.481">γαστέρας: οὐ γὰρ ῥεῖα διΐσταται, ἀλλ' ἐνέχονται</TextUnit>
    <TextUnit id="481" loc="1.482">ὠὰ μετ' ἀλλήλοισιν ἀρηρότα νηδύος εἴσω,</TextUnit>
    <TextUnit id="482" loc="1.483">φύρδην συμπεφυῶτα: τὰ δ' ἀθρόα πῶς κε τέκοιεν;</TextUnit>
    <TextUnit id="483" loc="1.484">στεινόμεναι δ' ὀδύνῃσι μόγις κρίνουσι γενέθλην.</TextUnit>
    <TextUnit id="484" loc="1.485">ὡς οὐ ῥηϊδίην γενεὴν οὐδ' ἰχθύσι Μοῖραι</TextUnit>
    <TextUnit id="485" loc="1.486">ὤπασαν, οὐδ' ἄρα μοῦνον ἐπιχθονίῃσι γυναιξὶν</TextUnit>
    <TextUnit id="486" loc="1.487">ἄλγεα, πάντῃ δ' εἰσὶν ἐπαχθέες Εἰλείθυιαι.</TextUnit>
    <TextUnit id="487" loc="1.488">ἄρσενες αὖτ' ἄλλοι μὲν ἐπ' ἰχθύσι κῆρας ἄγοντες</TextUnit>
    <TextUnit id="488" loc="1.489">δαιτυμόνες ῥηγμῖσιν ἐπειγόμενοι πελάουσιν:</TextUnit>
    <TextUnit id="489" loc="1.490">ἄλλοι δ' αὖ μετόπισθε διωκόμενοι προθέουσι</TextUnit>
    <TextUnit id="490" loc="1.491">θηλυτέραις ἀγέλῃσιν, ἐπεὶ φιλότητος ἔρωτι</TextUnit>
    <TextUnit id="491" loc="1.492">ἑλκόμεναι σπεύδουσι μετ' ἄρσενας ἀσχέτῳ ὁρμῇ.</TextUnit>
    <TextUnit id="492" loc="1.493">ἔνθ' οἱ μὲν σφετέρας ἐπὶ γαστέρας ἀλλήλοισι</TextUnit>
    <TextUnit id="493" loc="1.494">τριβόμενοι θορὸν ὑγρὸν ἀπορραίνουσιν ὄπισθεν,</TextUnit>
    <TextUnit id="494" loc="1.495">αἱ δ' οἴστρῳ μεμαυῖαι ἐπαΐγδην στομάτεσσι</TextUnit>
    <TextUnit id="495" loc="1.496">κάπτουσιν: τοίῳ δὲ γάμῳ πλήθουσι γόνοιο.</TextUnit>
    <TextUnit id="496" loc="1.497">πλεῖστος μὲν νόμος οὗτος ἐν ἰχθύσιν: οἱ δὲ καὶ εὐνὰς</TextUnit>
    <TextUnit id="497" loc="1.498">καὶ θαλάμους ἀλόχους τε διακριδὸν ἀμφὶς ἔχουσι</TextUnit>
    <TextUnit id="498" loc="1.499">ζευξάμενοι: πολλὴ γὰρ ἐν ἰχθύσιν ἔστ' ̓Αφροδίτη</TextUnit>
    <TextUnit id="499" loc="1.500">Οἶστρός τε Ζῆλός τε, βαρὺς θεός, ὅσσα τε τίκτει</TextUnit>
    <TextUnit id="500" loc="1.501">θερμὸς ̓́Ερως, ὅτε λάβρον ἐνὶ φρεσὶ κῶμον ὀρίνει.</TextUnit>
    <TextUnit id="501" loc="1.502">πολλοὶ δ' ἀλλήλοισι διασταδὸν εἵνεκεν εὐνῆς</TextUnit>
    <TextUnit id="502" loc="1.503">μάρνανται, μνηστῆρσιν ἐοικότες, οἵ περὶ νύμφην</TextUnit>
    <TextUnit id="503" loc="1.504">πολλοὶ ἀγειρόμενοι καὶ ὁμοίϊοι ἀντιφέρονται</TextUnit>
    <TextUnit id="504" loc="1.505">ὄλβῳ τ' ἀγλαΐῃ τε: τὰ δ' ἰχθύσιν οὐ παρέασιν,</TextUnit>
    <TextUnit id="505" loc="1.506">ἀλλ' ἀλκὴ γένυές τε καὶ ἔνδοθι κάρχαρον ἕρκος,</TextUnit>
    <TextUnit id="506" loc="1.507">τοῖσιν ἀεθλεύουσι καὶ ἐς γάμον ὁπλίζονται:</TextUnit>
    <TextUnit id="507" loc="1.508">τοῖσι δ' ὅ κεν προβάληται, ὁμοῦ γάμον εὕρατο νίκῃ.</TextUnit>
    <TextUnit id="508" loc="1.509">καὶ τοὶ μὲν πλεόνεσσιν ὁμευναίαις ἀλόχοισι</TextUnit>
    <TextUnit id="509" loc="1.510">τέρπονται, σάργων τε γένος καὶ κόσσυφος αἴθων:</TextUnit>
    <TextUnit id="510" loc="1.511">τοὶ δὲ μίαν στέργουσι καὶ ἀμφιέπουσιν ἄκοιτιν,</TextUnit>
    <TextUnit id="511" loc="1.512">κάνθαροι αἰτναῖοί τε, καὶ οὐ πλεόνεσσι γάνυνται.</TextUnit>
    <TextUnit id="512" loc="1.513">ἀλλ' οὐκ ἐγχελύεσσιν ὁμοίϊον οὔτε χελώναις</TextUnit>
    <TextUnit id="513" loc="1.514">οὔτ' οὖν πουλυπόδεσσι γάμου τέλος οὔτε κελαινῇ</TextUnit>
    <TextUnit id="514" loc="1.515">μυραίνῃ, λεχέων δὲ παράτροπον αἶσαν ἔχουσιν:</TextUnit>
    <TextUnit id="515" loc="1.516">αἱ μὲν γὰρ σπειρηδὸν ἐν ἀλλήλῃσι χυθεῖσαι</TextUnit>
    <TextUnit id="516" loc="1.517">ἐγχέλυες δέμας ὑγρὸν ἀναστρωφῶσι θαμειαὶ</TextUnit>
    <TextUnit id="517" loc="1.518">πλεγνύμεναι, τάων δὲ κατείβεται εἴκελος ἀφρῷ</TextUnit>
    <TextUnit id="518" loc="1.519">ἰχώρ, ἐν ψαμάθοις τε καλύπτεται: ἡ δέ μιν ἰλὺς</TextUnit>
    <TextUnit id="519" loc="1.520">δεξαμένη κυέει τε καὶ ἐγχελύων τέκεν ὁλκούς.</TextUnit>
    <TextUnit id="520" loc="1.521">τοίη καὶ γόγγροισιν ὀλισθηροῖσι γενέθλη.</TextUnit>
    <TextUnit id="521" loc="1.522">αἱ δὲ μέγα τρομέουσι καὶ ἐχθαίρουσι χελῶναι</TextUnit>
    <TextUnit id="522" loc="1.523">ὃν γάμον: οὐ γὰρ τῇσιν ἐφίμερος οἷα καὶ ἄλλοις</TextUnit>
    <TextUnit id="523" loc="1.524">τερπωλὴ λεχέων, πολὺ δὲ πλέον ἄλγος ἔχουσι:</TextUnit>
    <TextUnit id="524" loc="1.525">σκληρὸν γὰρ μάλα κέντρον ἐν ἄρσεσιν εἰς ̓Αφροδίτην,</TextUnit>
    <TextUnit id="525" loc="1.526">ὀστέον οὐκ ἐπιεικτόν, ἀτερπέϊ θήγεται εὐνῇ.</TextUnit>
    <TextUnit id="526" loc="1.527">τοὔνεκα μάρνανταί τε παλιγνάμπτοισί τ' ὀδοῦσιν</TextUnit>
    <TextUnit id="527" loc="1.528">ἀλλήλους δάπτουσιν, ὅτε σχεδὸν ἀντιάσωσιν,</TextUnit>
    <TextUnit id="528" loc="1.529">αἱ μὲν ἀλευόμεναι τρηχὺν γάμον, οἱ δ' ἀεκουσῶν</TextUnit>
    <TextUnit id="529" loc="1.530">εὐνῆς ἱμείροντες ἑκούσιοι, εἰσόκεν ἀλκῇ</TextUnit>
    <TextUnit id="530" loc="1.531">νικήσας ζεύξῃ μιν ἀναγκαίῃ φιλότητι,</TextUnit>
    <TextUnit id="531" loc="1.532">ἠΰτε ληϊδίην, πολέμου γέρας. εἴκελα δ' εὐνῆς</TextUnit>
    <TextUnit id="532" loc="1.533">ἔργα κυσὶ χθονίοισι καὶ εἰναλίῃσι χελώναις:</TextUnit>
    <TextUnit id="533" loc="1.534">εἴκελα καὶ φώκῃσιν: ἐπεὶ μάλα δηρὸν ἕκαστοι</TextUnit>
    <TextUnit id="534" loc="1.535">ἐξόπιθεν συνέχονται, ἀρηρότες ἠΰτε δεσμῷ.</TextUnit>
    <TextUnit id="535" loc="1.536">πουλύποδος δ' ὀλοοί τε γάμοι καὶ πικρὸς ὄλεθρος</TextUnit>
    <TextUnit id="536" loc="1.537">συμφέρεται, ξυνὸν δὲ τέλος θανάτοιο καὶ εὐνῆς:</TextUnit>
    <TextUnit id="537" loc="1.538">οὐ γὰρ πρὶν φιλότητος ἀπίσχεται οὐδ' ἀπολήγει,</TextUnit>
    <TextUnit id="538" loc="1.539">πρίν μιν ἀπὸ μελέων προλίπῃ σθένος ἀδρανέοντα,</TextUnit>
    <TextUnit id="539" loc="1.540">αὐτὸς δ' ἐν ψαμάθοισι πεσὼν ἀμενηνὸς ὄληται:</TextUnit>
    <TextUnit id="540" loc="1.541">πάντες γάρ μιν ἔδουσιν, ὅσοι σχεδὸν ἀντιάσωσι,</TextUnit>
    <TextUnit id="541" loc="1.542">καρκινάδες δειλαὶ καὶ καρκίνοι ἠδὲ καὶ ἄλλοι</TextUnit>
    <TextUnit id="542" loc="1.543">ἰχθύες, οὓς πάρος αὐτὸς ἐδαίνυτο ῥεῖα μεθέρπων:</TextUnit>
    <TextUnit id="543" loc="1.544">τοῖς ὑπὸ καὶ ζωός περ ἐὼν ἔτι κείμενος αὔτως,</TextUnit>
    <TextUnit id="544" loc="1.545">οὐδὲν ἀμυνόμενος, δαιτρεύεται, ὄφρα θάνῃσι.</TextUnit>
    <TextUnit id="545" loc="1.546">τοίῳ δυστερπεῖ φιλοτησίῳ ὄλλυτ' ὀλέθρῳ.</TextUnit>
    <TextUnit id="546" loc="1.547">ὣς δ' αὔτως καὶ θῆλυς ὑπ' ὠδίνων μογέουσα</TextUnit>
    <TextUnit id="547" loc="1.548">ὄλλυται: οὐ γὰρ τῇσιν ἀποκριδὸν οἷα καὶ ἄλλοις</TextUnit>
    <TextUnit id="548" loc="1.549">ὠὰ διαθρώσκουσιν, ἀρηρότα δ' ἀλλήλοισι</TextUnit>
    <TextUnit id="549" loc="1.550">βοτρυδὸν στεινοῖο μόγις διανίσσεται αὐλοῦ.</TextUnit>
    <TextUnit id="550" loc="1.551">τοὔνεκα καὶ λυκάβαντος ὑπέρτερον οὔποτε μέτρον</TextUnit>
    <TextUnit id="551" loc="1.552">πουλύποδες ζώουσιν: ἀποφθινύθουσι γὰρ αἰεὶ</TextUnit>
    <TextUnit id="552" loc="1.553">αἰνοτάτοισι γάμοισι καὶ αἰνοτάτοισι τόκοισιν.</TextUnit>
    <TextUnit id="553" loc="1.554">ἀμφὶ δὲ μυραίνης φάτις ἔρχεται οὐκ ἀΐδηλος,</TextUnit>
    <TextUnit id="554" loc="1.555">ὥς μιν ὄφις γαμέει τε καὶ ἐξ ἁλὸς ἔρχεται αὐτὴ</TextUnit>
    <TextUnit id="555" loc="1.556">πρόφρων, ἱμείρουσα παρ' ἱμείροντα γάμοιο.</TextUnit>
    <TextUnit id="556" loc="1.557">ἤτοι ὁ μὲν φλογέῃ τεθοωμένος ἔνδοθι λύσσῃ</TextUnit>
    <TextUnit id="557" loc="1.558">μαίνεται εἰς φιλότητα καὶ ἐγγύθι σύρεται ἀκτῆς</TextUnit>
    <TextUnit id="558" loc="1.559">πικρὸς ἔχις: τάχα δὲ γλαφυρὴν ἐσκέψατο πέτρην,</TextUnit>
    <TextUnit id="559" loc="1.560">τῇ δ' ἔνι λοίγιον ἰὸν ἀπήμεσε, πάντα δ' ὀδόντων</TextUnit>
    <TextUnit id="560" loc="1.561">ἔπτυσε πευκεδανόν, ζαμενῆ χόλον, ὄλβον ὀλέθρου,</TextUnit>
    <TextUnit id="561" loc="1.562">ὄφρα γάμῳ πρηΰς τε καὶ εὔδιος ἀντιάσειε.</TextUnit>
    <TextUnit id="562" loc="1.563">στὰς δ' ἄρ' ἐπὶ ῥηγμῖνος ἑὸν νόμον ἐρροίζησε</TextUnit>
    <TextUnit id="563" loc="1.564">κικλήσκων φιλότητα: θοῶς δ' ἐσάκουσε κελαινὴ</TextUnit>
    <TextUnit id="564" loc="1.565">ἰϋγὴν μύραινα καὶ ἔσσυτο θᾶσσον ὀϊστοῦ.</TextUnit>
    <TextUnit id="565" loc="1.566">ἡ μὲν ἄρ' ἐκ πόντοιο τιταίνεται, αὐτὰρ ὁ πόντου</TextUnit>
    <TextUnit id="566" loc="1.567">ἐκ γαίης πολιοῖσιν ἐπεμβαίνει ῥοθίοισιν:</TextUnit>
    <TextUnit id="567" loc="1.568">ἄμφω δ' ἀλλήλοισιν ὁμιλῆσαι μεμαῶτε</TextUnit>
    <TextUnit id="568" loc="1.569">συμπεσέτην, ἔχιος δὲ κάρη κατέδεκτο χανοῦσα</TextUnit>
    <TextUnit id="569" loc="1.570">νύμφη φυσιόωσα: γάμῳ δ' ἐπιγηθήσαντες</TextUnit>
    <TextUnit id="570" loc="1.571">ἡ μὲν ἁλὸς πάλιν εἶσι μετ' ἤθεα, τὸν δ' ἐπὶ χέρσον</TextUnit>
    <TextUnit id="571" loc="1.572">ὁλκὸς ἄγει, κρυερὸν δὲ πάλιν μεταχεύεται ἰὸν</TextUnit>
    <TextUnit id="572" loc="1.573">λάπτων, ὃν πάρος ἧκε καὶ ἐξήφυσσεν ὀδόντων.</TextUnit>
    <TextUnit id="573" loc="1.574">ἢν δ' ἄρα μή τι κίχῃ κεῖνον χόλον, ὅνπερ ὁδίτης,</TextUnit>
    <TextUnit id="574" loc="1.575">ἀτρεκέως ἐσιδών μιν, ἀπέκλυσεν ὕδατι λάβρῳ,</TextUnit>
    <TextUnit id="575" loc="1.576">αὐτὰρ ὅ γ' ἀσχαλόων ῥίπτει δέμας, εἰσόκε μοῖραν</TextUnit>
    <TextUnit id="576" loc="1.577">λευγαλέοιο λάβῃσιν ἀνωϊστου θανάτοιο,</TextUnit>
    <TextUnit id="577" loc="1.578">αἰδόμενος, ὅτ' ἄναλκις ὅπλων γένεθ' οἷς ἐπεποίθει,</TextUnit>
    <TextUnit id="578" loc="1.579">ἔμμεν' ὄφις, πέτρῃ δὲ συνώλεσε καὶ δέμας ἰῷ.</TextUnit>
    <TextUnit id="579" loc="1.580">δελφῖνες δ' ἄνδρεσσιν ὁμῶς γάμον ἐντύνονται</TextUnit>
    <TextUnit id="580" loc="1.581">μήδεά τ' ἀνδρομέοισι πανείκελα καρτύνονται:</TextUnit>
    <TextUnit id="581" loc="1.582">οὐδ' αἰεὶ προφανὴς πόρος ἄρσενος, ἀλλά οἱ εἴσω</TextUnit>
    <TextUnit id="582" loc="1.583">κέκρυπται, λεχέων δὲ κατὰ χρέος ἕλκεται ἔξω.</TextUnit>
    <TextUnit id="583" loc="1.584">τοῖαι μὲν φιλότητες ἐν ἰχθύσιν ἠδὲ καὶ εὐναί.</TextUnit>
    <TextUnit id="584" loc="1.585">ἄλλος δ' ἀλλοίῃ λεχέων ἱμείρεται ὥρῃ,</TextUnit>
    <TextUnit id="585" loc="1.586">καὶ γενεὴν προφέρει: τοῖς μὲν θέρος, οἷσι δὲ χεῖμα,</TextUnit>
    <TextUnit id="586" loc="1.587">τοῖς δ' ἔαρ ἢ φθινύθουσα τόκον προὔφηνεν ὀπώρη.</TextUnit>
    <TextUnit id="587" loc="1.588">καὶ τοὶ μὲν λυκάβαντι μίαν μογέουσι γενέθλην</TextUnit>
    <TextUnit id="588" loc="1.589">οἱ πλεῖστοι, λάβραξ δὲ δὶς ἄχθεται Εἰλειθυίαις:</TextUnit>
    <TextUnit id="589" loc="1.590">τρίγλαι δὲ τριγόνοισιν ἐπώνυμοί εἰσι γονῇσι:</TextUnit>
    <TextUnit id="590" loc="1.591">σκορπίος αὖ τετόρεσσι φέρει βέλος ὠδίνεσσι:</TextUnit>
    <TextUnit id="591" loc="1.592">πέντε δὲ κυπρίνοισι γοναὶ μούνοισιν ἔασιν:</TextUnit>
    <TextUnit id="592" loc="1.593">οἴου δ' οὔποτέ φασι γένος φράσσασθαι ὀνίσκου,</TextUnit>
    <TextUnit id="593" loc="1.594">ἀλλ' ἔτι τοῦτ' ἀΐδηλον ἐν ἀνθρώποισι τέτυκται.</TextUnit>
    <TextUnit id="594" loc="1.595">Εὖτ' ἂν δ' εἰαρινοῖο περιπλήθωσι γόνοιο</TextUnit>
    <TextUnit id="595" loc="1.596">ἰχθύες ὠοτόκοι, τοὶ μὲν κατὰ χῶρον ἕκαστοι</TextUnit>
    <TextUnit id="596" loc="1.597">εὔκηλοι μίμνουσιν ἐνὶ σφετέροισι δόμοισι:</TextUnit>
    <TextUnit id="597" loc="1.598">πολλοὶ δ' ἀγρόμενοι ξυνὴν ὁδὸν ὁρμώωνται</TextUnit>
    <TextUnit id="598" loc="1.599">Εὔξεινον μετὰ πόντον, ἵν' αὐτόθι τέκνα τέκωνται.</TextUnit>
    <TextUnit id="599" loc="1.600">κεῖνος γὰρ πάσης γλυκερώτερος ̓Αμφιτρίτης</TextUnit>
    <TextUnit id="600" loc="1.601">κόλπος, ἀπειρεσίοισι καὶ εὐΰδροις ποταμοῖσιν</TextUnit>
    <TextUnit id="601" loc="1.602">ἀρδόμενος, μαλακαὶ δὲ πολυψάμαθοί τ' ἐπιωγαί:</TextUnit>
    <TextUnit id="602" loc="1.603">ἐν δέ οἱ εὐφυέες τε νομαὶ καὶ ἀκύμονες ἀκταὶ</TextUnit>
    <TextUnit id="603" loc="1.604">πέτραι τε γλαφυραὶ καὶ χηραμοὶ ἰλυόεντες</TextUnit>
    <TextUnit id="604" loc="1.605">ἄκραι τε σκιεραὶ καὶ ὅς' ἰχθύσι φίλτατ' ἔασιν:</TextUnit>
    <TextUnit id="605" loc="1.606">ἐν δέ οἱ οὔτε τι κῆτος ἀνάρσιον οὔτε τι πῆμα</TextUnit>
    <TextUnit id="606" loc="1.607">ἐντρέφεται νεπόδεσσιν ὀλέθριον οὐδὲ μὲν ὅσσοι</TextUnit>
    <TextUnit id="607" loc="1.608">δυσμενέες γεγάασιν ἐπ' ἰχθύσι βαιοτέροισιν</TextUnit>
    <TextUnit id="608" loc="1.609">ὁλκοὶ πουλυπόδων οὐδ' ἀστακοὶ οὐδὲ πάγουροι:</TextUnit>
    <TextUnit id="609" loc="1.610">παῦροι μὲν δελφῖνες, ἀκιδνότεροι δὲ καὶ αὐτοὶ</TextUnit>
    <TextUnit id="610" loc="1.611">κητείης γενεῆς καὶ ἀκήδεες ἐννεμέθονται.</TextUnit>
    <TextUnit id="611" loc="1.612">τοὔνεκεν ἰχθύσι κεῖνο πέλει κεχαρισμένον ὕδωρ</TextUnit>
    <TextUnit id="612" loc="1.613">ἐκπάγλως καὶ πολλὸν ἐπισπεύδουσι νέεσθαι.</TextUnit>
    <TextUnit id="613" loc="1.614">στέλλονται δ' ἅμα πάντες ὁμιλαδόν, ἄλλοθεν ἄλλος</TextUnit>
    <TextUnit id="614" loc="1.615">εἰς ἕν ἀγειρόμενοι, μία δέ σφισι πᾶσι κέλευθος</TextUnit>
    <TextUnit id="615" loc="1.616">πομπή τε ῥιπή τε καὶ αὖ παλινόστιμος ὁρμή.</TextUnit>
    <TextUnit id="616" loc="1.617">Θρηΐκιον δ' ἀνύουσι Βοὸς Πόρον αἰολόφυλοι</TextUnit>
    <TextUnit id="617" loc="1.618">ἑσμοὶ Βεβρυκίην τε παρὲξ ἅλα καὶ στόμα Πόντου</TextUnit>
    <TextUnit id="618" loc="1.619">στεινὸν ἀμειβόμενοι δολιχὸν δρόμον ̓Αμφιτρίτης.</TextUnit>
    <TextUnit id="619" loc="1.620">ὡς δ' ὅτ' ἀπ' Αἰθιόπων τε καὶ Αἰγύπτοιο ῥοάων</TextUnit>
    <TextUnit id="620" loc="1.621">ὑψιπετὴς γεράνων χορὸς ἔρχεται ἠεροφώνων,</TextUnit>
    <TextUnit id="621" loc="1.622">̓́Ατλαντος νιφόεντα πάγον καὶ χεῖμα φυγοῦσαι</TextUnit>
    <TextUnit id="622" loc="1.623">Πυγμαίων τ' ὀλιγοδρανέων ἀμενηνὰ γένεθλα:</TextUnit>
    <TextUnit id="623" loc="1.624">τῇσι δ' ἄρ' ἱπταμένῃσι κατὰ στίχας εὐρέες ἑσμοὶ</TextUnit>
    <TextUnit id="624" loc="1.625">ἠέρα τε σκιάουσι καὶ ἄλλυτον ὄγμον ἔχουσιν:</TextUnit>
    <TextUnit id="625" loc="1.626">ὣς τότε μυριόφυλοι ἁλὸς τέμνουσι φάλαγγες</TextUnit>
    <TextUnit id="626" loc="1.627">Εὔξεινον μέγα κῦμα: περιπλήθει δὲ θάλασσα</TextUnit>
    <TextUnit id="627" loc="1.628">πυκνὸν ὑποφρίσσουσα λατυσσομένη πτερύγεσσιν,</TextUnit>
    <TextUnit id="628" loc="1.629">εἰσόκ' ἐπειγόμενοι δολιχὸν στόλον ἀμπαύσωσι</TextUnit>
    <TextUnit id="629" loc="1.630">καὶ τόκον. ἀλλ' ὅτε μέτρα παραστείχῃσιν ὀπώρης,</TextUnit>
    <TextUnit id="630" loc="1.631">νόστου μιμνήσκονται, ἐπεὶ κρυερώτερον ἄλλων</TextUnit>
    <TextUnit id="631" loc="1.632">χεῖμα κατασπέρχει κείνην ἅλα δινήεσσαν:</TextUnit>
    <TextUnit id="632" loc="1.633">οὐ γὰρ τηλεβαθής, ῥέα δὲ στυφελίζετ' ἀήταις,</TextUnit>
    <TextUnit id="633" loc="1.634">οἵ μιν ἐπιρρήσσουσιν ὑπερφίαλοί τ' ὀλοοί τε.</TextUnit>
    <TextUnit id="634" loc="1.635">τοὔνεκ' ἀλυσκάζοντες ̓Αμαζονίης ἀπὸ λίμνης</TextUnit>
    <TextUnit id="635" loc="1.636">αὖτις ὁμοῦ τεκέεσσιν ὑποτροπάδην φορέονται,</TextUnit>
    <TextUnit id="636" loc="1.637">κίδνανται δ' ἀνὰ πόντον, ὅπῃ θρέψονται ἕκαστοι.</TextUnit>
    <TextUnit id="637" loc="1.638">ἀλλ' ὅσα μὲν μαλάκεια φατίζεται, οἷσί τ' ἀναίμων</TextUnit>
    <TextUnit id="638" loc="1.639">ἐστὶ φυὴ μελέων καὶ ἀνόστεος, ὅσσα τε φῦλα</TextUnit>
    <TextUnit id="639" loc="1.640">ἢ λεπίσιν πυκινῇσι καλύπτεται, ἢ φολίδεσσι</TextUnit>
    <TextUnit id="640" loc="1.641">φρακτά, τὰ δ' ὠοφόροισιν ὁμῶς ὠδῖσι μέλονται:</TextUnit>
    <TextUnit id="641" loc="1.642">ἐκ δὲ κυνὸς λάβροιο καὶ αἰετοῦ ὅσσα τε φῦλα</TextUnit>
    <TextUnit id="642" loc="1.643">κλῄζονται σελάχεια καὶ ἰχθυνόμων βασιλήων</TextUnit>
    <TextUnit id="643" loc="1.644">δελφίνων φώκης τε βοώπιδος αὐτίκα παῖδες</TextUnit>
    <TextUnit id="644" loc="1.645">ἐκ γενετῆς ἀνέχουσιν ἐοικότες οἷσι τοκεῦσιν.</TextUnit>
    <TextUnit id="645" loc="1.646">οἱ δ' ἦ τοι πάντες μέν, ὅσοι ναίουσι θάλασσαν</TextUnit>
    <TextUnit id="646" loc="1.647">ζωοτόκοι, φιλέουσι καὶ ἀμφιέπουσι γενέθλην,</TextUnit>
    <TextUnit id="647" loc="1.648">δελφίνων δ' οὔπω τι θεώτερον ἄλλο τέτυκται:</TextUnit>
    <TextUnit id="648" loc="1.649">ὡς ἐτεὸν καὶ φῶτες ἔσαν πάρος ἠδὲ πόληας</TextUnit>
    <TextUnit id="649" loc="1.650">ναῖον ὁμοῦ μερόπεσσι, Διωνύσοιο δὲ βουλῇ</TextUnit>
    <TextUnit id="650" loc="1.651">πόντον ὑπημείψαντο καὶ ἰχθύας ἀμφεβάλοντο</TextUnit>
    <TextUnit id="651" loc="1.652">γυίοις: ἀλλ' ἄρα θυμὸς ἐναίσιμος εἰσέτι φωτῶν</TextUnit>
    <TextUnit id="652" loc="1.653">ῥύεται ἀνδρομέην ἠμὲν φρόνιν ἠδὲ καὶ ἔργα.</TextUnit>
    <TextUnit id="653" loc="1.654">εὖτε γὰρ ὠδίνων δίδυμον γένος ἐς φάος ἔλθῃ,</TextUnit>
    <TextUnit id="654" loc="1.655">αὐτίχ' ὁμοῦ τ' ἐγένοντο περὶ σφετέρην τε τεκοῦσαν</TextUnit>
    <TextUnit id="655" loc="1.656">νηχόμενοι σκαίρουσι καὶ ἐνδύνουσιν ὀδόντων</TextUnit>
    <TextUnit id="656" loc="1.657">εἴσω καὶ μητρῷον ὑπὸ στόμα δηθύνουσιν:</TextUnit>
    <TextUnit id="657" loc="1.658">ἡ δὲ φιλοφροσύνῃσιν ἀνίσχεται ἀμφί τε παισὶ</TextUnit>
    <TextUnit id="658" loc="1.659">στρωφᾶται γανόωσα καὶ ἔξοχα καγχαλόωσα.</TextUnit>
    <TextUnit id="659" loc="1.660">μαζὸν δ' ἀμφοτέροισι παρίσχεται, οἶον ἑκάστῳ,</TextUnit>
    <TextUnit id="660" loc="1.661">θήσασθαι γάλα λαρόν: ἐπεί ῥά οἱ ὤπασε δαίμων</TextUnit>
    <TextUnit id="661" loc="1.662">καὶ γάλα καὶ μαζῶν ἰκέλην φύσιν οἷα γυναικῶν.</TextUnit>
    <TextUnit id="662" loc="1.663">τόφρα μὲν οὖν τοίῃσι τιθηνείῃσι μέμηλεν:</TextUnit>
    <TextUnit id="663" loc="1.664">ἀλλ' ὅτε κουρίζωσιν ἑὸν σθένος, αὐτίκα τοῖσι</TextUnit>
    <TextUnit id="664" loc="1.665">μήτηρ ἡγήτειρα κατέρχεται εἰς ὁδὸν ἄγρης</TextUnit>
    <TextUnit id="665" loc="1.666">ἱεμένοις θήρην τε διδάσκεται ἰχθυόεσσαν,</TextUnit>
    <TextUnit id="666" loc="1.667">οὐδὲ πάρος τεκέων ἑκὰς ἵσταται οὐδ' ἀπολείπει,</TextUnit>
    <TextUnit id="667" loc="1.668">πρίν γ' ὅταν ἡβήσωσι τελεσφόρα γυῖα καὶ ἀλκήν,</TextUnit>
    <TextUnit id="668" loc="1.669">ἀλλ' αἰεὶ ῥυτῆρες ἐπίσκοποι ἐγγὺς ἕπονται.</TextUnit>
    <TextUnit id="669" loc="1.670">οἷον δὴ τότε θαῦμα μετὰ φρεσὶ θηήσαιο</TextUnit>
    <TextUnit id="670" loc="1.671">τερπωλήν τ' ἐρόεσσαν, ὅτε πλώων ἐσίδηαι</TextUnit>
    <TextUnit id="671" loc="1.672">αὔρῃ ἐν εὐκραεῖ δεδοκημένος ἠὲ γαλήνῃ</TextUnit>
    <TextUnit id="672" loc="1.673">δελφίνων ἀγέλας εὐειδέας, ἵμερον ἅλμης:</TextUnit>
    <TextUnit id="673" loc="1.674">οἱ μὲν γὰρ προπάροιθεν ἀολλέες ἠΰτε κοῦροι</TextUnit>
    <TextUnit id="674" loc="1.675">ἠΐθεοι στείχουσι, νέον γένος, ὥστε χοροῖο</TextUnit>
    <TextUnit id="675" loc="1.676">κύκλον ἀμειβόμενοι πολυειδέα ποικιλοδίνην:</TextUnit>
    <TextUnit id="676" loc="1.677">τοὶ δ' ὄπιθεν μεγάλοι τε καὶ ἔξοχοι οὐδ' ἀπάτερθεν</TextUnit>
    <TextUnit id="677" loc="1.678">ἔρχονται τεκέων, φρουρὸς στρατός, ὥσθ' ἁπαλοῖσι</TextUnit>
    <TextUnit id="678" loc="1.679">φερβομένοις ἕσπονται ἐν εἴαρι ποιμένες ἀμνοῖς.</TextUnit>
    <TextUnit id="679" loc="1.680">ὡς δ' ὅτε μουσοπόλων ἔργων ἄπο παῖδες ἴωσιν</TextUnit>
    <TextUnit id="680" loc="1.681">ἀθρόοι, οἱ δ' ἄρ' ὄπισθεν ἐπίσκοποι ἐγγὺς ἕπονται</TextUnit>
    <TextUnit id="681" loc="1.682">αἰδοῦς τε πραπίδων τε νόου τ' ἐπιτιμητῆρες</TextUnit>
    <TextUnit id="682" loc="1.683">πρεσβύτεροι: γῆρας γὰρ ἐναίσιμον ἄνδρα τίθησιν:</TextUnit>
    <TextUnit id="683" loc="1.684">ὣς ἄρα καὶ δελφῖνες ἑοῖς παίδεσσι τοκῆες</TextUnit>
    <TextUnit id="684" loc="1.685">ἕσπονται, μή τί σφιν ἀνάρσιον ἀντιβολήσῃ.</TextUnit>
    <TextUnit id="685" loc="1.686">ναὶ μὴν καὶ φώκη κομέει γένος οὔτι χέρειον:</TextUnit>
    <TextUnit id="686" loc="1.687">καὶ γὰρ τῇ μαζοί τε καὶ ἐν μαζοῖσι γάλακτος</TextUnit>
    <TextUnit id="687" loc="1.688">εἰσὶ ῥοαί: τῇ δ' οὔτι μετ' οἴδμασιν ἀλλ' ἐπὶ χέρσου</TextUnit>
    <TextUnit id="688" loc="1.689">λύετ' ἀνερχομένῃ γαστρὸς μόγος, ὥριος ὠδίς:</TextUnit>
    <TextUnit id="689" loc="1.690">μίμνει δ' ἤματα πάντα δυώδεκα σὺν τεκέεσσιν</TextUnit>
    <TextUnit id="690" loc="1.691">αὐτοῦ ἐνὶ τραφερῇ: τρισκαιδεκάτῃ δὲ σὺν ἠοῖ</TextUnit>
    <TextUnit id="691" loc="1.692">σκύμνους ἀγκὰς ἔχουσα νεαλδέας εἰς ἅλα δύνει,</TextUnit>
    <TextUnit id="692" loc="1.693">παισὶν ἀγαλλομένη, πάτρην ἅτε σημαίνουσα.</TextUnit>
    <TextUnit id="693" loc="1.694">ὡς δὲ γυνὴ ξείνης γαίης ἔπι παῖδα τεκοῦσα</TextUnit>
    <TextUnit id="694" loc="1.695">ἀσπασίως πάτρην τε καὶ ὃν δόμον εἰσαφικάνει,</TextUnit>
    <TextUnit id="695" loc="1.696">παῖδα δ' ἐν ἀγκοίνῃσι πανηματίη φορέουσα,</TextUnit>
    <TextUnit id="696" loc="1.697">δώματα δεικνυμένη, μητρὸς νομόν, ἀμφαγαπάζει,</TextUnit>
    <TextUnit id="697" loc="1.698">τερπωλὴν ἀκόρεστον: ὁ δ' οὐ φρονέων περ ἕκαστα</TextUnit>
    <TextUnit id="698" loc="1.699">παπταίνει, μέγαρόν τε καὶ ἤθεα πάντα τοκήων:</TextUnit>
    <TextUnit id="699" loc="1.700">ὣς ἄρα καὶ κείνη σφέτερον γένος εἰναλίη θὴρ</TextUnit>
    <TextUnit id="700" loc="1.701">ἐς πόντον προφέρει καὶ δείκνυται ἔργα θαλάσσης.</TextUnit>
    <TextUnit id="701" loc="1.702">δαίμονες, οὐκ ἄρα μοῦνον ἐν ἀνδράσι τέκνα πέλονται</TextUnit>
    <TextUnit id="702" loc="1.703">φίλτατα, καὶ φάεος γλυκερώτερα καὶ βιότοιο,</TextUnit>
    <TextUnit id="703" loc="1.704">ἀλλὰ καὶ οἰωνοῖσιν ἀμειλίκτοισί τε θηρσὶν</TextUnit>
    <TextUnit id="704" loc="1.705">ἰχθύσι τ' ὠμηστῇσιν ἀμήχανος αὐτοδίδακτος</TextUnit>
    <TextUnit id="705" loc="1.706">ἐντρέφεται τεκέων δριμὺς πόθος: ἀμφὶ δὲ παισὶ</TextUnit>
    <TextUnit id="706" loc="1.707">καὶ θανέειν καὶ πᾶσαν ὀϊζυρὴν κακότητα</TextUnit>
    <TextUnit id="707" loc="1.708">πρόφρονες, οὐκ ἀέκοντες, ἀναπλῆσαι μεμάασιν.</TextUnit>
    <TextUnit id="708" loc="1.709">ἤδη τις κατ' ὄρεσφιν ἐριβρύχην ἐνόησε</TextUnit>
    <TextUnit id="709" loc="1.710">θηρητὴρ τεκέεσσιν ὑπερβεβαῶτα λέοντα,</TextUnit>
    <TextUnit id="710" loc="1.711">μαρνάμενον σφετέρης γενεῆς ὕπερ: οὐδ' ὅ γε πυκνῆς</TextUnit>
    <TextUnit id="711" loc="1.712">χερμάδος ἱπταμένης οὐδ αἰγανέης ἀλεγίζει,</TextUnit>
    <TextUnit id="712" loc="1.713">ἀλλ' αὔτως ἄτρεστον ἔχει θάρσος τε μένος τε,</TextUnit>
    <TextUnit id="713" loc="1.714">βαλλόμενος καὶ ἐρεικόμενος πάσῃσι βολῇσιν:</TextUnit>
    <TextUnit id="714" loc="1.715">οὐδ' ὅ γε πρὶν θανέειν ἀναδύεται, ἀλλ' ἐπὶ παισὶν</TextUnit>
    <TextUnit id="715" loc="1.716">ἡμιθανὴς προβέβηκε, μέλει δέ οἱ οὔτι μόροιο</TextUnit>
    <TextUnit id="716" loc="1.717">τόσσον, ὅσον μὴ παῖδας ὑπ' ἀγρευτῆρσιν ἰδέσθαι</TextUnit>
    <TextUnit id="717" loc="1.718">ἑρχθέντας θήρειον ὑπ' αὐτοκμῆτα καλιήν.</TextUnit>
    <TextUnit id="718" loc="1.719">ἤδη δ' ἀρτιτόκοιο κυνὸς σκυλακοτρόφῳ εὐνῇ</TextUnit>
    <TextUnit id="719" loc="1.720">ποιμὴν ἐγχρίμψας, εἰ καὶ πάρος ἦεν ἑταῖρος,</TextUnit>
    <TextUnit id="720" loc="1.721">χάσσατο, ταρβήσας μητρὸς χόλον ὑλακόεντα,</TextUnit>
    <TextUnit id="721" loc="1.722">οἷον ὑπὲρ τεκέων προφυλάσσεται, οὐδέ τιν' αἰδῶ</TextUnit>
    <TextUnit id="722" loc="1.723">γιγνώσκει, πᾶσιν δὲ πέλει κρυόεσσα πελάσσαι.</TextUnit>
    <TextUnit id="723" loc="1.724">οἷον δ' ἑλκομένας περὶ πόρτιας ἀσχαλόωσαι</TextUnit>
    <TextUnit id="724" loc="1.725">μητέρες οὐκ ἀπάτερθε γυναικείων στενάχουσι</TextUnit>
    <TextUnit id="725" loc="1.726">κωκυτῶν, αὐτοὺς δὲ συναλγύνουσι νομῆας.</TextUnit>
    <TextUnit id="726" loc="1.727">καὶ μέν τις φήνης ἀδινὸν γόον ἔκλυεν ἀνὴρ</TextUnit>
    <TextUnit id="727" loc="1.728">ὄρθριον ἀμφὶ τέκεσς', ἢ ἀηδόνος αἰολοφώνου,</TextUnit>
    <TextUnit id="728" loc="1.729">ἠὲ καὶ εἰαρινῇσι χελιδόσιν ἐγγὺς ἔκυρσε</TextUnit>
    <TextUnit id="729" loc="1.730">μυρομέναις ἑά τέκνα, τά τε σφίσι ληΐσσαντο</TextUnit>
    <TextUnit id="730" loc="1.731">ἐξ εὐνῆς ἢ φῶτες ἀπηνέες ἠὲ δράκοντες.</TextUnit>
    <TextUnit id="731" loc="1.732">ἰχθύσι δ' αὖ δελφὶς μὲν ἀριστεύει φιλότητι</TextUnit>
    <TextUnit id="732" loc="1.733">παίδων, ὣς δὲ καὶ ἄλλοι ἑὸν γένος ἀμφιέπουσι.</TextUnit>
    <TextUnit id="733" loc="1.734">θαῦμα δ' ἁλιπλάγκτοιο κυνὸς τόδε: τῇ γὰρ ἕπονται</TextUnit>
    <TextUnit id="734" loc="1.735">τέκνα νεοβλαστῆ καί σφιν σάκος ἔπλετο μήτηρ:</TextUnit>
    <TextUnit id="735" loc="1.736">ἀλλ' ὅτε ταρβήσωσι τά τ' ἄσπετα δείματ' ἔασιν</TextUnit>
    <TextUnit id="736" loc="1.737">ἐν πόντῳ, τότε παῖδας ἔσω λαγόνεσσιν ἔδεκτο</TextUnit>
    <TextUnit id="737" loc="1.738">αὐτὴν εἰσίθμην, αὐτὴν ὁδόν, ἔνθεν ὄλισθον</TextUnit>
    <TextUnit id="738" loc="1.739">γεινόμενοι: τοῖον δὲ πόνον μογέουσά περ ἔμπης</TextUnit>
    <TextUnit id="739" loc="1.740">ἀσπασίως τέτληκε, πάλιν δ' ὑπεχεύατο παῖδας</TextUnit>
    <TextUnit id="740" loc="1.741">σπλάγχνοις, ἂψ δ' ἀνέηκεν, ὅτ' ἀμπνεύσωσι φόβοιο.</TextUnit>
    <TextUnit id="741" loc="1.742">τοίην καὶ ῥίνη τεκέων πορσύνεται ἀλκήν,</TextUnit>
    <TextUnit id="742" loc="1.743">ἀλλ' οὐκ εἰς νηδὺν κείνῃ δύσις, οἷα κύνεσσιν,</TextUnit>
    <TextUnit id="743" loc="1.744">ἀλλά οἱ ἐν πλευρῇσι διασφάγες ἀμφοτέρωθεν</TextUnit>
    <TextUnit id="744" loc="1.745">εἰσὶν ὑπὸ πτερύγων, οἵη γένυς ἰχθύσιν ἄλλοις,</TextUnit>
    <TextUnit id="745" loc="1.746">τῇσιν ἀτυζομένων τέκνων φόβον ἀμφικαλύπτει.</TextUnit>
    <TextUnit id="746" loc="1.747">ἄλλοι δ' αὖθ' ἑὰ τέκνα διὰ στόμα ταρβήσαντα</TextUnit>
    <TextUnit id="747" loc="1.748">δεξάμενοι ῥύονται ἅτ' ἐς δόμον ἠὲ καλιήν:</TextUnit>
    <TextUnit id="748" loc="1.749">οἷον δὴ καὶ γλαῦκος, ὃς ἔξοχα τέκν' ἀγαπάζει</TextUnit>
    <TextUnit id="749" loc="1.750">πάντων, ὅσσοι ἔασιν ἐν ἰχθύσιν ὠοτοκῆες:</TextUnit>
    <TextUnit id="750" loc="1.751">κεῖνος γὰρ μίμνει τε παρήμενος, ὄφρα γένωνται</TextUnit>
    <TextUnit id="751" loc="1.752">παῖδες ὑπωάδιοι, καί σφιν παρανήχεται αἰεί:</TextUnit>
    <TextUnit id="752" loc="1.753">τοὺς δ' ὅτε κεν τρομέοντας ἴδῃ κρατερώτερον ἰχθύν,</TextUnit>
    <TextUnit id="753" loc="1.754">ἀμφιχανὼν κατέδεκτο διὰ στόμα, μέσφα κε δεῖμα</TextUnit>
    <TextUnit id="754" loc="1.755">χάσσηται, τότε δ' αὖτις ἀνέπτυσε λευκανίηθεν.</TextUnit>
    <TextUnit id="755" loc="1.756">θύννης δ' οὔτιν' ἔγωγ' ἀθεμίστερον ἔλπομαι ἰχθὺν</TextUnit>
    <TextUnit id="756" loc="1.757">οὐδὲ κακοφροσύνῃ προβεβηκότα ναιέμεν ἅλμην:</TextUnit>
    <TextUnit id="757" loc="1.758">ὠὰ γὰρ εὖτε τέκῃσι, φύγῃ δ' ὠδῖνα βαρεῖαν,</TextUnit>
    <TextUnit id="758" loc="1.759">αὐτὴ γειναμένη καταδαίνυται ὅσσα κίχῃσι,</TextUnit>
    <TextUnit id="759" loc="1.760">νηλής, ἥ θ' ἑὰ τέκνα φυγῆς ἔτι νηΐδ' ἐόντα</TextUnit>
    <TextUnit id="760" loc="1.761">ἐσθίει, οὐδέ μιν οἶκτος ἐσέρχεται οἷο τόκοιο.</TextUnit>
    <TextUnit id="761" loc="1.762">ἔστι δ' ὅς' οὔτε γάμοισι φυτεύεται οὔτε γονῇσι</TextUnit>
    <TextUnit id="762" loc="1.763">τίκτεται, αὐτοτέλεστα καὶ αὐτόρρεκτα γένεθλα,</TextUnit>
    <TextUnit id="763" loc="1.764">ὄστρεα δὴ σύμπαντα, τά γ' ἰλύϊ τίκτεται αὐτῇ:</TextUnit>
    <TextUnit id="764" loc="1.765">κείνων δ' οὔτε τι θῆλυ πέλει γένος, οὔτ' ἐπ' ἀμοιβῆς</TextUnit>
    <TextUnit id="765" loc="1.766">ἄρσενες, ἀλλ' ὁμόφυλα καὶ εἴκελα πάντα τέτυκται.</TextUnit>
    <TextUnit id="766" loc="1.767">ὣς δὲ καὶ ἠπεδανῆς ἀφύης ὀλιγηπελὲς ἔθνος</TextUnit>
    <TextUnit id="767" loc="1.768">οὔτινος ἐκγεγάασιν ἀφ' αἵματος οὐδὲ τοκήων:</TextUnit>
    <TextUnit id="768" loc="1.769">εὖτε γὰρ ἐκ νεφέων Ζηνὸς νόος ὄμβρον ἀφύξῃ</TextUnit>
    <TextUnit id="769" loc="1.770">λάβρον ὑπὲρ πόντοιο καὶ ἄσχετον, αὐτίκα πᾶσα</TextUnit>
    <TextUnit id="770" loc="1.771">μισγομένη δίνῃσι παλιμπνοίῃσι θάλασσα</TextUnit>
    <TextUnit id="771" loc="1.772">σίζει τ' ἀφριάᾳ τε καὶ ἵσταται οἰδαίνουσα,</TextUnit>
    <TextUnit id="772" loc="1.773">αἱ δ' ἐν ἀτεκμάρτοισι καὶ ἀσκέπτοισι γάμοισιν</TextUnit>
    <TextUnit id="773" loc="1.774">ἀθρόαι ἔκ τ' ἐγένοντο καὶ ἔτραφον ἔκ τ' ἐφάνησαν</TextUnit>
    <TextUnit id="774" loc="1.775">μυρίαι, ἀβληχραί, πολιὸν γένος: ἐκ δὲ γενέθλης</TextUnit>
    <TextUnit id="775" loc="1.776">οὔνομ' ἐπικλήδην ἀφρίτιδες αὐδώωνται.</TextUnit>
    <TextUnit id="776" loc="1.777">ἄλλαι δ' ἰλυόεντος ὑπὲκ φλοίσβοιο φύονται:</TextUnit>
    <TextUnit id="777" loc="1.778">εὖτε γὰρ ἐν δίνῃσι παλιρροίῃς τε θαλάσσης</TextUnit>
    <TextUnit id="778" loc="1.779">βράσσηται πάμφυρτος ἀφυσγετὸς ἐξ ἀνέμοιο</TextUnit>
    <TextUnit id="779" loc="1.780">σπερχομένου, τότε πᾶσα συνίσταται εἰς ἓν ἰοῦσα</TextUnit>
    <TextUnit id="780" loc="1.781">ἰλὺς εὐρώεσσα, γαληναίης δὲ ταθείσης</TextUnit>
    <TextUnit id="781" loc="1.782">ἐξαυτῆς ψάμαθός τε καὶ ἄσπετα φύρματα πόντου</TextUnit>
    <TextUnit id="782" loc="1.783">πύθεται, ἐκ δὲ φύονται ἀθέσφατοι, εἴκελοι εὐλαῖς.</TextUnit>
    <TextUnit id="783" loc="1.784">οὐ μέν πού τι τέτυκται ἀκιδνότερον γένος ἄλλο</TextUnit>
    <TextUnit id="784" loc="1.785">δειλαίης ἀφύης: νεπόδεσσι δὲ πᾶσιν ἔασι</TextUnit>
    <TextUnit id="785" loc="1.786">δαῖς ἀγαθή: κεῖναι δὲ δέμας περιλιχμάζουσιν</TextUnit>
    <TextUnit id="786" loc="1.787">ἀλλήλων: τό γε δέ σφι βορὴ βίοτός τε τέτυκται:</TextUnit>
    <TextUnit id="787" loc="1.788">κεῖναι δ' εὖτε θάλασσαν ἀολλήδην ἐφέπωσιν,</TextUnit>
    <TextUnit id="788" loc="1.789">ἠέ νύ που πέτρην ἀμφίσκιον ἠὲ θαλάσσης</TextUnit>
    <TextUnit id="789" loc="1.790">διζόμεναι κευθμῶνας ὑποβρυχίην τ' ἀλεωρήν,</TextUnit>
    <TextUnit id="790" loc="1.791">πᾶσα τότε γλαυκὴ λευκαίνεται ̓Αμφιτρίτη.</TextUnit>
    <TextUnit id="791" loc="1.792">ὡς δ' ὁπότ' εὐρύπεδον σκιάσῃ νιφάδεσσιν ἀλωὴν</TextUnit>
    <TextUnit id="792" loc="1.793">ἑσπερίου Ζεφύροιο θοὸν μένος, οὐδέ τι γαίης</TextUnit>
    <TextUnit id="793" loc="1.794">κυανέης ἰδέειν ὑποφαίνεται, ἀλλ' ἄρα πᾶσα</TextUnit>
    <TextUnit id="794" loc="1.795">ἀργεννὴ χιόνεσσιν ἐπασσυτέραις κεκάλυπται:</TextUnit>
    <TextUnit id="795" loc="1.796">ὣς τότ' ἀπειρεσίῃσι περιπληθὴς ἀγέλῃσι</TextUnit>
    <TextUnit id="796" loc="1.797">φαίνεται ἀργινόεσσα Ποσειδάωνος ἀλωή.</TextUnit>
    <TextUnit id="797" loc="2.1">ὧδε μὲν ἰχθύβοτοί τε νομαὶ καὶ φῦλα θαλάσσης</TextUnit>
    <TextUnit id="798" loc="2.2">πλάζονται: τοιῷδε γάμῳ, τοιῇδε γενέθλῃ</TextUnit>
    <TextUnit id="799" loc="2.3">τέρπονται: τὰ δέ πού τις ἐπιχθονίοισιν ἅπαντα</TextUnit>
    <TextUnit id="800" loc="2.4">ἀθανάτων σήμηνε: τί γὰρ μερόπεσσιν ἀνυστὸν</TextUnit>
    <TextUnit id="801" loc="2.5">νόσφι θεῶν; οὐδ' ὅσσον ὑπὲκ ποδὸς ἴχνος ἀεῖραι,</TextUnit>
    <TextUnit id="802" loc="2.6">οὐδ' ὅσον ἀμπετάσαι βλεφάρων περιφαέα κύκλα:</TextUnit>
    <TextUnit id="803" loc="2.7">ἀλλ' αὐτοὶ κρατέουσι καὶ ἰθύνουσιν ἕκαστα,</TextUnit>
    <TextUnit id="804" loc="2.8">τηλόθεν ἐγγὺς ἐόντες: ἀναγκαίη δ' ἀτίνακτος</TextUnit>
    <TextUnit id="805" loc="2.9">πείθεσθαι: τὴν δ' οὔτι τέλει σθένος οὐδέ τις ἀλκὴ</TextUnit>
    <TextUnit id="806" loc="2.10">τρηχείαις γενύεσσιν ὑπερφιάλως ἐρύσαντα</TextUnit>
    <TextUnit id="807" loc="2.11">ἐκφυγέειν, ἅτε πῶλον ἀποπτυστῆρα χαλινῶν:</TextUnit>
    <TextUnit id="808" loc="2.12">ἀλλ' αἰεὶ μάκαρες πανυπέρτατοι ἡνία πάντη</TextUnit>
    <TextUnit id="809" loc="2.13">κλίνους', ᾗ κ' ἐθέλωσιν, ὁ δ' ἕσπεται ὅστε σαόφρων,</TextUnit>
    <TextUnit id="810" loc="2.14">πρὶν χαλεπῇ μάστιγι καὶ οὐκ ἐθέλων ἐλάηται.</TextUnit>
    <TextUnit id="811" loc="2.15">κεῖνοι καὶ τέχνας πολυκερδέας ἀνθρώποισιν</TextUnit>
    <TextUnit id="812" loc="2.16">δῶκαν ἔχειν καὶ πᾶσαν ἐπιφροσύνην ἐνέηκαν.</TextUnit>
    <TextUnit id="813" loc="2.17">ἄλλος δ' ἀλλοίοισιν ἐπώνυμος ἔπλετο δαίμων</TextUnit>
    <TextUnit id="814" loc="2.18">ἔργοις, οἷσιν ἕκαστος ἐπίσκοπον ἤρατο τιμήν.</TextUnit>
    <TextUnit id="815" loc="2.19">Δηὼ μὲν ζεύγλης τε βοῶν ἀρότοιό τε γαίης</TextUnit>
    <TextUnit id="816" loc="2.20">πυρῶν τ' εὐκάρποιο φέρει γέρας ἀμητοῖο.</TextUnit>
    <TextUnit id="817" loc="2.21">δοῦρα δὲ τεκτήνασθαι ἀναστῆσαί τε μέλαθρα,</TextUnit>
    <TextUnit id="818" loc="2.22">φάρεά τ' ἀσκῆσαι μήλων εὐανθέϊ καρπῷ</TextUnit>
    <TextUnit id="819" loc="2.23">Παλλὰς ἐπιχθονίους ἐδιδάξατο: δῶρα δ' ̓́Αρηος</TextUnit>
    <TextUnit id="820" loc="2.24">φάσγανα χάλκειοί τε περὶ μελέεσσι χιτῶνες</TextUnit>
    <TextUnit id="821" loc="2.25">καὶ κόρυθες καὶ δοῦρα καὶ οἶς ἐπιτέρπετ' ̓Ενυώ.</TextUnit>
    <TextUnit id="822" loc="2.26">δῶρα δὲ Μουσάων τε καὶ ̓Απόλλωνος ἀοιδαί.</TextUnit>
    <TextUnit id="823" loc="2.27">̔Ερμείης δ' ἀγορήν τε καὶ ἀλκήεντας ἀέθλους</TextUnit>
    <TextUnit id="824" loc="2.28">ὤπασεν. ̔Ηφαίστῳ δὲ μέλει ῥαιστήριος ἱδρώς.</TextUnit>
    <TextUnit id="825" loc="2.29">καὶ τάδε τις πόντοιο νοήματα καὶ τέλος ἄγρης</TextUnit>
    <TextUnit id="826" loc="2.30">πληθύν θ' ὑγροπόρων θεὸς ὤπασε τεκμήρασθαι</TextUnit>
    <TextUnit id="827" loc="2.31">ἀνδράσιν, ὃς καὶ πρῶτα μεσορραγέας κενεῶνας</TextUnit>
    <TextUnit id="828" loc="2.32">γαίης ἀγρομένοισιν ἐνιπλήσας ποταμοῖσι</TextUnit>
    <TextUnit id="829" loc="2.33">πευκεδανὴν ἀνέχευε καὶ ἐξέστεψε θάλασσαν,</TextUnit>
    <TextUnit id="830" loc="2.34">ὀφρύσι καὶ ῥηγμῖσι περίδρομον ἀμφιπεδήσας,</TextUnit>
    <TextUnit id="831" loc="2.35">εἴτε μιν εὐρυμέδοντα Ποσειδάωνα καλέσσαι,</TextUnit>
    <TextUnit id="832" loc="2.36">εἴτ' ἄρα καὶ Νηρῆα παλαίφατον, εἴτ' ἄρα Φόρκυν</TextUnit>
    <TextUnit id="833" loc="2.37">βέλτερον, εἴτε τιν' ἄλλον ἁλὸς θεὸν ἰθυντῆρα.</TextUnit>
    <TextUnit id="834" loc="2.38">ἀλλ' οἱ μὲν μάλα πάντες, ὅσοι τ' Οὔλυμπον ἔχουσι</TextUnit>
    <TextUnit id="835" loc="2.39">δαίμονες οἵ τε θάλασσαν ὅσοι τ' ἐΰδωρον ἄρουραν</TextUnit>
    <TextUnit id="836" loc="2.40">ἠέρα τ' ἐνναίουσι, πανίλαον ἦτορ ἔχοιεν</TextUnit>
    <TextUnit id="837" loc="2.41">σοί τε, μάκαρ σκηπτοῦχε, καὶ ἀγλαόπαιδι γενέθλῃ</TextUnit>
    <TextUnit id="838" loc="2.42">καὶ λαοῖς σύμπασι καὶ ἡμετέρῃσιν ἀοιδαῖς.</TextUnit>
    <TextUnit id="839" loc="2.43">ἰχθύσι δ' οὔτε δίκη μεταρίθμιος οὔτε τις αἰδώς,</TextUnit>
    <TextUnit id="840" loc="2.44">οὐ φιλότης: πάντες γὰρ ἀνάρσιοι ἀλλήλοισι</TextUnit>
    <TextUnit id="841" loc="2.45">δυσμενέες πλώουσιν: ὁ δὲ κρατερώτερος αἰεὶ</TextUnit>
    <TextUnit id="842" loc="2.46">δαίνυτ' ἀφαυροτέρους, ἄλλῳ δ' ἐπινήχεται ἄλλος</TextUnit>
    <TextUnit id="843" loc="2.47">πότμον ἄγων, ἕτερος δ' ἑτέρῳ πόρσυνεν ἐδωδήν.</TextUnit>
    <TextUnit id="844" loc="2.48">οἱ μὲν γὰρ γενύεσσι καὶ ἠνορέῃ βιόωνται</TextUnit>
    <TextUnit id="845" loc="2.49">χειροτέρους: τοῖς δ' ἰὸν ἔχει στόμα: τοῖσι δ' ἄκανθαι</TextUnit>
    <TextUnit id="846" loc="2.50">τύμμασι λευγαλέοισιν ἀμυνέμεναι πεφύασι,</TextUnit>
    <TextUnit id="847" loc="2.51">πικραί τ' ὀξεῖαί τε χόλου πυρόεντος ἀκωκαί.</TextUnit>
    <TextUnit id="848" loc="2.52">ὅσσοις δ' οὔτε βίην θεὸς ὤπασεν οὔτε τι κέντρον</TextUnit>
    <TextUnit id="849" loc="2.53">θήγεται ἐκ μελέων, τοῖς δ' ἐκ φρενὸς ὅπλον ἔφυσε</TextUnit>
    <TextUnit id="850" loc="2.54">βουλὴν κερδαλέην, πολυμήχανον, οἵ τε δόλοισι</TextUnit>
    <TextUnit id="851" loc="2.55">πολλάκι καὶ κρατερόν καὶ ὑπέρτερον ὤλεσαν ἰχθύν.</TextUnit>
    <TextUnit id="852" loc="2.56">οἷον καὶ νάρκῃ τερενόχροϊ φάρμακον ἀλκῆς</TextUnit>
    <TextUnit id="853" loc="2.57">ἕσπεται αὐτοδίδακτον ἐν οἰκείοισι μέλεσσιν.</TextUnit>
    <TextUnit id="854" loc="2.58">ἡ μὲν γὰρ μαλακή τε δέμας καὶ πᾶς' ἀμενηνὴ</TextUnit>
    <TextUnit id="855" loc="2.59">νωθής τε βραδυτῆτι βαρύνεται, οὐδέ κε φαίης</TextUnit>
    <TextUnit id="856" loc="2.60">νηχομένην ὁράαν: μάλα γὰρ δύσφραστα κέλευθα</TextUnit>
    <TextUnit id="857" loc="2.61">εἱλεῖται πολιοῖο δι' ὕδατος ἑρπύζουσα:</TextUnit>
    <TextUnit id="858" loc="2.62">ἀλλά οἱ ἐν λαγόνεσσιν ἀναλκείης δόλος ἀλκή:</TextUnit>
    <TextUnit id="859" loc="2.63">κερκίδες ἐμπεφύασι παρὰ πλευραῖς ἑκάτερθεν</TextUnit>
    <TextUnit id="860" loc="2.64">ἀμφίδυμοι: τῶν εἴ τις ἐπιψαύσειε πελάσσας,</TextUnit>
    <TextUnit id="861" loc="2.65">αὐτίκα οἱ μελέων σθένος ἔσβεσεν, ἐν δέ οἱ αἷμα</TextUnit>
    <TextUnit id="862" loc="2.66">πήγνυται, οὐδ' ἔτι γυῖα φέρειν δύνατ', ἀλλά οἱ ἀλκὴ</TextUnit>
    <TextUnit id="863" loc="2.67">ἦκα μαραινομένοιο παρίεται ἄφρονι νάρκῃ.</TextUnit>
    <TextUnit id="864" loc="2.68">ἡ δ' εὖ γινώσκουσα θεοῦ γέρας οἷον ἔδεκτο,</TextUnit>
    <TextUnit id="865" loc="2.69">ὕπτιον ἀγκλίνασα μένει δέμας ἐν ψαμάθοισι:</TextUnit>
    <TextUnit id="866" loc="2.70">κεῖται δ' ἀστεμφὴς οἵη νέκυς: ὃς δέ κεν ἰχθὺς</TextUnit>
    <TextUnit id="867" loc="2.71">ἐγχρίμψῃ λαγόνεσσιν, ὁ μὲν λύτο, κάππεσε δ' αὕτως</TextUnit>
    <TextUnit id="868" loc="2.72">ἀδρανίης βαθὺν ὕπνον, ἀμηχανίῃσι πεδηθείς:</TextUnit>
    <TextUnit id="869" loc="2.73">ἡ δὲ θοῶς ἀνόρουσε καὶ οὐ κραιπνή περ ἐοῦσα,</TextUnit>
    <TextUnit id="870" loc="2.74">γηθοσύνη, ζωὸν δὲ κατεσθίει ἶσα θανόντι.</TextUnit>
    <TextUnit id="871" loc="2.75">πολλάκι καὶ κατὰ λαῖτμα μετ' ἰχθύσιν ἀντιάσασα</TextUnit>
    <TextUnit id="872" loc="2.76">νηχομένοις κραιπνὴν μὲν ἐπειγομένων σβέσεν ὁρμὴν</TextUnit>
    <TextUnit id="873" loc="2.77">ἐγγὺς ἐπιψαύσασα καὶ ἐσσυμένους ἐπέδησεν:</TextUnit>
    <TextUnit id="874" loc="2.78">ἔσταν δ' αὐαλέοι καὶ ἀμήχανοι, οὔτε κελεύθων</TextUnit>
    <TextUnit id="875" loc="2.79">δύσμοροι οὔτε φυγῆς μεμνημένοι: ἡ δὲ μένουσα</TextUnit>
    <TextUnit id="876" loc="2.80">οὐδὲν ἀμυνομένους καταδαίνυται οὐδ' ἀΐοντας.</TextUnit>
    <TextUnit id="877" loc="2.81">οἷον δ' ὀρφναίοισιν ἐν εἰδώλοισιν ὀνείρων</TextUnit>
    <TextUnit id="878" loc="2.82">ἀνδρὸς ἀτυζομένοιο καὶ ἱεμένοιο φέβεσθαι</TextUnit>
    <TextUnit id="879" loc="2.83">θρώσκει μὲν κραδίη, τὰ δὲ γούνατα παλλομένοιο</TextUnit>
    <TextUnit id="880" loc="2.84">ἀστεμφὴς ἅτε δεσμὸς ἐπειγομένοιο βαρύνει,</TextUnit>
    <TextUnit id="881" loc="2.85">τοίην γυιοπέδην τεχνάζεται ἰχθύσι νάρκη.</TextUnit>
    <TextUnit id="882" loc="2.86">Βάτραχος αὖ νωθὴς μὲν ὁμῶς καὶ μαλθακὸς ἰχθύς,</TextUnit>
    <TextUnit id="883" loc="2.87">αἴσχιστος δ' ἰδέειν: στόμα δ' οἴγεται εὐρὺ μάλιστα:</TextUnit>
    <TextUnit id="884" loc="2.88">ἀλλ' ἄρα καὶ τῷ μῆτις ἀνεύρατο γαστέρι φορβήν.</TextUnit>
    <TextUnit id="885" loc="2.89">αὐτὸς μὲν πηλοῖο κατ' εὐρώεντος ἐλυσθεὶς</TextUnit>
    <TextUnit id="886" loc="2.90">κέκλιται ἀτρεμέων, ὀλίγην δ' ἀνὰ σάρκα τιταίνει,</TextUnit>
    <TextUnit id="887" loc="2.91">ἥ ῥά οἱ ἐκ γένυος νεάτης ὑπένερθε πέφυκε</TextUnit>
    <TextUnit id="888" loc="2.92">λεπτή τ' ἀργεννή τε, κακὴ δέ οἱ ἐστὶν ἀϋτμή:</TextUnit>
    <TextUnit id="889" loc="2.93">τὴν θαμὰ δινεύει, δόλον ἰχθύσι βαιοτέροισιν:</TextUnit>
    <TextUnit id="890" loc="2.94">οἵ ῥά μιν εἰσορόωντες ἐφορμώωσι λαβέσθαι.</TextUnit>
    <TextUnit id="891" loc="2.95">αὐτὰρ ὁ τὴν ἂψ αὖτις ἐφέλκεται ἀτρέμας εἴσω,</TextUnit>
    <TextUnit id="892" loc="2.96">ἦκα μάλ' ἀσπαίρουσαν ὑπὸ στόμα, τοὶ δ' ἐφέπονται</TextUnit>
    <TextUnit id="893" loc="2.97">οὐδὲν ὀϊόμενοι κρυπτὸν δόλον, ὄφρα λάθωσι</TextUnit>
    <TextUnit id="894" loc="2.98">βατράχου εὐρείῃσιν ἔσω γενύεσσι μιγέντες.</TextUnit>
    <TextUnit id="895" loc="2.99">ὡς δ' ὅτε τις κούφοισι πάγην ὄρνισι τιτύσκων,</TextUnit>
    <TextUnit id="896" loc="2.100">πυροὺς τοὺς μὲν ἔρηνε δόλου προπάροιθε πυλάων,</TextUnit>
    <TextUnit id="897" loc="2.101">ἄλλους δ' ἔνδον ἔθηκεν, ὑπεστήριξε δὲ τέχνην:</TextUnit>
    <TextUnit id="898" loc="2.102">τοὺς δὲ λιλαιομένους ἕλκει πόθος ὀξὺς ἐδωδῆς,</TextUnit>
    <TextUnit id="899" loc="2.103">εἴσω δὲ προγένοντο, καὶ οὐκέτι νόστος ἑτοῖμος</TextUnit>
    <TextUnit id="900" loc="2.104">ἐκδῦναι, δαιτὸς δὲ κακὴν εὕραντο τελευτήν:</TextUnit>
    <TextUnit id="901" loc="2.105">ὣς κείνους ἀμενηνὸς ἐπέσπασεν ἠπεροπεύσας</TextUnit>
    <TextUnit id="902" loc="2.106">βάτραχος, οὐδ' ἐνόησαν ἑὸν σπεύδοντες ὄλεθρον.</TextUnit>
    <TextUnit id="903" loc="2.107">τοῖα καὶ ἀγκυλόμητιν ἐπέκλυον ἐντύνασθαι</TextUnit>
    <TextUnit id="904" loc="2.108">κερδώ: ὅτ' οἰωνῶν ἀγέλην πλήθουσαν ἴδηται,</TextUnit>
    <TextUnit id="905" loc="2.109">δοχμίη ἀγκλινθεῖσα, τανυσσαμένη θοὰ κῶλα,</TextUnit>
    <TextUnit id="906" loc="2.110">ὄμματ' ἐπιμύει, σὺν δὲ στόμα πάμπαν ἐρείδει:</TextUnit>
    <TextUnit id="907" loc="2.111">φαίης κ' εἰσορόων ἤ μιν βαθὺν ὕπνον ἰαύειν,</TextUnit>
    <TextUnit id="908" loc="2.112">ἠὲ καὶ ἀτρεκέως κεῖσθαι νέκυν: ὧδε γὰρ ἄπνους</TextUnit>
    <TextUnit id="909" loc="2.113">αἰόλα βουλεύουσα παραβλήδην τετάνυσται:</TextUnit>
    <TextUnit id="910" loc="2.114">οἱ δέ μιν εἰσορόωντες ἀολλέες ἰθὺς ἴενται</TextUnit>
    <TextUnit id="911" loc="2.115">ὄρνιθες, λάχνην δὲ διαψαίρουσι πόδεσσιν,</TextUnit>
    <TextUnit id="912" loc="2.116">ἠΰτε κερτομέοντες: ἐπὴν δέ οἱ ἐγγὺς ὀδόντων</TextUnit>
    <TextUnit id="913" loc="2.117">ἔλθωσιν, τότ' ἔπειτα δόλου πετάσασα θύρετρα,</TextUnit>
    <TextUnit id="914" loc="2.118">ἐξαπίνης συνέμαρψε καὶ ἔσπασεν εὐρὺ χανοῦσα</TextUnit>
    <TextUnit id="915" loc="2.119">ἄγρην κερδαλέην, ὅσσην ἕλεν οἰμήσασα.</TextUnit>
    <TextUnit id="916" loc="2.120">καὶ μὲν δὴ δολόμητις ἐπίκλοπον εὕρατο θήρην</TextUnit>
    <TextUnit id="917" loc="2.121">σηπίη: ἐκ γάρ οἱ κεφαλῆς πεφύασιν ἀραιοὶ</TextUnit>
    <TextUnit id="918" loc="2.122">ἀκρέμονες προτενεῖς, ὥστε πλόκοι, οἷσι καὶ αὐτὴ</TextUnit>
    <TextUnit id="919" loc="2.123">ὥστε περ ὁρμιῇσιν ἐφέλκεται ἰχθύας ἄγρῃ,</TextUnit>
    <TextUnit id="920" loc="2.124">πρηνὴς ἐν ψαμάθοισιν ὑπ' ὀστράκῳ εἰλυθεῖσα.</TextUnit>
    <TextUnit id="921" loc="2.125">κείναις δὲ πλοκαμῖσι καὶ ἡνίκα κύματα θύει</TextUnit>
    <TextUnit id="922" loc="2.126">χείματι πετράων ἀντίσχεται, ἠΰτε τις νηῦς</TextUnit>
    <TextUnit id="923" loc="2.127">πείσματ' ἐπ' ἀκταίῃσιν ἀναψαμένη σπιλάδεσσι.</TextUnit>
    <TextUnit id="924" loc="2.128">Καρῖδες δ' ὀλίγαι μὲν ἰδεῖν, ἴση δὲ καὶ ἀλκὴ</TextUnit>
    <TextUnit id="925" loc="2.129">γυίοις, ἀλλὰ δόλοισι καὶ ἄλκιμον ὤλεσαν ἰχθύν,</TextUnit>
    <TextUnit id="926" loc="2.130">λάβρακα, σφετέρῃσιν ἐπικλέα λαβροσύνῃσιν.</TextUnit>
    <TextUnit id="927" loc="2.131">οἱ μὲν γὰρ σπεύδουσι καὶ ἰθύουσι λαβέσθαι</TextUnit>
    <TextUnit id="928" loc="2.132">καρίδων, ταῖς δ' οὔτε φυγεῖν σθένος οὔτε μάχεσθαι,</TextUnit>
    <TextUnit id="929" loc="2.133">ὀλλύμεναι δ' ὀλέκουσι καὶ οὓς πέφνουσι φονῆας.</TextUnit>
    <TextUnit id="930" loc="2.134">εὖτε γὰρ ἀμφιχανόντες ἔσω μάρψωσιν ὀδόντων,</TextUnit>
    <TextUnit id="931" loc="2.135">αἵδε θαμᾶ θρώσκουσι καὶ ἐς μεσάτην ὑπερῴην</TextUnit>
    <TextUnit id="932" loc="2.136">ὀξὺ κέρας χρίμπτουσι, τό τε σφίσι τέλλεται ἄκρης</TextUnit>
    <TextUnit id="933" loc="2.137">ἐκ κεφαλῆς: λάβραξ δὲ φίλης κεκορημένος ἄγρης</TextUnit>
    <TextUnit id="934" loc="2.138">νύγματος οὐκ ἀλέγει: τὸ δέ μιν νέμεταί τε καὶ ἕρπει,</TextUnit>
    <TextUnit id="935" loc="2.139">εἰσόκε τρυχόμενόν μιν ἕλῃ μόρος ἐξ ὀδυνάων:</TextUnit>
    <TextUnit id="936" loc="2.140">ὀψὲ δὲ γινώσκει νέκυος δεδαϊγμένος αἰχμῇ.</TextUnit>
    <TextUnit id="937" loc="2.141">ἔστι δέ τις πηλοῖσιν ἐφέστιος ὠμοφάγος βοῦς,</TextUnit>
    <TextUnit id="938" loc="2.142">εὐρύτατος πάντεσσι μετ' ἰχθύσιν: ἦ γάρ οἱ εὖρος</TextUnit>
    <TextUnit id="939" loc="2.143">πολλάκις ἑνδεκάπηχυ δυωδεκάπηχύ τ' ἐτύχθη:</TextUnit>
    <TextUnit id="940" loc="2.144">οὐτιδανὸς δὲ βίην καί οἱ δέμας ἄμμορον ἀλκῆς,</TextUnit>
    <TextUnit id="941" loc="2.145">μαλθακόν: ἐν δέ οἱ εἰσὶν ἀείδελοι ἔνδον ὀδόντες</TextUnit>
    <TextUnit id="942" loc="2.146">βαιοί τ' οὐ κρατεροί τε: βίῃ δέ κεν οὔτι δαμάσσαι,</TextUnit>
    <TextUnit id="943" loc="2.147">ἀλλὰ δόλῳ καὶ φῶτας ἐπίφρονας εἷλε πεδήσας:</TextUnit>
    <TextUnit id="944" loc="2.148">δαιτὶ γὰρ ἀνδρομέῃ ἐπιτέρπεται, ἔξοχα δ' αὐτῷ</TextUnit>
    <TextUnit id="945" loc="2.149">ἀνθρώπων κρέα τερπνὰ καὶ εὐάντητος ἐδωδή.</TextUnit>
    <TextUnit id="946" loc="2.150">εὖτέ τιν' ἀθρήσῃ νεάτην ὑπὸ βύσσαν ἰόντα</TextUnit>
    <TextUnit id="947" loc="2.151">ἀνθρώπων, ὅσσοισιν ὑποβρύχιος πόνος ἅλμης</TextUnit>
    <TextUnit id="948" loc="2.152">μέμβλεται, αὐτὰρ ὁ κοῦφος ὑπὲρ κεφαλῆφιν ἀερθεὶς</TextUnit>
    <TextUnit id="949" loc="2.153">νήχεται ἀστεμφής, μεγάρων ὀρόφοισιν ἐοικώς,</TextUnit>
    <TextUnit id="950" loc="2.154">ἄτροπος ἀμφιταθείς, σὺν δ' ἔρχεται, ᾗ κεν ἴῃσι</TextUnit>
    <TextUnit id="951" loc="2.155">δειλὸς ἀνήρ, μίμνοντι δ' ἐφίσταται ἠΰτε πῶμα.</TextUnit>
    <TextUnit id="952" loc="2.156">ὡς δὲ πάϊς δολόεντα μόρον λίχνοισι μύεσσιν</TextUnit>
    <TextUnit id="953" loc="2.157">ἔστησεν: τὸν δ' οὔτι πάγης λόχον ὁρμαίνοντα</TextUnit>
    <TextUnit id="954" loc="2.158">γαστὴρ ἔνδον ἔλασσε, θοῶς δέ οἱ ἄγγος ὕπερθε</TextUnit>
    <TextUnit id="955" loc="2.159">κοῖλον ἐπεσμαράγησεν, ὁ δ' οὐκέτι πολλὰ μενοινῶν</TextUnit>
    <TextUnit id="956" loc="2.160">ἐκφυγέειν δύναται στιβαρὸν σκέπας, ὄφρα ἑ κοῦρος</TextUnit>
    <TextUnit id="957" loc="2.161">μάρψῃ τε κτείνῃ τε, γέλων δ' ἐπιθήσεται ἄγρῃ:</TextUnit>
    <TextUnit id="958" loc="2.162">ὣς ὅ γ' ὑπὲρ κεφαλῆς βροτέης ὀλοφώϊος ἰχθὺς</TextUnit>
    <TextUnit id="959" loc="2.163">πέπτατ' ἐρητύων ἀναδύμεναι, εἰσόκ' ἀϋτμὴ</TextUnit>
    <TextUnit id="960" loc="2.164">φῶτα λίπῃ, ψυχὴν δὲ μετεκπνεύσῃ ῥοθίοισιν:</TextUnit>
    <TextUnit id="961" loc="2.165">ἔνθα ἑ τεθνηῶτα δυσώνυμος ἀμφιέπει βοῦς</TextUnit>
    <TextUnit id="962" loc="2.166">δαινύμενος, τέχνῃσιν ἑλὼν δυσμήχανον ἄγρην.</TextUnit>
    <TextUnit id="963" loc="2.167">καὶ μέν τις μνιαροῖσιν ἐπὶ πλαταμῶσι νοήσας</TextUnit>
    <TextUnit id="964" loc="2.168">καρκίνον αἰνήσει καὶ ἀγάσσεται εἵνεκα τέχνης</TextUnit>
    <TextUnit id="965" loc="2.169">κερδαλέης: καὶ τῷ γὰρ ἐπιφροσύνην πόρε δαίμων</TextUnit>
    <TextUnit id="966" loc="2.170">ὄστρεα φέρβεσθαι, γλυκερὴν καὶ ἄμοχθον ἐδωδήν.</TextUnit>
    <TextUnit id="967" loc="2.171">ὄστρεα μὲν κλη̈͂δας ἀναπτύξαντα θυρέτρων</TextUnit>
    <TextUnit id="968" loc="2.172">ἰλὺν λιχμάζουσι καὶ ὕδατος ἰσχανόωντα</TextUnit>
    <TextUnit id="969" loc="2.173">πέπταται, ἀγκοίνῃσιν ἐφήμενα πετραίῃσι:</TextUnit>
    <TextUnit id="970" loc="2.174">καρκίνος αὖ ψηφῖδα παρὰ ῥηγμῖνος ἀείρας</TextUnit>
    <TextUnit id="971" loc="2.175">λέχριος ὀξείῃσι φέρει χηλῇσι μεμαρπώς,</TextUnit>
    <TextUnit id="972" loc="2.176">λάθρη δ' ἐμπελάει, μέσσῳ δ' ἐνεθήκατο λᾶαν</TextUnit>
    <TextUnit id="973" loc="2.177">ὀστρέῳ: ἔνθεν ἔπειτα παρήμενος εἰλαπινάζει</TextUnit>
    <TextUnit id="974" loc="2.178">δαῖτα φίλην: τὸ δ' ἄρ' οὔτι καὶ ἱέμενόν περ ἐρεῖσαι</TextUnit>
    <TextUnit id="975" loc="2.179">ἀμφιδύμους πλάστιγγας ἔχει σθένος, ἀλλ' ὑπ' ἀνάγκης</TextUnit>
    <TextUnit id="976" loc="2.180">οἴγεται, ὄφρα θάνῃ τε καὶ ἀγρευτῆρα κορέσσῃ.</TextUnit>
    <TextUnit id="977" loc="2.181">τῷ δ' ἴσα τεχνάζουσι καὶ ἀστέρες ἑρπυστῆρες</TextUnit>
    <TextUnit id="978" loc="2.182">εἰνάλιοι: καὶ τοῖς γὰρ ἐπ' ὄστρεα μῆτις ὀπηδεῖ:</TextUnit>
    <TextUnit id="979" loc="2.183">ἀλλ' οὐ λᾶαν ἄγουσι συνέμπορον οὐδ' ἐπίκουρον</TextUnit>
    <TextUnit id="980" loc="2.184">κεῖνοι, τρηχὺ δὲ κῶλον ἐνηρείσαντο μέσοισι</TextUnit>
    <TextUnit id="981" loc="2.185">πεπταμένοις: τὰ μὲν ὧδε πιέζεται, οἱ δὲ νέμονται.</TextUnit>
    <TextUnit id="982" loc="2.186">ὄστρακον αὖ βυθίας μὲν ἔχει πλάκας, ἐν δέ οἱ ἰχθὺς</TextUnit>
    <TextUnit id="983" loc="2.187">πίννη ναιετάει κεκλημένος: ἡ μὲν ἄναλκις</TextUnit>
    <TextUnit id="984" loc="2.188">οὔτε τι μητίσασθαι ἐπίσταται οὔτε τι ῥέξαι,</TextUnit>
    <TextUnit id="985" loc="2.189">ἀλλ' ἄρα οἱ ξυνόν τε δόμον ξυνήν τε καλύπτρην</TextUnit>
    <TextUnit id="986" loc="2.190">καρκίνος ἐνναίει, φέρβει δέ μιν ἠδὲ φυλάσσει:</TextUnit>
    <TextUnit id="987" loc="2.191">τῷ καὶ πιννοφύλαξ κικλήσκεται: ἀλλ' ὅτε κόχλου</TextUnit>
    <TextUnit id="988" loc="2.192">ἰχθὺς ἔνδον ἵκηται, ὁ δ' οὐ φρονέουσαν ἀμύξας</TextUnit>
    <TextUnit id="989" loc="2.193">δήγματι κερδαλέῳ πίννην ἕλεν: ἡ δ' ὀδύνῃσιν</TextUnit>
    <TextUnit id="990" loc="2.194">ὄστρακα συμπλατάγησε καὶ ἔνδον ἐφράσσατο ἄγρην</TextUnit>
    <TextUnit id="991" loc="2.195">αὑτῇ τ' ἠδ' ἑτάρῳ, ξυνόν θ' ἅμα δεῖπνον ἕλοντο.</TextUnit>
    <TextUnit id="992" loc="2.196">ὣς ἄρα καὶ πλωτῆρσιν ἐν ὑγροπόροισιν ἔασι</TextUnit>
    <TextUnit id="993" loc="2.197">τοὶ μὲν κερδαλέοι, τοὶ δ' ἄφρονες, οἷα καὶ ἡμῖν</TextUnit>
    <TextUnit id="994" loc="2.198">ἀνδράσιν, οὐδέ τι πᾶσιν ἐναίσιμόν ἐστι νόημα.</TextUnit>
    <TextUnit id="995" loc="2.199">φράζεο δ' ἀφραδίῃ προφερέστατον ἡμεροκοίτην</TextUnit>
    <TextUnit id="996" loc="2.200">ἰχθύν, ὃν παρὰ πάντας ἀεργότατον τέκεν ἅλμη.</TextUnit>
    <TextUnit id="997" loc="2.201">τοῦ δ' ἤτοι κεφαλῆς μὲν ἄνω τέτραπται ὕπερθεν</TextUnit>
    <TextUnit id="998" loc="2.202">ὄμματα, καὶ στόμα λάβρον ἐν ὀφθαλμοῖσι μέσοισιν:</TextUnit>
    <TextUnit id="999" loc="2.203">αἰεὶ δ' ἐν ψαμάθοισι πανημέριος τετάνυσται</TextUnit>
    <TextUnit id="1000" loc="2.204">εὕδων, νυκτὶ δὲ μοῦνον ἀνέγρεται ἠδ' ἀλάληται:</TextUnit>
    <TextUnit id="1001" loc="2.205">τοὔνεκα κέκληται καὶ νυκτερίς: ἀλλά μιν ἄτη</TextUnit>
    <TextUnit id="1002" loc="2.206">γαστρὸς ἀτεκμάρτοιο κακὴ λάχεν: οὐ γὰρ ἐδωδῆς</TextUnit>
    <TextUnit id="1003" loc="2.207">ἢ κόρον ἠέ τι μέτρον ἐπίσταται, ἀλλ' ἀτέλεστον</TextUnit>
    <TextUnit id="1004" loc="2.208">λυσσομανῆ βούβρωστιν ἀναιδέϊ γαστρὶ φυλάσσει:</TextUnit>
    <TextUnit id="1005" loc="2.209">οὐδέ ποτ' ἂν λήξειεν ἐδητύος ἐγγὺς ἐούσης,</TextUnit>
    <TextUnit id="1006" loc="2.210">εἰσόκεν οἱ νηδύς τε μέση διὰ πᾶσα ῥαγείη,</TextUnit>
    <TextUnit id="1007" loc="2.211">αὐτός τε προταθεὶς πέσῃ ὕπτιος, ἠέ τις ἄλλος</TextUnit>
    <TextUnit id="1008" loc="2.212">πέφνῃ μιν νεπόδων πυμάτης ἔμφορτον ἐδωδῆς.</TextUnit>
    <TextUnit id="1009" loc="2.213">σῆμα δέ τοι τόδε γαστρὸς ἀειμάργοιο πιφαύσκω:</TextUnit>
    <TextUnit id="1010" loc="2.214">εἰ γάρ τίς μιν ἑλὼν θήρης ἀποπειρήσαιτο</TextUnit>
    <TextUnit id="1011" loc="2.215">χειρὶ βορὴν ὀρέγων, ὁ δὲ δέξεται, εἰσόκεν αὐτοῦ</TextUnit>
    <TextUnit id="1012" loc="2.216">λαβροτάτου στόματος νηήσεται ἄχρις ἐδωδή.</TextUnit>
    <TextUnit id="1013" loc="2.217">κλῦτε, γοναὶ μερόπων, οἶον τέλος ἀφραδίῃσι</TextUnit>
    <TextUnit id="1014" loc="2.218">λαιμάργοις, ὅσον ἄλγος ἀδηφαγίῃσιν ὀπηδεῖ:</TextUnit>
    <TextUnit id="1015" loc="2.219">τῷ τις ἀεργίην δυστερπέα τῆλε διώκοι</TextUnit>
    <TextUnit id="1016" loc="2.220">καὶ κραδίης καὶ χειρός, ἔχοι δέ τι μέτρον ἐδωδῆς:</TextUnit>
    <TextUnit id="1017" loc="2.221">μηδ' ἐπὶ πανθοίνοισι νόον τέρποιτο τραπέζαις:</TextUnit>
    <TextUnit id="1018" loc="2.222">πολλοὶ γὰρ τοῖοι καὶ ἐν ἀνδράσιν, οἶσι λέλυνται</TextUnit>
    <TextUnit id="1019" loc="2.223">ἡνία, γαστρὶ δὲ πάντας ἐπιτρωπῶσι κάλωας:</TextUnit>
    <TextUnit id="1020" loc="2.224">ἀλλά τις εἰσορόων φεύγοι τέλος ἡμεροκοίτου.</TextUnit>
    <TextUnit id="1021" loc="2.225">ἔστι καὶ ὀξυκόμοισι νόος καὶ μῆτις ἐχίνοις,</TextUnit>
    <TextUnit id="1022" loc="2.226">οἴ τ' ἀνέμων ἴσασι βίας ζαμενεῖς τε θυέλλας</TextUnit>
    <TextUnit id="1023" loc="2.227">ὀρνυμένας, νώτοισι δ' ἀνοχλίζουσιν ἕκαστος</TextUnit>
    <TextUnit id="1024" loc="2.228">λᾶαν, ὅσον βαρύθοντα περὶ σφετέρῃσιν ἀκάνθαις</TextUnit>
    <TextUnit id="1025" loc="2.229">ῥηϊδίως φορέοιεν, ἴν' ἀντία κύματος ὁρμῇ</TextUnit>
    <TextUnit id="1026" loc="2.230">βριθόμενοι μίμνωσι: τὸ γὰρ τρομέουσι μάλιστα,</TextUnit>
    <TextUnit id="1027" loc="2.231">μὴ σφὰς ἐπ' ἠιόνεσσι κυκώμενον οἶμα κυλίσῃ:</TextUnit>
    <TextUnit id="1028" loc="2.232">Πουλυπόδων δ' οὔπω τιν' ὀΐομαι ἔμμεν' ἄπυστον</TextUnit>
    <TextUnit id="1029" loc="2.233">τέχνης, οἳ πέτρῃσιν ὁμοίϊοι ἰνδάλλονται,</TextUnit>
    <TextUnit id="1030" loc="2.234">τήν κε ποτιπτύξωσι περὶ σπείρῃς τε βάλωνται.</TextUnit>
    <TextUnit id="1031" loc="2.235">ἄνδρας δ' ἀγρευτῆρας ὁμῶς καὶ κρέσσονας ἰχθῦς</TextUnit>
    <TextUnit id="1032" loc="2.236">ῥηϊδίως ἀπάτῃσι παραπλάγξαντες ἄλυξαν.</TextUnit>
    <TextUnit id="1033" loc="2.237">ἀλλ' ὅτε χειρότερός τις ἐπισχεδὸν ἀντιβολήσῃ,</TextUnit>
    <TextUnit id="1034" loc="2.238">αὐτίκα πουλύποδές τε καὶ ἰχθύες ἐξεφάνησαν,</TextUnit>
    <TextUnit id="1035" loc="2.239">μορφῆς πετραίης ἐξάλμενοι, ἐκ δὲ δόλοιο</TextUnit>
    <TextUnit id="1036" loc="2.240">φορβήν τ' ἐφράσσαντο καὶ ἐξήλυξαν ὄλεθρον.</TextUnit>
    <TextUnit id="1037" loc="2.241">χείματι δ' οὔποτε φασὶν ἐπιστείχειν ἁλὸς ὕδωρ</TextUnit>
    <TextUnit id="1038" loc="2.242">πουλύποδας: ζαμενεῖς γὰρ ὑποτρομέουσιν ἀέλλας:</TextUnit>
    <TextUnit id="1039" loc="2.243">ἀλλ' οἵ γε γλαφυρῇσιν ἐνιζόμενοι θαλάμῃσι</TextUnit>
    <TextUnit id="1040" loc="2.244">πτήξαντες δαίνυνται ἑοὺς πόδας, ἠΰτε σάρκας</TextUnit>
    <TextUnit id="1041" loc="2.245">ἀλλοτρίας: οἱ δ' αὖτις ἑοὺς κορέσαντες ἄνακτας</TextUnit>
    <TextUnit id="1042" loc="2.246">φύονται: τόδε πού σφι Ποσειδάων ἐπένευσε.</TextUnit>
    <TextUnit id="1043" loc="2.247">τοῖον καὶ βλοσυρῇσιν ἀειμάργοισι νόημα</TextUnit>
    <TextUnit id="1044" loc="2.248">ἄρκτοις: χειμερίην γὰρ ἀλυσκάζουσαι ὁμοκλήν,</TextUnit>
    <TextUnit id="1045" loc="2.249">δῦσαι φωλειοῖο μυχὸν κατὰ πετρήεντα</TextUnit>
    <TextUnit id="1046" loc="2.250">ὃν πόδα λιχμάζουσιν, ἐδητύος ἔργον ἄπαστον,</TextUnit>
    <TextUnit id="1047" loc="2.251">μαιόμεναι δαίτην ἀνεμώλιον, οὐδ' ἐθέλουσι</TextUnit>
    <TextUnit id="1048" loc="2.252">προβλώσκειν, εὐκραὲς ἕως ἔαρ ἡβήσειεν.</TextUnit>
    <TextUnit id="1049" loc="2.253">ἔξοχα δ' ἀλλήλοισιν ἀνάρσιον ἔχθος ἔχουσι</TextUnit>
    <TextUnit id="1050" loc="2.254">κάραβος ἀϊκτὴρ μύραινά τε πουλύποδές τε,</TextUnit>
    <TextUnit id="1051" loc="2.255">ἀλλήλους δ' ὀλέκουσιν ἀμοιβαίοισι φόνοισιν.</TextUnit>
    <TextUnit id="1052" loc="2.256">αἰεὶ δ' ἰχθυόεσσα μετὰ σφίσιν ἵστατ' ἐνυὼ</TextUnit>
    <TextUnit id="1053" loc="2.257">καὶ μόθος, ἄλλου δ' ἄλλος ἑὴν ἐνεπλήσατο νηδύν.</TextUnit>
    <TextUnit id="1054" loc="2.258">ἡ μὲν ὑπὲκ πέτρης ἁλιμυρέος ὁρμηθεῖσα</TextUnit>
    <TextUnit id="1055" loc="2.259">φοιταλέη μύραινα διέσσυται οἴδματα πόντου,</TextUnit>
    <TextUnit id="1056" loc="2.260">φορβὴν μαιομένη, τάχα δ' εἴσιδε πούλυπον ἀκτῆς</TextUnit>
    <TextUnit id="1057" loc="2.261">ἄκρα διερπύζοντα καὶ ἀσπασίην ἐπί θήρην</TextUnit>
    <TextUnit id="1058" loc="2.262">ἔσσυτο γηθομένη: τὸν δ' οὐ λάθεν ἐγγὺς ἐοῦσα:</TextUnit>
    <TextUnit id="1059" loc="2.263">ἀλλ' ἤτοι πρῶτον μὲν ἀτυζόμενος δεδόνηται</TextUnit>
    <TextUnit id="1060" loc="2.264">ἐς φόβον, οὐδ' ἄρα μῆχος ἔχει μύραιναν ἀλύξαι</TextUnit>
    <TextUnit id="1061" loc="2.265">ἕρπων νηχομένην τε καὶ ἄσχετα μαιμώωσαν.</TextUnit>
    <TextUnit id="1062" loc="2.266">αἶψα δέ μιν κατέμαρψε γένυν τ' ἐνέρεισε δαφοινήν:</TextUnit>
    <TextUnit id="1063" loc="2.267">πούλυπος αὖτ' ἀέκων ὀλοῆς ὑπὸ μάρνατ' ἀνάγκης,</TextUnit>
    <TextUnit id="1064" loc="2.268">ἀμφὶ δέ οἱ μελέεσσιν ἑλίσσεται, ἄλλοτε ἄλλας</TextUnit>
    <TextUnit id="1065" loc="2.269">παντοίας στροφάλιγγας ὑπό σκολιοῖσιν ἱμᾶσι</TextUnit>
    <TextUnit id="1066" loc="2.270">τεχνάζων, εἴ πώς μιν ἐρητύσειε βρόχοισιν</TextUnit>
    <TextUnit id="1067" loc="2.271">ἀμφιβαλών: ἀλλ' οὔτι κακῶν ἄκος οὔτ' ἀλεωρή:</TextUnit>
    <TextUnit id="1068" loc="2.272">ῥεῖα γὰρ ἀμφιπεσόντος ὀλισθηροῖς μελέεσσιν</TextUnit>
    <TextUnit id="1069" loc="2.273">ὀτραλέη μύραινα διαρρέει οἷάπερ ὕδωρ:</TextUnit>
    <TextUnit id="1070" loc="2.274">αὐτὰρ ὅ γ' ἄλλοτε νῶτα παναίολα, ἄλλοτε δειρὴν</TextUnit>
    <TextUnit id="1071" loc="2.275">οὐρήν τ' ἀκροτάτην περιβάλλεται, ἄλλοτε δ' αὖτε</TextUnit>
    <TextUnit id="1072" loc="2.276">ἐμπίπτει στόματός τε πύλαις γενύων τε μυχοῖσιν.</TextUnit>
    <TextUnit id="1073" loc="2.277">ὡς δὲ παλαισμοσύνης γυιαλκέος ἴδμονες ἄνδρες</TextUnit>
    <TextUnit id="1074" loc="2.278">δηρὸν ἐπ' ἀλλήλοισιν ἑὴν ἀναφαίνετον ἀλκήν,</TextUnit>
    <TextUnit id="1075" loc="2.279">ἤδη δ' ἐκ μελέων λιαρὸς καὶ ἀθέσφατος ἱδρὼς</TextUnit>
    <TextUnit id="1076" loc="2.280">χεύεται ἀμφοτέροισι: τὰ δ' αἰόλα κέρδεα τέχνης</TextUnit>
    <TextUnit id="1077" loc="2.281">πλάζονται, χεῖρές τε περὶ χροῒ κυμαίνονται:</TextUnit>
    <TextUnit id="1078" loc="2.282">ὣς καὶ πουλύποδος κοτυληδόνες οὐ κατὰ κόσμον</TextUnit>
    <TextUnit id="1079" loc="2.283">πλαζόμεναι κενεῇσι παλαισμοσύναις μογέουσιν.</TextUnit>
    <TextUnit id="1080" loc="2.284">ἡ δέ μιν ὀξυτόμοισιν ὑπὸ ῥιπῇσιν ὀδόντων</TextUnit>
    <TextUnit id="1081" loc="2.285">δαρδάπτει: μελέων δὲ τὰ μὲν κατεδέξατο γαστήρ,</TextUnit>
    <TextUnit id="1082" loc="2.286">ἄλλα δ' ἔτ' ἐν γενύεσσι θοοὶ τρίβουσιν ὀδόντες,</TextUnit>
    <TextUnit id="1083" loc="2.287">ἄλλα δέ τ' ἀσπαίρει καὶ ἑλίσσεται ἡμιδάϊκτα,</TextUnit>
    <TextUnit id="1084" loc="2.288">εἰσέτι παιφάσσοντα καὶ ἐκφυγέειν ἐθέλοντα.</TextUnit>
    <TextUnit id="1085" loc="2.289">ὡς δ' ὅτ' ἀνὰ ξυλόχους ὀφίων στίβον ἐξερεείνων</TextUnit>
    <TextUnit id="1086" loc="2.290">βριθόκερως ἔλαφος ῥινήλατον ἴχνος ἀνεῦρε,</TextUnit>
    <TextUnit id="1087" loc="2.291">χειὴν δ' εἰσαφίκανε καὶ ἑρπετὸν εἴρυσεν ἔξω</TextUnit>
    <TextUnit id="1088" loc="2.292">δάπτει τ' ἐμμενέως: ὁ δ' ἐλίσσεται ἀμφί τε γοῦνα,</TextUnit>
    <TextUnit id="1089" loc="2.293">δειρήν τε στέρνον τε: τὰ δ' ἡμίβρωτα κέχυνται</TextUnit>
    <TextUnit id="1090" loc="2.294">ἅψεα, πολλὰ δ' ὀδόντες ὑπὸ στόμα δαιτρεύουσιν:</TextUnit>
    <TextUnit id="1091" loc="2.295">ὣς καὶ πουλύποδος δνοπαλίζεται αἰόλα γυῖα</TextUnit>
    <TextUnit id="1092" loc="2.296">δυσμόρου: οὐδέ ἑ μῆτις ἐπιφροσύνης ἐσάωσε</TextUnit>
    <TextUnit id="1093" loc="2.297">πετραίης: εἰ γάρ ποτ' ἀλευόμενος περὶ πέτρην</TextUnit>
    <TextUnit id="1094" loc="2.298">πλέξηται, χροιήν τε πανείκελον ἀμφιέσηται,</TextUnit>
    <TextUnit id="1095" loc="2.299">ἀλλ' οὐ μυραίνης ἔλαθεν κέαρ, ἀλλά ἑ μούνη</TextUnit>
    <TextUnit id="1096" loc="2.300">φράζεται, ἄπρηκτον δὲ πέλει κείνοιο νόημα.</TextUnit>
    <TextUnit id="1097" loc="2.301">ἔνθα μιν οἰκτείρειας ἀκοσμοτάτοιο μόροιο,</TextUnit>
    <TextUnit id="1098" loc="2.302">ὡς ὁ μὲν ἐν πέτρῃσιν ὑφέξεται, ἡ δέ οἱ ἄγχι</TextUnit>
    <TextUnit id="1099" loc="2.303">ἠΰτ' ἐπεγγελόωσα παρίσταται: ὧδέ κε φαίης</TextUnit>
    <TextUnit id="1100" loc="2.304">μυθεῖσθαι μύραιναν ἀπηνέα κερτομέουσαν:</TextUnit>
    <TextUnit id="1101" loc="2.305">τί πτώσσεις δολομῆτα; τίν' ἔλπεαι ἠπεροπεύειν;</TextUnit>
    <TextUnit id="1102" loc="2.306">ἦ τάχα καὶ πέτρης πειρήσομαι, ἤν σε καὶ εἴσω</TextUnit>
    <TextUnit id="1103" loc="2.307">δέξηται σπιλὰς ἥδε καὶ ἠμύσασα καλύψῃ.</TextUnit>
    <TextUnit id="1104" loc="2.308">αὐτίκα δ' ἀγκύλον ἕρκος ἐνιπλήξασα λαφύσσει,</TextUnit>
    <TextUnit id="1105" loc="2.309">χοιράδος αὖ ἐρύουσα περίτρομον: αὐτὰρ ὅ γ' οὔτι,</TextUnit>
    <TextUnit id="1106" loc="2.310">οὐδὲ δαϊζόμενος, λείπει πάγου οὐδ' ἀνίησιν,</TextUnit>
    <TextUnit id="1107" loc="2.311">ἀλλ' ἔχεται πέτρης εἱλιγμένος, εἰσόκεν αὐταὶ</TextUnit>
    <TextUnit id="1108" loc="2.312">λείπωνται μοῦναι κοτυληδόνες ἐμπεφυυῖαι.</TextUnit>
    <TextUnit id="1109" loc="2.313">ὡς δ' ὅτε περθομένης δηΐων ὑπὸ χερσὶ πόληος,</TextUnit>
    <TextUnit id="1110" loc="2.314">ἑλκομένων παίδων τε δορυκτήτων τε γυναικῶν,</TextUnit>
    <TextUnit id="1111" loc="2.315">κοῦρον ἀνὴρ δειρῇ τε καὶ ἀγκάσιν ἐμπεφυῶτα</TextUnit>
    <TextUnit id="1112" loc="2.316">γειναμένης ἐρύσῃ πολέμου νόμῳ, αὐτὰρ ὁ χεῖρας</TextUnit>
    <TextUnit id="1113" loc="2.317">πλέγδην οὐκ ἀνίησιν ἀπ' αὐχένος, οὐδέ ἑ μήτηρ</TextUnit>
    <TextUnit id="1114" loc="2.318">κωκυτῷ προΐησιν, ὁμοῦ δέ οἱ ἕλκεται αὐτή:</TextUnit>
    <TextUnit id="1115" loc="2.319">ὣς καὶ πουλύποδος δειλὸν δέμας ἑλκομένοιο</TextUnit>
    <TextUnit id="1116" loc="2.320">λισσάδι μυδαλέῃ περιφύεται, οὐδ' ἀνίησι.</TextUnit>
    <TextUnit id="1117" loc="2.321">Κάραβος αὖ μύραιναν ἀπηνέα περ μάλ' ἐοῦσαν</TextUnit>
    <TextUnit id="1118" loc="2.322">ἐσθίει, αὐτοφόνοισιν ἀγηνορίῃσι δαμεῖσαν.</TextUnit>
    <TextUnit id="1119" loc="2.323">ἦ γὰρ ὁ μὲν πέτρης σχεδὸν ἵσταται, ᾗ ἔνι ναίει</TextUnit>
    <TextUnit id="1120" loc="2.324">ὀτραλέη μύραινα: δύω δ' ἀνὰ κέντρα τιτήνας</TextUnit>
    <TextUnit id="1121" loc="2.325">δήϊα φυσιόων προκαλίζεται ἐς μόθον ἐλθεῖν,</TextUnit>
    <TextUnit id="1122" loc="2.326">ἶσος ἀριστῆϊ προμάχῳ στρατοῦ, ὅς ῥά τε χειρῶν</TextUnit>
    <TextUnit id="1123" loc="2.327">ἠνορέῃ πολέμου τε δαημοσύνῃσι πεποιθὼς</TextUnit>
    <TextUnit id="1124" loc="2.328">ἔντεσι καρτύνας βριαρὸν δέμας, ὀξέα πάλλων</TextUnit>
    <TextUnit id="1125" loc="2.329">ἔγχεα, δυσμενέων προκαλίζεται ὅς κ' ἐθέλῃσιν</TextUnit>
    <TextUnit id="1126" loc="2.330">ἀντιάαν: τάχα δ' ἄλλον ἀριστήων ὀροθύνει:</TextUnit>
    <TextUnit id="1127" loc="2.331">ὣς ὅ γε μυραίνης θήγει φρένας, οὐδ' ἐπὶ μῶλον</TextUnit>
    <TextUnit id="1128" loc="2.332">δηθύνει, θαλάμης δὲ διαΐξασα κελαινή,</TextUnit>
    <TextUnit id="1129" loc="2.333">αὐχένα γυρώσασα, χόλῳ μέγα παιφάσσουσα</TextUnit>
    <TextUnit id="1130" loc="2.334">ἀντιάᾳ: τὸν δ' οὔτι περισπέρχουσά περ αἰνῶς</TextUnit>
    <TextUnit id="1131" loc="2.335">βλάπτει τρηχὺν ἐόντα, γένυν δ' ἀνεμώλιον αὔτως</TextUnit>
    <TextUnit id="1132" loc="2.336">ἐγχρίμπτει, στερεοῖσι δ' ἐτώσια μαίνετ' ὀδοῦσιν:</TextUnit>
    <TextUnit id="1133" loc="2.337">οἱ δὲ πάλιν γενύεσσιν ἀπηνέος ὡς ἀπὸ πέτρης</TextUnit>
    <TextUnit id="1134" loc="2.338">παλλόμενοι κάμνουσι καὶ ἀμβλύνονται ἐρωῆς.</TextUnit>
    <TextUnit id="1135" loc="2.339">τῆς δὲ μέγα φλεγέθει καὶ ὀρίνεται ἄγριον ἦτορ,</TextUnit>
    <TextUnit id="1136" loc="2.340">εἰσόκε μιν χηλῇσιν ἐπαΐξας δολιχῇσιν</TextUnit>
    <TextUnit id="1137" loc="2.341">κάραβος αὐχενίοιο λάβῃ μέσσοιο τένοντος:</TextUnit>
    <TextUnit id="1138" loc="2.342">ἴσχει δ' ἐμπεφυὼς χαλκείῃ ὥστε πυράγρῃ,</TextUnit>
    <TextUnit id="1139" loc="2.343">νωλεμές, οὐδ' ἀνίησι καὶ ἐσσυμένην περ ἀλύξαι:</TextUnit>
    <TextUnit id="1140" loc="2.344">ἡ δὲ βίῃ μογέουσα καὶ ἀσχαλόως' ὀδύνῃσι,</TextUnit>
    <TextUnit id="1141" loc="2.345">πάντῃ δινεύει σκολιὸν δέμας, αἶψα δὲ νῶτα</TextUnit>
    <TextUnit id="1142" loc="2.346">καράβου ὀξυβελῆ περιβάλλεται ἀμφιχυθεῖσα,</TextUnit>
    <TextUnit id="1143" loc="2.347">ἐν δ' ἐπάγη σκώλοισι καὶ ὀξείῃσιν ἀκωκαῖς</TextUnit>
    <TextUnit id="1144" loc="2.348">ὀστράκου, ὠτειλαῖς δὲ περιπλήθουσα θαμειαῖς</TextUnit>
    <TextUnit id="1145" loc="2.349">ὄλλυται αὐτοδάϊκτος, ὑπ' ἀφραδίῃσι θανοῦσα.</TextUnit>
    <TextUnit id="1146" loc="2.350">ὡς δ' ὅτε θηροφόνων τις ἀνὴρ δεδαημένος ἔργων,</TextUnit>
    <TextUnit id="1147" loc="2.351">λαῶν ἀμφιδόμοισιν ἐναγρομένων ἀγορῇσι,</TextUnit>
    <TextUnit id="1148" loc="2.352">πόρδαλιν οἰστρηθεῖσαν ἐνὶ ῥοίζοισιν ἱμάσθλης</TextUnit>
    <TextUnit id="1149" loc="2.353">ἐγχείῃ δέχεται ταναήκεϊ δοχμὸς ὑποστάς:</TextUnit>
    <TextUnit id="1150" loc="2.354">ἡ δὲ καὶ εἰσορόωσα γένυν θηκτοῖο σιδήρου</TextUnit>
    <TextUnit id="1151" loc="2.355">ἄγρια κυμαίνουσα κορύσσεται, ἐν δ' ἄρα λαιμῷ</TextUnit>
    <TextUnit id="1152" loc="2.356">ἠΰτε δουροδόκῃ χαλκήλατον ἔσπασεν αἰχμήν:</TextUnit>
    <TextUnit id="1153" loc="2.357">ὣς ἄρα καὶ μύραιναν ἕλεν χόλος ἀφραδίῃσι</TextUnit>
    <TextUnit id="1154" loc="2.358">δύσμορον, αὐτοτύποισιν ὑπ' ὠτειλῇσι δαμεῖσαν.</TextUnit>
    <TextUnit id="1155" loc="2.359">τοίην που τραφερῆς γαίης ἔπι δῆριν ἔθεντο</TextUnit>
    <TextUnit id="1156" loc="2.360">ἄμφω ἐνὶ ξυλόχοισιν ὄφις καὶ τρηχὺς ἐχῖνος</TextUnit>
    <TextUnit id="1157" loc="2.361">ἀντόμενοι: καὶ τοῖς γὰρ ἀνάρσιος αἶσα μέμηλεν.</TextUnit>
    <TextUnit id="1158" loc="2.362">ἤτοι ὁ μὲν προϊδὼν ὀλοφώϊον ἑρπυστῆρα,</TextUnit>
    <TextUnit id="1159" loc="2.363">φραξάμενος πυκινῇσιν ὑπὸ προβλῆσιν ἀκάνθαις</TextUnit>
    <TextUnit id="1160" loc="2.364">εἱλεῖται σφαιρηδόν, ὑφ' ἕρκεϊ γυῖα φυλάσσων,</TextUnit>
    <TextUnit id="1161" loc="2.365">ἔνδοθεν ἑρπύζων: ὁ δέ οἱ σχεδὸν αὐτίκα θύνων</TextUnit>
    <TextUnit id="1162" loc="2.366">πρῶτα μὲν ἰοτόκοισιν ἐπισπέρχει γενύεσσιν,</TextUnit>
    <TextUnit id="1163" loc="2.367">ἀλλ' αὔτως μογέει κενεὸν πόνον: οὐ γὰρ ἱκάνει</TextUnit>
    <TextUnit id="1164" loc="2.368">χρωτὸς ἔσω μαλεροῖσι καὶ ἱέμενός περ ὀδοῦσι:</TextUnit>
    <TextUnit id="1165" loc="2.369">τοίη μιν λάχνη δυσπαίπαλος ἀμφιβέβηκεν:</TextUnit>
    <TextUnit id="1166" loc="2.370">αὐτὰρ ὁ κυκλοτερὴς ὁλοότροχος αἰόλα γυῖα</TextUnit>
    <TextUnit id="1167" loc="2.371">δινεύων, πυκινῇσι κυλινδόμενος στροφάλιγξιν,</TextUnit>
    <TextUnit id="1168" loc="2.372">ἐμπίπτει σπείρῃσι καὶ οὐτάζει βελέεσσι</TextUnit>
    <TextUnit id="1169" loc="2.373">χαίτης ὀξυτόμοισιν: ὁ δ' ἄλλοθεν εἴβεται ἄλλος</TextUnit>
    <TextUnit id="1170" loc="2.374">ἰχὼρ αἱματόεις, τὸν δ' ἕλκεα πόλλ' ἀνιάζει.</TextUnit>
    <TextUnit id="1171" loc="2.375">ἔνθα μιν ἀμφιβαλὼν περιηγέϊ πάντοθεν ὁλκῷ</TextUnit>
    <TextUnit id="1172" loc="2.376">ὑγρὸς ὄφις χαλεποῖσι περιπλέγδην ὑπὸ δεσμοῖς</TextUnit>
    <TextUnit id="1173" loc="2.377">ἴσχει τ' ἐμπρίει τε χόλῳ τ' ἐνερείδεται ἀλκήν.</TextUnit>
    <TextUnit id="1174" loc="2.378">τοῦ δ' εἴσω τάχα πᾶσαι ὀλισθαίνουσιν ἄκανθαι</TextUnit>
    <TextUnit id="1175" loc="2.379">ὀξέα πεφρικυῖαι: ὁ δ' ἐν σκολόπεσσι πεπηγὼς</TextUnit>
    <TextUnit id="1176" loc="2.380">οὔτε βίην ἀνίησι καὶ οὐκ ἐθέλων πεπέδηται,</TextUnit>
    <TextUnit id="1177" loc="2.381">ἀλλὰ μένει γόμφοισιν ἅτε κρατεροῖσιν ἀρηρώς,</TextUnit>
    <TextUnit id="1178" loc="2.382">ὄφρα θάνῃ, σὺν δ' αὐτὸν ἀπέφθισε θῆρα πιέζων</TextUnit>
    <TextUnit id="1179" loc="2.383">πολλάκις, ἀλλήλοις δὲ μόρος καὶ πῆμα γένοντο:</TextUnit>
    <TextUnit id="1180" loc="2.384">πολλάκι δ' ἐξήλυξε καὶ ἔκφυγε δεινὸς ἐχῖνος,</TextUnit>
    <TextUnit id="1181" loc="2.385">ἐκδὺς ἑρπυστῆρος ἀλυκτοπέδης τε κελαινῆς,</TextUnit>
    <TextUnit id="1182" loc="2.386">εἰσέτι τεθνηῶτος ἔχων περὶ σάρκας ἀκάνθαις.</TextUnit>
    <TextUnit id="1183" loc="2.387">τοίη καὶ μύραινα κακόφρονι δάμναται ἄτῃ,</TextUnit>
    <TextUnit id="1184" loc="2.388">καράβῳ ἁρπαλέη τε καὶ εὐάντητος ἐδωδή.</TextUnit>
    <TextUnit id="1185" loc="2.389">Κάραβον αὖ καὶ τρηχὺν ὁμῶς καὶ κραιπνὸν ἐόντα</TextUnit>
    <TextUnit id="1186" loc="2.390">δαίνυτ' ἀφαυρότερός περ ἐὼν καὶ νωθρὸς ἐρωὴν</TextUnit>
    <TextUnit id="1187" loc="2.391">πούλυπος: ἡνίκα γάρ μιν ὑπὸ σπιλάδεσσι νοήσῃ</TextUnit>
    <TextUnit id="1188" loc="2.392">αὔτως ἀτρεμέοντα καὶ ἥμενον, αὐτὰρ ὁ λάθρη</TextUnit>
    <TextUnit id="1189" loc="2.393">νῶτον ἐπαΐξας περιβάλλεται αἰόλα δεσμά,</TextUnit>
    <TextUnit id="1190" loc="2.394">ἰφθίμων δολιχῇσι ποδῶν σειρῇσι πιέζων,</TextUnit>
    <TextUnit id="1191" loc="2.395">σὺν δὲ οἱ ἀκραίῃς κοτυληδόσι θερμὸν ἐρείδει</TextUnit>
    <TextUnit id="1192" loc="2.396">αὐλὸν ἐπισφίγγων στόματος μέσον, οὐδ̔ ἀνίησι</TextUnit>
    <TextUnit id="1193" loc="2.397">πνοιὴν ἠερίην οὔτ' ἔνδοθεν οὔθ' ἑτέρωθεν:</TextUnit>
    <TextUnit id="1194" loc="2.398">καὶ γὰρ καὶ νεπόδεσσι παλίρροος ἕλκεται ἀήρ:</TextUnit>
    <TextUnit id="1195" loc="2.399">ἀλλ' ἔχει ἀμφιπεσών: ὁ δὲ νήχεται, ἄλλοτε μίμνει,</TextUnit>
    <TextUnit id="1196" loc="2.400">ἄλλοτε δ' ἀσπαίρει, ποτὲ δὲ προβλῆσιν ὑπ' ἄκραις</TextUnit>
    <TextUnit id="1197" loc="2.401">ῥήγνυται: αὐτὰρ ὅ γ' οὔτι βίης μεθίησιν ἄεθλον,</TextUnit>
    <TextUnit id="1198" loc="2.402">ὄφρα ἑ τεθνηῶτα λίπῃ ψυχή τε καὶ ἀλκή.</TextUnit>
    <TextUnit id="1199" loc="2.403">δὴ τότε μιν προπεσόντα παρήμενος ἐν ψαμάθοισι</TextUnit>
    <TextUnit id="1200" loc="2.404">δαίνυται, ἠΰτε κοῦρος ὑπὲκ μαζοῖο τιθήνης</TextUnit>
    <TextUnit id="1201" loc="2.405">χείλεσιν αὖ ἐρύει λαρὸν γλάγος: ὣς ὅ γε σάρκας</TextUnit>
    <TextUnit id="1202" loc="2.406">λάπτων ὀξυπόροιο κατέσπασεν ἄγγεος ἔξω</TextUnit>
    <TextUnit id="1203" loc="2.407">μυζήσας, γλυκερῆς δὲ βορῆς ἐνεπλήσατο νηδύν.</TextUnit>
    <TextUnit id="1204" loc="2.408">ὡς δέ τις ἡμερόκοιτος ἀνὴρ ληΐστορι τέχνῃ</TextUnit>
    <TextUnit id="1205" loc="2.409">ὁρμαίνων ἀΐδηλα, δίκης σέβας οὔποτ' ἀέξων,</TextUnit>
    <TextUnit id="1206" loc="2.410">ἑσπέριος στεινῇσι καταπτήξας ἐν ἀγυιαῖς,</TextUnit>
    <TextUnit id="1207" loc="2.411">ἄνδρα παραστείχοντα μετ' εἰλαπίνην ἐλόχησε:</TextUnit>
    <TextUnit id="1208" loc="2.412">καί ῥ' ὁ μὲν οἰνοβαρὴς ἕρπει πάρος, ὑγρὸν ἀείδων,</TextUnit>
    <TextUnit id="1209" loc="2.413">οὐ μάλα νηφάλιον κλάζων μέλος: αὐτὰρ ὁ λάθρη</TextUnit>
    <TextUnit id="1210" loc="2.414">ἐξόπιθε προὔτυψε καὶ αὐχένα χερσὶ δαφοιναῖς</TextUnit>
    <TextUnit id="1211" loc="2.415">εἷλεν ἐπιβρίσας, κλῖνέν τέ μιν ἄγριον ὕπνον</TextUnit>
    <TextUnit id="1212" loc="2.416">οὐ τηλοῦ θανάτοιο καὶ εἵματα πάντ' ἐναρίξας</TextUnit>
    <TextUnit id="1213" loc="2.417">ᾤχετο, δυσκερδῆ τε φέρων καὶ ἀνέστιον ἄγρην:</TextUnit>
    <TextUnit id="1214" loc="2.418">τοιάδε καὶ πινυτοῖσι νοήματα πουλυπόδεσσιν.</TextUnit>
    <TextUnit id="1215" loc="2.419">οἵδε μὲν ἀντίβιοι καὶ ἀνάρσιοι ἔξοχ' ἔασιν</TextUnit>
    <TextUnit id="1216" loc="2.420">εἰναλίων: μοῦνοι δὲ μετ' ἰχθύσιν αἰολοφύλοις</TextUnit>
    <TextUnit id="1217" loc="2.421">ποινητῆρες ἔασι καὶ ἀλλήλων ὀλετῆρες.</TextUnit>
    <TextUnit id="1218" loc="2.422">ἄλλοι δ' ἰοφόροι νεπόδων, στομάτεσσι δ' ἀεικὴς</TextUnit>
    <TextUnit id="1219" loc="2.423">ἰὸς ἐνιτρέφεται στυγερός τ' ἐπὶ δήγμασιν ἕρπει.</TextUnit>
    <TextUnit id="1220" loc="2.424">τοῖον καὶ σκολόπενδρα, δυσώνυμον ἑρπετὸν ἅλμης,</TextUnit>
    <TextUnit id="1221" loc="2.425">ἶσον ἐπιχθονίῳ δέμας ἑρπετῷ: ἀλλὰ τό γ' ἄτην</TextUnit>
    <TextUnit id="1222" loc="2.426">κύντερον: εἰ γάρ οἱ τις ἐπιψαύσειε πελάσσας,</TextUnit>
    <TextUnit id="1223" loc="2.427">αὐτίκα οἱ κνῆστις μὲν ἐπὶ χροῒ θερμὸν ἔρευθος</TextUnit>
    <TextUnit id="1224" loc="2.428">φοινίσσει, σμώδιξ δὲ διατρέχει ἠΰτε ποίης,</TextUnit>
    <TextUnit id="1225" loc="2.429">τὴν κνίδα κικλήσκουσιν, ἐπωνυμίην ὀδυνάων.</TextUnit>
    <TextUnit id="1226" loc="2.430">ἐχθρὴ δὲ σκολόπενδρα πανέξοχον ἀσπαλιεῦσι</TextUnit>
    <TextUnit id="1227" loc="2.431">ἐμπελάαν: εἰ γάρ ποτ' ἐπιψαύσειε δελέτρου,</TextUnit>
    <TextUnit id="1228" loc="2.432">οὐκ ἄν τις νεπόδων κείνου πέλας ἀγκίστροιο</TextUnit>
    <TextUnit id="1229" loc="2.433">ἔλθοι: τοῖον γάρ οἱ ἀπεχθέα μίσγεται ἰόν.</TextUnit>
    <TextUnit id="1230" loc="2.434">τοίη καὶ βαλιῇσιν ἰουλίσι τέτροφεν ἄτη</TextUnit>
    <TextUnit id="1231" loc="2.435">ἂν στόμα: τὰς δὲ μάλιστα βυθῶν διφήτορες ἄνδρες</TextUnit>
    <TextUnit id="1232" loc="2.436">δύπται σπογγοτόμοι τε δυηπαθέες στυγέουσιν:</TextUnit>
    <TextUnit id="1233" loc="2.437">εὖτε γὰρ ἀθρήσωσιν ἐρευνητῆρα θαλάσσης</TextUnit>
    <TextUnit id="1234" loc="2.438">σπερχόμενον ποτὶ βυσσὸν ὑποβρυχίοισι πόνοισιν,</TextUnit>
    <TextUnit id="1235" loc="2.439">αἵ δ' ἀπὸ πετράων μάλα μυρίαι ὁρμηθεῖσαι</TextUnit>
    <TextUnit id="1236" loc="2.440">ἄνδρα περιπροθέουσι καὶ ἀθρόαι ἀμφιχέονται</TextUnit>
    <TextUnit id="1237" loc="2.441">καί μιν ὁδοῦ βλάπτουσι πονεύμενον, ἄλλοθεν ἄλλαι</TextUnit>
    <TextUnit id="1238" loc="2.442">κνίζουσαι στομάτεσσιν ἀναιδέσιν: αὐτὰρ ὁ κάμνει</TextUnit>
    <TextUnit id="1239" loc="2.443">ὕδατι καὶ στυγερῇσιν ἰουλίσιν ἀντιβολήσας,</TextUnit>
    <TextUnit id="1240" loc="2.444">χερσὶ δ', ὅσον σθένος ἐστίν, ἐπειγομένοις τε πόδεσσι</TextUnit>
    <TextUnit id="1241" loc="2.445">σεύει ἀμυνόμενος διερὸν στρατόν: αἱ δ' ἐφέπονται</TextUnit>
    <TextUnit id="1242" loc="2.446">ἀστεμφεῖς, μυίαις ἐναλίγκιοι, αἵ ῥά τ' ἐπ' ἔργοις</TextUnit>
    <TextUnit id="1243" loc="2.447">ἀνέρας ἀμητῆρας ὀπωρινὸν μογέοντας</TextUnit>
    <TextUnit id="1244" loc="2.448">πάντος' ἀνιηραὶ θέρεος στίχες ἀμφιπέτονται.</TextUnit>
    <TextUnit id="1245" loc="2.449">οἱ δ' ἅμα μὲν καμάτῳ τε καὶ ἀκρήτοισι βολῇσιν</TextUnit>
    <TextUnit id="1246" loc="2.450">ἠέρος ἱδρώουσιν, ἀνιάζουσί τε μυίαις</TextUnit>
    <TextUnit id="1247" loc="2.451">ἐκπάγλως: αἱ δ' οὐδὲν ἀναιδείης χαλόωσι,</TextUnit>
    <TextUnit id="1248" loc="2.452">πρὶν θανέειν ἢ ξουθὸν ἀπ' ἀνέρος αἷμα πάσασθαι.</TextUnit>
    <TextUnit id="1249" loc="2.453">τόσσος ἔρως καὶ τοῖσιν ἐν ἰχθύσιν αἵματος ἀνδρῶν.</TextUnit>
    <TextUnit id="1250" loc="2.454">οὐ μὴν θὴν ἀβληχρὸν ἔχει δάκος εὖτε χαράξῃ</TextUnit>
    <TextUnit id="1251" loc="2.455">πούλυπος ἑρπυστὴρ ἢ σηπίη, ἀλλὰ καὶ αὐτοῖς</TextUnit>
    <TextUnit id="1252" loc="2.456">ἐντρέφεται βαιὸς μὲν ἀτὰρ βλαπτήριος ἰχώρ.</TextUnit>
    <TextUnit id="1253" loc="2.457">κέντρα δὲ πευκήεντα μετ' ἰχθύσιν ὡπλίσσαντο</TextUnit>
    <TextUnit id="1254" loc="2.458">κωβιός, ὃς ψαμάθοισι, καὶ ὃς πέτρῃσι γέγηθε</TextUnit>
    <TextUnit id="1255" loc="2.459">σκορπίος, ὠκεῖαί τε χελιδόνες ἠδὲ δράκοντες</TextUnit>
    <TextUnit id="1256" loc="2.460">καὶ κύνες οἳ κέντροισιν ἐπώνυμοι ἀργαλέοισι,</TextUnit>
    <TextUnit id="1257" loc="2.461">πάντες ἀταρτηροῖς ὑπὸ νύγμασιν ἰὸν ἱέντες.</TextUnit>
    <TextUnit id="1258" loc="2.462">Τρυγόνι δὲ ξιφίῃ τε θεὸς κρατερώτατα δῶρα</TextUnit>
    <TextUnit id="1259" loc="2.463">γυίοις ἐγκατέθηκεν, ὑπέρβιον ὅπλον ἑκάστῳ</TextUnit>
    <TextUnit id="1260" loc="2.464">καρτύνας: καὶ τῷ μὲν ὑπὲρ γένυν ἐστήριξεν</TextUnit>
    <TextUnit id="1261" loc="2.465">ὄρθιον, αὐτόρριζον, ἀκάχμενον, οὔτι σιδήρου</TextUnit>
    <TextUnit id="1262" loc="2.466">φάσγανον, ἀλλ' ἀδάμαντος ἰσόσθενες ὄβριμον ἆορ.</TextUnit>
    <TextUnit id="1263" loc="2.467">οὐ κείνου κρυόεσσαν ἐπιβρίσαντος ἀκωκὴν</TextUnit>
    <TextUnit id="1264" loc="2.468">οὐδὲ μάλα στερεὴ τλαίη λίθος οὐτηθεῖσα:</TextUnit>
    <TextUnit id="1265" loc="2.469">τοίη οἱ ζαμενής τε πέλει πυρόεσσά τ' ἐρωή.</TextUnit>
    <TextUnit id="1266" loc="2.470">Τρυγόνι δ' ἐκ νεάτης ἀνατέλλεται ἄγριον οὐρῆς</TextUnit>
    <TextUnit id="1267" loc="2.471">κέντρον ὁμοῦ χαλεπόν τε βίῃ καὶ ὀλέθριον ἰῷ.</TextUnit>
    <TextUnit id="1268" loc="2.472">οὐδέ κεν οὐ ξιφίαι, οὐ τρυγόνες ἐν γενύεσσι</TextUnit>
    <TextUnit id="1269" loc="2.473">φορβὴν πρόσθε πάσαιντο, πάρος βελέεσσι δαφοινοῖς</TextUnit>
    <TextUnit id="1270" loc="2.474">οὐτῆσαι ζωόν τε καὶ ἄπνοον ὅττι παρείη.</TextUnit>
    <TextUnit id="1271" loc="2.475">ἀλλ' ἤτοι ξιφίην μὲν ἐπὴν προλίπῃσιν ἀϋτμή,</TextUnit>
    <TextUnit id="1272" loc="2.476">αὐτίκα οἱ κἀκεῖνο συνέφθιτο καρτερὸν ἆορ,</TextUnit>
    <TextUnit id="1273" loc="2.477">αὐτῷ δ' ὅπλον ἄνακτι συνέσβετο, καδδὲ λέλειπται</TextUnit>
    <TextUnit id="1274" loc="2.478">ὀστέον οὐδενόσωρον, ἀμήχανον ὅσσον ἰδέσθαι</TextUnit>
    <TextUnit id="1275" loc="2.479">φάσγανον: οὐδέ κεν ἄν τι καὶ ἱέμενος τελέσειας.</TextUnit>
    <TextUnit id="1276" loc="2.480">τρυγονίου δ' οὔπω τι κακώτερον ἔπλετο πῆμα</TextUnit>
    <TextUnit id="1277" loc="2.481">τρώματος, οὐδ' ὅσα χεῖρες ἀπήϊα τεχνήσαντο</TextUnit>
    <TextUnit id="1278" loc="2.482">χαλκήων, οὐδ' ὅσσα φερεπτερύγων ἐπ' ὀϊστῶν</TextUnit>
    <TextUnit id="1279" loc="2.483">Πέρσαι φαρμακτῆρες ὀλέθρια μητίσαντο:</TextUnit>
    <TextUnit id="1280" loc="2.484">τρυγόνι γὰρ ζωῇ τε βέλος ῥίγιστον ὀπηδεῖ</TextUnit>
    <TextUnit id="1281" loc="2.485">ζαφλεγές, οἷόν πού τις ἀνὴρ πέφρικεν ἀκούων,</TextUnit>
    <TextUnit id="1282" loc="2.486">ζώει τε φθιμένης καὶ ἀτειρέα ῥύεται ἀλκὴν</TextUnit>
    <TextUnit id="1283" loc="2.487">ἄτροπον: οὐδ' ἄρα μοῦνον ἐνὶ ζῴοις ἀΐδηλον</TextUnit>
    <TextUnit id="1284" loc="2.488">ἄτην, ὅσσα βάλῃσιν, ἐρεύγεται, ἀλλὰ καὶ ἔρνος</TextUnit>
    <TextUnit id="1285" loc="2.489">καὶ πέτρην ἐκάκωσε, καὶ εἴ ποθι κεῖνο πελάσσῃ.</TextUnit>
    <TextUnit id="1286" loc="2.490">εἰ γάρ τίς κ' ἐριθηλὲς ἀεξόμενον φυτὸν ὥραις,</TextUnit>
    <TextUnit id="1287" loc="2.491">θαλλοῖς τ' εὐφυέεσσι καὶ εὐκάρποισι γονῇσι,</TextUnit>
    <TextUnit id="1288" loc="2.492">νέρθεν ὑπὸ ῥίζῃσιν ἀναιδέϊ τύμματι κείνῳ</TextUnit>
    <TextUnit id="1289" loc="2.493">οὐτήσῃ, τόδ' ἔπειτα κακῇ βεβολημένον ἄτῃ</TextUnit>
    <TextUnit id="1290" loc="2.494">λήγει μὲν πετάλων, κατὰ δὲ ῥέει ἠΰτε νούσῳ:</TextUnit>
    <TextUnit id="1291" loc="2.495">πρῶτον ἀπ' ἀγλαΐης δὲ μαραίνεται, οὐδέ τι τηλοῦ</TextUnit>
    <TextUnit id="1292" loc="2.496">αὖόν τ' οὐτιδανόν τε καὶ ἄχλοον ὄψεαι ἔρνος.</TextUnit>
    <TextUnit id="1293" loc="2.497">κεῖνό ποτ' αἰγανέῃ δολιχήρεϊ κωπηέσσῃ</TextUnit>
    <TextUnit id="1294" loc="2.498">Κίρκη Τηλεγόνῳ πολυφάρμακος ὤπασε μήτηρ,</TextUnit>
    <TextUnit id="1295" loc="2.499">αἰχμάζειν δηΐοις ἅλιον μόρον: αὐτὰρ ὁ νήσῳ</TextUnit>
    <TextUnit id="1296" loc="2.500">αἰγιβότῳ προσέκελσε, καὶ οὐ μάθε πώεα πέρθων</TextUnit>
    <TextUnit id="1297" loc="2.501">πατρὸς ἑοῦ, γεραρῷ δὲ βοηδρομέοντι τοκῆϊ</TextUnit>
    <TextUnit id="1298" loc="2.502">αὐτῷ, τὸν μάστευε, κακὴν ἐνεμάξατο κῆρα.</TextUnit>
    <TextUnit id="1299" loc="2.503">ἔνθα τὸν αἰολόμητιν ̓Οδυσσέα, μυρία πόντου</TextUnit>
    <TextUnit id="1300" loc="2.504">ἄλγεα μετρήσαντα πολυκμήτοισιν ἀέθλοις,</TextUnit>
    <TextUnit id="1301" loc="2.505">τρυγὼν ἀλγινόεσσα μιῇ κατενήρατο ῥιπῇ.</TextUnit>
    <TextUnit id="1302" loc="2.506">Θύννῳ δὲ ξιφίῃ τε συνέμπορον αἰὲν ὀπηδεῖ</TextUnit>
    <TextUnit id="1303" loc="2.507">πῆμα: τὸ δ' οὔποτ' ἔχουσιν ἀπότροπον οὔτε μεθέσθαι</TextUnit>
    <TextUnit id="1304" loc="2.508">οὔτε φυγεῖν, πτερύγεσσιν ἐνήμενον ἄγριον οἶστρον,</TextUnit>
    <TextUnit id="1305" loc="2.509">ὅς σφισι, καυστηροῖο κυνὸς νέον ἱσταμένοιο,</TextUnit>
    <TextUnit id="1306" loc="2.510">κέντρου πευκεδανοῖο θοὴν ἐνερείδεται ἀλκήν,</TextUnit>
    <TextUnit id="1307" loc="2.511">ὀξὺ μάλ' ἐγχρίμπτων, χαλεπὴν δ' ἐπὶ λύσσαν ὀρίνει,</TextUnit>
    <TextUnit id="1308" loc="2.512">θωρήξας ὀδύνῃσιν: ἐπισπέρχει δ' ἀέκοντας</TextUnit>
    <TextUnit id="1309" loc="2.513">φοιταλέῃ μάστιγι χορευέμεν: οἱ δὲ κελαινῷ</TextUnit>
    <TextUnit id="1310" loc="2.514">τύμματι παιφάσσουσι μεμηνότες, ἄλλοτε δ' ἄλλῃ</TextUnit>
    <TextUnit id="1311" loc="2.515">κῦμα καθιππεύουσιν, ἀνήνυτον ἄλγος ἔχοντες.</TextUnit>
    <TextUnit id="1312" loc="2.516">πολλάκι καὶ νήεσσιν ἐϋκραίροις ἐνόρουσαν</TextUnit>
    <TextUnit id="1313" loc="2.517">ῥιπῇ ἐλαυνόμενοι δυσκραέϊ: πολλάκι δ' ἅλμης</TextUnit>
    <TextUnit id="1314" loc="2.518">ἔκθορον ἐς γαῖάν τε κατέδραμον ἀσπαίροντες</TextUnit>
    <TextUnit id="1315" loc="2.519">καὶ μόρον ἠμείψαντο πολυκμήτων ὀδυνάων:</TextUnit>
    <TextUnit id="1316" loc="2.520">τοῖον γὰρ δάκος αἰνὸν ἐπιρρέπει οὐδ' ἀνίησι.</TextUnit>
    <TextUnit id="1317" loc="2.521">καὶ γάρ τοι καὶ βουσὶν ἀνάρσιος εὖτε πελάσσῃ</TextUnit>
    <TextUnit id="1318" loc="2.522">οἶστρος, ἐνιχρίμψῃ δὲ βέλος λαγόνεσσιν ἀραιαῖς,</TextUnit>
    <TextUnit id="1319" loc="2.523">οὔτε τι βουφόρβων μέλεται σέβας οὔτε νομοῖο,</TextUnit>
    <TextUnit id="1320" loc="2.524">οὔτ' ἀγέλης ποίην δὲ καὶ αὔλια πάντα λιπόντες</TextUnit>
    <TextUnit id="1321" loc="2.525">σεύονται λύσσῃ τεθοωμένοι: οὐδέ τις αὐτοῖς</TextUnit>
    <TextUnit id="1322" loc="2.526">οὐ ποταμῶν, οὐ πόντος ἀνέμβατος, οὐδὲ χαράδραι</TextUnit>
    <TextUnit id="1323" loc="2.527">ῥωγάδες, οὐ πέτρη τις ἀφοίτητος κατερύκει</TextUnit>
    <TextUnit id="1324" loc="2.528">ῥιπὴν ταυρείην, ὅτ' ἐπιζέσῃ ὀξὺ κελεύων</TextUnit>
    <TextUnit id="1325" loc="2.529">βουτύπος, ὀτρηρῇσιν ἐπισπέρχων ὀδύνῃσι:</TextUnit>
    <TextUnit id="1326" loc="2.530">πάντῃ δὲ βρυχή, πάντῃ δέ οἱ ἅλματα χηλῆς</TextUnit>
    <TextUnit id="1327" loc="2.531">εἱλεῖται: τοίη μιν ἄγει δριμεῖα θύελλα.</TextUnit>
    <TextUnit id="1328" loc="2.532">καὶ τὸ μὲν ἰχθύσιν ἄλγος ὁμοίϊον ἠδὲ βόεσσι.</TextUnit>
    <TextUnit id="1329" loc="2.533">δελφῖνες δ' ἀγέλῃσιν ἁλὸς μέγα κοιρανέουσιν,</TextUnit>
    <TextUnit id="1330" loc="2.534">ἔξοχον ἠνορέῃ τε καὶ ἀγλαϊῃ κομόωντες</TextUnit>
    <TextUnit id="1331" loc="2.535">ῥιπῇ τ' ὠκυάλῳ: διὰ γὰρ βέλος ὥστε θάλασσαν</TextUnit>
    <TextUnit id="1332" loc="2.536">ἵπτανται: φλογόεν δὲ σέλας πέμπουσιν ὀπωπαῖς</TextUnit>
    <TextUnit id="1333" loc="2.537">ὀξύτατον: καί πού τιν' ὑποπτήσσοντα χαράδραις</TextUnit>
    <TextUnit id="1334" loc="2.538">καί τιν' ὑπὸ ψαμάθοις εἰλυμένον ἔδρακον ἰχθύν.</TextUnit>
    <TextUnit id="1335" loc="2.539">ὅσσον γὰρ κούφοισι μετ' οἰωνοῖσιν ἄνακτες</TextUnit>
    <TextUnit id="1336" loc="2.540">αἰετοὶ ἢ θήρεσσι μετ' ὠμηστῇσι λέοντες,</TextUnit>
    <TextUnit id="1337" loc="2.541">ὅσσον ἀριστεύουσιν ἐν ἑρπυστῆρσι δράκοντες,</TextUnit>
    <TextUnit id="1338" loc="2.542">τόσσον καὶ δελφῖνες ἐν ἰχθύσιν ἡγεμονῆες.</TextUnit>
    <TextUnit id="1339" loc="2.543">τοῖς δ' οὔτ' ἐρχομένοις πελάσαι σχεδὸν οὔτε τις ἄντην</TextUnit>
    <TextUnit id="1340" loc="2.544">ὄσσε βαλεῖν τέτληκεν, ὑποπτώσσουσι δ' ἄνακτος</TextUnit>
    <TextUnit id="1341" loc="2.545">τηλόθεν ἅλματα δεινὰ καὶ ἄσθματα φυσιόωντος.</TextUnit>
    <TextUnit id="1342" loc="2.546">οἱ δ' ὁπότ' ἰθύσωσι λιλαιόμενοι μετὰ φορβήν,</TextUnit>
    <TextUnit id="1343" loc="2.547">πάντ' ἄμυδις κλονέουσιν ἀθέσφατα πώεα λίμνης,</TextUnit>
    <TextUnit id="1344" loc="2.548">παμφύγδην ἐλόωντες: ἐνέπλησαν δὲ φόβοιο</TextUnit>
    <TextUnit id="1345" loc="2.549">πάντα πόρον: σκιεροὶ δὲ μυχοὶ χθαμαλαί τε χαράδραι</TextUnit>
    <TextUnit id="1346" loc="2.550">στείνονται λιμένες τε καὶ ἠϊόνων ἐπιωγαὶ</TextUnit>
    <TextUnit id="1347" loc="2.551">πάντοθεν εἰλομένων: ὁ δὲ δαίνυται ὅν κ' ἐθέλῃσι,</TextUnit>
    <TextUnit id="1348" loc="2.552">κρινάμενος τὸν ἄριστον ἀπειρεσίων παρεόντων.</TextUnit>
    <TextUnit id="1349" loc="2.553">ἀλλ' ἔμπης καὶ τοῖσιν ἀνάρσιοι ἀντιφέρονται</TextUnit>
    <TextUnit id="1350" loc="2.554">ἰχθύες, οὓς ἀμίας κικλήσκομεν: οὐδ' ἀλέγουσι</TextUnit>
    <TextUnit id="1351" loc="2.555">δελφίνων, μοῦναι δὲ κατ' ἀντία δηριόωνται.</TextUnit>
    <TextUnit id="1352" loc="2.556">ταῖς μὲν ἀφαυρότερον θύννων δέμας, ἀμφὶ δὲ σάρκες</TextUnit>
    <TextUnit id="1353" loc="2.557">ἀβληχραί, θαμέες δὲ διὰ στόμα λάβρον ὀδόντες</TextUnit>
    <TextUnit id="1354" loc="2.558">ὀξέα πεφρίκασι: τὸ καὶ μέγα θάρσος ἔχουσιν,</TextUnit>
    <TextUnit id="1355" loc="2.559">οὐδὲ καταπτώσσουσιν ὑπέρβιον ἡγητῆρα.</TextUnit>
    <TextUnit id="1356" loc="2.560">εὖτε γὰρ ἀθρήσωσιν ἀπόσσυτον οἶον ἀπ' ἄλλων</TextUnit>
    <TextUnit id="1357" loc="2.561">δελφίνων ἀγέλης, οἱ δ' ἀθρόαι ἄλλοθεν ἄλλαι,</TextUnit>
    <TextUnit id="1358" loc="2.562">ἠΰθ' ὑπ' ἀγγελίης στρατὸς ἄσπετος, εἰς ἕν' ἰοῦσαι</TextUnit>
    <TextUnit id="1359" loc="2.563">στέλλονται ποτὶ μῶλον ἀθαμβέες, ὥστ' ἐπὶ πύργον</TextUnit>
    <TextUnit id="1360" loc="2.564">δυσμενέων θύνοντες ἀρήϊοι ἀσπιστῆρες.</TextUnit>
    <TextUnit id="1361" loc="2.565">δελφὶς δ' ἠϋγένειος ὑπαντιόωντος ὁμίλου</TextUnit>
    <TextUnit id="1362" loc="2.566">πρῶτα μὲν οὐκ ἀλέγει, μετὰ δ' ἔσσυται, ἄλλοτε ἄλλην</TextUnit>
    <TextUnit id="1363" loc="2.567">ἁρπάγδην ἐρύων, μενοεικέα δαῖτα κιχήσας.</TextUnit>
    <TextUnit id="1364" loc="2.568">ἀλλ' ὅτε μιν πολέμοιο περιστέψωσι φάλαγγες</TextUnit>
    <TextUnit id="1365" loc="2.569">πάντοθεν, ἀμφὶ δέ μιν στῖφος μέγα κυκλώσωνται,</TextUnit>
    <TextUnit id="1366" loc="2.570">δὴ τότε οἱ καὶ μόχθος ὑπὸ φρένα δύεται ἤδη:</TextUnit>
    <TextUnit id="1367" loc="2.571">ἔγνω δ' αἰπὺν ὄλεθρον ἀπειρεσίοις ἔνι μοῦνος</TextUnit>
    <TextUnit id="1368" loc="2.572">ἑρχθεὶς δυσμενέεσσι: πόνος δ' ἀναφαίνεται ἀλκῆς.</TextUnit>
    <TextUnit id="1369" loc="2.573">αἱ μὲν γὰρ λυσσηδὸν ἀολλέες ἀμφιχυθεῖσαι</TextUnit>
    <TextUnit id="1370" loc="2.574">δελφῖνος μελέεσσι βίην ἐνέρεισαν ὀδόντων:</TextUnit>
    <TextUnit id="1371" loc="2.575">πάντῃ δὲ πρίουσι καὶ ἄτροποι ἐμπεφύασι,</TextUnit>
    <TextUnit id="1372" loc="2.576">πολλαὶ μὲν κεφαλῆς δεδραγμέναι, αἱ δὲ γενείων</TextUnit>
    <TextUnit id="1373" loc="2.577">γλαυκῶν, αἱ δ' αὐτῇσιν ἐνὶ πτερύγεσσιν ἔχονται,</TextUnit>
    <TextUnit id="1374" loc="2.578">πολλαὶ δ' ἐν λαγόνεσσι γένυν πήξαντο δαφοινήν,</TextUnit>
    <TextUnit id="1375" loc="2.579">ἄλλαι δ' ἀκροτάτην οὐρὴν ἕλον, αἱ δ' ὑπένερθε</TextUnit>
    <TextUnit id="1376" loc="2.580">νηδύν, αἱ δ' ἄρ' ὕπερθεν ὑπὲρ νώτοιο νέμονται,</TextUnit>
    <TextUnit id="1377" loc="2.581">ἄλλαι δ' ἐκ λοφιῆς, αἱ δ' αὐχένος ᾐώρηνται.</TextUnit>
    <TextUnit id="1378" loc="2.582">αὐτὰρ ὁ παντοίοισι περιπληθὴς καμάτοισι</TextUnit>
    <TextUnit id="1379" loc="2.583">πόντον ἐπαιγίζει, σφακέλῳ δέ οἱ ἔνδον ὀρεχθεῖ</TextUnit>
    <TextUnit id="1380" loc="2.584">μαινομένη κραδίη, φλεγέθει δέ οἱ ἦτορ ἀνίῃ,</TextUnit>
    <TextUnit id="1381" loc="2.585">πάντῃ δὲ θρώσκει καὶ ἑλίσσεται ἄκριτα θύων,</TextUnit>
    <TextUnit id="1382" loc="2.586">παφλάζων ὀδύνῃσι: κυβιστητῆρι δ' ἐοικὼς</TextUnit>
    <TextUnit id="1383" loc="2.587">ἄλλοτε μὲν βαθὺ κῦμα διατρέχει ἠΰτε λαίλαψ,</TextUnit>
    <TextUnit id="1384" loc="2.588">ἄλλοτε δ' ἐς νεάτην φέρεται βρύχα, πολλάκι δ' ἅλμης</TextUnit>
    <TextUnit id="1385" loc="2.589">ἀφρὸν ὑπερθρώσκων ἀναπάλλεται, εἴ ἑ μεθείη</TextUnit>
    <TextUnit id="1386" loc="2.590">ἐσμὸς ὑπερφιάλων νεπόδων θρασύς: αἱ δ' ἀλίαστοι</TextUnit>
    <TextUnit id="1387" loc="2.591">οὔτι βίης μεθιᾶσιν, ὁμῶς δέ οἱ ἐμπεφύασι,</TextUnit>
    <TextUnit id="1388" loc="2.592">καί οἱ δυομένῳ τε μίαν δύνουσι κέλευθον,</TextUnit>
    <TextUnit id="1389" loc="2.593">αὖτις δ' ἀνθρώσκοντι σὺν ἔξαλοι ἀΐσσουσιν</TextUnit>
    <TextUnit id="1390" loc="2.594">ἑλκόμεναι: φαίης κε νέον τέρας ̓Εννοσιγαίῳ</TextUnit>
    <TextUnit id="1391" loc="2.595">τίκτεσθαι δελφῖσι μεμιγμένον ἠδ' ἀμίῃσιν:</TextUnit>
    <TextUnit id="1392" loc="2.596">ὧδε γὰρ ἀργαλέῃ ξυνοχῇ πεπέδηται ὀδόντων.</TextUnit>
    <TextUnit id="1393" loc="2.597">ὡς δ' ὅταν ἰητὴρ πολυμήχανος, ἕλκος ἀφύσσων</TextUnit>
    <TextUnit id="1394" loc="2.598">οἰδαλέον, τῷ πολλὸν ἀνάρσιον ἔνδοθεν αἷμα</TextUnit>
    <TextUnit id="1395" loc="2.599">ἐντρέφεται, διεράς τε γονάς, κυανόχροα λίμνης</TextUnit>
    <TextUnit id="1396" loc="2.600">ἑρπετά, τειρομένοιο κατὰ χροὸς ἐστήριξε,</TextUnit>
    <TextUnit id="1397" loc="2.601">δαίνυσθαι μέλαν αἷμα: τὰ δ' αὐτίκα γυρωθέντα</TextUnit>
    <TextUnit id="1398" loc="2.602">κυρτοῦται καὶ λύθρον ἐφέλκεται οὐδ' ἀνίησιν,</TextUnit>
    <TextUnit id="1399" loc="2.603">εἰσόκεν αἱμοβαρῆ ζωρὸν πότον αὖ ἐρύσαντα</TextUnit>
    <TextUnit id="1400" loc="2.604">ἐκ χροὸς αὐτοκύλιστα πέσῃ μεθύουσιν ὁμοῖα:</TextUnit>
    <TextUnit id="1401" loc="2.605">ὣς ἀμίαις οὐ πρόσθε χαλᾷ μένος, εἰσόκε σάρκα</TextUnit>
    <TextUnit id="1402" loc="2.606">κείνην, ἥν ποτ' ἔμαρψαν, ὑπὸ στόμα δαιτρεύσωνται.</TextUnit>
    <TextUnit id="1403" loc="2.607">ἀλλ' ὅτε μιν προλίπωσιν, ἀναπνεύσῃ δὲ πόνοιο</TextUnit>
    <TextUnit id="1404" loc="2.608">δελφίς, δὴ τότε λύσσαν ἐσόψεαι ἡγητῆρος</TextUnit>
    <TextUnit id="1405" loc="2.609">χωομένου: κρυερὴ δ' ἀμίαις ἀναφαίνεται ἄτη.</TextUnit>
    <TextUnit id="1406" loc="2.610">αἱ μὲν γὰρ φεύγουσιν, ὁ δ' ἐξόπιθεν κεραΐζων,</TextUnit>
    <TextUnit id="1407" loc="2.611">εἰδόμενος πρηστῆρι δυσηχέϊ, πάντ' ἀμαθύνει,</TextUnit>
    <TextUnit id="1408" loc="2.612">δάπτων ἐμμενέως, κατὰ δ' αἵματι πόντον ἐρεύθει</TextUnit>
    <TextUnit id="1409" loc="2.613">αἰχμάζων γενύεσσι, παθὼν δ' ἀπετίσατο λώβην.</TextUnit>
    <TextUnit id="1410" loc="2.614">ὧδε καὶ ἐν ξυλόχοισιν ἔχει φάτις ἀγρευτήρων</TextUnit>
    <TextUnit id="1411" loc="2.615">θῶας ὑπερφιάλους ἔλαφον πέρι ποιπνύεσθαι</TextUnit>
    <TextUnit id="1412" loc="2.616">ἀγρομένους: οἱ μὲν γὰρ ἐπαΐγδην γενύεσσι</TextUnit>
    <TextUnit id="1413" loc="2.617">σάρκας ἀφαρπάζουσι καὶ ἀρτιχύτοιο φόνοιο</TextUnit>
    <TextUnit id="1414" loc="2.618">θερμὸν ἔαρ λάπτουσιν: ὁ δ' αἱμάσσων ὀδύνῃσι,</TextUnit>
    <TextUnit id="1415" loc="2.619">βεβρυχὼς ὀλοῇσι περίπλεος ὠτειλῇσιν,</TextUnit>
    <TextUnit id="1416" loc="2.620">ἄλλοτ' ἐπ' ἀλλοίων ὀρέων διαπάλλεται ἄκρας:</TextUnit>
    <TextUnit id="1417" loc="2.621">οἱ δέ μιν οὐ λείπουσιν, ἀεὶ δέ οἱ ἐγγὺς ἕπονται</TextUnit>
    <TextUnit id="1418" loc="2.622">ὠμησταί, ζωὸν δὲ διαρταμέοντες ὀδοῦσι</TextUnit>
    <TextUnit id="1419" loc="2.623">ῥινὸν ἀποσχίζουσι, πάρος θανάτοιο κυρῆσαι,</TextUnit>
    <TextUnit id="1420" loc="2.624">δαῖτα κελαινοτάτην τε καὶ ἀλγίστην πονέοντες.</TextUnit>
    <TextUnit id="1421" loc="2.625">ἀλλ' ἤ τοι θῶες μὲν ἀναιδέες οὔτιν' ἔτισαν</TextUnit>
    <TextUnit id="1422" loc="2.626">ποινήν, ἐκ δ' ἐγέλασσαν ἐπὶ φθιμένοις ἐλάφοισιν,</TextUnit>
    <TextUnit id="1423" loc="2.627">θαρσαλέαι δ' ἀμίαι τάχα κύντερα δηρίσαντο.</TextUnit>
    <TextUnit id="1424" loc="2.628">δελφίνων κἀκεῖνο πανέξοχον ἔργον ἀκούων</TextUnit>
    <TextUnit id="1425" loc="2.629">ἠγασάμην: τοῖς εὖτ' ἂν ὀλέθριος ἐγγὺς ἵκηται</TextUnit>
    <TextUnit id="1426" loc="2.630">νοῦσος ἀταρτηρή, τοὺς δ' οὐ λάθεν, ἀλλ' ἐδάησαν</TextUnit>
    <TextUnit id="1427" loc="2.631">τέρμα βίου: πέλαγος δὲ καὶ εὐρέα βένθεα λίμνης</TextUnit>
    <TextUnit id="1428" loc="2.632">φεύγοντες κούφοισιν ἐπ' αἰγιαλοῖσιν ἔκελσαν:</TextUnit>
    <TextUnit id="1429" loc="2.633">ἔνθα δ' ἀποπνείουσι καὶ ἐν χθονὶ μοῖραν ἕλοντο,</TextUnit>
    <TextUnit id="1430" loc="2.634">ὄφρα τις ἢ μερόπων ἱερὸν τρόχιν ̓Εννοσιγαίου</TextUnit>
    <TextUnit id="1431" loc="2.635">κείμενον αἰδέσσαιτο χυτῇ τ' ἐπὶ θινὶ καλύψαι,</TextUnit>
    <TextUnit id="1432" loc="2.636">μνησάμενος φιλότητος ἐνηέος, ἠὲ καὶ αὐτὴ</TextUnit>
    <TextUnit id="1433" loc="2.637">βρασσομένη ψαμάθοισι δέμας κρύψειε θάλασσα,</TextUnit>
    <TextUnit id="1434" loc="2.638">μηδέ τις εἰναλίων ἐσίδοι νέκυν ἡγητῆρα,</TextUnit>
    <TextUnit id="1435" loc="2.639">μηδέ τις οἰχομένῳ περ ἐνὶ χροΐ λωβήσαιτο</TextUnit>
    <TextUnit id="1436" loc="2.640">δυσμενέων: ἀρετὴ δὲ καὶ ὀλλυμένοισιν ὀπηδεῖ</TextUnit>
    <TextUnit id="1437" loc="2.641">καὶ κράτος, οὐδ' ᾔσχυναν ἑὸν κλέος οὐδὲ θανόντες.</TextUnit>
    <TextUnit id="1438" loc="2.642">Κεστρέα δ' ἐν πάντεσσιν ἁλὸς νεπόδεσσιν ἀκούω</TextUnit>
    <TextUnit id="1439" loc="2.643">φέρβειν πρηΰτατόν τε δικαιότατόν τε νόημα:</TextUnit>
    <TextUnit id="1440" loc="2.644">μοῦνοι γὰρ κεστρῆες ἐνηέες, οὔθ' ὁμόφυλον</TextUnit>
    <TextUnit id="1441" loc="2.645">οὔτέ τιν' ἀλλοίης γενεῆς ἄπο πημαίνουσιν:</TextUnit>
    <TextUnit id="1442" loc="2.646">οὐδέ ποτε ψαύουσιν ὑπὸ στόμα σαρκὸς ἐδωδῆς,</TextUnit>
    <TextUnit id="1443" loc="2.647">οὐδέ φόνου λάπτουσιν, ἀπημοσύνῃ δὲ νέμονται,</TextUnit>
    <TextUnit id="1444" loc="2.648">αἵματος ἄχραντοι καὶ ἀκηδέες, ἁγνὰ γένεθλα:</TextUnit>
    <TextUnit id="1445" loc="2.649">φέρβονται δ' ἢ χλωρὸν ἁλὸς μνίον ἠὲ καὶ αὐτὴν</TextUnit>
    <TextUnit id="1446" loc="2.650">ἰλύν, ἀλλήλων τε δέμας περιλιχμάζουσι.</TextUnit>
    <TextUnit id="1447" loc="2.651">τοὔνεκα καί τιν' ἔχουσι μετ' ἰχθύσι τίμιον αἰδῶ:</TextUnit>
    <TextUnit id="1448" loc="2.652">οὐ γάρ τις κείνων νεαρὸν τόκον οἷα καὶ ἄλλων</TextUnit>
    <TextUnit id="1449" loc="2.653">σίνεται, ὠμοφάγων δὲ βίην ἀπέχουσιν ὀδόντων.</TextUnit>
    <TextUnit id="1450" loc="2.654">ὣς αἰεὶ μετὰ πᾶσι Δίκης πρεσβήϊα κεῖται</TextUnit>
    <TextUnit id="1451" loc="2.655">αἰδοίης, πάντῃ δὲ γεράσμιον ἤρατο τιμήν.</TextUnit>
    <TextUnit id="1452" loc="2.656">οἱ δ' ἄλλοι μάλα πάντες ὀλέθριοι ἀλλήλοισιν</TextUnit>
    <TextUnit id="1453" loc="2.657">ἔρχονται: τὸ καὶ οὔποτ' ἐσόψεαι ὑπνώοντας</TextUnit>
    <TextUnit id="1454" loc="2.658">ἔλλοπας, ἀλλ' ἄρα τοῖσι καὶ ὄμματα καὶ νόος αἰὲν</TextUnit>
    <TextUnit id="1455" loc="2.659">ἐγρήσσει πανάϋπνος: ἐπεὶ τρομέουσι μὲν αἰεὶ</TextUnit>
    <TextUnit id="1456" loc="2.660">φέρτερον ἀντιόωντα, χερειότερον δ' ὀλέκουσι.</TextUnit>
    <TextUnit id="1457" loc="2.661">μοῦνον δ' οὔποτε φασὶν ἀνὰ κνέφας ἀσπαλιῆες</TextUnit>
    <TextUnit id="1458" loc="2.662">εἰς ἄγρην πεσέειν ἁπαλὸν σκάρον, ἀλλά που ὕπνον</TextUnit>
    <TextUnit id="1459" loc="2.663">ἐννύχιον κοίλοισιν ὑπὸ κευθμῶσιν ἰαύειν.</TextUnit>
    <TextUnit id="1460" loc="2.664">οὐ μέντοι τό γε θαῦμα Δίκην ἀπάτερθε θαλάσσης</TextUnit>
    <TextUnit id="1461" loc="2.665">ναιετάειν: οὐ γάρ τι πάλαι πρέσβειρα θεάων</TextUnit>
    <TextUnit id="1462" loc="2.666">οὐδὲ μετὰ θνητοῖσιν ἔχε θρόνον, ἀλλὰ κυδοιμοὶ</TextUnit>
    <TextUnit id="1463" loc="2.667">δυσκέλαδοι καὶ θοῦρος ̓́Αρευς φθισήνορος ἄτη</TextUnit>
    <TextUnit id="1464" loc="2.668">μαῖά τ' ἐρικλαύστων πολέμων ̓́Ερις ἀλγεσίδωρος</TextUnit>
    <TextUnit id="1465" loc="2.669">ἔφλεγον ἡμερίων δειλὸν γένος: οὐδέ τι θηρῶν</TextUnit>
    <TextUnit id="1466" loc="2.670">κεκριμένοι πολέες μερόπων ἔσαν, ἀλλὰ λεόντων</TextUnit>
    <TextUnit id="1467" loc="2.671">αἰνότεροι πύργους τ' εὐτείχεας ἠδὲ μέλαθρα</TextUnit>
    <TextUnit id="1468" loc="2.672">νηούς τ' ἀθανάτων εὐώδεας αἵματι φωτῶν</TextUnit>
    <TextUnit id="1469" loc="2.673">καπνῷ τ' αἰθαλόεντι κατείνυον ̔Ηφαίστοιο,</TextUnit>
    <TextUnit id="1470" loc="2.674">εἰσόκε ῥαιομένην γενεὴν ᾤκτειρε Κρονίων,</TextUnit>
    <TextUnit id="1471" loc="2.675">ὑμῖν δ' Αἰνεάδῃσιν ἐπέραπε γαῖαν ἀνάψας.</TextUnit>
    <TextUnit id="1472" loc="2.676">ἀλλ' ἔτι καὶ προτέροισιν ἐν Αὐσονίων βασιλεῦσι</TextUnit>
    <TextUnit id="1473" loc="2.677">θῦνεν ̓́Αρης, Κελτούς τε καὶ αὐχήεντας ̓́Ιβηρας</TextUnit>
    <TextUnit id="1474" loc="2.678">θωρήσσων Λιβύης τε πολύν πόρον ἔργα τε ̔Ρήνου</TextUnit>
    <TextUnit id="1475" loc="2.679">̓́Ιστρον τ' Εὐφρήτην τε: τί μοι τάδε δούρατος ἔργα</TextUnit>
    <TextUnit id="1476" loc="2.680">μεμνῆσθαι; νῦν γάρ σε, Δίκη θρέπτειρα πολήων,</TextUnit>
    <TextUnit id="1477" loc="2.681">γινώσκω μερόπεσσι συνέστιον ἠδὲ σύνοικον,</TextUnit>
    <TextUnit id="1478" loc="2.682">ἐξ οὗ μοι κραίνουσι μέγαν θρόνον ἐμβεβαῶτες</TextUnit>
    <TextUnit id="1479" loc="2.683">ἄμφω θεσπέσιός τε πατὴρ καὶ φαίδιμος ὄρπηξ:</TextUnit>
    <TextUnit id="1480" loc="2.684">ἐκ τῶν μοι γλυκύς ὅρμος ἀνακτορίης πεπέτασται.</TextUnit>
    <TextUnit id="1481" loc="2.685">τούς μοι καὶ ῥύοισθε καὶ ἔμπεδον ἰθύνοιτε</TextUnit>
    <TextUnit id="1482" loc="2.686">πολλαῖς ἐν δεκάδεσσιν ἑλισσομένων ἐνιαυτῶν,</TextUnit>
    <TextUnit id="1483" loc="2.687">Ζεῦ τε καὶ Οὐρανίδαι, Ζηνὸς χορός, εἴ τις ἀμοιβὴ</TextUnit>
    <TextUnit id="1484" loc="2.688">εὐσεβίης: σκήπτρῳ δὲ τελεσφόρον ὄλβον ἄγοιτε.</TextUnit>
    <TextUnit id="1485" loc="3.1">νῦν δ' ἄγε μοι, σκηπτοῦχε, παναίολα δήνεα τέχνης</TextUnit>
    <TextUnit id="1486" loc="3.2">ἰχθυβόλου φράζοιο καὶ ἀγρευτῆρας ἀέθλους,</TextUnit>
    <TextUnit id="1487" loc="3.3">θεσμόν τ' εἰνάλιον ξυμβάλλεο, τέρπεο δ' οἴμῃ</TextUnit>
    <TextUnit id="1488" loc="3.4">ἡμετέρῃ: σοῖς μὲν γὰρ ὑπὸ σκήπτροισι θάλασσα</TextUnit>
    <TextUnit id="1489" loc="3.5">εἰλεῖται καὶ φῦλα Ποσειδάωνος ἐναύλων,</TextUnit>
    <TextUnit id="1490" loc="3.6">ἔργα δέ τοι ξύμπαντα μετ' ἀνδράσι πορσύνονται,</TextUnit>
    <TextUnit id="1491" loc="3.7">σοὶ δ' ἐμὲ τερπωλήν τε καὶ ὑμνητῆρ' ἀνέηκαν</TextUnit>
    <TextUnit id="1492" loc="3.8">δαίμονες ἐν Κιλίκεσσιν ὑφ' ̔Ερμαίοις ἀδύτοισι.</TextUnit>
    <TextUnit id="1493" loc="3.9">̔Ερμεία, σὺ δέ μοι πατρώϊε, φέρτατε παίδων</TextUnit>
    <TextUnit id="1494" loc="3.10">Αἰγιόχου, κέρδιστον ἐν ἀθανάτοισι νόημα,</TextUnit>
    <TextUnit id="1495" loc="3.11">φαῖνέ τε καὶ σήμαινε καὶ ἄρχεο, νύσσαν ἀοιδῆς</TextUnit>
    <TextUnit id="1496" loc="3.12">ἰθύνων: βουλὰς δὲ περισσονόων ἁλιήων</TextUnit>
    <TextUnit id="1497" loc="3.13">αὐτός, ἄναξ, πρώτιστος ἐμήσαο καὶ τέλος ἄγρης</TextUnit>
    <TextUnit id="1498" loc="3.14">παντοίης ἀνέφηνας, ἐπ' ἰχθύσι κῆρας ὑφαίνων.</TextUnit>
    <TextUnit id="1499" loc="3.15">Πανὶ δὲ Κωρυκίῳ βυθίην παρακάτθεο τέχνην,</TextUnit>
    <TextUnit id="1500" loc="3.16">παιδὶ τεῷ, τὸν φασὶ Διὸς ῥυτῆρα γενέσθαι,</TextUnit>
    <TextUnit id="1501" loc="3.17">Ζηνὸς μὲν ῥυτῆρα, Τυφαόνιον δ' ὀλετῆρα.</TextUnit>
    <TextUnit id="1502" loc="3.18">κεῖνος γὰρ δείπνοισιν ἐπ' ἰχθυβόλοισι δολώσας</TextUnit>
    <TextUnit id="1503" loc="3.19">σμερδαλέον Τυφῶνα παρήπαφεν, ἔκ τε βερέθρου</TextUnit>
    <TextUnit id="1504" loc="3.20">δύμεναι εὐρωποῖο καὶ εἰς ἁλὸς ἐλθέμεν ἀκτήν:</TextUnit>
    <TextUnit id="1505" loc="3.21">ἔνθα μιν ὀξεῖαι στεροπαὶ ῥιπαί τε κεραυνῶν</TextUnit>
    <TextUnit id="1506" loc="3.22">ζαφλεγέες πρήνιξαν: ὁ δ' αἰθόμενος πυρὸς ὄμβροις</TextUnit>
    <TextUnit id="1507" loc="3.23">κρᾶθ' ἑκατὸν πέτρῃσι περιστυφελίζετο πάντῃ</TextUnit>
    <TextUnit id="1508" loc="3.24">ξαινόμενος: ξανθαὶ δὲ παρ' ἠϊόνεσσιν ἔτ' ὄχθαι</TextUnit>
    <TextUnit id="1509" loc="3.25">λύθρῳ ἐρευθιόωσι Τυφαονίων ἀλαλητῶν.</TextUnit>
    <TextUnit id="1510" loc="3.26">̔Ερμεία κλυτόβουλε, σὲ δ' ἔξοχον ἱλάσκονται</TextUnit>
    <TextUnit id="1511" loc="3.27">ἰχθυβόλοι: τῷ καί σε σὺν ἀγροίοισιν ἀΰσας</TextUnit>
    <TextUnit id="1512" loc="3.28">δαίμοσιν εὐθήροιο μετὰ κλέος ἔρχομαι οἴμης.</TextUnit>
    <TextUnit id="1513" loc="3.29">πρῶτα μὲν ἀσπαλιῆϊ δέμας καὶ γυῖα παρείη</TextUnit>
    <TextUnit id="1514" loc="3.30">ἀμφότερον καὶ κραιπνὰ καὶ ἄλκιμα, μήτε τι λίην</TextUnit>
    <TextUnit id="1515" loc="3.31">πίονα μήτε τι σαρκὶ λελειμμένα: δὴ γὰρ ἀνάγκη</TextUnit>
    <TextUnit id="1516" loc="3.32">πολλάκι μιν κρατεροῖσιν ἀνελκομένοισι μάχεσθαι</TextUnit>
    <TextUnit id="1517" loc="3.33">ἰχθύσιν, οἷς ὑπέροπλον ἔνι σθένος, εἰσόκεν ἅλμης</TextUnit>
    <TextUnit id="1518" loc="3.34">μητρὸς ἐν ἀγκοίνῃσιν ἑλισσόμενοι δονέονται.</TextUnit>
    <TextUnit id="1519" loc="3.35">χρειὼ δ' ἐκ πέτρης τε θορεῖν πέτρην τ' ἀνοροῦσαι</TextUnit>
    <TextUnit id="1520" loc="3.36">ῥηϊδίως: χρειὼ δὲ πόνου βυθίοιο ταθέντος</TextUnit>
    <TextUnit id="1521" loc="3.37">ῥίμφα διϊχνεῦσαι δολιχὸν πόρον ἔς τε βάθιστα</TextUnit>
    <TextUnit id="1522" loc="3.38">δῦναι καὶ μίμνοντα μετ' οἴδμασιν ὡς ἐπὶ γαίης</TextUnit>
    <TextUnit id="1523" loc="3.39">δηθύνειν ἔργοισι πονεύμενον, οἷς ἐνὶ πόντῳ</TextUnit>
    <TextUnit id="1524" loc="3.40">ἄνδρες ἀεθλεύουσι ταλάφρονα θυμὸν ἔχοντες.</TextUnit>
    <TextUnit id="1525" loc="3.41">ψυχὴν δ' ἀσπαλιεὺς πολυπαίπαλος ἠδὲ νοήμων</TextUnit>
    <TextUnit id="1526" loc="3.42">εἴη: ἐπεὶ μάλα πολλὰ καὶ αἰόλα μηχανόωνται</TextUnit>
    <TextUnit id="1527" loc="3.43">ἰχθύες ἐγκύρσαντες ἀνωΐστοισι δόλοισι.</TextUnit>
    <TextUnit id="1528" loc="3.44">τολμήεις δὲ μάλιστα καὶ ἄτρομος ἠδὲ σαόφρων</TextUnit>
    <TextUnit id="1529" loc="3.45">εἴη, μηδ' ὕπνου φιλέοι κόρον: ὀξὺ δὲ λεύσσοι</TextUnit>
    <TextUnit id="1530" loc="3.46">ἐγρήσσων κραδίῃ τε καὶ ὄμμασι πεπταμένοισιν.</TextUnit>
    <TextUnit id="1531" loc="3.47">εὖ δὲ φέροι καὶ χεῖμα Διὸς καὶ δίψιον ὥρην</TextUnit>
    <TextUnit id="1532" loc="3.48">Σειρίου: ἱμείροι δὲ πόνων, ἐράοι δὲ θαλάσσης:</TextUnit>
    <TextUnit id="1533" loc="3.49">ὧδε γὰρ εὐάγρης τε καὶ ̔Ερμείᾳ φίλος εἴη.</TextUnit>
    <TextUnit id="1534" loc="3.50">Θήρη δ' ἑσπερίη μὲν ὀπωρινῇσιν ἐν ὥραις</TextUnit>
    <TextUnit id="1535" loc="3.51">καρτίστη τελέθει καὶ ἑωσφόρος εὖτ' ἀνατέλλῃ:</TextUnit>
    <TextUnit id="1536" loc="3.52">χείματι δ' ἠελίοιο βολαῖς ἅμα κιδναμένῃσι</TextUnit>
    <TextUnit id="1537" loc="3.53">στέλλεσθαι: πᾶν δ' ἦμαρ ἐν εἴαρι τηλεθόωντι</TextUnit>
    <TextUnit id="1538" loc="3.54">ἄγραις παντοίῃσιν ὀφέλλεται, ἦμος ἅπαντες</TextUnit>
    <TextUnit id="1539" loc="3.55">ἔλλοπες ἠϊόνεσσιν ἐφέστιοι ἐγγύθι γαίης</TextUnit>
    <TextUnit id="1540" loc="3.56">ἕλκονται τοκετῶν τε μόγῳ δίψῃ τ' ̓Αφροδίτης.</TextUnit>
    <TextUnit id="1541" loc="3.57">αἰεὶ δ' εἰς ἄνεμον παπταινέμεν, ὅς κεν ἄῃσιν</TextUnit>
    <TextUnit id="1542" loc="3.58">ἤπιος, εὐδιόων, μαλακὴν ἅλα κοῦφα κυλίνδων:</TextUnit>
    <TextUnit id="1543" loc="3.59">λάβρους γὰρ τρομέουσι καὶ ἐχθαίρουσιν ἀήτας</TextUnit>
    <TextUnit id="1544" loc="3.60">ἰχθύες, οὐδ' ἐθέλουσιν ὑπεὶρ ἅλα δινεύεσθαι:</TextUnit>
    <TextUnit id="1545" loc="3.61">εὐκραεῖ δ' ἀνέμῳ περιδέξιος ἵσταται ἄγρη.</TextUnit>
    <TextUnit id="1546" loc="3.62">πάντες δὲ πνοιῇσιν ἐναντία καὶ ῥοθίοισι</TextUnit>
    <TextUnit id="1547" loc="3.63">πλῶτες ἁλὸς θύνουσιν, ἐπεὶ σφίσιν ὧδε κέλευθος</TextUnit>
    <TextUnit id="1548" loc="3.64">ῥηϊτέρη στείχουσιν ἐπ' ᾐόνας, οὐδ' ὑπ' ἀνάγκης</TextUnit>
    <TextUnit id="1549" loc="3.65">ἐξόπιθε ῥιπῇσιν ἐλαυνόμενοι μογέουσιν.</TextUnit>
    <TextUnit id="1550" loc="3.66">ἀλλ' ἁλιεὺς στέλλοιτο λίνον πνοιῇσι πετάσσας</TextUnit>
    <TextUnit id="1551" loc="3.67">οὔριον, ἐς Βορέην μέν, ἐπὴν Νότος ὑγρὸς ἄῃσιν:</TextUnit>
    <TextUnit id="1552" loc="3.68">ἐς Νοτίην δὲ θάλασσαν ἐπειγομένου Βορέαο:</TextUnit>
    <TextUnit id="1553" loc="3.69">Εὔρου δ' ἱσταμένοιο ποτὶ Ζεφύροιο κέλευθα:</TextUnit>
    <TextUnit id="1554" loc="3.70">πρὸς δ' Εὖρον Ζέφυρος φορέοι σκάφος: ὧδε γὰρ ἑσμοὶ</TextUnit>
    <TextUnit id="1555" loc="3.71">ἄσπετοι ἀντήσουσι καὶ εὔβολος ἔσσεται ἄγρη.</TextUnit>
    <TextUnit id="1556" loc="3.72">τέτραχα δ' εἰναλίης θήρης νόμον ἐφράσσαντο</TextUnit>
    <TextUnit id="1557" loc="3.73">ἰχθυβόλοι: καὶ τοὶ μὲν ἐπ' ἀγκίστροισι γάνυνται,</TextUnit>
    <TextUnit id="1558" loc="3.74">τῶν δ' οἱ μὲν δονάκεσσιν ἀναψάμενοι δολιχοῖσιν</TextUnit>
    <TextUnit id="1559" loc="3.75">ὁρμιὴν ἵππειον ἐΰπλοκον ἀγρώσσουσιν:</TextUnit>
    <TextUnit id="1560" loc="3.76">οἱ δ' αὔτως θώμιγγα λινόστροφον ἐκ παλαμάων</TextUnit>
    <TextUnit id="1561" loc="3.77">δησάμενοι πέμπουσιν: ὁ δ' ἢ καθέτοισι γέγηθεν</TextUnit>
    <TextUnit id="1562" loc="3.78">ἢ πολυαγκίστροισιν ἀγάλλεται ὁρμιῇσι.</TextUnit>
    <TextUnit id="1563" loc="3.79">δίκτυα δ' αὖτ' ἄλλοισι μέλει πλέον ἐντύνεσθαι:</TextUnit>
    <TextUnit id="1564" loc="3.80">τῶν τὰ μὲν ἀμφίβληστρα, τὰ δὲ γρῖφοι καλέονται,</TextUnit>
    <TextUnit id="1565" loc="3.81">γάγγαμά τ' ἠδ' ὑποχαὶ περιηγέες ἠδὲ σαγῆναι:</TextUnit>
    <TextUnit id="1566" loc="3.82">ἄλλα δὲ κικλήσκουσι καλύμματα, σὺν δὲ σαγήναις</TextUnit>
    <TextUnit id="1567" loc="3.83">πέζας καὶ σφαιρῶνας ὁμοῦ σκολιόν τε πάναγρον:</TextUnit>
    <TextUnit id="1568" loc="3.84">μυρία δ' αἰόλα τοῖα δολορραφέων λίνα κόλπων.</TextUnit>
    <TextUnit id="1569" loc="3.85">ἄλλοι δ' αὖ κύρτοισιν ἐπὶ φρένα μᾶλλον ἔχουσι,</TextUnit>
    <TextUnit id="1570" loc="3.86">κύρτοις, οἵ κνώσσοντας ἑοὺς ηὔφρηναν ἄνακτας</TextUnit>
    <TextUnit id="1571" loc="3.87">εὐκήλους: βαιῷ δὲ πόνῳ μέγα κέρδος ὀπηδεῖ.</TextUnit>
    <TextUnit id="1572" loc="3.88">ἄλλοι δ' οὐτάζουσι τανυγλώχινι τριαίνῃ</TextUnit>
    <TextUnit id="1573" loc="3.89">ἔλλοπας ἐκ χέρσου τε καὶ ἐκ νεός, ὡς ἐθέλουσι.</TextUnit>
    <TextUnit id="1574" loc="3.90">τῶν πάντων καὶ μέτρον ὅσον καὶ κόσμον ἑκάστου</TextUnit>
    <TextUnit id="1575" loc="3.91">ἀτρεκέως ἴσασιν, ὅσοι τάδε τεκταίνονται.</TextUnit>
    <TextUnit id="1576" loc="3.92">ἰχθύσι δ' οὐκ ἄρα μοῦνον ἐπ' ἀλλήλοισι νόημα</TextUnit>
    <TextUnit id="1577" loc="3.93">πυκνὸν ἔην καὶ μῆτις ἐπίκλοπος, ἀλλὰ καὶ αὐτοὺς</TextUnit>
    <TextUnit id="1578" loc="3.94">πολλάκις ἐξεπάφησαν ἐπίφρονας ἀγρευτῆρας</TextUnit>
    <TextUnit id="1579" loc="3.95">καὶ φύγον ἀγκίστρων τε βίας λαγόνας τε πανάγρων,</TextUnit>
    <TextUnit id="1580" loc="3.96">ἤδη ἐνισχόμενοι, παρὰ δὲ φρένας ἔδραμον ἀνδρῶν,</TextUnit>
    <TextUnit id="1581" loc="3.97">βουλῇ νικήσαντες, ἄχος δ' ἁλιεῦσι γένοντο.</TextUnit>
    <TextUnit id="1582" loc="3.98">κεστρεὺς μὲν πλεκτῇσιν ἐν ἀγκοίνῃσι λίνοιο</TextUnit>
    <TextUnit id="1583" loc="3.99">ἑλκόμενος δόλον οὔτι περίδρομον ἠγνοίησεν,</TextUnit>
    <TextUnit id="1584" loc="3.100">ὕψι δ' ἀναθρώσκει, λελιημένος ὕδατος ἄκρου,</TextUnit>
    <TextUnit id="1585" loc="3.101">ὀρθὸς ἄνω σπεύδων ὅσσον σθένος ἅλματι κούφῳ</TextUnit>
    <TextUnit id="1586" loc="3.102">ὁρμῆσαι, βουλῆς δὲ σαόφρονος οὐκ ἐμάτησε:</TextUnit>
    <TextUnit id="1587" loc="3.103">πολλάκι γὰρ ῥιπῇσι καὶ ὕστατα πείσματα φελλῶν</TextUnit>
    <TextUnit id="1588" loc="3.104">ῥηϊδίως ὑπερᾶλτο καὶ ἐξήλυξε μόροιο.</TextUnit>
    <TextUnit id="1589" loc="3.105">ἢν δ' ὅ γ' ἀνορμηθεὶς πρῶτον στόλον αὖτις ὀλίσθῃ</TextUnit>
    <TextUnit id="1590" loc="3.106">ἐς βρόχον, οὐκέτ' ἔπειτα βιάζεται οὐδ' ἀνορούει</TextUnit>
    <TextUnit id="1591" loc="3.107">ἀχνύμενος, πείρῃ δὲ μαθὼν ἀποπαύεται ὁρμῆς.</TextUnit>
    <TextUnit id="1592" loc="3.108">ὡς δ' ὅτε τις νούσῳ πολυκηδέϊ δηρὸν ἀλύων</TextUnit>
    <TextUnit id="1593" loc="3.109">πρῶτα μὲν ἱμείρων τε καὶ ἱέμενος βιότοιο</TextUnit>
    <TextUnit id="1594" loc="3.110">πάντα μάλ' ἰητῆρσιν ἐφέσπεται, ὅσσα κέλονται</TextUnit>
    <TextUnit id="1595" loc="3.111">ῥέζων: ἀλλ' ὅτε κῆρες ἐπικρατέωσιν ἄφυκτοι</TextUnit>
    <TextUnit id="1596" loc="3.112">̓́Αϊδος, οὐκέτ' ἔπειτα μέλει βίου, ἀλλὰ τανυσθεὶς</TextUnit>
    <TextUnit id="1597" loc="3.113">κεῖται ἐπιτρέψας θανάτῳ κεκαφηότα γυῖα,</TextUnit>
    <TextUnit id="1598" loc="3.114">ἤδη λοίσθιον ἦμαρ ὁρώμενος ἐγγύθι πότμου:</TextUnit>
    <TextUnit id="1599" loc="3.115">ὣς ἄρα καὶ κεστρεὺς ἐδάη τέλος οἷον ἱκάνει,</TextUnit>
    <TextUnit id="1600" loc="3.116">κεῖται δὲ προπεσών, μίμνων μόρον ἀγρευτῆρος.</TextUnit>
    <TextUnit id="1601" loc="3.117">Μύραιναι δ' ὅτε κέν ποτ' ἐνιπλήξωσι λίνοισι,</TextUnit>
    <TextUnit id="1602" loc="3.118">διζόμεναι βρόχον εὐρὺν ἐν ἕρκεϊ δινεύονται,</TextUnit>
    <TextUnit id="1603" loc="3.119">τοῦ δὲ διαΐγδην ὀφίων νόμον ὁρμηθεῖσαι</TextUnit>
    <TextUnit id="1604" loc="3.120">πᾶσαι ὀλισθηροῖσι διεξέπεσον μελέεσσι.</TextUnit>
    <TextUnit id="1605" loc="3.121">λάβραξ δὲ πτερύγεσσι διὰ ψαμάθοιο λαχήνας</TextUnit>
    <TextUnit id="1606" loc="3.122">βόθρον ὅσον δέξασθαι ἑὸν δέμας ἠΰτ' ἐς εὐνὴν</TextUnit>
    <TextUnit id="1607" loc="3.123">ἐκλίνθη: καὶ τοὶ μὲν ἐπ' ἠϊόνας κατάγουσι</TextUnit>
    <TextUnit id="1608" loc="3.124">δίκτυον ἀσπαλιῆες, ὁ δ' ἰλύϊ κείμενος αὔτως</TextUnit>
    <TextUnit id="1609" loc="3.125">ἀσπασίως ἤλυξε καὶ ἔκφυγεν ἄρκυν ὀλέθρου.</TextUnit>
    <TextUnit id="1610" loc="3.126">τοῖα δὲ τεχνάζει καὶ μορμύρος: εὖτ' ἂν ἐς ἄγρην</TextUnit>
    <TextUnit id="1611" loc="3.127">φράσσηται προπεσών, ὁ δὲ δύεται ἐν ψαμάθοισι.</TextUnit>
    <TextUnit id="1612" loc="3.128">λάβραξ δ' ἀγκίστροιο τυπεὶς εὐκαμπέος αἰχμῇ</TextUnit>
    <TextUnit id="1613" loc="3.129">ὑψός' ἀναθρώσκων κεφαλὴν ἀζηχὲς ἐρείδει</TextUnit>
    <TextUnit id="1614" loc="3.130">αὐτῇ ἐν ὁρμιῇ βεβιημένος, ὄφρα οἱ ἕλκος</TextUnit>
    <TextUnit id="1615" loc="3.131">εὐρύτερόν τε γένοιτο καὶ ἐκφυγέῃσιν ὄλεθρον.</TextUnit>
    <TextUnit id="1616" loc="3.132">τοῖα καὶ ὄρκυνοι μεγακήτεες ἐφράσσαντο:</TextUnit>
    <TextUnit id="1617" loc="3.133">εὖτε γὰρ ἁρπάξωσι γένυν γναμπτοῖο δόλοιο,</TextUnit>
    <TextUnit id="1618" loc="3.134">ῥίμφα τιταινόμενοι νεάτην ὑπὸ βύσσαν ἵενται,</TextUnit>
    <TextUnit id="1619" loc="3.135">χεῖρα βιαζόμενοι θηρήτορος: ἢν δ' ἀνύσωσιν</TextUnit>
    <TextUnit id="1620" loc="3.136">ἐς πέδον, αὐτίκ' ἔπειτα κάρη θείνοντες ἐς οὖδας</TextUnit>
    <TextUnit id="1621" loc="3.137">ὠτειλὴν ἔρρηξαν, ἀποπτύουσι δ' ἀκωκήν.</TextUnit>
    <TextUnit id="1622" loc="3.138">ἀλλ' ὁπόταν καθέτοισι πελώριοι ἀμφιχάνωσιν</TextUnit>
    <TextUnit id="1623" loc="3.139">ἰχθύες, οἷα βοῶν τε πέλει προβάτων τε γένεθλα</TextUnit>
    <TextUnit id="1624" loc="3.140">ἢ βατὶς ἢ καὶ ὄνων νωθρὸν γένος, οὐκ ἐθέλουσιν</TextUnit>
    <TextUnit id="1625" loc="3.141">ἕσπεσθαι, ψαμάθοισι δ' ἐπὶ πλατὺ σῶμα βαλόντες</TextUnit>
    <TextUnit id="1626" loc="3.142">ἀθρόοι ἐμβαρύθουσι, μόγον θ' ἁλιεῦσιν ἔθηκαν.</TextUnit>
    <TextUnit id="1627" loc="3.143">πολλάκι δ' ἐξώλισθον ἀπ' ἀγκίστροιο λυθέντες.</TextUnit>
    <TextUnit id="1628" loc="3.144">Λαιψηραὶ δ' ἀμίαι καὶ ἀλώπεκες εὖτ' ἂν ἔχωνται,</TextUnit>
    <TextUnit id="1629" loc="3.145">εὐθὺς ἄνω σπεύδουσιν ὑποφθαδόν, αἶψα δὲ μέσσην</TextUnit>
    <TextUnit id="1630" loc="3.146">ὁρμιὴν ὑπ' ὀδοῦσι διέτμαγον ἠὲ καὶ ἄκρας</TextUnit>
    <TextUnit id="1631" loc="3.147">χαίτας: τοὔνεκα τῇσιν ἐχαλκεύσανθ' ἁλιῆες</TextUnit>
    <TextUnit id="1632" loc="3.148">καυλὸν ἐπ' ἀγκίστρῳ δολιχώτερον, ἄρκος ὀδόντων.</TextUnit>
    <TextUnit id="1633" loc="3.149">ναὶ μὴν καὶ νάρκη σφέτερον νόον οὐκ ἀπολείπει</TextUnit>
    <TextUnit id="1634" loc="3.150">πληγῇ ἀνιάζουσα: τιταινομένη δ' ὀδύνῃσιν</TextUnit>
    <TextUnit id="1635" loc="3.151">ὁρμιῇ λαγόνας προσπτύσσεται: αἶψα δὲ χαίτης</TextUnit>
    <TextUnit id="1636" loc="3.152">ἱππείης δόνακός τε διέδραμεν ἔς θ' ἁλιῆος</TextUnit>
    <TextUnit id="1637" loc="3.153">δεξιτερὴν ἔσκηψε φερώνυμον ἰχθύος ἄλγος:</TextUnit>
    <TextUnit id="1638" loc="3.154">πολλάκι δ' ἐκ παλάμης κάλαμος φύγεν ὅπλα τε θήρης.</TextUnit>
    <TextUnit id="1639" loc="3.155">τοῖος γὰρ κρύσταλλος ἐνίζεται αὐτίκα χειρί.</TextUnit>
    <TextUnit id="1640" loc="3.156">σηπίαι αὖ τοίῃσι δολοφροσύνῃσι μέλονται.</TextUnit>
    <TextUnit id="1641" loc="3.157">ἔστι τις ἐν μήκωσι θολὸς κείνῃσι πεπηγὼς</TextUnit>
    <TextUnit id="1642" loc="3.158">κυάνεος, πίσσης δνοφερώτερος, ἀχλύος ὑγρῆς</TextUnit>
    <TextUnit id="1643" loc="3.159">φάρμακον ἀπροτίοπτον, ὅ τε σφίσιν ἄλκαρ ὀλέθρου</TextUnit>
    <TextUnit id="1644" loc="3.160">ἐντρέφεται: τὰς δ' εὖτ' ἂν ἕλῃ φόβος, αὐτίκα κείνου</TextUnit>
    <TextUnit id="1645" loc="3.161">ὀρφναίας ῥαθάμιγγας ἀνήμεσαν, ἀμφὶ δὲ πόντου</TextUnit>
    <TextUnit id="1646" loc="3.162">πάντα πέριξ ἐμίηνε καὶ ἠμάλδυνε κέλευθα</TextUnit>
    <TextUnit id="1647" loc="3.163">ἰχὼρ ἀχλυόεις, ἀνὰ δ' ἔτραπε πᾶσαν ὀπωπήν:</TextUnit>
    <TextUnit id="1648" loc="3.164">αἱ δὲ διὰ θολόεντος ἄφαρ φεύγουσι πόροιο</TextUnit>
    <TextUnit id="1649" loc="3.165">ῥηϊδίως καὶ φῶτα καὶ εἴ ποθι φέρτερον ἰχθύν.</TextUnit>
    <TextUnit id="1650" loc="3.166">ταῖς δ' ἴσα τεχνάζουσι καὶ ἠερόφοιτα γένεθλα</TextUnit>
    <TextUnit id="1651" loc="3.167">τευθίδος: οὐ δ' ἄρα τῇσι μέλας θολὸς ἀλλ' ὑπερευθὴς</TextUnit>
    <TextUnit id="1652" loc="3.168">ἐντρέφεται, μῆτιν δὲ πανείκελον ἐντύνονται.</TextUnit>
    <TextUnit id="1653" loc="3.169">Τοίοις μὲν φρονέουσι νοήμασιν: ἀλλὰ καὶ ἔμπης</TextUnit>
    <TextUnit id="1654" loc="3.170">ὄλλυνται πυκινῇσιν ἐπιφροσύναις ἁλιήων.</TextUnit>
    <TextUnit id="1655" loc="3.171">τοὺς μὲν δὴ πελάγεσσιν ἐν ἠλιβάτοισι θέοντας</TextUnit>
    <TextUnit id="1656" loc="3.172">ῥηϊδίως ἐρύουσιν: ἐπεὶ σφίσιν οὔτι νόημα</TextUnit>
    <TextUnit id="1657" loc="3.173">ποικίλον: ἤδη γάρ τις ἐπέσπασε καὶ κρομύοισι</TextUnit>
    <TextUnit id="1658" loc="3.174">γυμνοῖς τ' ἀγκίστροισιν ἑλὼν πελαγοστρόφον ἰχθύν.</TextUnit>
    <TextUnit id="1659" loc="3.175">ὅσσοι δ' αὖ γαίης ἁλιερκέος ἄγχι νέμονται,</TextUnit>
    <TextUnit id="1660" loc="3.176">τοῖσι μὲν ὀξύτερος πέλεται νόος, ἀλλὰ καὶ αὐτῶν</TextUnit>
    <TextUnit id="1661" loc="3.177">βαιοὶ μὲν καρῖσιν ἀφαυροτέραις ἐρύονται,</TextUnit>
    <TextUnit id="1662" loc="3.178">πουλυπόδων θυσάνοις ἢ καρκίνῳ ἀμφιχανόντες</TextUnit>
    <TextUnit id="1663" loc="3.179">καρκινάσιν τ' ὀλίγῃσι καὶ εἰ κρέας ἁλμυρὸν ἅπτοις</TextUnit>
    <TextUnit id="1664" loc="3.180">πετραίαις θ' ἑλμῖσι καὶ ὅττι τοι ἄγχι παρείη</TextUnit>
    <TextUnit id="1665" loc="3.181">ἰχθυόεν: βαιοὺς δ' ἐπὶ μείζοσιν ὁπλίζοιο:</TextUnit>
    <TextUnit id="1666" loc="3.182">δείπνοις γὰρ γελόωντες ἐπισπεύδουσιν ὄλεθρον:</TextUnit>
    <TextUnit id="1667" loc="3.183">ἦ γὰρ ἀεὶ πλωτῶν σιφλὸν γένος θεόντων.</TextUnit>
    <TextUnit id="1668" loc="3.184">θύννον μὲν κορακῖνος ἄγει, λάβρακα δὲ καρὶς</TextUnit>
    <TextUnit id="1669" loc="3.185">πιαλέη, χάννος δὲ φίλον φάγροισι δέλετρον</TextUnit>
    <TextUnit id="1670" loc="3.186">καὶ βῶκες συνόδοντι καὶ ἱππούροισιν ἴουλοι:</TextUnit>
    <TextUnit id="1671" loc="3.187">τρίγλη δ' ὀρφὸν ἔπεφνε καὶ ἔσπασε κιρρίδα πέρκη,</TextUnit>
    <TextUnit id="1672" loc="3.188">μαινίδι δὲ χρύσοφρυς ἀνέλκεται: αὐτὰρ ἀνιγραὶ</TextUnit>
    <TextUnit id="1673" loc="3.189">μύραιναι μετὰ σάρκας ἐπειγόμεναι φορέονται</TextUnit>
    <TextUnit id="1674" loc="3.190">πουλυπόδων: ὅσσοι δὲ δέμας περίμετρον ἔχουσι,</TextUnit>
    <TextUnit id="1675" loc="3.191">θύννῳ μὲν κὲν κάλλιχθυς ἰαίνεται, αὐτὰρ ὀνίσκοις</TextUnit>
    <TextUnit id="1676" loc="3.192">ὄρκυνος, λάβρακα δ' ἐπ' ἀνθίῃ ὁπλίζοιο,</TextUnit>
    <TextUnit id="1677" loc="3.193">ἵππουρον ξιφίῃ, γλαύκῳ δ' ἔπι κεστρέα πείροις:</TextUnit>
    <TextUnit id="1678" loc="3.194">ἄλλῳ δ' ἀλλοίην γενεὴν ἐπιτεχνάζοιο,</TextUnit>
    <TextUnit id="1679" loc="3.195">κρέσσονι χειροτέρην: ἐπεὶ ἦ μάλα πάντες ἔασιν</TextUnit>
    <TextUnit id="1680" loc="3.196">ἀλλήλοις φορβή τε φίλη καὶ λίχνος ὄλεθρος.</TextUnit>
    <TextUnit id="1681" loc="3.197">ὣς οὐδὲν λιμοῖο κακώτερον οὐδὲ βαρείης</TextUnit>
    <TextUnit id="1682" loc="3.198">γαστέρος, ἣ κρατέει μὲν ἐν ἀνθρώποισιν ἀπηνὴς</TextUnit>
    <TextUnit id="1683" loc="3.199">καὶ χαλεπὴ δέσποινα συνέστιος, οὔποτε δασμῶν</TextUnit>
    <TextUnit id="1684" loc="3.200">ληθομένη, πολλοὺς δὲ παρασφήλασα νόοιο</TextUnit>
    <TextUnit id="1685" loc="3.201">εἰς ἄτην ἐνέηκε καὶ αἴσχεσιν ἐγκατέδησε:</TextUnit>
    <TextUnit id="1686" loc="3.202">γαστὴρ δὲ θήρεσσι καὶ ἑρπυστῆρσιν ἀνάσσει</TextUnit>
    <TextUnit id="1687" loc="3.203">ἠερίῃς τ' ἀγέλῃσι, τὸ δὲ πλέον ἐν νεπόδεσσι</TextUnit>
    <TextUnit id="1688" loc="3.204">κάρτος ἔχει: κείνοις γὰρ ἀεὶ μόρος ἔπλετο γαστήρ.</TextUnit>
    <TextUnit id="1689" loc="3.205">̓Ανθιέων δὲ πρῶτα περίφρονα πεύθεο θήρην,</TextUnit>
    <TextUnit id="1690" loc="3.206">οἵην ἡμετέρης ἐρικυδέος ἐντύνονται</TextUnit>
    <TextUnit id="1691" loc="3.207">πάτρης ἐνναετῆρες ὑπὲρ Σαρπηδόνος ἀκτῆς</TextUnit>
    <TextUnit id="1692" loc="3.208">ὅσσοι θ' ̔Ερμείαο πόλιν, ναυσίκλυτον ἄστυ</TextUnit>
    <TextUnit id="1693" loc="3.209">Κωρύκιον, ναίουσι καὶ ἀμφιρύτην ̓Ελεοῦσαν.</TextUnit>
    <TextUnit id="1694" loc="3.210">πέτρας μὲν κείνας τεκμαίρεται ἐγγύθι γαίης</TextUnit>
    <TextUnit id="1695" loc="3.211">ἴδρις ἀνήρ, οἵῃσιν ὑπ' ἀνθίαι αὐλίζονται,</TextUnit>
    <TextUnit id="1696" loc="3.212">ἀντροφυεῖς, κευθμῶσι διαρρῶγας θαμέεσσι:</TextUnit>
    <TextUnit id="1697" loc="3.213">δουρὶ δ' ἀναπλώσας πινάκων ἐριηχέα τεύχει</TextUnit>
    <TextUnit id="1698" loc="3.214">δοῦπον ἐπικροτέων: πατάγῳ θ' ἐπιτέρπεται ἦτορ</TextUnit>
    <TextUnit id="1699" loc="3.215">ἀνθιέων: καί πού τις ἀνέδραμεν αὐτίκα λίμνης,</TextUnit>
    <TextUnit id="1700" loc="3.216">παπταίνων ἄκατόν τε καὶ ἀνέρα: τῷ δ' ἄρ' ἑτοίμας</TextUnit>
    <TextUnit id="1701" loc="3.217">πέρκας εὐθὺς ἵησιν ἐν οἴδμασιν ἢ κορακίνους</TextUnit>
    <TextUnit id="1702" loc="3.218">ἀσπαλιεύς, πρώτης ὀρέγων ξεινήϊα φορβῆς.</TextUnit>
    <TextUnit id="1703" loc="3.219">αὐτὰρ ὅ γ' ἁρπάγδην κεχαρημένος εἰλαπινάζει</TextUnit>
    <TextUnit id="1704" loc="3.220">δαῖτα φίλην σαίνει τε δολόφρονα θηρητῆρα.</TextUnit>
    <TextUnit id="1705" loc="3.221">ὡς δὲ φιλοξείνοιο μετ' ἀνέρος οἰκία κέλσῃ</TextUnit>
    <TextUnit id="1706" loc="3.222">κλεινὸς ἀνὴρ ἢ χειρὸς ἐν ἔργμασιν ἠὲ νόοιο,</TextUnit>
    <TextUnit id="1707" loc="3.223">ἀσπασίως δ' ὅ μιν εἶδεν ἐφέστιον, εὖ δέ ἑ δώροις</TextUnit>
    <TextUnit id="1708" loc="3.224">εὖ τέ μιν εἰλαπίναις τε φιλοφροσύναις τ' ἀγαπάζει</TextUnit>
    <TextUnit id="1709" loc="3.225">παντοίαις: ἄμφω δὲ γεγηθότες ἀμφὶ τραπέζῃ</TextUnit>
    <TextUnit id="1710" loc="3.226">τέρπονται κρητῆρος ἀμοιβαίοις δεπάεσσιν:</TextUnit>
    <TextUnit id="1711" loc="3.227">ὣς ὁ μὲν ἀσπαλιεὺς κεχαρημένος ἐλπωρῇσι</TextUnit>
    <TextUnit id="1712" loc="3.228">μειδιάᾳ, δείπνοις δὲ νέοις ἐπιτέρπεται ἰχθύς.</TextUnit>
    <TextUnit id="1713" loc="3.229">ἔνθεν ἔπειθ' ὁ μὲν αἰὲν ἐπημάτιος ποτὶ πέτρην</TextUnit>
    <TextUnit id="1714" loc="3.230">στέλλεται, οὐδ' ἀνίησιν ἑὸν πόνον οὐδ' ἀπολείπει</TextUnit>
    <TextUnit id="1715" loc="3.231">δαῖτα φέρων: οἱ δ' αὐτίκ' ἀολλέες ἀμφαγέρονται</TextUnit>
    <TextUnit id="1716" loc="3.232">δαιτυμόνες κατὰ χῶρον, ἅτε κλητῆρος ἄγοντος.</TextUnit>
    <TextUnit id="1717" loc="3.233">αἰεὶ δὲ πλεόνεσσιν ἑτοιμοτέροις τε παρίσχει</TextUnit>
    <TextUnit id="1718" loc="3.234">φορβὴν ἁρπαλέην: οὐδέ σφισιν ἄλλα κέλευθα</TextUnit>
    <TextUnit id="1719" loc="3.235">οὐδ' ἄλλοι κεεθμῶνες ἐνὶ φρεσίν, ἀλλὰ μένοντες</TextUnit>
    <TextUnit id="1720" loc="3.236">αὐτοῦ δηθύνουσιν, ἅτε σταθμοῖσι νομήων</TextUnit>
    <TextUnit id="1721" loc="3.237">πώεα χειμερίοισιν ἐν ἤμασιν αὐλίζονται,</TextUnit>
    <TextUnit id="1722" loc="3.238">οὐδ' ὀλίγον σηκοῖο λιλαιόμενα προνέεσθαι.</TextUnit>
    <TextUnit id="1723" loc="3.239">οἱ δ' ὅτ' ἐσαθρήσωσιν ἀειρομένην ἀπὸ χέρσου</TextUnit>
    <TextUnit id="1724" loc="3.240">σπερχομένην τ' ἐλάταις ἄκατον τρόφον, αὐτίκα πάντες</TextUnit>
    <TextUnit id="1725" loc="3.241">ὀρθοὶ καγχαλόωντες ὑπεὶρ ἅλα δινεύοντες</TextUnit>
    <TextUnit id="1726" loc="3.242">ἱμερόεν παίζουσι καὶ ἀντιόωσι τιθήνῃ.</TextUnit>
    <TextUnit id="1727" loc="3.243">ὡς δ' ὁπότ' ἀπτήνεσσι φέρῃ βόσιν ὀρταλίχοισι</TextUnit>
    <TextUnit id="1728" loc="3.244">μήτηρ, εἰαρινοῦ ζεφύρου πρωτάγγελος ὄρνις,</TextUnit>
    <TextUnit id="1729" loc="3.245">οἱ δ' ἁπαλὸν τρύζοντες ἐπιθρώσκουσι καλιῇ</TextUnit>
    <TextUnit id="1730" loc="3.246">γηθόσυνοι περὶ μητρὶ καὶ ἱμείροντες ἐδωδῆς</TextUnit>
    <TextUnit id="1731" loc="3.247">χεῖλος ἀναπτύσσουσιν, ἅπαν δ' ἐπὶ δῶμα λέληκεν</TextUnit>
    <TextUnit id="1732" loc="3.248">ἀνδρὸς ξεινοδόκοιο λίγα κλάζουσα νεοσσοῖς:</TextUnit>
    <TextUnit id="1733" loc="3.249">ὣς οἵ γε θρεπτῆρος ἐναντίον ἐρχομένοιο</TextUnit>
    <TextUnit id="1734" loc="3.250">γηθόσυνοι θρώσκουσι, χοροιτύπον ὥστ' ἀνὰ κύκλον.</TextUnit>
    <TextUnit id="1735" loc="3.251">τοὺς δ' ἁλιεὺς βρώμῃσιν ἐπασσυτέρῃσι λιπαίνων</TextUnit>
    <TextUnit id="1736" loc="3.252">χειρί τ' ἐπιψαύων χειρός τ' ἄπο δῶρα τιταίνων</TextUnit>
    <TextUnit id="1737" loc="3.253">πρηΰνει φίλον ἦτορ: ἄφαρ δέ οἱ ἠΰτ' ἄνακτι</TextUnit>
    <TextUnit id="1738" loc="3.254">πείθονται, καὶ χειρὸς ὅπη νεύσειε μύωπι</TextUnit>
    <TextUnit id="1739" loc="3.255">ῥίμφα διαΐσσουσιν: ὁ δ' ἄλλοτε νηὸς ὄπισθεν</TextUnit>
    <TextUnit id="1740" loc="3.256">ἄλλοτε δὲ πρόσσω, ποτὲ δὲ σχεδὸν ἠπείροιο</TextUnit>
    <TextUnit id="1741" loc="3.257">πέμπει δεξιτερήν: τοὺς δ' ὄψεαι ἠΰτε παῖδας</TextUnit>
    <TextUnit id="1742" loc="3.258">ἀνδρὸς ἐπιφροσύνῃσι παλαισμοσύνης ἀνὰ χῶρον</TextUnit>
    <TextUnit id="1743" loc="3.259">τῇ καὶ τῇ θύνοντας, ἐπίσκοπος ἔνθα κελεύει.</TextUnit>
    <TextUnit id="1744" loc="3.260">ἀλλ' ὅτε οἱ κομιδῆς μὲν ἅλις, θήρη δὲ μέληται,</TextUnit>
    <TextUnit id="1745" loc="3.261">δή ῥα τόθ' ὁρμιὴν μὲν ἀναψάμενος χερὶ λαιῇ</TextUnit>
    <TextUnit id="1746" loc="3.262">ἕζεται, ἀγκίστρου δὲ βέλος κρατερόν τε θοόν τε</TextUnit>
    <TextUnit id="1747" loc="3.263">ὁπλίζει, καὶ τοὺς μὲν ἀπέτραπε χειρὶ κελεύων</TextUnit>
    <TextUnit id="1748" loc="3.264">πάντας ὁμῶς ἢ λᾶαν ἑλὼν ἔρριψε καθ' ὕδωρ:</TextUnit>
    <TextUnit id="1749" loc="3.265">οἱ δ' ἐπὶ τῷ δύνουσιν, ὀϊόμενοι βόσιν εἶναι:</TextUnit>
    <TextUnit id="1750" loc="3.266">τῶν δ' ἕνα μοῦνον ἔλειπεν ἀπόκριτον, ὅν κ' ἐθέλῃσι,</TextUnit>
    <TextUnit id="1751" loc="3.267">δύσμορον, ὑστατίοισι κεχαρμένον ἐν δείπνοισι:</TextUnit>
    <TextUnit id="1752" loc="3.268">ἄγκιστρον μὲν ὄρεξεν ὑπεὶρ ἁλός: αὐτὰρ ὅ γ' ἄτην</TextUnit>
    <TextUnit id="1753" loc="3.269">καρπαλίμως ἥρπαξεν, ὁ δ' ἔσπασεν ἀμφοτέρῃσι</TextUnit>
    <TextUnit id="1754" loc="3.270">θερμὸς ἀνήρ, ὠκεῖαν ἑλὼν καὶ ἐπίκλοπον ἄγρην:</TextUnit>
    <TextUnit id="1755" loc="3.271">λήθει δ' ἀνθιέων ἄλλον χορόν: ἤν γὰρ ἴδωνται</TextUnit>
    <TextUnit id="1756" loc="3.272">ἢ σμαραγὴν ἀΐωσι δυσαγρέος ἑλκομένοιο,</TextUnit>
    <TextUnit id="1757" loc="3.273">οὐκέτι οἱ τόσα δεῖπνα παρέσσεται, ὥς κεν ἵκοιντο</TextUnit>
    <TextUnit id="1758" loc="3.274">αὖτις ὑποτροπάδην, ἀπὸ δ' ἔπτυσαν ἐχθήραντες</TextUnit>
    <TextUnit id="1759" loc="3.275">καὶ κομιδὴν καὶ χῶρον ὀλέθριον: ἀλλά τις εἴη</TextUnit>
    <TextUnit id="1760" loc="3.276">ἴφθιμος, κρατερῶς δὲ βιησάμενός μιν ἀνέλκοι,</TextUnit>
    <TextUnit id="1761" loc="3.277">ἢ καὶ δεύτερος ἄλλος ἐφαπτέσθω καμάτοιο:</TextUnit>
    <TextUnit id="1762" loc="3.278">ὧδε γὰρ οὐ φρονέοντες ἑὴν δολομήχανον ἄτην</TextUnit>
    <TextUnit id="1763" loc="3.279">αὐτοὶ πιανθέντες ἐοικότα πιαίνουσιν:</TextUnit>
    <TextUnit id="1764" loc="3.280">αἰεὶ δ', εὖτ' ἐθέλῃσθα, παρέσσεται εὔστοχος ἄγρη.</TextUnit>
    <TextUnit id="1765" loc="3.281">ἄλλοι δ' ἰφθίμῳ τε βίῃ καὶ κάρτεϊ γυίων</TextUnit>
    <TextUnit id="1766" loc="3.282">πειθόμενοι μέγαν ἆθλον ἐπ' ἀνθίῃ ὁπλίζονται,</TextUnit>
    <TextUnit id="1767" loc="3.283">οὐ φιλίην, οὐ σῖτα πονεύμενοι, ἀλλ' ἐς ἀκωκὴν</TextUnit>
    <TextUnit id="1768" loc="3.284">ἀγκίστρου σπεύδουσι καὶ ἠνορέῃ βιόωνται.</TextUnit>
    <TextUnit id="1769" loc="3.285">χαλκοῦ μὲν σκληροῖο τετυγμένον ἠὲ σιδήρου</TextUnit>
    <TextUnit id="1770" loc="3.286">ἄγκιστρον πέλεται, δίχα δὲ γλωχῖνες ἔχουσιν</TextUnit>
    <TextUnit id="1771" loc="3.287">ἀμφίδυμοι μέγα πεῖσμα λινόστροφον: ἀμφὶ δ' ἄρ' αὐτῷ</TextUnit>
    <TextUnit id="1772" loc="3.288">λάβρακα ζώοντα παρήλασαν, εἴ σφι παρείη:</TextUnit>
    <TextUnit id="1773" loc="3.289">εἰ δὲ θάνοι, τάχα οἵ τις ὑπὸ στόμα θῆκε μόλιβδον,</TextUnit>
    <TextUnit id="1774" loc="3.290">δελφῖν' ὃν καλέουσιν: ὁ δὲ βρίθοντι μολίβδῳ</TextUnit>
    <TextUnit id="1775" loc="3.291">κλίνει τ' ἀγκλίνει τε κάρη ζώοντι ἐοικώς.</TextUnit>
    <TextUnit id="1776" loc="3.292">θώμιξ δὲ κρατερή τε καὶ εὔπλοκος: ἀλλ' ὅτε δοῦπον</TextUnit>
    <TextUnit id="1777" loc="3.293">ἀνθίαι εἰσαΐοντες ἀναθρώξωσι θαλάσσης,</TextUnit>
    <TextUnit id="1778" loc="3.294">ἄλλοις μὲν μέλεται κώπης πόνος, αὐτὰρ ὅ γ' ἄκρης</TextUnit>
    <TextUnit id="1779" loc="3.295">ἐκ πρύμνης ἁλιεὺς δόλον ἀγκύλον εἰς ἅλα πέμπει,</TextUnit>
    <TextUnit id="1780" loc="3.296">ἦκ' ἀναδινεύων: οἱ δ' αὐτίκα πάντες ἕπονται</TextUnit>
    <TextUnit id="1781" loc="3.297">νηΐ τε καὶ φεύγοντι δεδορκότες εἴκελον ἰχθὺν</TextUnit>
    <TextUnit id="1782" loc="3.298">σπεύδοντες μετὰ δαῖτα παραφθαδὸν ἀΐσσουσιν</TextUnit>
    <TextUnit id="1783" loc="3.299">ἀλλήλων: φαίης κεν ἐπ' ἀνέρα δήϊον ἄνδρα</TextUnit>
    <TextUnit id="1784" loc="3.300">γούνατ' ἐλαφρίζειν πεφοβημένον: οἱ δ' ἄρα νίκης</TextUnit>
    <TextUnit id="1785" loc="3.301">ἐσθλῆς ἱμείρουσιν: ὁ δ' ἔξοχον ὅν κεν ἴδηται</TextUnit>
    <TextUnit id="1786" loc="3.302">ἀσπαλιεύς, τῷ δαῖτα παρέσχεθεν: αὐτὰρ ὁ λάβρως</TextUnit>
    <TextUnit id="1787" loc="3.303">δῶρα χανὼν δύσδωρα μετέδραμεν: ἔνθεν ἔπειτα</TextUnit>
    <TextUnit id="1788" loc="3.304">ἀλκὴν ἀμφοτέρων θηήσεαι, οἷος ἄεθλος</TextUnit>
    <TextUnit id="1789" loc="3.305">μαρναμένων ἀνδρός τε καὶ ἰχθύος ἑλκομένοιο:</TextUnit>
    <TextUnit id="1790" loc="3.306">τοῦ μὲν γὰρ σθεναροί τε βραχίονες ἠδὲ μέτωπα</TextUnit>
    <TextUnit id="1791" loc="3.307">ὦμοί τ' αὐχένιοί τε παρασφύριοί τε τένοντες</TextUnit>
    <TextUnit id="1792" loc="3.308">ἀλκῇ κυμαίνουσι καὶ ἠνορέῃ τανύονται:</TextUnit>
    <TextUnit id="1793" loc="3.309">αὐτὰρ ὅ γ' ἀσχαλόων ὀδύνης ὕπο μάρναται ἰχθύς,</TextUnit>
    <TextUnit id="1794" loc="3.310">ἕλκων αὖ ἐρύοντα, βιώμενος εἰς ἅλα δῦναι,</TextUnit>
    <TextUnit id="1795" loc="3.311">ἄσχετα μαιμώων: ὁ δὲ κέκλεται ἄνδρας ἑταίρους</TextUnit>
    <TextUnit id="1796" loc="3.312">ἐμπίπτειν ἐλάτῃσι: διωκομένης δ' ἀκάτοιο</TextUnit>
    <TextUnit id="1797" loc="3.313">ἔμπαλιν ἐκ πρύμνης ὅλος ἕλκεται ἰχθύος ὁρμῇ:</TextUnit>
    <TextUnit id="1798" loc="3.314">κλάζει δ' ὁρμιή, χειρὸς δ' ἀπολείβεται αἷμα</TextUnit>
    <TextUnit id="1799" loc="3.315">πριομένης: ὁ δ' ἄρ' οὔτι βαρύν μεθίησιν ἀγῶνα.</TextUnit>
    <TextUnit id="1800" loc="3.316">ὡς δὲ δύω μεμαῶτες ὑπέρβιοι ἀνέρες ἀλκὴν</TextUnit>
    <TextUnit id="1801" loc="3.317">ἅμματ' ἐπ' ἀλλήλοισι τιταινόμενοι βιόωνται</TextUnit>
    <TextUnit id="1802" loc="3.318">ἑλκῦσαι, ῥιπῇσιν ὀπισθοφόροις ἐρύοντες,</TextUnit>
    <TextUnit id="1803" loc="3.319">δηρόν τ' ἀμφότεροι καμάτων ἴσα μέτρα φέροντες</TextUnit>
    <TextUnit id="1804" loc="3.320">ἐμμενέως ἕλκουσι καὶ ἐμμενέως ἐρύονται:</TextUnit>
    <TextUnit id="1805" loc="3.321">ὣς τοῖς, ἰχθυβόλῳ τε καὶ ἰχθύϊ, νεῖκος ὄρωρε,</TextUnit>
    <TextUnit id="1806" loc="3.322">τοῦ μὲν ἀπαΐξαι, τοῦ δ' ἑλκέμεν ἱμείροντος.</TextUnit>
    <TextUnit id="1807" loc="3.323">οὐ μέν μιν λείπουσιν ἐν ἄλγεσιν ἰχθύες ἄλλοι</TextUnit>
    <TextUnit id="1808" loc="3.324">ἀνθίαι ἀλλ' ἐθέλουσιν ἀμυνέμεν, ἐν δέ οἱ αὐτῷ</TextUnit>
    <TextUnit id="1809" loc="3.325">νῶτα βίῃ χρίμπτουσι καὶ ἐμπίπτουσιν ἕκαστος,</TextUnit>
    <TextUnit id="1810" loc="3.326">ἄφρονες, οὐδ' ἐνόησαν ἑὸν τείροντες ἑταῖρον.</TextUnit>
    <TextUnit id="1811" loc="3.327">πολλάκι καὶ θώμιγγα λιλαιόμενοι γενύεσσι</TextUnit>
    <TextUnit id="1812" loc="3.328">ῥῆξαι ἀμηχανόωσιν, ἐπεὶ στόμα τοῖσιν ἄοπλον.</TextUnit>
    <TextUnit id="1813" loc="3.329">ὀψὲ δέ μιν καμάτῳ τε καὶ ἄλγεσι μοχθίζοντα</TextUnit>
    <TextUnit id="1814" loc="3.330">πυκναῖς τ' εἰρεσίῃσι βιώμενος ἔσπασεν ἀνήρ:</TextUnit>
    <TextUnit id="1815" loc="3.331">εἰ δ' ἄρα οἱ καὶ τυτθὸν ὑπείξεται, οὔ μιν ἔπειτα</TextUnit>
    <TextUnit id="1816" loc="3.332">ἐλεύσει: τοῖον γὰρ ὑπερφίαλον σθένος αὐτῷ.</TextUnit>
    <TextUnit id="1817" loc="3.333">πολλάκι δ' ὀξύπρωρον ὑπὲρ ῥάχιν ἔτμαγε δάψας</TextUnit>
    <TextUnit id="1818" loc="3.334">ὁρμιήν, ἀπὸ δ' ᾖξε λιπὼν κενὸν ἀγρευτῆρα.</TextUnit>
    <TextUnit id="1819" loc="3.335">τοῖον καὶ κάλλιχθυς ἔχει σθένος ἠδὲ γενέθλη</TextUnit>
    <TextUnit id="1820" loc="3.336">ὀρκύνων ὅσσοι τε δέμας κητώδεες ἄλλοι</TextUnit>
    <TextUnit id="1821" loc="3.337">πλάζονται: τοίοις δὲ βραχίοσιν ἀγρώσσονται.</TextUnit>
    <TextUnit id="1822" loc="3.338">ἄλλους δ' αὖ βρώμῃσι καὶ εἰλαπίνῃσι δολώσας</TextUnit>
    <TextUnit id="1823" loc="3.339">ἀγρώσσει ἁλιεύς: ἀγαθὸς δέ οἱ ἔσσεται ἰχθὺς</TextUnit>
    <TextUnit id="1824" loc="3.340">κάνθαρος, ὃς πέτρῃσιν ἀεὶ λεπρῇσι γέγηθε.</TextUnit>
    <TextUnit id="1825" loc="3.341">κύρτον δὲ πλέξαιο περίδρομον ὅττι μέγιστον,</TextUnit>
    <TextUnit id="1826" loc="3.342">τεύχων ἢ σπάρτοισιν ̓Ιβηρίσιν ἠὲ λύγοισι,</TextUnit>
    <TextUnit id="1827" loc="3.343">ῥάβδους ἀμφιβαλών: λευρὴ δέ οἱ εἴσοδος ἔστω</TextUnit>
    <TextUnit id="1828" loc="3.344">γαστήρ τ' εὐρυχανής: δέλεαρ δέ οἱ ἔνδον ἐνείης</TextUnit>
    <TextUnit id="1829" loc="3.345">πούλυπον ἑρπυστὴν ἢ κάραβον, ἐκ πυρὸς ἄμφω</TextUnit>
    <TextUnit id="1830" loc="3.346">ὀπταλέους: κνίσση γὰρ ἐφέλκεται ἰχθύας εἴσω.</TextUnit>
    <TextUnit id="1831" loc="3.347">ὧδε μὲν ἐντύνας πλεκτὸν δόλον ἐγγύθι πέτρης</TextUnit>
    <TextUnit id="1832" loc="3.348">δόχμιον ἀγκλίνοις, ὕφαλον λόχον: αὐτίκα δ' ὀδμὴ</TextUnit>
    <TextUnit id="1833" loc="3.349">κάνθαρον ὀτρυνέει τε καὶ ἵξεται ἔνδοθι κύρτου,</TextUnit>
    <TextUnit id="1834" loc="3.350">οὐ μάλα θαρσαλέος πρώτην ὁδόν, ἀλλὰ τάχιστα</TextUnit>
    <TextUnit id="1835" loc="3.351">δαισάμενος παλίνορσος ἀπέδραμεν: ἔνθεν ἔπειτα</TextUnit>
    <TextUnit id="1836" loc="3.352">κυρτεὺς μὲν κείνοισιν ἀεὶ νεοτερπέα φορβὴν</TextUnit>
    <TextUnit id="1837" loc="3.353">ἐντίθεται: τοὺς δ' αἶψα δυσώνυμος ἐντὸς ἀγείρει</TextUnit>
    <TextUnit id="1838" loc="3.354">γαστήρ, ἄλλον δ' ἄλλος ἄγει σύνδορπον ἑταῖρον.</TextUnit>
    <TextUnit id="1839" loc="3.355">ἤδη δ' ἀτρομέοντες ἀολλέες ἔνδοθι κύρτου</TextUnit>
    <TextUnit id="1840" loc="3.356">ἀγρόμενοι πρόπαν ἦμαρ ἐνήμενοι, ὥστε μέλαθρον</TextUnit>
    <TextUnit id="1841" loc="3.357">κτησάμενοι, μίμνουσι, κακὴν δ' εὕροντο καλιήν.</TextUnit>
    <TextUnit id="1842" loc="3.358">ὡς δ' ὁπότ' ὀρφανικοῖο μετ' ἠιθέοιο μέλαθρον</TextUnit>
    <TextUnit id="1843" loc="3.359">οὔτι σαοφροσύνῃσι μεμηλότες ἥλικες ἄλλοι</TextUnit>
    <TextUnit id="1844" loc="3.360">κλητοί τ' αὐτόμολοί τε πανήμεροι ἀγερέθωνται,</TextUnit>
    <TextUnit id="1845" loc="3.361">κτῆσιν ἀεὶ κείροντες ἀσημάντοιο δόμοιο,</TextUnit>
    <TextUnit id="1846" loc="3.362">οἷα νέους ἀνίησι χαλίφρονας ἄκριτος ἥβη,</TextUnit>
    <TextUnit id="1847" loc="3.363">ἐν δὲ κακοφροσύνῃσι κακὴν εὕραντο τελευτήν:</TextUnit>
    <TextUnit id="1848" loc="3.364">ὣς τοῖς ἀγρομένοισι παρασχεδὸν ἵσταται ἄτη.</TextUnit>
    <TextUnit id="1849" loc="3.365">ἡνίκα γὰρ πολλοί τε καὶ εὐλιπέες τελέθωσι,</TextUnit>
    <TextUnit id="1850" loc="3.366">δὴ τότ' ἀνὴρ κύρτοιο περὶ στόμα πῶμα καλύπτει</TextUnit>
    <TextUnit id="1851" loc="3.367">εὖ ἀραρός: τοὺς δ' ἔνδον ἐν ἕρκεϊ πεπτηῶτας</TextUnit>
    <TextUnit id="1852" loc="3.368">ὑστάτιον κνώσσοντας ἀνείρυσεν: ὀψὲ δ' ὄλεθρον</TextUnit>
    <TextUnit id="1853" loc="3.369">φρασσάμενοι σπαίρουσι καὶ ἐκδῦναι μεμάασι,</TextUnit>
    <TextUnit id="1854" loc="3.370">νήπιοι, οὐδ' ἔτι κύρτον ὁμῶς εὔοικον ἔχουσιν.</TextUnit>
    <TextUnit id="1855" loc="3.371">̓́Αδμωσιν δ' ἐπὶ κύρτον ὀπωρινὸν ὁπλίζονται</TextUnit>
    <TextUnit id="1856" loc="3.372">ὀΐσυνον, μέσσοισι δ' ἐν οἴδμασιν ὁρμίζουσι,</TextUnit>
    <TextUnit id="1857" loc="3.373">νέρθεν ἀναψάμενοι τρητὸν λίθον εὐναστῆρα:</TextUnit>
    <TextUnit id="1858" loc="3.374">φελλοὶ δ' ὀχμάζουσιν ἄνω δόλον: ἐν δέ οἱ αἰεὶ</TextUnit>
    <TextUnit id="1859" loc="3.375">τέσσαρας ἀκταίους διεροὺς κάχληκας ἱεῖσι:</TextUnit>
    <TextUnit id="1860" loc="3.376">τοῖς δὲ διαινομένοισι περιτρέφεται γλαγόεσσα</TextUnit>
    <TextUnit id="1861" loc="3.377">μύξα θαλασσαίη, τῆς ἵμερος ἰχθύας ἕλκει</TextUnit>
    <TextUnit id="1862" loc="3.378">βαιούς, οὐτιδανούς, λίχνον γένος: οἱ δ' ἀγέρονται</TextUnit>
    <TextUnit id="1863" loc="3.379">κύρτον ἐπυπροθέοντες ἐν ἀγκοίνῃς τε μένουσιν.</TextUnit>
    <TextUnit id="1864" loc="3.380">ἄδμωες δ' ὁρόωντες ἔσω κοίλοιο μυχοῖο</TextUnit>
    <TextUnit id="1865" loc="3.381">ἀγρομένους τάχα πάντες ἐπί σφισιν ὡρμήθησαν,</TextUnit>
    <TextUnit id="1866" loc="3.382">δαιτὸς ἐελδόμενοι: τοὺς δ' οὐ κίχον, ἀλλ' ὑπόλισθον</TextUnit>
    <TextUnit id="1867" loc="3.383">ῥηϊδίως: οἱ δ' οὔτι καὶ ἱέμενοί περ ἔχουσιν</TextUnit>
    <TextUnit id="1868" loc="3.384">αὖτις ὑπεκδῦναι πλεκτὸν λόχον, ἀλλ' ἑτέροισι</TextUnit>
    <TextUnit id="1869" loc="3.385">πήματα πορσύνοντες ἐπί σφισιν εὗρον ὄλεθρον.</TextUnit>
    <TextUnit id="1870" loc="3.386">ὡς δέ τις ἐν ξυλόχοισιν ὀρέστερος ἀγροιώτης</TextUnit>
    <TextUnit id="1871" loc="3.387">θηρὶ πάγην ἤρτυνεν, ἀπηνέϊ δ' ἔνδοθι θυμῷ</TextUnit>
    <TextUnit id="1872" loc="3.388">δῆσε κυνὸς σφίγγων ἄπο μήδεα: τοῦ δ' ὀδύνῃσιν</TextUnit>
    <TextUnit id="1873" loc="3.389">ἠχήεις ὀρυμαγδὸς ἀπόπροθι τειρομένοιο</TextUnit>
    <TextUnit id="1874" loc="3.390">ἔρχεται, ἀμφὶ δέ οἱ στένεται δρίος: ἡ δ' ἀΐουσα</TextUnit>
    <TextUnit id="1875" loc="3.391">πόρδαλις ἰάνθη τε καὶ ἔσσυται, ἴχνος ἀϋτῆς</TextUnit>
    <TextUnit id="1876" loc="3.392">μαιομένη: τάχα δ' ἷξε καὶ ἔνθορε: τὸν μὲν ἔπειτα</TextUnit>
    <TextUnit id="1877" loc="3.393">ὑψός' ἀναρπάζει κρυπτὸς δόλος, ἡ δ' ἐνὶ βόθρῳ</TextUnit>
    <TextUnit id="1878" loc="3.394">εἰλεῖται προπεσοῦσα, μέλει δέ οἱ οὐκέτι δαιτός,</TextUnit>
    <TextUnit id="1879" loc="3.395">ἀλλὰ φόβου: τῇ δ' οὔτις ὑπέκδυσίς ἐστιν ἑτοίμη:</TextUnit>
    <TextUnit id="1880" loc="3.396">τοῖα καὶ ἄδμωες δειλοὶ πάθον, ἀντὶ δὲ φορβῆς</TextUnit>
    <TextUnit id="1881" loc="3.397">πότμον ἐφωρμήσαντο καὶ ̓́Αϊδος ἕρκος ἄφυκτον.</TextUnit>
    <TextUnit id="1882" loc="3.398">καὶ μέν τις θρίσσῃσιν ὁμῶς καὶ χαλκίσιν ἄγρην</TextUnit>
    <TextUnit id="1883" loc="3.399">φράσσατ' ὀπωρινήν, καὶ λαρινὸν εἷλε καὶ ἔθνη</TextUnit>
    <TextUnit id="1884" loc="3.400">τραχούρων, κύρτον μὲν ὑπὸ σπάρτοισιν ὑφήνας</TextUnit>
    <TextUnit id="1885" loc="3.401">εὐπαγέως, φρυκτῶν δ' ὀρόβων ἐνεθήκατο μάζαν,</TextUnit>
    <TextUnit id="1886" loc="3.402">οἴνῳ μυδαλέην εὐώδεϊ, μίξε δὲ κούρης</TextUnit>
    <TextUnit id="1887" loc="3.403">δάκρυον ̓Ασσυρίης Θειαντίδος, ἥν ποτέ φασι</TextUnit>
    <TextUnit id="1888" loc="3.404">πατρὸς ἐρασσαμένην δυσμήχανον ἔργον ἀνύσσαι</TextUnit>
    <TextUnit id="1889" loc="3.405">ἐλθεῖν τ' ἐς φιλότητα χολωσαμένης ̓Αφροδίτης:</TextUnit>
    <TextUnit id="1890" loc="3.406">ἀλλ' ὅτε μιν καὶ δένδρον ἐπώνυμον ἐρρίζωσεν</TextUnit>
    <TextUnit id="1891" loc="3.407">αἶσα θεῶν, γοάει τε καὶ ἣν ὀλοφύρεται ἄτην,</TextUnit>
    <TextUnit id="1892" loc="3.408">δάκρυσι δευομένη λέκτρου χάριν: ἧς ἐνιμίσγων</TextUnit>
    <TextUnit id="1893" loc="3.409">θεῖον ὀπὸν κύρτον μὲν ἐνορμίζει ῥοθίοισιν,</TextUnit>
    <TextUnit id="1894" loc="3.410">ὀδμὴ δ' αἶψα θάλασσαν ἐπέδραμε λειριόεσσα,</TextUnit>
    <TextUnit id="1895" loc="3.411">κικλήσκους' ἀγέλας πολυειδέας: οἱ δ' ἐφέπονται</TextUnit>
    <TextUnit id="1896" loc="3.412">πνοιῇ νηδυμίῃ δεδονημένοι, ὦκα δὲ κύρτος</TextUnit>
    <TextUnit id="1897" loc="3.413">πίμπλαται, ἀγρευτῆρι φέρων εὔθηρον ἀμοιβήν.</TextUnit>
    <TextUnit id="1898" loc="3.414">Σάλπαι δ' ἰκμαλέοις μὲν ἀεὶ φύκεσσι μάλιστα</TextUnit>
    <TextUnit id="1899" loc="3.415">τέρπονται, κείνῃ δὲ καὶ ἀγρώσσονται ἐδωδῇ.</TextUnit>
    <TextUnit id="1900" loc="3.416">πλώει μὲν προτέροισιν ἐν ἤμασιν εἰς ἕνα χῶρον</TextUnit>
    <TextUnit id="1901" loc="3.417">ἀσπαλιεύς, αἰεὶ δὲ μετ' οἴδμασι λᾶας ἵησι</TextUnit>
    <TextUnit id="1902" loc="3.418">χερμάδας, ἁψάμενος πέρι φύκια τηλεθόωντα.</TextUnit>
    <TextUnit id="1903" loc="3.419">ἀλλ' ὅτε δὴ πέμπτη μὲν ἴδῃ πόνον ἠριγένεια</TextUnit>
    <TextUnit id="1904" loc="3.420">σάλπαι δ' ἀγρόμεναι κεῖνον πόρον ἀμφινέμωνται,</TextUnit>
    <TextUnit id="1905" loc="3.421">τῆμος ἐπεντύνει κύρτου δόλον: ἐν δέ οἱ εἴσω</TextUnit>
    <TextUnit id="1906" loc="3.422">φύκεσιν εἰλομένους λᾶας βάλεν, ἀμφὶ δὲ ποίας</TextUnit>
    <TextUnit id="1907" loc="3.423">εἰναλίας στομίοισιν ἐδήσατο, τῇσι γάνυνται</TextUnit>
    <TextUnit id="1908" loc="3.424">σάλπαι τ' ἠδ' ὅσσοι βοτανηφάγοι ἰχθύες ἄλλοι:</TextUnit>
    <TextUnit id="1909" loc="3.425">οἳ τότ' ἀγειρόμενοι ποίας φάγον, αὐτὰρ ἔπειτα</TextUnit>
    <TextUnit id="1910" loc="3.426">ἐς μυχὸν ἠΐχθησαν: ὁ δ' αὐτίκα κύρτον ἀνέλκει</TextUnit>
    <TextUnit id="1911" loc="3.427">ῥίμφα μεταπλώσας: σιγῇ δέ οἱ ἄνυται ἔργον,</TextUnit>
    <TextUnit id="1912" loc="3.428">ἀνδράσι τ' ἀφθόγγοισι καὶ ἀσμαράγοις ἐλάτῃσι:</TextUnit>
    <TextUnit id="1913" loc="3.429">σιγὴ γὰρ πάσαις μὲν ὀφέλσιμος ἔπλετο θήραις,</TextUnit>
    <TextUnit id="1914" loc="3.430">ἔξοχα δ' ἐν σάλπῃσιν: ἐπεὶ μάλα τῇσι νόημα</TextUnit>
    <TextUnit id="1915" loc="3.431">πτοιαλέον: πτοίη δὲ πόνον δύσθηρον ἔθηκε.</TextUnit>
    <TextUnit id="1916" loc="3.432">τρίγλης δ' οὔτινα, φημί, χερειοτέρῃσιν ἐδωδαῖς</TextUnit>
    <TextUnit id="1917" loc="3.433">τέρπεσθαι: πᾶσαν γὰρ ἄσιν ἁλός, ἥν κε κίχῃσι,</TextUnit>
    <TextUnit id="1918" loc="3.434">φέρβεται: ἱμείρει δὲ δυσαέος ἔξοχα δαιτός:</TextUnit>
    <TextUnit id="1919" loc="3.435">σώμασι δ' ἐκπάγλως ἐπιτέρπεται ἀνδρομέοισι</TextUnit>
    <TextUnit id="1920" loc="3.436">πυθομένοις, εὖτ' ἄν τιν' ἕλῃ στονόεσσα θάλασσα.</TextUnit>
    <TextUnit id="1921" loc="3.437">τῷ καί μιν δελέασσιν ἀποπνείουσιν ἀϋτμὴν</TextUnit>
    <TextUnit id="1922" loc="3.438">ῥηϊδίως ἕλκουσιν, ὅσα πνέει ἐχθρὸν ἄημα.</TextUnit>
    <TextUnit id="1923" loc="3.439">εἴκελα δὲ τρίγλῃσιν ὕεσσί τε, φημί, τετύχθαι</TextUnit>
    <TextUnit id="1924" loc="3.440">ἤθεα, φυρομένοισιν ἀεὶ περὶ γαστέρος ὁρμήν:</TextUnit>
    <TextUnit id="1925" loc="3.441">ἄμφω δ' αἱ μὲν ἔασι διάκριτοι ἐν νεπόδεσσιν,</TextUnit>
    <TextUnit id="1926" loc="3.442">οἱ δ' ἐνὶ χερσαίῃσιν ἀριστεύους' ἀγέλῃσιν.</TextUnit>
    <TextUnit id="1927" loc="3.443">οὐ μὲν δὴ μελάνουρον ἀποίσεαι οὔτ' ἐνὶ κύρτῳ</TextUnit>
    <TextUnit id="1928" loc="3.444">ῥηϊδίως ἀπαφῶν οὔτ' ἐν λινοεργέϊ κύκλῳ:</TextUnit>
    <TextUnit id="1929" loc="3.445">ἔξοχα γὰρ μελάνουρος ἐν ἰχθύσιν ἠμὲν ἄναλκις</TextUnit>
    <TextUnit id="1930" loc="3.446">ἠδὲ σαοφρονέων, λίχνη δέ οἱ οὔποτ' ἐδωδὴ</TextUnit>
    <TextUnit id="1931" loc="3.447">θυμήρης: αἰεὶ δὲ γαληναίης μὲν ἐούσης</TextUnit>
    <TextUnit id="1932" loc="3.448">κέκλιται ἐν ψαμάθοισι καὶ οὐκ ἀναδύεται ἅλμης:</TextUnit>
    <TextUnit id="1933" loc="3.449">ἀλλ' ὅτε κυμαίνουσα περισπέρχῃσι θάλασσα</TextUnit>
    <TextUnit id="1934" loc="3.450">λάβρων ἐξ ἀνέμων, τότε δὴ μοῦνοι μελάνουροι</TextUnit>
    <TextUnit id="1935" loc="3.451">κῦμα διαΐσσουσιν ἀολλέες, οὔτε τιν' ἀνδρῶν</TextUnit>
    <TextUnit id="1936" loc="3.452">οὔτε τιν' εἰναλίων πεφρικότες: οἱ μέν ἅπαντες</TextUnit>
    <TextUnit id="1937" loc="3.453">ἐς νεάτην κρηπῖδα φόβῳ δύνουσι θαλάσσης,</TextUnit>
    <TextUnit id="1938" loc="3.454">οἱ δὲ τότ' ἠϊόνας τε πολυφλοίσβους ἐφέπουσι</TextUnit>
    <TextUnit id="1939" loc="3.455">πέτραις τ' ἐμπελάουσιν ἀλήμονες, εἴ τιν' ἐδητὺν</TextUnit>
    <TextUnit id="1940" loc="3.456">κοπτομένη δείξειεν ὑπὸ ῥιπῇσι θάλασσα:</TextUnit>
    <TextUnit id="1941" loc="3.457">νήπιοι, οὐδ' ἐδάησαν ὅσον πινυτώτεροι ἄνδρες,</TextUnit>
    <TextUnit id="1942" loc="3.458">οἳ κείνους καὶ πάμπαν ἀλευομένους ἕλον ἄγρῃ.</TextUnit>
    <TextUnit id="1943" loc="3.459">χειμερίη πλημμυρὶς ὅταν ζέῃ ̓Αμφιτρίτης,</TextUnit>
    <TextUnit id="1944" loc="3.460">ἵστατ' ἐπὶ προὔχουσαν ἀνὴρ ἁλιηγέα πέτρην,</TextUnit>
    <TextUnit id="1945" loc="3.461">ὀξύτατον τόθι κῦμα περὶ σπιλάδεσσι μέμυκεν:</TextUnit>
    <TextUnit id="1946" loc="3.462">εἴδατα δ' ἀγνυμένοισιν ἐπισπείρει ῥοθίοισι,</TextUnit>
    <TextUnit id="1947" loc="3.463">τυρὸν ὁμοῦ Δήμητρι μεμιγμένον: οἱ δ' ἐπὶ φορβὴν</TextUnit>
    <TextUnit id="1948" loc="3.464">ἀσπασίην θρώσκουσιν ἐπειγόμενοι μελάνουροι.</TextUnit>
    <TextUnit id="1949" loc="3.465">ἀλλ' ὅτε οἱ παρέασιν ἀολλέες ἐς βόλον ἄγρης,</TextUnit>
    <TextUnit id="1950" loc="3.466">αὐτὸς μὲν τρέπεται λοξὸν δέμας, ὄφρα οἱ ὕδωρ</TextUnit>
    <TextUnit id="1951" loc="3.467">μήτι κατασκιάοιτο καὶ ἰχθύσι τάρβος ἐνείη:</TextUnit>
    <TextUnit id="1952" loc="3.468">ἔστι δέ οἱ λεπτός τε δόναξ μετὰ χερσὶν ἑτοῖμος</TextUnit>
    <TextUnit id="1953" loc="3.469">λεπτή θ' ὁρμιὴ κούφης τριχός, ἄπλοκος αὔτως:</TextUnit>
    <TextUnit id="1954" loc="3.470">λεπτοῖς δ' ἀγκίστροισιν ἀναπλέκεται θαμέεσσι:</TextUnit>
    <TextUnit id="1955" loc="3.471">τοῖς ἐπέθηκε δέλετρον, ὃ καὶ πάρος ἧκε καθ' ὕδωρ,</TextUnit>
    <TextUnit id="1956" loc="3.472">πέμπει δ' ἐς βαθὺ κῦμα κυκώμενον: οἱ δ' ὁρόωντες</TextUnit>
    <TextUnit id="1957" loc="3.473">αὐτίκ' ἐπιθρώσκουσι καὶ ἁρπάζουσιν ὄλεθρον.</TextUnit>
    <TextUnit id="1958" loc="3.474">οὐδ' ἁλιεὺς εὔκηλον ἔχει χέρα, πυκνὰ δ' ἀνέλκει</TextUnit>
    <TextUnit id="1959" loc="3.475">ἐκ δίνης ἄγκιστρα, καὶ εἰ κενὰ πολλάκις εἴη:</TextUnit>
    <TextUnit id="1960" loc="3.476">οὐ γὰρ βρασσομένης κεν ἐπιφράσσαιτο θαλάσσης</TextUnit>
    <TextUnit id="1961" loc="3.477">ἀτρεκέως, εἴτ' οὖν τις ἐνίσχεται εἴτε μιν αὔτως</TextUnit>
    <TextUnit id="1962" loc="3.478">κύματ' ἀνακλονέουσιν: ἐπὴν δέ τις ἀμφιχάνῃσι,</TextUnit>
    <TextUnit id="1963" loc="3.479">ῥίμφα μιν ἐξείρυσσε πάρος δόλον ἐν φρεσὶ θέσθαι,</TextUnit>
    <TextUnit id="1964" loc="3.480">πρὶν φόβον οὐτιδανοῖσιν ἐνιπλῆξαι μελανούροις.</TextUnit>
    <TextUnit id="1965" loc="3.481">τοίην χειμερίην πανεπίκλοπον ἤνυσεν ἄγρην.</TextUnit>
    <TextUnit id="1966" loc="3.482">ναὶ μὴν καὶ κεστρῆα, καὶ οὐ λίχνον περ ἐόντα,</TextUnit>
    <TextUnit id="1967" loc="3.483">ἤπαφον, ἀγκίστροισι περὶ στεινοῖσιν ἕσαντες</TextUnit>
    <TextUnit id="1968" loc="3.484">εἶδαρ ὁμοῦ Δήμητρι μεμιγμένον ἠδὲ γάλακτος</TextUnit>
    <TextUnit id="1969" loc="3.485">πηκτοῖσι δώροισιν: ἐφυρήσαντο δὲ ποίην</TextUnit>
    <TextUnit id="1970" loc="3.486">τοῖσιν ὁμοῦ μίνθην εὐώδεα, τήν ποτε κούρην</TextUnit>
    <TextUnit id="1971" loc="3.487">φασὶν ὑπουδαίην ἔμεναι, Κωκυτίδα Νύμφην:</TextUnit>
    <TextUnit id="1972" loc="3.488">κλίνατο δ' εἰς εὐνὴν ̓Αϊδωνέος: ἀλλ' ὅτε κούρην</TextUnit>
    <TextUnit id="1973" loc="3.489">Περσεφόνην ἥρπαξεν ἀπ' Αἰτναίοιο πάγοιο,</TextUnit>
    <TextUnit id="1974" loc="3.490">δὴ τότε μιν κλάζουσαν ὑπερφιάλοις ἐπέεσσι,</TextUnit>
    <TextUnit id="1975" loc="3.491">ζήλῳ μαργαίνουσαν ἀτάσθαλα, μηνίσασα</TextUnit>
    <TextUnit id="1976" loc="3.492">Δημήτηρ ἀμάθυνεν ἐπεμβαίνουσα πεδίλοις:</TextUnit>
    <TextUnit id="1977" loc="3.493">φῆ γὰρ ἀγαυοτέρη τε φυὴν καὶ κάλλος ἀμείνων</TextUnit>
    <TextUnit id="1978" loc="3.494">Περσεφόνης ἔμεναι κυανώπιδος, ἐς δέ μιν αὐτὴν</TextUnit>
    <TextUnit id="1979" loc="3.495">εὔξατο νοστήσειν ̓Αϊδωνέα, τήν δὲ μελάθρων</TextUnit>
    <TextUnit id="1980" loc="3.496">ἐξελάσειν: τοίη οἱ ἐπὶ γλώσσης θόρεν ἄτη.</TextUnit>
    <TextUnit id="1981" loc="3.497">ποίη δ' οὐτιδανὴ καὶ ἐπώνυμος ἔκθορε γαίης,</TextUnit>
    <TextUnit id="1982" loc="3.498">τὴν ἐνιφυρήσαντες ἐπ' ἀγκίστροισι βάλοντο.</TextUnit>
    <TextUnit id="1983" loc="3.499">κεστρεὺς δ' οὐ μετὰ δηρόν, ἐπεί ῥά μιν ἷξεν ἀϋτμή,</TextUnit>
    <TextUnit id="1984" loc="3.500">ἀντιάσας πρῶτον μὲν ἀποσταδὸν ἀγκίστροιο</TextUnit>
    <TextUnit id="1985" loc="3.501">λοξὸν ὑπ' ὀφθαλμοῖς ὁράᾳ δόλον, εἴκελος ἀνδρὶ</TextUnit>
    <TextUnit id="1986" loc="3.502">ξείνῳ, ὃς ἐν τριόδοισι πολυτρίπτοισι κυρήσας</TextUnit>
    <TextUnit id="1987" loc="3.503">ἔστη ἐφορμαίνων, κραδίη τέ οἱ ἄλλοτε λαιήν,</TextUnit>
    <TextUnit id="1988" loc="3.504">ἄλλοτε δεξιτερὴν ἐπιβάλλεται ἀτραπὸν ἐλθεῖν:</TextUnit>
    <TextUnit id="1989" loc="3.505">παπταίνει δ' ἑκάτερθε, νόος δέ οἱ ἠΰτε κῦμα</TextUnit>
    <TextUnit id="1990" loc="3.506">εἱλεῖται, μάλα δ' ὀψὲ μιῆς ὠρέξατο βουλῆς:</TextUnit>
    <TextUnit id="1991" loc="3.507">ὣς ἄρα καὶ κεστρῆϊ παναίολα μερμηρίζει</TextUnit>
    <TextUnit id="1992" loc="3.508">θυμὸς ὀϊομένῳ τε δόλον καὶ ἀπήμονα φορβήν:</TextUnit>
    <TextUnit id="1993" loc="3.509">ὀψὲ δέ μιν νόος ὦρσε καὶ ἤγαγεν ἐγγύθι πότμου:</TextUnit>
    <TextUnit id="1994" loc="3.510">αὐτίκα δὲ τρέσσας ἀνεχάσσατο: πολλάκι δ' ἤδη</TextUnit>
    <TextUnit id="1995" loc="3.511">εἷλε φόβος ψαύοντα καὶ ἔμπαλιν ἔτραπεν ὁρμήν.</TextUnit>
    <TextUnit id="1996" loc="3.512">ὡς δ' ὅτε νηπίαχος κούρη πάϊς, ἐκτὸς ἐούσης</TextUnit>
    <TextUnit id="1997" loc="3.513">μητέρος, ἢ βρώμης λελιημένη ἠέ τευ ἄλλου,</TextUnit>
    <TextUnit id="1998" loc="3.514">ψαῦσαι μὲν τρομέει μητρός χόλον, οὐδ' ἀναδῦναι</TextUnit>
    <TextUnit id="1999" loc="3.515">ἐλδομένη τέτληκεν: ἐφερπύζουσα δὲ λάθρῃ</TextUnit>
    <TextUnit id="2000" loc="3.516">αὖτις ὑποτρέπεται, κραδίῃ δέ οἱ ἄλλοτε θάρσος,</TextUnit>
    <TextUnit id="2001" loc="3.517">ἄλλοτε δ' ἐμπίπτει δεινὸς φόβος: ὄμματα δ' αἰὲν</TextUnit>
    <TextUnit id="2002" loc="3.518">ὀξέα παπταίνοντα ποτὶ προθύροισι τέτανται:</TextUnit>
    <TextUnit id="2003" loc="3.519">ὣς τότ' ἐπεμβαίνων ἀνελίσσεται ἤπιος ἰχθύς.</TextUnit>
    <TextUnit id="2004" loc="3.520">ἀλλ' ὅτε θαρσήσας πελάσῃ σχεδόν, οὐ μάλ' ἑτοίμως</TextUnit>
    <TextUnit id="2005" loc="3.521">ψαῦσε βορῆς, οὐρῇ δὲ πάρος μάστιξεν ἐγείρων</TextUnit>
    <TextUnit id="2006" loc="3.522">ἄγκιστρον, μή πού τις ἐνὶ χροῒ θέρμετ' ἀϋτμή:</TextUnit>
    <TextUnit id="2007" loc="3.523">ζωοῦ γὰρ κεστρεῦσιν ἀπώμοτόν ἐστι πάσασθαι.</TextUnit>
    <TextUnit id="2008" loc="3.524">ἔνθεν ἔπειτ' ἄκροισι διακνίζει στομάτεσσι</TextUnit>
    <TextUnit id="2009" loc="3.525">δαῖτα περιξύων: ἁλιεὺς δέ μιν αὐτίκα χαλκῷ</TextUnit>
    <TextUnit id="2010" loc="3.526">πεῖρεν ἀνακρούων, ὥστε θρασὺν ἵππον ἐέργων</TextUnit>
    <TextUnit id="2011" loc="3.527">ἡνίοχος σκληρῇσιν ἀναγκαίῃσι χαλινοῦ,</TextUnit>
    <TextUnit id="2012" loc="3.528">ἂν δ' ἔρυσε, σπαίροντα δ' ἐπὶ χθονὶ κάββαλεν ἐχθρῇ.</TextUnit>
    <TextUnit id="2013" loc="3.529">καὶ ξιφίην ὀλοοῖσι παρήπαφον ἀγκίστροισιν.</TextUnit>
    <TextUnit id="2014" loc="3.530">ἀλλ' οὐ μὲν ξιφίῃ τοῖος μόρος, οὐδ' ἴσος ἄλλοις:</TextUnit>
    <TextUnit id="2015" loc="3.531">οὐ γὰρ ἐπ' ἀγκίστροισι κατεντύνουσιν ἐδωδήν,</TextUnit>
    <TextUnit id="2016" loc="3.532">ἀλλὰ τὸ μὲν γυμνόν τε καὶ ἄκλοπον ᾐώρηται,</TextUnit>
    <TextUnit id="2017" loc="3.533">μηρίνθου διπλῇσιν ἀκαχμένου ἔμπαλιν αἰχμαῖς:</TextUnit>
    <TextUnit id="2018" loc="3.534">τοῦ δ' ὅσσον τριπάλαιστον ἀναψάμενοι καθύπερθε</TextUnit>
    <TextUnit id="2019" loc="3.535">μαλθακὸν ἀργεννῶν νεπόδων ἕνα χείλεος ἄκρου</TextUnit>
    <TextUnit id="2020" loc="3.536">δῆσαν ἐπισταμένως: ξιφίης δ' ὅτε θοῦρος ἵκηται,</TextUnit>
    <TextUnit id="2021" loc="3.537">αὐτίκα δαιτρεύει δέμας ἰχθύος ἄορι λάβρῳ:</TextUnit>
    <TextUnit id="2022" loc="3.538">τοῦ δὲ δαϊζομένοιο καταρρέει ἅψεα δεσμοῦ,</TextUnit>
    <TextUnit id="2023" loc="3.539">αὐταῖς δ' ἀγκίστροιο περιστρέφεται γενύεσσιν:</TextUnit>
    <TextUnit id="2024" loc="3.540">αὐτὰρ ὅ γ' οὐκ ἐδάη γναμπτὸν δόλον, ἀλλὰ βαρεῖαν</TextUnit>
    <TextUnit id="2025" loc="3.541">δαῖτα χανὼν ἀγρευτὸς ἀνέλκεται ἀνέρος ἀλκῇ.</TextUnit>
    <TextUnit id="2026" loc="3.542">πολλὰ δ' ἐπὶ ξιφίῃ θηρήτορες ὁπλίζονται,</TextUnit>
    <TextUnit id="2027" loc="3.543">ἔξοχα δ' οἳ Τυρσηνὸν ἁλὸς πόρον ἀγρώσσουσιν</TextUnit>
    <TextUnit id="2028" loc="3.544">ἀμφί τε Μασσαλίην, ἱερήν πόλιν, ἀμφί τε Κελτούς:</TextUnit>
    <TextUnit id="2029" loc="3.545">κεῖθι γὰρ ἔκπαγλοί τε καὶ ἰχθύσιν οὐδὲν ὁμοῖοι</TextUnit>
    <TextUnit id="2030" loc="3.546">ἄπλατοι ξιφίαι μεγακήτεες ἐννεμέθονται.</TextUnit>
    <TextUnit id="2031" loc="3.547">οἱ δ' ἀκάτους αὐτοῖσιν ἐϊσκομένας ξιφίῃσι</TextUnit>
    <TextUnit id="2032" loc="3.548">καὶ δέμας ἰχθυόεν καὶ φάσγανα τεκτήναντες</TextUnit>
    <TextUnit id="2033" loc="3.549">ἀντίον ἰθύνουσι: ὁ δ' οὐκ ἀναδύεται ἄγρην,</TextUnit>
    <TextUnit id="2034" loc="3.550">ἐλπόμενος μὴ νῆας ἐϋσέλμους ὁράασθαι,</TextUnit>
    <TextUnit id="2035" loc="3.551">ἀλλ' ἑτέρους ξιφίας, ξυνὸν γένος, ὄφρα μιν ἄνδρες</TextUnit>
    <TextUnit id="2036" loc="3.552">πάντῃ κυκλώσωνται: ὁ δ' ἐφράσαθ' ὕστερον ἄτην,</TextUnit>
    <TextUnit id="2037" loc="3.553">αἰχμῇ τριγλώχινι πεπαρμένος, οὐδέ οἱ ἀλκὴ</TextUnit>
    <TextUnit id="2038" loc="3.554">φεύγειν ἱεμένῳ περ, ἀναγκαίῃ δὲ δαμῆναι.</TextUnit>
    <TextUnit id="2039" loc="3.555">πολλάκι μὲν καὶ νηὸς ἀμυνόμενος κενεῶνα</TextUnit>
    <TextUnit id="2040" loc="3.556">φασγάνῳ ἀντετόρησε διαμπερὲς ἄλκιμος ἰχθύς,</TextUnit>
    <TextUnit id="2041" loc="3.557">οἱ δὲ θοῶς βουπλῆγος ὑπ' εὐχάλκοιο τυπῇσιν</TextUnit>
    <TextUnit id="2042" loc="3.558">ἐκ γενύων ἤραξαν ἅπαν ξίφος: ἐν δ' ἄρα νηὸς</TextUnit>
    <TextUnit id="2043" loc="3.559">ἕλκεϊ γόμφος ἄρηρεν: ὁ δ' ἕλκεται ὀρφανὸς ἀλκῆς.</TextUnit>
    <TextUnit id="2044" loc="3.560">ὡς δ' ὅτε δυσμενέεσσι δόλον τεύχοντες ἄρηος,</TextUnit>
    <TextUnit id="2045" loc="3.561">ἱέμενοι πύργων τε καὶ ἄστεος ἔνδον ἱκέσθαι,</TextUnit>
    <TextUnit id="2046" loc="3.562">ἔντεα συλήσαντες ἀρηϊφάτων ἀπὸ νεκρῶν</TextUnit>
    <TextUnit id="2047" loc="3.563">αὐτοὶ θωρήξαντο καὶ ἔδραμον ἄγχι πυλάων:</TextUnit>
    <TextUnit id="2048" loc="3.564">οἱ δ' ὥστε σφετέροισιν ἐπειγομένοις πολιήταις</TextUnit>
    <TextUnit id="2049" loc="3.565">ἀγκλίνουσι θύρετρα καὶ οὐ γήθησαν ἑταίροις:</TextUnit>
    <TextUnit id="2050" loc="3.566">ὣς ἄρα καὶ ξιφίην ἴκελον δέμας ἤπαφε νηῶν.</TextUnit>
    <TextUnit id="2051" loc="3.567">καὶ μὲν δὴ σκολιῇσιν ἐν ἀγκοίνῃσι λίνοιο</TextUnit>
    <TextUnit id="2052" loc="3.568">κυκλωθεὶς ξιφίης μέγα νήπιος ἀφροσύνῃσιν</TextUnit>
    <TextUnit id="2053" loc="3.569">ὄλλυται, ὃς θρώσκει μὲν ὑπεκδῦναι μενεαίνων,</TextUnit>
    <TextUnit id="2054" loc="3.570">ἐγγύθι δὲ τρομέων πλεκτὸν δόλον αὖτις ὀπίσσω</TextUnit>
    <TextUnit id="2055" loc="3.571">χάζεται: οὐδέ οἱ ὅπλον ἐνὶ φρεσίν, οἷον ἄρηρεν</TextUnit>
    <TextUnit id="2056" loc="3.572">ἐκ γενύων, δειλὸς δὲ μένει κεκαφηότι θυμῷ,</TextUnit>
    <TextUnit id="2057" loc="3.573">ὄφρα μιν ἐξερύσωσιν ἐπ' ᾐόνας: ἔνθα δὲ δούροις</TextUnit>
    <TextUnit id="2058" loc="3.574">ἄνδρες ἐπασσυτέροισι καταΐγδην ἐλόωντες</TextUnit>
    <TextUnit id="2059" loc="3.575">κρᾶτα συνηλοίησαν, ὁ δ' ὄλλυται ἄφρονι πότμῳ.</TextUnit>
    <TextUnit id="2060" loc="3.576">ἀφροσύνη καὶ σκόμβρον ἕλεν καὶ πίονα θύννον</TextUnit>
    <TextUnit id="2061" loc="3.577">καὶ ῥαφίδας καὶ φῦλα πολυσπερέων συνοδόντων.</TextUnit>
    <TextUnit id="2062" loc="3.578">σκόμβροι μὲν λεύσσοντες ἐν ἕρκεϊ πεπτηῶτας</TextUnit>
    <TextUnit id="2063" loc="3.579">ἄλλους ἠράσσαντο λίνου πολύωπον ὄλεθρον</TextUnit>
    <TextUnit id="2064" loc="3.580">ἐσδῦναι: τοίη τις ἐσέρχεται εἰσορόωντας</TextUnit>
    <TextUnit id="2065" loc="3.581">τερπωλή: παίδεσσιν ἀπειρήτοισιν ὁμοῖοι,</TextUnit>
    <TextUnit id="2066" loc="3.582">οἵ τε πυρὸς λεύσσοντες ἀναιθομένοιο φαεινὴν</TextUnit>
    <TextUnit id="2067" loc="3.583">μαρμαρυγὴν ἀκτῖσιν ἰαινόμενοι γελόωσι</TextUnit>
    <TextUnit id="2068" loc="3.584">ψαῦσαί θ' ἱμείρουσι καὶ ἐς φλόγα χεῖρ' ὀρέγουσι</TextUnit>
    <TextUnit id="2069" loc="3.585">νηπιέην: τάχα δέ σφιν ἀνάρσιον ἐξεφάνη πῦρ:</TextUnit>
    <TextUnit id="2070" loc="3.586">ὣς οἵ γ' ἱμείρουσιν ἀνοστήτοιο λόχοιο</TextUnit>
    <TextUnit id="2071" loc="3.587">ἐσπεσέειν κευθμῶνα, κακοῦ δ' ἤντησαν ἔρωτος.</TextUnit>
    <TextUnit id="2072" loc="3.588">ἔνθ' οἱ μὲν κέλσαντες ἐν εὐρυτέροισι βρόχοισι</TextUnit>
    <TextUnit id="2073" loc="3.589">ἔκθορον, οἱ δ' ἑρχθέντες ἐνὶ στεινοῖσι πόροισι</TextUnit>
    <TextUnit id="2074" loc="3.590">πικρὸν ἀνέτλησαν σφιγκτὸν μόρον ἐξανύσαντες.</TextUnit>
    <TextUnit id="2075" loc="3.591">πολλοὺς δ' ἠϊόνεσσιν ἐφελκομένοιο λίνοιο</TextUnit>
    <TextUnit id="2076" loc="3.592">ὄψεαι ἀμφοτέρωθεν ἀρηρότας ἠΰτε γόμφοις,</TextUnit>
    <TextUnit id="2077" loc="3.593">τοὺς μὲν ἔτι φρονέοντας ἐσελθέμεν ἄρκυν ὀλέθρου,</TextUnit>
    <TextUnit id="2078" loc="3.594">τοὺς δ' ἤδη μεμαῶτας ὑπεκδῦναι κακότητος,</TextUnit>
    <TextUnit id="2079" loc="3.595">ἔνδοθεν ἰκμαλέῃσιν ἐνισχομένους βροχίδεσσι.</TextUnit>
    <TextUnit id="2080" loc="3.596">θύννοι δ' αὖ σκόμβροις μὲν ἴσον πόνον ἀθλεύουσιν</TextUnit>
    <TextUnit id="2081" loc="3.597">ἀφροσύνῃ: καὶ τοῖς γὰρ ὁμοίιος ἵμερος ἄτης</TextUnit>
    <TextUnit id="2082" loc="3.598">ἐμπίπτει δολίοιο λίνου λαγόνεσσι μιγῆναι:</TextUnit>
    <TextUnit id="2083" loc="3.599">ἀλλ' οὐ μὲν κείνοισιν ὑπόβρυχα γαστέρος εἴσω</TextUnit>
    <TextUnit id="2084" loc="3.600">ἐσδύνειν, σκολιοῖσι δ' ἐπαΐσσουσιν ὀδοῦσι,</TextUnit>
    <TextUnit id="2085" loc="3.601">σώματι μηδόμενοι πόρον ἄρκιον: ἐν δ' ἄρ' ὀδοῦσιν</TextUnit>
    <TextUnit id="2086" loc="3.602">ὑγρὸν ἐρειδομένοις τέταται λίνον: οὐδέ τι μῆχος</TextUnit>
    <TextUnit id="2087" loc="3.603">ἐκφυγέειν, δεσμῷ δὲ περιστομίῳ μογέοντες</TextUnit>
    <TextUnit id="2088" loc="3.604">ἕλκονται ποτὶ χέρσον ὑπ' ἀφραδίῃσιν ἁλόντες.</TextUnit>
    <TextUnit id="2089" loc="3.605">καὶ μὲν δὴ ῥαφίδων τοῖος νόος: αἵ δ' ὅτε κόλπον</TextUnit>
    <TextUnit id="2090" loc="3.606">δικτύου ἐκπροφύγωσι, πόνου δ' ἔκτοσθε γένωνται,</TextUnit>
    <TextUnit id="2091" loc="3.607">αὖτις ἐπιστρωφῶσι, λίνῳ δ' ἐπιμηνίουσαι</TextUnit>
    <TextUnit id="2092" loc="3.608">δήγματ' ἐνιπρίουσι: τὸ δέ σφισι δύεται εἴσω</TextUnit>
    <TextUnit id="2093" loc="3.609">ἴσχει τ' ἐμμενέως πυκινοὺς ἔντοσθεν ὀδόντας.</TextUnit>
    <TextUnit id="2094" loc="3.610">αὐτὰρ τοὶ συνόδοντες ἴσοι στείχουσι λόχοισι</TextUnit>
    <TextUnit id="2095" loc="3.611">κεκριμένοι: τοῖς δ' εὖτ' ἄν ἀνὴρ ἄγκιστρον ἐφείη,</TextUnit>
    <TextUnit id="2096" loc="3.612">οἱ μὲν ἀποτροπάδην λοξὸν φάος ἀλλήλοισι</TextUnit>
    <TextUnit id="2097" loc="3.613">πάντες ἐπικλίνουσι καὶ οὐκ ἐθέλουσι πελάσσαι:</TextUnit>
    <TextUnit id="2098" loc="3.614">ἀλλ' ὅτε τις προθορὼν ἑτέρης στιχὸς αἶψα δέλετρον</TextUnit>
    <TextUnit id="2099" loc="3.615">ἁρπάξῃ, τότε καί τις ἐνὶ φρεσὶ θάρσος ἔδεκτο</TextUnit>
    <TextUnit id="2100" loc="3.616">ἀγκίστρῳ τ' ἐπέλασσε καὶ ἕλκεται: οἱ δ' ὁρόωντες</TextUnit>
    <TextUnit id="2101" loc="3.617">ἀλλήλους, περὶ δαιτὶ γεγηθότες, ἰαίνονται</TextUnit>
    <TextUnit id="2102" loc="3.618">ἑλκόμενοι, σπεύδουσι δ' ὑποφθαδόν, ὅς κε θάνῃσι</TextUnit>
    <TextUnit id="2103" loc="3.619">πρῶτος ἁλούς, ἅτε παῖδες ἀθύρμασι καγχαλόωντες.</TextUnit>
    <TextUnit id="2104" loc="3.620">θύννων δ' αὖ γενεὴ μὲν ἀπ' εὐρυπόροιο τέτυκται</TextUnit>
    <TextUnit id="2105" loc="3.621">̓Ωκεανοῦ: στείχουσι δ' ἐς ἡμετέρης ἁλὸς ἔργα</TextUnit>
    <TextUnit id="2106" loc="3.622">εἰαρινοῦ μετὰ λύσσαν ὅτ' οἰστρήσωσι γάμοιο.</TextUnit>
    <TextUnit id="2107" loc="3.623">τοὺς δ' ἤτοι πρῶτον μὲν ̓Ιβηρίδος ἔνδοθεν ἅλμης</TextUnit>
    <TextUnit id="2108" loc="3.624">ἀνέρες ἀγρώσσουσι βίῃ κομόωντες ̓́Ιβηρες:</TextUnit>
    <TextUnit id="2109" loc="3.625">δεύτερα δὲ ̔Ροδανοῖο παρὰ στόμα θηρητῆρες</TextUnit>
    <TextUnit id="2110" loc="3.626">Κελτοὶ Φωκαίης τε παλαίφατοι ἐνναετῆρες:</TextUnit>
    <TextUnit id="2111" loc="3.627">τὸ τρίτον ἀγρώσσουσιν ὅσοι Τρινακρίδι νήσῳ</TextUnit>
    <TextUnit id="2112" loc="3.628">ἐνναέται πόντου τε παρ' οἴδμασι Τυρσηνοῖο.</TextUnit>
    <TextUnit id="2113" loc="3.629">ἔνθεν ἀπειρεσίοις ἐνὶ βένθεσιν ἄλλοθεν ἄλλος</TextUnit>
    <TextUnit id="2114" loc="3.630">κίδνανται καὶ πᾶσαν ἐπιπλώουσι θάλασσαν.</TextUnit>
    <TextUnit id="2115" loc="3.631">πολλὴ δ' ἔκπαγλός τε παρίσταται ἰχθυβόλοισιν</TextUnit>
    <TextUnit id="2116" loc="3.632">ἄγρη, ὅτ' εἰαρινὸς θύννων στρατὸς ὁρμήσωνται.</TextUnit>
    <TextUnit id="2117" loc="3.633">χῶρον μὲν πάμπρωτον ἐπεφράσσαντο θαλάσσης</TextUnit>
    <TextUnit id="2118" loc="3.634">οὔτε λίην στεινωπὸν ἐπηρεφέεσσιν ὑπ' ὄχθαις</TextUnit>
    <TextUnit id="2119" loc="3.635">οὔτε λίην ἀνέμοισιν ἐπίδρομον, ἀλλὰ καὶ αἴθρῃ</TextUnit>
    <TextUnit id="2120" loc="3.636">καὶ σκεπανοῖς κευθμῶσιν ἐναίσιμα μέτρα φέροντα.</TextUnit>
    <TextUnit id="2121" loc="3.637">ἔνθ' ἤτοι πρῶτον μὲν ἐπ' ὄρθιον ὕψι κολωνὸν</TextUnit>
    <TextUnit id="2122" loc="3.638">ἴδρις ἐπαμβαίνει θυννοσκόπος, ὅστε κιούσας</TextUnit>
    <TextUnit id="2123" loc="3.639">παντοίας ἀγέλας τεκμαίρεται, αἵ τε καὶ ὅσσαι,</TextUnit>
    <TextUnit id="2124" loc="3.640">πιφαύσκει δ' ἑτάροισι: τὰ δ' αὐτίκα δίκτυα πάντα</TextUnit>
    <TextUnit id="2125" loc="3.641">ὥστε πόλις προβέβηκεν ἐν οἴδμασιν: ἐν δὲ πυλωροὶ</TextUnit>
    <TextUnit id="2126" loc="3.642">δικτύῳ, ἐν δὲ πύλαι, μύχατοί τ' αὐλῶνες ἔασιν.</TextUnit>
    <TextUnit id="2127" loc="3.643">οἱ δὲ θοῶς σεύονται ἐπὶ στίχας, ὥστε φάλαγγες</TextUnit>
    <TextUnit id="2128" loc="3.644">ἀνδρῶν ἐρχομένων καταφυλαδόν: οἱ μὲν ἔασιν</TextUnit>
    <TextUnit id="2129" loc="3.645">ὁπλότεροι, τοὶ δ' εἰσὶ γεραίτεροι, οἱ δ' ἐνὶ μέσσῃ</TextUnit>
    <TextUnit id="2130" loc="3.646">ὥρῃ: ἀπειρέσιοι δὲ λίνων ἔντοσθε ῥέουσιν,</TextUnit>
    <TextUnit id="2131" loc="3.647">εἰσόκεν ἱμείρωσι καὶ ἀγρομένους ἀνέληται</TextUnit>
    <TextUnit id="2132" loc="3.648">δίκτυον: ἀφνειὴ δὲ καὶ ἔξοχος ἵσταται ἄγρη.</TextUnit>
    <TextUnit id="2133" loc="4.1">ἄλλους δ' ἀγρευτῆρσιν ὑπήγαγε ληΐδα θήρης</TextUnit>
    <TextUnit id="2134" loc="4.2">ὑγρὸς ἔρως: ὀλοῶν δὲ γάμων, ὀλοῆς τ' ̓Αφροδίτης</TextUnit>
    <TextUnit id="2135" loc="4.3">ἠντίασαν, σπεύδοντες ἑὴν φιλοτήσιον ἄτην.</TextUnit>
    <TextUnit id="2136" loc="4.4">ἀλλὰ σύ μοι, κάρτιστε πολισσούχων βασιλήων,</TextUnit>
    <TextUnit id="2137" loc="4.5">αὐτός τ', ̓Αντωνῖνε, καὶ υἱέος ἠγάθεον κῆρ,</TextUnit>
    <TextUnit id="2138" loc="4.6">πρόφρονες εἰσαΐοιτε καὶ εἰναλίῃσι γάνυσθε</TextUnit>
    <TextUnit id="2139" loc="4.7">τερπωλαῖς, οἵῃσιν ἐμὸν νόον ἠπιόδωροι</TextUnit>
    <TextUnit id="2140" loc="4.8">Μοῦσαι κοσμήσαντο καὶ ἐξέστεψαν ἀοιδῆς</TextUnit>
    <TextUnit id="2141" loc="4.9">δώρῳ θεσπεσίῳ καί μοι πόρον ὑμετέροισι</TextUnit>
    <TextUnit id="2142" loc="4.10">κίρνασθαι γλυκὺ νᾶμα καὶ οὔασι καὶ πραπίδεσσι.</TextUnit>
    <TextUnit id="2143" loc="4.11">Σχέτλι' ̓́Ερως, δολομῆτα, θεῶν κάλλιστε μὲν ὄσσοις</TextUnit>
    <TextUnit id="2144" loc="4.12">εἰσιδέειν, ἄλγιστε δ' ὅτε κραδίην ὀροθύνεις,</TextUnit>
    <TextUnit id="2145" loc="4.13">ἐμπίπτων ἀδόκητος, ὑπὸ φρένα δ' ὥστε θύελλα</TextUnit>
    <TextUnit id="2146" loc="4.14">μίσγεαι, ἀσθμαίνεις δὲ πυρὸς δριμεῖαν ὁμοκλήν,</TextUnit>
    <TextUnit id="2147" loc="4.15">παφλάζων ὀδύνῃσι καὶ ἀκρήτοισιν ἀνίαις:</TextUnit>
    <TextUnit id="2148" loc="4.16">δάκρυ δέ σοι προβαλεῖν λαρὸν γάνος ἠδ' ἐσακοῦσαι</TextUnit>
    <TextUnit id="2149" loc="4.17">βυσσόθεν οἰμωγὴν σπλάχνοις θ' ὑπὸ θερμὸν ἔρευθος</TextUnit>
    <TextUnit id="2150" loc="4.18">φοινίξαι χρωτός τε παράτροπον ἄνθος ἀμέρσαι</TextUnit>
    <TextUnit id="2151" loc="4.19">ὄσσε τε κοιλῆναι παρά τε φρένα πᾶσαν ἀεῖραι</TextUnit>
    <TextUnit id="2152" loc="4.20">μαινομένην: πολλοὺς δὲ καὶ ἐς μόρον ἐξεκύλισας,</TextUnit>
    <TextUnit id="2153" loc="4.21">ὅσσοις χειμέριός τε καὶ ἄγριος ἀντεβόλησας</TextUnit>
    <TextUnit id="2154" loc="4.22">λύσσαν ἄγων: τοίαις γὰρ ἀγάλλεαι εἰλαπίνῃσιν.</TextUnit>
    <TextUnit id="2155" loc="4.23">εἴτ' οὖν ἐν μακάρεσσι παλαίτατος ἐσσὶ γενέθλῃ,</TextUnit>
    <TextUnit id="2156" loc="4.24">ἐκ Χάεος δ' ἀνέτειλας ἀμειδέος, ὀξέϊ πυρσῷ</TextUnit>
    <TextUnit id="2157" loc="4.25">λαμπόμενος, πρῶτος δὲ γάμων ἐζεύξαο θεσμούς,</TextUnit>
    <TextUnit id="2158" loc="4.26">πρῶτος δ' εὐναίοις ἀρότοις ἐπεθήκαο τέκμωρ:</TextUnit>
    <TextUnit id="2159" loc="4.27">εἴτε σε καὶ πτερύγεσσιν ἀειρόμενον θεὸν ὄρνιν</TextUnit>
    <TextUnit id="2160" loc="4.28">τίκτε Πάφου μεδέουσα πολυφράδμων ̓Αφροδίτη,</TextUnit>
    <TextUnit id="2161" loc="4.29">εὐμενέοις, πρηΰς τε καὶ εὔδιος ἄμμιν ἱκάνοις</TextUnit>
    <TextUnit id="2162" loc="4.30">μέτρον ἄγων: οὐ γάρ τις ἀναίνεται ἔργον ἔρωτος.</TextUnit>
    <TextUnit id="2163" loc="4.31">πάντῃ μὲν κρατέεις, πάντῃ δέ σε καὶ ποθέουσι</TextUnit>
    <TextUnit id="2164" loc="4.32">καὶ μέγα πεφρίκασιν: ὁ δ' ὄλβιος, ὅστις ἔρωτα</TextUnit>
    <TextUnit id="2165" loc="4.33">εὐκραῆ κομέει τε καὶ ἐν στέρνοισι φυλάσσει:</TextUnit>
    <TextUnit id="2166" loc="4.34">σοὶ δ' οὔτ' οὐρανίης γενεῆς ἅλις οὔτε τι φύτλης</TextUnit>
    <TextUnit id="2167" loc="4.35">ἀνδρομέης: οὐ θῆρας ἀναίνεαι οὐδ' ὅσα βόσκει</TextUnit>
    <TextUnit id="2168" loc="4.36">ἀὴρ ἀτρύγετος, νεάτης δ' ὑπὸ κεύθεσι λίμνης</TextUnit>
    <TextUnit id="2169" loc="4.37">δύνεις, ὁπλίζῃ δὲ καὶ ἐν νεπόδεσσι κελαινοὺς</TextUnit>
    <TextUnit id="2170" loc="4.38">ἀτράκτους, ὡς μή τι τεῆς ἀδίδακτον ἀνάγκης</TextUnit>
    <TextUnit id="2171" loc="4.39">λείπηται, μηδ' ὅστις ὑπόβρυχα νήχεται ἰχθύς.</TextUnit>
    <TextUnit id="2172" loc="4.40">Οἵην μὲν φιλότητα μετ' ἀλλήλοισι ῥύονται</TextUnit>
    <TextUnit id="2173" loc="4.41">καὶ πόθον ὀξυβελῆ στικτοὶ σκάροι, οὐδ' ἐνὶ μόχθοις</TextUnit>
    <TextUnit id="2174" loc="4.42">ἀλλήλους λείπουσιν, ἀλεξητῆρι δὲ θυμῷ</TextUnit>
    <TextUnit id="2175" loc="4.43">πολλάκι μὲν πληγέντος ὑπ' ἀγκίστροιο δαφοινοῦ</TextUnit>
    <TextUnit id="2176" loc="4.44">ἄλλος ἐπαΐξας πρόμαχος σκάρος ἰχθὺς ὀδοῦσιν</TextUnit>
    <TextUnit id="2177" loc="4.45">ὁρμιὴν ἀπέκερσε καὶ ἐξεσάωσεν ἑταῖρον</TextUnit>
    <TextUnit id="2178" loc="4.46">καὶ δόλον ἠμάλθυνε καὶ ἀσπαλιῆ'' ἀκάχησεν.</TextUnit>
    <TextUnit id="2179" loc="4.47">ἤδη δ' ἐν κύρτοισι παλιμπλεκέεσσιν ἁλόντα</TextUnit>
    <TextUnit id="2180" loc="4.48">ἄλλος ὑπεξέκλεψε καὶ ἐξείρυσσεν ὀλέθρου:</TextUnit>
    <TextUnit id="2181" loc="4.49">εὖτε γὰρ ἐς κύρτοιο πέσῃ λόχον αἰόλος ἰχθύς,</TextUnit>
    <TextUnit id="2182" loc="4.50">αὐτίκ' ἐπεφράσθη τε καὶ ἐκδῦναι κακότητος</TextUnit>
    <TextUnit id="2183" loc="4.51">πειρᾶται, τρέψας δὲ κάτω κεφαλήν τε καὶ ὄσσε</TextUnit>
    <TextUnit id="2184" loc="4.52">ἔμπαλιν εἰς οὐρὴν ἀνανήχεται ἕρκος ἀμείβων:</TextUnit>
    <TextUnit id="2185" loc="4.53">ταρβεῖ γὰρ σχοίνους ταναηκέας, αἳ πυλεῶνι</TextUnit>
    <TextUnit id="2186" loc="4.54">ἀμφιπεριφρίσσουσι καὶ οὐτάζουσιν ὀπωπὰς</TextUnit>
    <TextUnit id="2187" loc="4.55">ἀντίον ἐρχομένοιο, φυλακτήρεσσιν ὁμοῖαι.</TextUnit>
    <TextUnit id="2188" loc="4.56">οἱ δέ μιν εἰσορόωντες ἀμήχανα δινεύοντα</TextUnit>
    <TextUnit id="2189" loc="4.57">ἔκτοθεν ἀντιόωσιν ἀρηγόνες, οὐδ' ἐλίποντο</TextUnit>
    <TextUnit id="2190" loc="4.58">τειρόμενον: καί πού τις ἑὴν ὤρεξε διασχὼν</TextUnit>
    <TextUnit id="2191" loc="4.59">οὐρὴν ἠΰτε χεῖρα λαβεῖν ἔντοσθεν ἑταίρῳ:</TextUnit>
    <TextUnit id="2192" loc="4.60">αὐτὰρ ὀδὰξ μὲν ἔρεισεν , ὁ δ' ἔσπασεν ἄϊδος ἔξω</TextUnit>
    <TextUnit id="2193" loc="4.61">οὐρὴν ἡγήτειραν ὑπὸ στόμα δεσμὸν ἔχοντα.</TextUnit>
    <TextUnit id="2194" loc="4.62">πολλάκι δὲ προβαλόντος ἑὴν ἔντοσθεν ἁλόντος</TextUnit>
    <TextUnit id="2195" loc="4.63">οὐρὴν ἄλλος ἔμαρψε καὶ ἐξείρυσσε θύραζε</TextUnit>
    <TextUnit id="2196" loc="4.64">ἑσπόμενον: τοιοῖσδε νοήμασι πότμον ἄλυξαν.</TextUnit>
    <TextUnit id="2197" loc="4.65">ὡς δ' ὅτε παιπαλόεσσαν ἀναστείχωσι κολώνην</TextUnit>
    <TextUnit id="2198" loc="4.66">φῶτες ὑπὸ σκιερῆς νυκτὸς κνέφας, ἡνίκα μήνη</TextUnit>
    <TextUnit id="2199" loc="4.67">κέκρυπται, νεφέων δὲ κελαινιόωσι καλύπτραι,</TextUnit>
    <TextUnit id="2200" loc="4.68">οἱ δ' ὄρφνῃ μογέουσι καὶ ἀτρίπτοισι κελεύθοις</TextUnit>
    <TextUnit id="2201" loc="4.69">πλαζόμενοι, χεῖράς τε μετ' ἀλλήλοισιν ἔχουσιν,</TextUnit>
    <TextUnit id="2202" loc="4.70">ἑλκόμενοί θ' ἕλκουσι, πόνων ἐπίκουρον ἀμοιβήν:</TextUnit>
    <TextUnit id="2203" loc="4.71">ὣς οἵ γ' ἀλλήλοισιν ἀμοιβαίῃ φιλότητι</TextUnit>
    <TextUnit id="2204" loc="4.72">ἀλκτῆρες γεγάασι: τὸ δέ σφισι μήσατ' ὄλεθρον</TextUnit>
    <TextUnit id="2205" loc="4.73">δειλαίοις, ὀλοοῦ δὲ καὶ ἀλγινόεντος ἔρωτος</TextUnit>
    <TextUnit id="2206" loc="4.74">ἠντίασαν, βλαφθέντες ἐπιφροσύναις ἁλιήων.</TextUnit>
    <TextUnit id="2207" loc="4.75">τέσσαρες ἐμβεβάασι θοὸν σκάφος ἀγρευτῆρες,</TextUnit>
    <TextUnit id="2208" loc="4.76">τῶν ἤτοι δοιοὶ μὲν ἐπηρέτμοισι πόνοισι</TextUnit>
    <TextUnit id="2209" loc="4.77">μέμβλονται, τρίτατος δὲ δολόφρονα μῆτιν ὑφαίνει.</TextUnit>
    <TextUnit id="2210" loc="4.78">θῆλυν ἀναψάμενος σύρει σκάρον ἀκροτάτοιο</TextUnit>
    <TextUnit id="2211" loc="4.79">χείλεος ἐν δίνῃσι λινοζεύκτῳ ὑπὸ δεσμῷ:</TextUnit>
    <TextUnit id="2212" loc="4.80">ζωὴν μὲν κέρδιστον ἀνελκέμεν: ἢν δὲ θάνῃσι,</TextUnit>
    <TextUnit id="2213" loc="4.81">δελφῖνος μολίβοιο μετὰ στόμα δέξατο τέχνην.</TextUnit>
    <TextUnit id="2214" loc="4.82">μηρίνθου δ' ἑτέρωθεν ἐλήλαται ἄλλος ὄπισθεν</TextUnit>
    <TextUnit id="2215" loc="4.83">δινωτὸς μολίβοιο βαρὺς κύβος ἅμματος ἄκρου:</TextUnit>
    <TextUnit id="2216" loc="4.84">καί ῥ' ἡ μὲν ζωῇ ἐναλίγκιος ἐν ῥοθίοισιν</TextUnit>
    <TextUnit id="2217" loc="4.85">ἑλκομένη θήλεια τιταίνεται ἐξ ἁλιῆος.</TextUnit>
    <TextUnit id="2218" loc="4.86">τέτρατος αὖ κύρτοιο βαθὺν δόλον ἀντίον ἕλκει</TextUnit>
    <TextUnit id="2219" loc="4.87">ἐγγύθεν: οἱ δ' ὁρόωντες ἀολλέες ἰθὺς ἴενται</TextUnit>
    <TextUnit id="2220" loc="4.88">κραιπνὸν ἐπειγόμενοι βαλιοὶ σκάροι, ὄφρα ῥύωνται</TextUnit>
    <TextUnit id="2221" loc="4.89">ἑλκομένην, ἀπάτην δὲ περιπροθέουσιν ἁπάντῃ,</TextUnit>
    <TextUnit id="2222" loc="4.90">οἴστρῳ θηλυμανεῖ βεβιημένοι: οἱ δ' ἐλάτῃσι</TextUnit>
    <TextUnit id="2223" loc="4.91">νῆα κατασπέρχουσιν ὅσον σθένος: οἱ δ' ἐφέπονται</TextUnit>
    <TextUnit id="2224" loc="4.92">ἐσσυμένως: τάχα δέ σφι πανύστατος ἔπλετ' ἀρωγή.</TextUnit>
    <TextUnit id="2225" loc="4.93">εὖτε γὰρ ἀγρομένους τε καὶ ἄσχετα μαιμώοντας</TextUnit>
    <TextUnit id="2226" loc="4.94">θηλείης ἐπὶ λύσσαν ἴδῃ νόος ἀσπαλιῆος,</TextUnit>
    <TextUnit id="2227" loc="4.95">ἐν κύρτῳ κατέθηκεν ὁμοῦ λίνον ἠδὲ μόλιβδον,</TextUnit>
    <TextUnit id="2228" loc="4.96">ὃς σκάρον ἐμβαρύθων εἴσω σπάσεν: οἱ δ' ἄρ' ὁμαρτῆ,</TextUnit>
    <TextUnit id="2229" loc="4.97">ὡς ἴδον, ὡς ἐκέχυντο παραφθαδόν, ̓́Αϊδος ἕρκος</TextUnit>
    <TextUnit id="2230" loc="4.98">πλεκτὸν ἐπισπεύδοντες, ἐπειγομένοις δὲ λόχοισι</TextUnit>
    <TextUnit id="2231" loc="4.99">στείνονται προβολαί τε λύγων καὶ χάσμα πυλάων</TextUnit>
    <TextUnit id="2232" loc="4.100">ἀργαλέον: τοῖοι γὰρ ἐπισπέρχουσι μύωπες.</TextUnit>
    <TextUnit id="2233" loc="4.101">ὡς δὲ ποδωκείης μεμελημένοι ἄνδρες ἀέθλων,</TextUnit>
    <TextUnit id="2234" loc="4.102">στάθμης ὁρμηθέντες ἀπόσσυτοι, ὠκέα γυῖα</TextUnit>
    <TextUnit id="2235" loc="4.103">προπροτιταινόμενοι, δολιχὸν τέλος ἐγκονέουσιν</TextUnit>
    <TextUnit id="2236" loc="4.104">ἐξανύσαι: πᾶσιν δὲ πόθος νύσσῃ τε πελάσσαι</TextUnit>
    <TextUnit id="2237" loc="4.105">νίκης τε γλυκύδωρον ἑλεῖν κράτος ἔς τε θύρετρα</TextUnit>
    <TextUnit id="2238" loc="4.106">ἀΐξαι καὶ κάρτος ἀέθλιον ἀμφιβαλέσθαι:</TextUnit>
    <TextUnit id="2239" loc="4.107">τόσσος ἔρως καὶ τοῖσιν ἐς ̓́Αϊδος ἡγεμονεύει</TextUnit>
    <TextUnit id="2240" loc="4.108">ἐσθορέειν κευθμῶνας ἀνοστήτοιο λόχοιο.</TextUnit>
    <TextUnit id="2241" loc="4.109">κύντατα δ' ἐς φιλότητα καὶ ὕστατον οἶστρον ἔχοντες</TextUnit>
    <TextUnit id="2242" loc="4.110">αὐτόμολοι πιμπλᾶσιν ἐφίμερον ἀνδράσιν ἄγρην.</TextUnit>
    <TextUnit id="2243" loc="4.111">ἄλλοι δ' αὖ θήλειαν ἔσω κύρτοιο κελαινοῦ</TextUnit>
    <TextUnit id="2244" loc="4.112">ζωὴν ἐγκαθιέντες ὑπὸ σπιλάδεσσι τίθενται</TextUnit>
    <TextUnit id="2245" loc="4.113">κείναις, ᾗσι μέλει γλαγόεις σκάρος: οἱ δ' ὑπ' ἔρωτος</TextUnit>
    <TextUnit id="2246" loc="4.114">αὔρῃ θελγόμενοι φιλοτησίῃ ἀμφαγέρονται,</TextUnit>
    <TextUnit id="2247" loc="4.115">ἀμφί τε λιχμάζουσι καὶ ἐξερέουσιν ἁπάντῃ</TextUnit>
    <TextUnit id="2248" loc="4.116">μαιόμενοι κύρτοιο κατήλυσιν: αἶψα δ' ἵκοντο</TextUnit>
    <TextUnit id="2249" loc="4.117">εἰσίθμην εὐρεῖαν ἀνέκβατον ἕρκος ἔχουσαν,</TextUnit>
    <TextUnit id="2250" loc="4.118">ἐς δ' ἔπεσον ἅμα πάντες ὁμιλαδόν, οὐδέ τι μῆχος</TextUnit>
    <TextUnit id="2251" loc="4.119">ἐκδῦναι, στυγερὴν δὲ πόθων εὕροντο τελευτήν.</TextUnit>
    <TextUnit id="2252" loc="4.120">ὡς δέ τις οἰωνοῖσι μόρον δολόεντα φυτεύων</TextUnit>
    <TextUnit id="2253" loc="4.121">θήλειαν θάμνοισι κατακρύπτει λασίοισιν</TextUnit>
    <TextUnit id="2254" loc="4.122">ὄρνιν, ὁμογλώσσοιο συνέμπορον ἠθάδα θήρης:</TextUnit>
    <TextUnit id="2255" loc="4.123">ἡ δὲ λίγα κλάζει ξουθὸν μέλος, οἱ δ' ἀΐοντες</TextUnit>
    <TextUnit id="2256" loc="4.124">πάντες ἐπισπέρχουσι, καὶ ἐς βρόχον αὐτοὶ ἵενται,</TextUnit>
    <TextUnit id="2257" loc="4.125">θηλυτέρης ἐνοπῇσι παραπλαγχθέντες ἰωῆς:</TextUnit>
    <TextUnit id="2258" loc="4.126">τοῖς κεῖνοι κύρτοιο πέσον λαγόνεσσιν ὁμοῖοι.</TextUnit>
    <TextUnit id="2259" loc="4.127">τοίην δ' αὖ κεφάλοισιν ἔρως περιβάλλεται ἄτην:</TextUnit>
    <TextUnit id="2260" loc="4.128">καὶ γὰρ τοὺς θήλεια παρήπαφεν ἐν ῥοθίοισιν</TextUnit>
    <TextUnit id="2261" loc="4.129">ἑλκομένη: θαλερὴ δὲ πέλοι λιπόωσά τε γυῖα:</TextUnit>
    <TextUnit id="2262" loc="4.130">ὧδε γὰρ εἰσορόωντες ἀπείρονες ἀμφαγέρονται:</TextUnit>
    <TextUnit id="2263" loc="4.131">κάλλεϊ δ' ἐκπάγλως βεβιημένοι οὐκ ἐθέλουσι</TextUnit>
    <TextUnit id="2264" loc="4.132">λείπεσθαι, πάντῃ δὲ πόθων ἴϋγγες ἄγουσι</TextUnit>
    <TextUnit id="2265" loc="4.133">θαλπομένους, εἰ καί σφιν ἀνάρσιον ἡγεμονεύοις</TextUnit>
    <TextUnit id="2266" loc="4.134">χέρσον ὑπεξερύων θῆλυν δόλον: οἱ δ' ἐφέπονται</TextUnit>
    <TextUnit id="2267" loc="4.135">ἀθρόοι, οὔτε δόλων μεμνημένοι οὔθ' ἁλιήων:</TextUnit>
    <TextUnit id="2268" loc="4.136">ἀλλ' ὥστ' ἠΐθεοι περικαλλέος ὄμμα γυναικὸς</TextUnit>
    <TextUnit id="2269" loc="4.137">φρασσάμενοι πρῶτον μὲν ἀποσταδὸν αὐγάζονται,</TextUnit>
    <TextUnit id="2270" loc="4.138">εἶδος ἀγαιόμενοι πολυήρατον, ἄγχι δ' ἔπειτα</TextUnit>
    <TextUnit id="2271" loc="4.139">ἤλυθον, ἐκ δ' ἐλάθοντο καὶ οὐκέτι κεῖνα κέλευθα</TextUnit>
    <TextUnit id="2272" loc="4.140">ἔρχονται τὰ πάροιθεν, ἐφεσπόμενοι δὲ γάνυνται</TextUnit>
    <TextUnit id="2273" loc="4.141">θελγόμενοι λιαρῇσιν ὑπὸ ῥιπῇς ̓Αφροδίτης:</TextUnit>
    <TextUnit id="2274" loc="4.142">ὣς κείνων οἰστρηδὸν ἐπόψεαι ὑγρὸν ὅμιλον</TextUnit>
    <TextUnit id="2275" loc="4.143">εἰλομένων: τάχα δέ σφιν ἀπεχθέες ἦλθον ἔρωτες:</TextUnit>
    <TextUnit id="2276" loc="4.144">αἶψα γὰρ ἀμφίβληστρον ἀνὴρ εὐεργὲς ἀείρας</TextUnit>
    <TextUnit id="2277" loc="4.145">κόλπον ἐπιπροέηκε καὶ ἄσπετον ἔσπασε θήρην,</TextUnit>
    <TextUnit id="2278" loc="4.146">ῥηϊδίως ἁψῖσι περίσχετον ἀμφικαλύψας.</TextUnit>
    <TextUnit id="2279" loc="4.147">σηπίαι αὖ δυσέρωτες ἐπὶ πλέον ἔδραμον ἄτης:</TextUnit>
    <TextUnit id="2280" loc="4.148">οὐ γὰρ τοῖς οὐ κύρτον ὀλέθριον οὔτε λίνοιο</TextUnit>
    <TextUnit id="2281" loc="4.149">ἀμφιβολὰς ἐφέηκαν ἁλίστονοι ἀγρευτῆρες,</TextUnit>
    <TextUnit id="2282" loc="4.150">ἀλλ' αὔτως ἐρύουσιν ἀναψάμενοι μίαν οἴην</TextUnit>
    <TextUnit id="2283" loc="4.151">ἐν ῥοθίοις: αἱ δ' εὖτ' ἂν ἀπόπροθεν ἀθρήσωσιν,</TextUnit>
    <TextUnit id="2284" loc="4.152">αἶψα μάλ' ἀντιόωσι, περιπλέγδην δ' ἐνέχονται</TextUnit>
    <TextUnit id="2285" loc="4.153">ἐμφύμεναι σπείρῃσιν, ἅτε ξείνηθεν ἰδοῦσαι</TextUnit>
    <TextUnit id="2286" loc="4.154">παρθενικαὶ δηναιὸν ἀδελφεὸν ἢ γενετῆρα</TextUnit>
    <TextUnit id="2287" loc="4.155">ἤπιον ἐν μεγάροισιν ἀπήμονα νοστήσαντα:</TextUnit>
    <TextUnit id="2288" loc="4.156">ἠὲ νέον ζεύγλῃσιν ὑπ' εὐναίης ̓Αφροδίτης</TextUnit>
    <TextUnit id="2289" loc="4.157">κούρη ληϊσθεῖσα γάμων εὐαγρέϊ δεσμῷ</TextUnit>
    <TextUnit id="2290" loc="4.158">νυμφίον ἀμφέπλεξεν, ἐπ' αὐχένι πάννυχα δεσμὰ</TextUnit>
    <TextUnit id="2291" loc="4.159">ἀργεννοῖς ἑκάτερθε βραχίοσι γυρώσασα:</TextUnit>
    <TextUnit id="2292" loc="4.160">ὣς τότε κερδαλέαι περὶ σηπίαι εἱλίσσονται</TextUnit>
    <TextUnit id="2293" loc="4.161">ἀλλήλαις: οὐδέ σφι μεθίεται ἔργον ἔρωτος,</TextUnit>
    <TextUnit id="2294" loc="4.162">εἰσόκεν ἐξερύσωσιν ἐπὶ σκάφος ἀσπαλιῆες:</TextUnit>
    <TextUnit id="2295" loc="4.163">αἱ δ' ἔτι συμπεφύασι, πόθῳ δ' ἅμα πότμον ἕλοντο.</TextUnit>
    <TextUnit id="2296" loc="4.164">τὰς μὲν καὶ κύρτοισι παρήπαφον εἴαρος ὥρῃ:</TextUnit>
    <TextUnit id="2297" loc="4.165">κύρτους γάρ σκιάσαντες ὑπὸ πτόρθοισι μυρίκης</TextUnit>
    <TextUnit id="2298" loc="4.166">ἢ κομάρου πετάλοισι τεθηλόσιν ἠὲ καὶ ἄλλῃ</TextUnit>
    <TextUnit id="2299" loc="4.167">λάχνῃ, ἐπ' ἠϊόνεσσι πολυψαμάθοισιν ἔθηκαν:</TextUnit>
    <TextUnit id="2300" loc="4.168">αἱ δ' ἅμα μὲν γενεῆς κεχρημέναι ἠδὲ καὶ εὐνῆς</TextUnit>
    <TextUnit id="2301" loc="4.169">κύρτον ἔσω σπεύδουσι καὶ ἥμεναι ἐν πετάλοισιν</TextUnit>
    <TextUnit id="2302" loc="4.170">αὐτοῦ μέν παύσαντο πόθου, παύσαντο δὲ δειλῆς</TextUnit>
    <TextUnit id="2303" loc="4.171">ζωῆς, ἀγρευτῆρσιν ἀνελκόμεναι πινυτοῖσιν.</TextUnit>
    <TextUnit id="2304" loc="4.172">ἔξοχα δ' ἐκ πάντων νεπόδων ἀλγεινὸν ἔρωτα</TextUnit>
    <TextUnit id="2305" loc="4.173">κόσσυφος ἀθλεύει, κίχλῃς δ' ἐπιδαίεται ἦτορ,</TextUnit>
    <TextUnit id="2306" loc="4.174">οἴστρῳ τε ζήλῳ τε, βαρύφρονι δαίμονι, θύων.</TextUnit>
    <TextUnit id="2307" loc="4.175">κοσσύφῳ οὔτ' εὐνὴ μία σύννομος, οὐ δάμαρ οἴη,</TextUnit>
    <TextUnit id="2308" loc="4.176">οὐ θάλαμος, πολλαὶ δ' ἄλοχοι, πολλαὶ δὲ χαράδραι</TextUnit>
    <TextUnit id="2309" loc="4.177">κεκριμέναι κεύθουσιν ἐφέστια λέκτρα γυναικῶν:</TextUnit>
    <TextUnit id="2310" loc="4.178">τῇσιν ἀεὶ πᾶν ἦμαρ ὑπὸ γλαφυροῖσι μυχοῖσι</TextUnit>
    <TextUnit id="2311" loc="4.179">κίχλαι ναιετάουσιν, ἀλίγκιαι ἀρτιγάμοισι</TextUnit>
    <TextUnit id="2312" loc="4.180">νύμφαις, ἃς οὐκ ἄν τις ἴδοι θαλάμοιο πάροιθεν</TextUnit>
    <TextUnit id="2313" loc="4.181">ἐρχομένας: ἐν δέ σφι γαμήλιος αἴθεται αἰδώς:</TextUnit>
    <TextUnit id="2314" loc="4.182">ὣς αἵ γ' ἐνδόμυχοι θαλάμων ἔντοσθεν ἑκάστη</TextUnit>
    <TextUnit id="2315" loc="4.183">αἰεὶ δηθύνουσιν, ὅπῃ πόσις αὐτὸς ἀνώγει.</TextUnit>
    <TextUnit id="2316" loc="4.184">κόσσυφος αὖ πέτρῃσι παρήμενος οὔποτε λείπει,</TextUnit>
    <TextUnit id="2317" loc="4.185">αἰὲν ἔχων φυλακὴν λεχέων ὕπερ, οὐδέ ποτ' ἄλλῃ</TextUnit>
    <TextUnit id="2318" loc="4.186">τέτραπται, πᾶν δ' ἦμαρ ἑλίσσεται, ἄλλοτε δ' ἄλλους</TextUnit>
    <TextUnit id="2319" loc="4.187">παπταίνει θαλάμους καί οἱ νόος οὔτ' ἐπὶ φορβὴν</TextUnit>
    <TextUnit id="2320" loc="4.188">στέλλεται οὔτε τιν' ἄλλον ἔχει πόνον, ἀλλ' ἐπὶ νύμφαις</TextUnit>
    <TextUnit id="2321" loc="4.189">μοχθίζει δύσζηλος ἀειφρούροισι πόνοισι:</TextUnit>
    <TextUnit id="2322" loc="4.190">νυκτὶ δέ οἱ βρώμης τε μέλει καὶ παύεται ἔργων</TextUnit>
    <TextUnit id="2323" loc="4.191">τυτθὸν ὅσον φυλακῆς ἀζηχέος: ἀλλ' ὅτε κίχλαι</TextUnit>
    <TextUnit id="2324" loc="4.192">ὃν τόκον ὠδίνωσιν, ὃ δ' ἄσχετα τῆμος ἀΐσσει</TextUnit>
    <TextUnit id="2325" loc="4.193">ἀμφιπεριτρομέων, ἐπὶ δ' ἔρχεται ἄλλοτε ἄλλην</TextUnit>
    <TextUnit id="2326" loc="4.194">εἰς ἄλοχον, μέγα δή τι περιτρομέοντι ἐοικὼς</TextUnit>
    <TextUnit id="2327" loc="4.195">ὠδίνων. οἷον δὲ μετὰ φρεσὶν ἄχθος ἀλύει</TextUnit>
    <TextUnit id="2328" loc="4.196">μήτηρ, τηλυγέτοιο θοὴν ὠδῖνα θυγατρὸς</TextUnit>
    <TextUnit id="2329" loc="4.197">πρωτολεχοῦς φρίσσουσα: τὸ γὰρ μέγα δεῖμα γυναικῶν:</TextUnit>
    <TextUnit id="2330" loc="4.198">αὐτὴν δ' οὔτι χέρειον ἱκάνεται Εἰλειθυίης</TextUnit>
    <TextUnit id="2331" loc="4.199">κῦμα πόνων, πάντῃ δὲ διὲκ θαλάμων δεδόνηται</TextUnit>
    <TextUnit id="2332" loc="4.200">εὐχομένη, στενάχουσα, μετήορον ἦτορ ἔχουσα,</TextUnit>
    <TextUnit id="2333" loc="4.201">εἰσόκε λυσιπόνοιο βοῆς ἔντοσθεν ἀκούσῃ:</TextUnit>
    <TextUnit id="2334" loc="4.202">ὣς ὁ περιτρομέων ἀλόχοις μέγα δαίεται ἦτορ.</TextUnit>
    <TextUnit id="2335" loc="4.203">τοῖόν που λεχέων ἀΐω νόμον ἐντύνεσθαι</TextUnit>
    <TextUnit id="2336" loc="4.204">̓Ασσυρίους, οἳ Τίγριν ὑπέρ πόρον ἄστε' ἔχουσι,</TextUnit>
    <TextUnit id="2337" loc="4.205">Βάκτρων τ' ἐνναετῆρας, ἑκηβόλον ἔθνος ὀϊστῶν:</TextUnit>
    <TextUnit id="2338" loc="4.206">καὶ γὰρ τοῖς πλέονές τε γαμήλια λέκτρα γυναῖκες</TextUnit>
    <TextUnit id="2339" loc="4.207">κεκριμέναι μεθέπουσι καὶ εὐνάζονται ἅπασαι</TextUnit>
    <TextUnit id="2340" loc="4.208">νύκτας ἀμειβόμεναι: μετὰ δέ σφισι κέντρον ὀπηδεῖ</TextUnit>
    <TextUnit id="2341" loc="4.209">ζήλου ἀνιαροῖο, περὶ ζήλῳ δ' ὀλέκονται,</TextUnit>
    <TextUnit id="2342" loc="4.210">αἰὲν ἐπ' ἀλλήλοισι βαρὺν θήγοντες ἄρηα.</TextUnit>
    <TextUnit id="2343" loc="4.211">ὣς οὐδὲν ζήλοιο κακώτερον ἀνδράσιν ἄλγος</TextUnit>
    <TextUnit id="2344" loc="4.212">ἐντρέφεται, πολλοὺς δὲ γόους, πολλὰς δὲ τίθησιν</TextUnit>
    <TextUnit id="2345" loc="4.213">οἰμωγάς: λύσσης γὰρ ἀναιδέος ἐστὶν ἑταῖρος:</TextUnit>
    <TextUnit id="2346" loc="4.214">λύσσῃ δ' ἀσπασίως ἐπιμίσγεται, ἐς δὲ βαρεῖαν</TextUnit>
    <TextUnit id="2347" loc="4.215">ἄτην ἐξεχόρευσε, τέλος δέ οἱ ἔπλετ' ὄλεθρος.</TextUnit>
    <TextUnit id="2348" loc="4.216">ὃς καὶ τὸν δύστηνον ὑπήγαγε κόσσυφον ἄτῃ</TextUnit>
    <TextUnit id="2349" loc="4.217">δμηθῆναι, χαλεπῆς δὲ γάμων ἤντησεν ἀμοιβῆς.</TextUnit>
    <TextUnit id="2350" loc="4.218">εὖτε γὰρ ἀθρήσῃ σπιλάδων ἔπι δινεύοντα</TextUnit>
    <TextUnit id="2351" loc="4.219">ἰχθὺν ἀσπαλιεύς, ἀλόχοις πέρι μόχθον ἔχοντα,</TextUnit>
    <TextUnit id="2352" loc="4.220">ἀγκίστρῳ κρατερῷ περιβάλλεται ὅττι τάχιστα</TextUnit>
    <TextUnit id="2353" loc="4.221">καρῖδα ζώουσαν, ἐπ' ἀγκίστροιο δ' ὕπερθε</TextUnit>
    <TextUnit id="2354" loc="4.222">βριθὺς ἀνήρτηται μολίβου κύβος: αὐτὰρ ὁ λάθρῃ</TextUnit>
    <TextUnit id="2355" loc="4.223">πρὸς πέτραις ἀφέηκε βαρὺν δόλον, ἐγγύθι δ' αὐτῶν</TextUnit>
    <TextUnit id="2356" loc="4.224">δινεύει θαλάμων: ὁ δ' ἐσέδρακεν, αἶψα δ' ὀρινθεὶς</TextUnit>
    <TextUnit id="2357" loc="4.225">ὡρμήθη, καρῖδα δόμων ἔντοσθεν ἱκάνειν</TextUnit>
    <TextUnit id="2358" loc="4.226">ἐλπόμενος λεχέεσσιν ἀνάρσιον ἠδ' ἀλόχοισιν:</TextUnit>
    <TextUnit id="2359" loc="4.227">αἶψα δ' ἐπιθύσας ὁ μὲν ἔλπεται ἐν γενύεσσι</TextUnit>
    <TextUnit id="2360" loc="4.228">τίνυσθαι καρῖδος ἐπήλυσιν, οὐδ' ἐνόησεν</TextUnit>
    <TextUnit id="2361" loc="4.229">ὃν μόρον ἀμφιχανών: ἁλιεὺς δέ μιν αἶψα δοκεύσας</TextUnit>
    <TextUnit id="2362" loc="4.230">χαλκείαις ξυνέπειρεν ἀνακρούων γενύεσσιν</TextUnit>
    <TextUnit id="2363" loc="4.231">εἴρυσέ τ' ἀσχαλόωντα καὶ ὕστατον ἀσπαίροντα,</TextUnit>
    <TextUnit id="2364" loc="4.232">καί πού μιν τοίοισιν ἐνίπαπε κερτομίοισι:</TextUnit>
    <TextUnit id="2365" loc="4.233">νῦν δή, νῦν ἀλόχους τε περιφρούρευε φυλάσσων,</TextUnit>
    <TextUnit id="2366" loc="4.234">ὦ τάλαν, ἐν θαλάμοις τε μένων ἐπιτέρπεο νύμφαις:</TextUnit>
    <TextUnit id="2367" loc="4.235">οὐ γάρ τοι μία Κύπρις ἐφήνδανεν οὐδὲ μί' εὐνή,</TextUnit>
    <TextUnit id="2368" loc="4.236">ἀλλὰ μάλ' ἐν τόσσῃσιν ἀγάλλεο μοῦνος ἀκοίτης</TextUnit>
    <TextUnit id="2369" loc="4.237">εὐναῖς: ἀλλ' ἴθι δεῦρο, γάμος δέ τοί ἐστιν ἑτοῖμος,</TextUnit>
    <TextUnit id="2370" loc="4.238">νυμφίε, χερσαίοιο πυρὸς λευκάμπυκος αὐγή.</TextUnit>
    <TextUnit id="2371" loc="4.239">τοιάδε που νείκεσσε καὶ οὐκ ἀΐοντι πιφαύσκων.</TextUnit>
    <TextUnit id="2372" loc="4.240">κίχλαι δ', εὖτε θάνῃ φρουρὸς πόσις, ἐκτὸς ἰοῦσαι</TextUnit>
    <TextUnit id="2373" loc="4.241">πλάζονται θαλάμων, ξυνὸν δ' ἕλον ἀνέρι πότμον.</TextUnit>
    <TextUnit id="2374" loc="4.242">καὶ μὴν δὴ φιλότητι καὶ ἀλλήλων ἐπαρωγῇ</TextUnit>
    <TextUnit id="2375" loc="4.243">ὄλλυνται γαλεοί τε κύνες καὶ φῦλα κελαινῶν</TextUnit>
    <TextUnit id="2376" loc="4.244">κεντροφόρων: λευκὸς μὲν ἐπ' ἀγκίστρῳ πεπέδηται</TextUnit>
    <TextUnit id="2377" loc="4.245">ἰχθύς, ἀσπαλιεὺς δὲ κιών, ὅθι πηλὸς ἀϊδνὴς</TextUnit>
    <TextUnit id="2378" loc="4.246">ἐμβύθιος δολιχῇσιν ὑφίζεται ὀργυιῇσιν,</TextUnit>
    <TextUnit id="2379" loc="4.247">ἄγκιστρον καθέηκε, θοῶς δέ τις ἔσπασεν ἄτην</TextUnit>
    <TextUnit id="2380" loc="4.248">ἀντιάσας: ὁ μὲν αὐτίκ' ἀνέλκεται, οἱ δέ μιν ἄλλοι</TextUnit>
    <TextUnit id="2381" loc="4.249">φρασσάμενοι μάλα πάντες ἀολλέες ἐγγὺς ἕπονται,</TextUnit>
    <TextUnit id="2382" loc="4.250">ὄφρ' αὐτὴν ἐπὶ νῆα καὶ ἀγρευτῆρας ἵκωνται.</TextUnit>
    <TextUnit id="2383" loc="4.251">δὴ τότε τοὺς μὲν ἕλοις ὑποχῆς περιηγέϊ κύκλῳ,</TextUnit>
    <TextUnit id="2384" loc="4.252">τοὺς δὲ σιδηρείοισι καταΐγδην στυφελίζων</TextUnit>
    <TextUnit id="2385" loc="4.253">αἰχμαῖς τριγλώχισι καὶ ἀλλοίοισι δόλοισιν:</TextUnit>
    <TextUnit id="2386" loc="4.254">οὐ γὰρ πρὶν φεύγουσιν ἀπότροποι, εἰσόχ' ἑταῖρον</TextUnit>
    <TextUnit id="2387" loc="4.255">ἑλκόμενον λεύσσωσιν, ὁμοῦ δ' ἐθέλουσιν ὀλέσθαι.</TextUnit>
    <TextUnit id="2388" loc="4.256">οἷον δ' ἀρτιφάτου παιδὸς νέκυν ἐκ μεγάροιο</TextUnit>
    <TextUnit id="2389" loc="4.257">τύμβον ἐς ἀμφίκλαυτον ἑοὶ στέλλουσι τοκῆες</TextUnit>
    <TextUnit id="2390" loc="4.258">τηλυγέτου, τῷ πολλὰ μάτην περιμοχθήσωσι:</TextUnit>
    <TextUnit id="2391" loc="4.259">δρυπτόμενοι δ' ὀδύνῃσι τέκος περικωκύοντες</TextUnit>
    <TextUnit id="2392" loc="4.260">ἠρίῳ ἐμπεφύασι καὶ οὐκ ἐθέλουσι μέλαθρα</TextUnit>
    <TextUnit id="2393" loc="4.261">νοστῆσαι, ξυνῇ δὲ θανεῖν δυσπενθέϊ νεκρῷ:</TextUnit>
    <TextUnit id="2394" loc="4.262">ὣς οἵ γ' οὐκ ἐθέλουσιν ἀνελκομένοιο λιπέσθαι,</TextUnit>
    <TextUnit id="2395" loc="4.263">εἰσόκεν αὐτὸν ὄλεθρον ὑπ' ἀγρευτῆρσιν ὄλωνται.</TextUnit>
    <TextUnit id="2396" loc="4.264">ἄλλους δὲ ξεῖνός τε καὶ οὐκ ἐνδήμιος ἅλμης</TextUnit>
    <TextUnit id="2397" loc="4.265">εἷλεν ἔρως, χερσαῖον ἐπ' ἰχθύσιν οἶστρον ἐγείρων</TextUnit>
    <TextUnit id="2398" loc="4.266">ἔξαλον: ἀλλοδαπῆς φιλίης βέλος οἷον ἱκάνει</TextUnit>
    <TextUnit id="2399" loc="4.267">πουλύποδας σαργῶν τε γένος πέτρῃσιν ἑταῖρον.</TextUnit>
    <TextUnit id="2400" loc="4.268">ἤτοι πουλύποδες μὲν ̓Αθηναίης φιλέουσιν</TextUnit>
    <TextUnit id="2401" loc="4.269">ἔρνεα καὶ θαλλοῖσιν ἐπὶ γλαυκοῖσιν ἔρωτα</TextUnit>
    <TextUnit id="2402" loc="4.270">ἔσπασαν: ἦ μέγα θαῦμα πόθῳ φρένα δενδρήεντι</TextUnit>
    <TextUnit id="2403" loc="4.271">ἕλκεσθαι λιπαροῦ τε φυτοῦ πτόρθοισι γάνυσθαι.</TextUnit>
    <TextUnit id="2404" loc="4.272">ἔνθα γὰρ ἀγλαόκαρπος ἁλὸς σχεδόν ἐστιν ἐλαίη,</TextUnit>
    <TextUnit id="2405" loc="4.273">γείτοσιν ἐν γουνοῖσιν ἐπακταίη τεθαλυῖα,</TextUnit>
    <TextUnit id="2406" loc="4.274">κεῖθι δὲ πουλύποδος νόος ἕλκεται, ἠΰτ' ἐπ' ἴχνος</TextUnit>
    <TextUnit id="2407" loc="4.275">Κνωσίου εὐρίνοιο κυνὸς μένος, ὅστ' ἐν ὄρεσσι</TextUnit>
    <TextUnit id="2408" loc="4.276">θηρὸς ἀνιχνεύει σκολιὴν βάσιν ἐξερεείνων</TextUnit>
    <TextUnit id="2409" loc="4.277">ῥινὸς ὑπ' ἀγγελίῃ νημερτέϊ καί τέ μιν ὦκα</TextUnit>
    <TextUnit id="2410" loc="4.278">μάρψε καὶ οὐκ ἐμάτησεν ἑὸν δ' ἐπέλασσεν ἄνακτα:</TextUnit>
    <TextUnit id="2411" loc="4.279">ὥς καὶ τηλεθόωσαν ἄφαρ μάθεν ἐγγὺς ἐλαίην</TextUnit>
    <TextUnit id="2412" loc="4.280">πούλυπος, ἐκδύνει δὲ βυθῶν καὶ γαῖαν ἀνέρπει</TextUnit>
    <TextUnit id="2413" loc="4.281">καγχαλόων, πρέμνοισι δ' ̓Αθηναίης ἐπέλασσεν:</TextUnit>
    <TextUnit id="2414" loc="4.282">ἔνθ' ἤτοι πρῶτον μὲν ἀγαλλόμενος περὶ ῥίζης</TextUnit>
    <TextUnit id="2415" loc="4.283">πυθμένας εἰλεῖται στρωφώμενος, ἠΰτε κοῦρος,</TextUnit>
    <TextUnit id="2416" loc="4.284">ὅστε νέον προμολοῦσαν ἑὴν τροφὸν ἀμφαγαπάζει,</TextUnit>
    <TextUnit id="2417" loc="4.285">ἀμφὶ δέ οἱ πλέκεται, κόλποις δ' ἐπὶ χεῖρας ἀείρει,</TextUnit>
    <TextUnit id="2418" loc="4.286">ἱμείρων δειρήν τε καὶ αὐχένα πηχύνασθαι:</TextUnit>
    <TextUnit id="2419" loc="4.287">ὣς ὁ περὶ πρέμνοισιν ἑλίσσεται ἔρνεϊ χαίρων.</TextUnit>
    <TextUnit id="2420" loc="4.288">ἔνθεν ἔπειτ' ἄκρῃσιν ἐρειδόμενος κοτύλῃσιν</TextUnit>
    <TextUnit id="2421" loc="4.289">ὑψός' ἀνερπύζει λελιημένος, ἀμφὶ δὲ χαίτας</TextUnit>
    <TextUnit id="2422" loc="4.290">πτύσσεται, ἄλλοτε ἄλλον ἔχων κλάδον, οἷά τις ἀνὴρ</TextUnit>
    <TextUnit id="2423" loc="4.291">νοστήσας ξείνηθεν ἑοὺς ἀσπάζεθ' ἑταίρους</TextUnit>
    <TextUnit id="2424" loc="4.292">ἀθρόον ἀντιόωντας ἑλισσόμενος περὶ δειρήν:</TextUnit>
    <TextUnit id="2425" loc="4.293">ἢ ὥστε βλωθρῇσιν ἑλίσσεται ἀμφ' ἐλάτῃσιν</TextUnit>
    <TextUnit id="2426" loc="4.294">ὑγρὸς ἕλιξ κισσοῖο, τιταινόμενος δ' ἀπὸ ῥίζης</TextUnit>
    <TextUnit id="2427" loc="4.295">ἑρπύζει, πάντῃ δὲ περιρρέει ἀκρεμόνεσσιν:</TextUnit>
    <TextUnit id="2428" loc="4.296">ὣς ὅ γε γηθόσυνος λιπαροὺς περιβάλλετ' ἐλαίης</TextUnit>
    <TextUnit id="2429" loc="4.297">ὄρπηκας, κυνέοντι πανείκελος: ἀλλ' ὅτ' ἔρωτος</TextUnit>
    <TextUnit id="2430" loc="4.298">λωφήσῃ, πάλιν αὖτις ἁλὸς μετὰ κόλπον ἀφέρπει,</TextUnit>
    <TextUnit id="2431" loc="4.299">πλησάμενος φιλότητος ἐλαιηροῦ τε πόθοιο.</TextUnit>
    <TextUnit id="2432" loc="4.300">τοῦ δή μιν καὶ ἔρωτος ἕλεν δόλος, ὡς ἐδάησαν</TextUnit>
    <TextUnit id="2433" loc="4.301">ἰχθυβόλοι: θαλλοὺς γὰρ ὁμοῦ δήσαντες ἐλαίης</TextUnit>
    <TextUnit id="2434" loc="4.302">ὅττι μάλ' εὐφυέας μόλιβον μέσον ἐγκατέθηκαν,</TextUnit>
    <TextUnit id="2435" loc="4.303">ἐκ δ' ἀκάτου σύρουσιν: ὁ δ' οὐκ ἀμέλησε νοήσας</TextUnit>
    <TextUnit id="2436" loc="4.304">πούλυπος ἀλλ' ἤϊξε καὶ ἀμφέπλεξεν ἑταίρους</TextUnit>
    <TextUnit id="2437" loc="4.305">πτόρθους: οὐδ' ἔτ' ἔπειτα καὶ ἑλκόμενός περ ἐς ἄγρην</TextUnit>
    <TextUnit id="2438" loc="4.306">δεσμὰ πόθων ἀνίησιν, ἕως ἔντοσθε γένηται</TextUnit>
    <TextUnit id="2439" loc="4.307">νηός: ὁ δ' οὐκ ἤχθηρε καὶ ὀλλύμενός περ ἐλαίην.</TextUnit>
    <TextUnit id="2440" loc="4.308">σαργοὶ δ' αἰγείοισι πόθοις ἐπὶ θυμὸν ἔχουσιν,</TextUnit>
    <TextUnit id="2441" loc="4.309">αἰγῶν δ' ἱμείρουσιν, ὀρειαύλοις δὲ βοτοῖσιν</TextUnit>
    <TextUnit id="2442" loc="4.310">ἐκπάγλως χαίρουσι καὶ εἰνάλιοί περ ἐόντες.</TextUnit>
    <TextUnit id="2443" loc="4.311">ἦ σέβας οὐκ ἐπίελπτον, ὁμόφρονα φῦλα τεκέσθαι</TextUnit>
    <TextUnit id="2444" loc="4.312">ἀλλήλοις ὀρέων τε πάγους χαροπήν τε θάλασσαν.</TextUnit>
    <TextUnit id="2445" loc="4.313">εὖτε γὰρ αἰγονομῆες ἐπὶ ῥηγμῖνος ἄγωσι</TextUnit>
    <TextUnit id="2446" loc="4.314">μηκάδας, ἐν δίνῃσι λοεσσομένας ἁλίῃσιν</TextUnit>
    <TextUnit id="2447" loc="4.315">ἐνδίους, ὅτε θερμὸς ̓Ολύμπιος ἵσταται ἀστήρ,</TextUnit>
    <TextUnit id="2448" loc="4.316">οἳ δὲ τότε βληχήν τε παρακταίην ἀΐοντες</TextUnit>
    <TextUnit id="2449" loc="4.317">αὐδήν τ' αἰπολίων βαρυηχέα πάντες ὁμαρτῇ</TextUnit>
    <TextUnit id="2450" loc="4.318">καὶ νωθεῖς περ ἐόντες ἐπειγόμενοι φορέονται</TextUnit>
    <TextUnit id="2451" loc="4.319">σαργοὶ καὶ θρώσκουσιν ἐπ' ἀνδήροισι θαλάσσης,</TextUnit>
    <TextUnit id="2452" loc="4.320">γηθόσυνοι, κεραὸν δὲ περισαίνουσιν ὅμιλον</TextUnit>
    <TextUnit id="2453" loc="4.321">ἀμφί τε λιχμάζουσι καὶ ἀθρόοι ἀμφιχέονται,</TextUnit>
    <TextUnit id="2454" loc="4.322">πυκνὰ κατασκαίροντες: ἔχει δ' ἄρα θαῦμα νομῆας</TextUnit>
    <TextUnit id="2455" loc="4.323">πρωτοδαεῖς: αἶγες δὲ φίλον χορὸν οὐκ ἀέκουσαι</TextUnit>
    <TextUnit id="2456" loc="4.324">δέχνυνται: τοὺς δ' οὔτις ἔχει κόρος εὐφροσυνάων.</TextUnit>
    <TextUnit id="2457" loc="4.325">οὐ τόσον ἐν σταθμοῖσι κατηρεφέεσσι νομήων</TextUnit>
    <TextUnit id="2458" loc="4.326">μητέρας ἐκ βοτάνης ἔριφοι περικαγχαλόωντες</TextUnit>
    <TextUnit id="2459" loc="4.327">πολλῇ γηθοσύνῃ τε φιλοφροσύνῃ τε δέχονται,</TextUnit>
    <TextUnit id="2460" loc="4.328">ἦμος ἅπας περὶ χῶρος ἀγαλλομένῃσιν ἰωῇς</TextUnit>
    <TextUnit id="2461" loc="4.329">νηπιάχων κέκληγε, νόος δ' ἐγέλασσε βοτήρων,</TextUnit>
    <TextUnit id="2462" loc="4.330">ὣς κεῖνοι κεραῇσι περισπέρχους' ἀγέλῃσιν.</TextUnit>
    <TextUnit id="2463" loc="4.331">εὖτ' ἂν δ' εἰναλίων ἄδδην ἴσχωσι λοετρῶν,</TextUnit>
    <TextUnit id="2464" loc="4.332">αἱ δὲ πάλιν στείχωσιν ἐς αὔλια, δὴ τότε σαργοὶ</TextUnit>
    <TextUnit id="2465" loc="4.333">ἀχνύμενοι μάλα πάντες ἀολλέες ἐγγὺς ἕπονται,</TextUnit>
    <TextUnit id="2466" loc="4.334">κύματος ἀκροτάτοιο γέλως ὅθι χέρσον ἀμείβει.</TextUnit>
    <TextUnit id="2467" loc="4.335">ὡς δ' ὅτε τηλύγετον μήτηρ γόνον ἢ καὶ ἀκοίτην</TextUnit>
    <TextUnit id="2468" loc="4.336">εὐνέτις ἀλλοδαπὴν τηλέχθονα γαῖαν ἰόντα</TextUnit>
    <TextUnit id="2469" loc="4.337">ἀχνυμένη στέλλῃσι, νόος δέ οἱ ἔνδον ἀλύει,</TextUnit>
    <TextUnit id="2470" loc="4.338">ὅσση οἱ μεσσηγὺς ἁλὸς χύσις, ὅσσα τε κύκλα</TextUnit>
    <TextUnit id="2471" loc="4.339">μηνῶν: ἀκροτάτοισι δ' ἐπεμβαίνουσα θαλάσσης</TextUnit>
    <TextUnit id="2472" loc="4.340">κύμασι δακρυόεσσαν ὑπὸ στόμα γῆρυν ἵησι,</TextUnit>
    <TextUnit id="2473" loc="4.341">σπεύδειν λισσομένη καί μιν πόδες οὐκέτ' ὀπίσσω</TextUnit>
    <TextUnit id="2474" loc="4.342">ἱεμένην φορέουσιν, ἔχει δ' ἐπὶ πόντον ὀπωπάς:</TextUnit>
    <TextUnit id="2475" loc="4.343">ὣς κείνους καί κέν τις ὑπ' ὄμμασι δάκρυα φαίη</TextUnit>
    <TextUnit id="2476" loc="4.344">στάζειν οἰωθέντας ἐλαυνομένων πάλιν αἰγῶν.</TextUnit>
    <TextUnit id="2477" loc="4.345">σαργὲ τάλαν: τάχα γάρ σε κακὸν πόθον αἰπολίοισι</TextUnit>
    <TextUnit id="2478" loc="4.346">φημὶ συνοίσεσθαι: τοῖος νόος ἀσπαλιήων</TextUnit>
    <TextUnit id="2479" loc="4.347">εἰς ἀπάτην καὶ κῆρα τεοὺς ἔτρεψεν ἔρωτας.</TextUnit>
    <TextUnit id="2480" loc="4.348">πέτρας μὲν κείνας τεκμαίρεται ἐγγύθι γαίης</TextUnit>
    <TextUnit id="2481" loc="4.349">πρῶτον ἀνὴρ διδύμοισιν ἀνισταμένας κροτάφοισιν</TextUnit>
    <TextUnit id="2482" loc="4.350">ἐγγύθεν, αἳ στεινωπὸν ἁλὸς διὰ χῶρον ἔχουσιν,</TextUnit>
    <TextUnit id="2483" loc="4.351">αἰθέρος ἀκτίνεσσι διαυγέας, αἷς ἔνι σαργοὶ</TextUnit>
    <TextUnit id="2484" loc="4.352">πολλοὶ ναιετάουσιν, ὁμόκτιτον αὖλιν ἔχοντες:</TextUnit>
    <TextUnit id="2485" loc="4.353">ἔξοχα γὰρ πυρσοῖσιν ἐπ' ἠελίοιο γάνυνται.</TextUnit>
    <TextUnit id="2486" loc="4.354">ἐνθάδ' ἀνὴρ μελέεσσιν ἐφεσσάμενος δέρος αἰγός,</TextUnit>
    <TextUnit id="2487" loc="4.355">δοιὰ κέρα κροτάφοισι περὶ σφετέροισιν ἀνάψας,</TextUnit>
    <TextUnit id="2488" loc="4.356">στέλλεται ὁρμαίνων νόμιον δόλον, ἐς δ' ἅλα βάλλει</TextUnit>
    <TextUnit id="2489" loc="4.357">κρείασιν αἰγείοισιν ὁμοῦ κνίσσῃ τε λιπήνας</TextUnit>
    <TextUnit id="2490" loc="4.358">ἄλφιτα: τοὺς δ' ὀδμή τε φίλη δολόεσσά τ' ἐσωπὴ</TextUnit>
    <TextUnit id="2491" loc="4.359">φορβή τ' εὐδώρητος ἐφέλκεται, οὐδέ τιν' ἄτην</TextUnit>
    <TextUnit id="2492" loc="4.360">ἐν φρεσὶν ὁρμαίνουσιν, ἀγαλλόμενοι δὲ μένουσιν</TextUnit>
    <TextUnit id="2493" loc="4.361">αἰγὶ περισαίνοντες ἐοικότα δήϊον ἄνδρα:</TextUnit>
    <TextUnit id="2494" loc="4.362">δύσμοροι, ὡς ὀλοοῖο τόχ' ἀντιόωσιν ἑταίρου,</TextUnit>
    <TextUnit id="2495" loc="4.363">οὐ φρεσὶν αἰγείῃσιν ἀρηρότος: αὐτίκα γάρ σφιν</TextUnit>
    <TextUnit id="2496" loc="4.364">ῥάβδον τε κραναὴν ὁπλίζεται ἠδὲ λίνοιο</TextUnit>
    <TextUnit id="2497" loc="4.365">ὁρμιὴν πολιοῖο, βάλεν δ' ὑπὲρ ἀγκίστροιο</TextUnit>
    <TextUnit id="2498" loc="4.366">χηλῆς αἰγείης κρέας ἔμφυτον: οἱ μὲν ἐδωδὴν</TextUnit>
    <TextUnit id="2499" loc="4.367">ἐσσυμένως ἥρπαξαν, ὁ δ' ἔσπασε χειρὶ παχείῃ</TextUnit>
    <TextUnit id="2500" loc="4.368">αὖ ἐρύων: εἰ γάρ τις ὀΐσεται ἔργα δόλοιο,</TextUnit>
    <TextUnit id="2501" loc="4.369">οὐκ ἂν ἔτ' ἐμπελάσειε καὶ εἰ λασιότριχας αὐτὰς</TextUnit>
    <TextUnit id="2502" loc="4.370">αἶγας ἄγοι, φεύγουσι δ' ἀποστύξαντες ὁμαρτῇ</TextUnit>
    <TextUnit id="2503" loc="4.371">καὶ μορφὴν καὶ δαῖτα καὶ αὐτῆς ἔνδια πέτρης:</TextUnit>
    <TextUnit id="2504" loc="4.372">εἰ δὲ λάθοι καὶ κραιπνὸν ἔχοι πόνον, οὔ κέ τις ἄγρης</TextUnit>
    <TextUnit id="2505" loc="4.373">λειφθείη, πάντας δὲ δαμάσσεται αἰγὸς ὀπωπή.</TextUnit>
    <TextUnit id="2506" loc="4.374">ἄλλος δ' αὖ σαργοῖσι μέλει πόθος εἴαρος ὥρῃ</TextUnit>
    <TextUnit id="2507" loc="4.375">ἀλλήλων, εὐνῆς δὲ γάμων πέρι δηριόωνται:</TextUnit>
    <TextUnit id="2508" loc="4.376">πολλαῖς δ' εἷς ἀλόχοις πέρι μάρναται: ὃς δέ κεν ἀλκῇ</TextUnit>
    <TextUnit id="2509" loc="4.377">νικήσῃ, πάσῃσιν ἐπάρκιος ἔπλετ' ἀκοίτης,</TextUnit>
    <TextUnit id="2510" loc="4.378">πέτρας δ' εἰσελάει θῆλυν στόλον: ἔνθ' ἁλιῆες</TextUnit>
    <TextUnit id="2511" loc="4.379">κύρτον ἐτεχνήσαντο βαθύν, περιηγέα πάντῃ:</TextUnit>
    <TextUnit id="2512" loc="4.380">τὸν δὲ φυτῶν λάχνῃσι περὶ στόμα πάντα πύκασσαν,</TextUnit>
    <TextUnit id="2513" loc="4.381">μύρτων ἢ δάφνης εὐώδεος ἠέ τευ ἄλλου</TextUnit>
    <TextUnit id="2514" loc="4.382">πτόρθοισιν θαλεροῖσιν ἐπισταμένως σκιάσαντες.</TextUnit>
    <TextUnit id="2515" loc="4.383">τοὺς δ' οἶστρος ποτὶ μῶλον ἐπώρορεν εὐνητῆρας</TextUnit>
    <TextUnit id="2516" loc="4.384">μάρνασθαι, πολλὴ δὲ γαμήλιος ἵστατ' ̓Ενυώ.</TextUnit>
    <TextUnit id="2517" loc="4.385">ἀλλ' ὅτ' ἀριστεύσας τις ἕλῃ κράτος, αὐτίκα πέτρην</TextUnit>
    <TextUnit id="2518" loc="4.386">παπταίνει γλαφυρήν, ἀλόχοις δόμον, ἐς δ' ἴδε κύρτον</TextUnit>
    <TextUnit id="2519" loc="4.387">κείμενον, εὐφύλλοισιν ἐπηρεφὲ ἀκρεμόνεσσιν,</TextUnit>
    <TextUnit id="2520" loc="4.388">ἔνθ' ἐλάει νυμφεῖον ἑὸν χορόν: αἱ μὲν ἔπειτα</TextUnit>
    <TextUnit id="2521" loc="4.389">κύρτον ἔσω δύνουσιν, ὁ δ' ἔκτοθι πάντας ἐρύκει</TextUnit>
    <TextUnit id="2522" loc="4.390">ἄρσενας, οὐδέ τιν' ἄλλον ἐᾷ νύμφῃσι πελάσσαι.</TextUnit>
    <TextUnit id="2523" loc="4.391">ἀλλ' ὅταν ἐμπλήσῃ πλεκτὸν δόλον, ὕστατος αὐτὸς</TextUnit>
    <TextUnit id="2524" loc="4.392">ἐς θάλαμον προὔτυψεν, ἀνέκβατον ̓́Αϊδος εὐνήν.</TextUnit>
    <TextUnit id="2525" loc="4.393">ὡς δ' ὅτε μηλονόμος τις ἀνὴρ βοτάνηθεν ἐλαύνων</TextUnit>
    <TextUnit id="2526" loc="4.394">εἰροπόκους ἀγέλας ἀνάγει πάλιν, ἐν δὲ θυρέτροις</TextUnit>
    <TextUnit id="2527" loc="4.395">ἱστάμενος σταθμοῖο νόῳ πεμπάζεται οἰῶν</TextUnit>
    <TextUnit id="2528" loc="4.396">πληθὺν εὖ διέπων, εἴ οἱ σόα πάντα πέλονται,</TextUnit>
    <TextUnit id="2529" loc="4.397">πώεσι δ' εἰλομένοισι περιπλήθουσα μὲν αὐλὴ</TextUnit>
    <TextUnit id="2530" loc="4.398">στείνεται, ὑστάτιος δὲ μετά σφισιν ἔσσυτο ποιμήν:</TextUnit>
    <TextUnit id="2531" loc="4.399">ὣς αἱ μὲν προπάροιθεν ἔσω κοίλοιο μυχοῖο</TextUnit>
    <TextUnit id="2532" loc="4.400">θηλύτεραι κατέδυσαν, ὁ δ' ὕστερος ἔνθορ' ἀκοίτης,</TextUnit>
    <TextUnit id="2533" loc="4.401">δειλαίῃς ἅμα δειλὸς ἐπισπεύδων ἀλόχοισι.</TextUnit>
    <TextUnit id="2534" loc="4.402">τοῖα μὲν ἐν νεπόδεσσιν ἔρως ἐστήσατ' ἄεθλα,</TextUnit>
    <TextUnit id="2535" loc="4.403">τοίαις δ' ἐξαπάτῃσιν ἐρωμανέεσσιν ὄλοντο.</TextUnit>
    <TextUnit id="2536" loc="4.404">̔́Ιππουροι δ' ὅτε κέν τι μετ' οἴδμασιν ἀθρήσωσι</TextUnit>
    <TextUnit id="2537" loc="4.405">πλαζόμενον, τῷ πάντες ἀολλέες ἐγγὺς ἕπονται:</TextUnit>
    <TextUnit id="2538" loc="4.406">ἔξοχα δ', ὁππότε νῆα διαραισθεῖσαν ἀέλλαις,</TextUnit>
    <TextUnit id="2539" loc="4.407">αἰνὰ Ποσειδάωνος ἀμειλίκτοιο τυχοῦσαν,</TextUnit>
    <TextUnit id="2540" loc="4.408">δασσάμενον μέγα κῦμα διακριδὸν ἄλλοθεν ἄλλα</TextUnit>
    <TextUnit id="2541" loc="4.409">δοῦρα φέρῃ λώβῃσι πολυσχιδέεσσι λυθέντα.</TextUnit>
    <TextUnit id="2542" loc="4.410">τῆμος δ' ἱππούρων ἀγέλαι πινάκεσσι θεούσαις</TextUnit>
    <TextUnit id="2543" loc="4.411">ἑσπόμεναι μεθέπουσιν: ὁ δ' ἐγκύρσας ἁλιήων</TextUnit>
    <TextUnit id="2544" loc="4.412">πολλὴν ῥηϊδίως ἄγρην ἕλεν ἠδ' ἀμέγαρτον.</TextUnit>
    <TextUnit id="2545" loc="4.413">ἀλλὰ τὸ μὲν ναύτῃσιν ἀλεξήσειε Κρονίων</TextUnit>
    <TextUnit id="2546" loc="4.414">ἐμβύθιος, νῆες δὲ διὰ πλατὺ κῦμα θέοιεν</TextUnit>
    <TextUnit id="2547" loc="4.415">αὔραις εὐκήλοισιν ἀπήμονες ἠδ' ἀτίνακτοι,</TextUnit>
    <TextUnit id="2548" loc="4.416">φόρτον ἀμοιβαίοισι μετερχόμεναι καμάτοισιν,</TextUnit>
    <TextUnit id="2549" loc="4.417">ἱππούροις δ' ἀλλοῖα νοήματα τεχνήσασθαι</TextUnit>
    <TextUnit id="2550" loc="4.418">ἐστίν, ἀπημοσύνῃ δὲ νεῶν μεταβαινέμεν ἄγρην.</TextUnit>
    <TextUnit id="2551" loc="4.419">Συμφερτοὺς δονάκων φακέλους ἅμα γυρώσαντες</TextUnit>
    <TextUnit id="2552" loc="4.420">δίναις ἐγκατέθηκαν, ἔνερθε δὲ λᾶαν ἔδησαν</TextUnit>
    <TextUnit id="2553" loc="4.421">βριθὺν ὑφορμιστῆρα: τὰ μὲν μάλα πάντα καθ' ὕδωρ</TextUnit>
    <TextUnit id="2554" loc="4.422">ἀτρέμα δινεύουσι: φιλόσκια δ' αὐτίκα φῦλα</TextUnit>
    <TextUnit id="2555" loc="4.423">ἱππούρων ἀγεληδὸν ἀγείρεται, ἀμφὶ δὲ νῶτα</TextUnit>
    <TextUnit id="2556" loc="4.424">τερπόμενοι δονάκεσσιν ἀνατρίβουσι μένοντες:</TextUnit>
    <TextUnit id="2557" loc="4.425">τοῖς δὲ τότ' ἀσπαλιῆες ἐπιπλώουσιν ἑτοίμην</TextUnit>
    <TextUnit id="2558" loc="4.426">εἰς ἄγρην, ἄγκιστρα δ' ὑπ' εἴδασιν ὁπλίσσαντες</TextUnit>
    <TextUnit id="2559" loc="4.427">πέμπους', οἱ δ' ἐρύουσιν ἅμα σπεύδοντες ὄλεθρον.</TextUnit>
    <TextUnit id="2560" loc="4.428">ὡς δὲ κύνας βρώμῃσιν ἀνὴρ ἐπὶ μῶλον ὀρίνει</TextUnit>
    <TextUnit id="2561" loc="4.429">δινεύων μέσσοισιν ἑλώρια, τοὶ δ' ἐπὶ γαστρὶ</TextUnit>
    <TextUnit id="2562" loc="4.430">ἔξοχα μαργαίνοντες ὑποφθαδὸν ἅρπαγι λύσσῃ</TextUnit>
    <TextUnit id="2563" loc="4.431">ἀλλήλους προθέουσι καὶ ἐς χέρα παπταίνουσιν</TextUnit>
    <TextUnit id="2564" loc="4.432">ἀνδρός, ὅπῃ ῥίψειεν, ἔρις δ' ἀναφαίνετ' ὀδόντων:</TextUnit>
    <TextUnit id="2565" loc="4.433">ὣς οἵ γ' ἀγκίστροισιν ἐπαΐσσουσιν ἑτοίμως.</TextUnit>
    <TextUnit id="2566" loc="4.434">ῥηϊδίως δ' ἀγρευτὸν ἐρύσσεαι ἄλλον ἐπ' ἄλλῳ</TextUnit>
    <TextUnit id="2567" loc="4.435">κραιπνὸς ἐών: αὐτοὶ γὰρ ἐπισπεύδους' ἁλιήων</TextUnit>
    <TextUnit id="2568" loc="4.436">μᾶλλον, ὑπ' ἀφραδίῃσιν ἑὸν μόρον ἐγκονέοντες.</TextUnit>
    <TextUnit id="2569" loc="4.437">Τοίῃ ἐπιφροσύνῃ καὶ πομπίλον ἀγρώσσονται:</TextUnit>
    <TextUnit id="2570" loc="4.438">καὶ γὰρ τοῖς ἴσον ἦτορ ἐπὶ σκιεροῖσι πόθοισι.</TextUnit>
    <TextUnit id="2571" loc="4.439">Τευθίσι δ' ἄτρακτόν τις ἀνὴρ ἐπιμηχανόῳτο,</TextUnit>
    <TextUnit id="2572" loc="4.440">ἐντύνων κλωστῆρι πανείκελον: ἀμφὶ δ' ἄρ' αὐτῷ</TextUnit>
    <TextUnit id="2573" loc="4.441">πυκνὰ καταζεύξειεν ἀνακλίνων γενύεσσιν</TextUnit>
    <TextUnit id="2574" loc="4.442">ἄγκιστρ' ἀλλήλοισι παρασχεδόν, οἷς ἔπι σῶμα</TextUnit>
    <TextUnit id="2575" loc="4.443">ποικίλον ἐμπείρειεν ἰουλίδος, ὕπτια χαλκοῦ</TextUnit>
    <TextUnit id="2576" loc="4.444">δήγματ' ἐπικρύπτων, γλαυκοῖς δ' ἐνὶ βένθεσι λίμνης</TextUnit>
    <TextUnit id="2577" loc="4.445">τοῖον ἀναψάμενος σύροι δόλον: ἡ δ' ἐσιδοῦσα</TextUnit>
    <TextUnit id="2578" loc="4.446">τευθὶς ἐφωρμήθη τε καὶ ἀμφιέπουσα πιέζει</TextUnit>
    <TextUnit id="2579" loc="4.447">ἰκμαλέοις θυσάνοις, ἐπάγη δ' ἐνὶ χείλεσι χαλκοῦ:</TextUnit>
    <TextUnit id="2580" loc="4.448">οὐδ' ἔτι καὶ μεμαυῖα λιπεῖν δύνατ', ἀλλ' ἀέκουσα</TextUnit>
    <TextUnit id="2581" loc="4.449">ἕλκεται, αὐτόπλεκτον ἑὸν δέμας ἀμφιβαλοῦσα.</TextUnit>
    <TextUnit id="2582" loc="4.450">καὶ μέν τις λιμένεσσι παρ' ἀκλύστοισι θαλάσσης</TextUnit>
    <TextUnit id="2583" loc="4.451">ἄγρην ἐγχελύων τεχνήσατο κοῦρος ἀθύρων.</TextUnit>
    <TextUnit id="2584" loc="4.452">ἔντερον οἰὸς ἑλὼν περιμήκετον ἧκε καθ' ὕδωρ</TextUnit>
    <TextUnit id="2585" loc="4.453">ἐκτάδιον, δολιχῇσιν ἀλίγκιον ὁρμιῇσιν:</TextUnit>
    <TextUnit id="2586" loc="4.454">ἡ δ' ἐσιδοῦς' ἐπόρουσε καὶ ἔσπασε: τὴν δὲ χανοῦσαν</TextUnit>
    <TextUnit id="2587" loc="4.455">ἔγνω καὶ μήλειον ἄφαρ κύρτωσεν ἀϋτμῇ</TextUnit>
    <TextUnit id="2588" loc="4.456">ἔγκατον ἐμπνείων: τὸ δ' ἀνίσταται ἄσθματι λάβρῳ</TextUnit>
    <TextUnit id="2589" loc="4.457">οἰδαλέον, πλῆσεν δὲ τιταινόμενον στόμα δειλῆς</TextUnit>
    <TextUnit id="2590" loc="4.458">ἐγχέλυος: πνοιῇ δὲ περιστένεται μογέουσα</TextUnit>
    <TextUnit id="2591" loc="4.459">ἀνδρομέῃ, δέδεται δὲ καὶ ἱεμένη περ ἀλύξαι,</TextUnit>
    <TextUnit id="2592" loc="4.460">εἰσόκεν οἰδαίνουσα καὶ ἄσχετον ἀσθμαίνουσα</TextUnit>
    <TextUnit id="2593" loc="4.461">ὑψός' ἀναπλώσῃ καὶ ὑπ' ἀγρευτῆρι γένηται.</TextUnit>
    <TextUnit id="2594" loc="4.462">ὡς δ' ὅτε τις πλείου πειρώμενος ἀμφιφορῆος</TextUnit>
    <TextUnit id="2595" loc="4.463">αὐλὸν ἔχων ἤρεισεν ὑπὸ στόμα φυσητῆρα,</TextUnit>
    <TextUnit id="2596" loc="4.464">ἄσθματι δ' αὖ ἐρύει μέθυος ποτὸν ἔμπαλιν ἕλκων</TextUnit>
    <TextUnit id="2597" loc="4.465">χείεσιν ἀκροτάτοις, τὸ δ' ἀνατρέχει ἀνδρὸς ἀϋτμῇ:</TextUnit>
    <TextUnit id="2598" loc="4.466">ὣς αἵ γ' ἐγχέλυες πνοιῆς ὕπο κυμαίνουσαι</TextUnit>
    <TextUnit id="2599" loc="4.467">ἕλκονται δολίοιο ποτὶ στόμα φυσητῆρος.</TextUnit>
    <TextUnit id="2600" loc="4.468">ἔστι δέ τις νεπόδων δειλὸς καὶ ἄκικυς ὅμιλος,</TextUnit>
    <TextUnit id="2601" loc="4.469">ἀβληχρῆς ἀφύης ἀδινὸν γένος, αἳ καλέονται</TextUnit>
    <TextUnit id="2602" loc="4.470">ἐγγραύλεις: ἀγαθὴ δὲ βόσις πάντεσσιν ἔασιν</TextUnit>
    <TextUnit id="2603" loc="4.471">ἰχθύσιν: αἰεὶ δέ σφιν ἐνὶ φρεσὶ φῦζα δέδηε,</TextUnit>
    <TextUnit id="2604" loc="4.472">πάντα δ' ὑποτρομέουσι, σὺν ἀλλήλαις δὲ χυθεῖσαι</TextUnit>
    <TextUnit id="2605" loc="4.473">σωρηδὸν μίμνουσι καὶ ἀθρόαι ἐμπεφύασιν,</TextUnit>
    <TextUnit id="2606" loc="4.474">ἠΰτ' ἀναγκαίοιο βίην δεσμοῖο φέρουσαι:</TextUnit>
    <TextUnit id="2607" loc="4.475">οὐδέ κε μητίσαιο διάκρισιν εὐρέος ἐσμοῦ</TextUnit>
    <TextUnit id="2608" loc="4.476">οὐδὲ λύσιν: τοῖον γὰρ ἐν ἀλλήλῃσιν ἔχονται.</TextUnit>
    <TextUnit id="2609" loc="4.477">πολλάκι μὲν καὶ νῆες ἐν ἕρμασιν ἠΰτ' ἔκελσαν</TextUnit>
    <TextUnit id="2610" loc="4.478">κείναις, πολλάκι δέ σφιν ἐνιπλήσσουσιν ἐρετμοῖς</TextUnit>
    <TextUnit id="2611" loc="4.479">κληΐδων ἐλατῆρες, ἐνέσχετο δ' ἱεμένη περ</TextUnit>
    <TextUnit id="2612" loc="4.480">κώπη, πετραίης ἅτε χοιράδος ἀντιτυχοῦσα:</TextUnit>
    <TextUnit id="2613" loc="4.481">καί πού τις βουπλῆγα βαρύστομον ἰθὺς ἀείρας</TextUnit>
    <TextUnit id="2614" loc="4.482">ἐγγραύλεις ἐτίναξε καὶ οὐ διέκερσε σιδήρῳ</TextUnit>
    <TextUnit id="2615" loc="4.483">στῖφος ἅπαν, βαιὴν δ' ἀγέλης ἀπεδάσσατο μοῖραν:</TextUnit>
    <TextUnit id="2616" loc="4.484">καὶ τῆς μὲν κεφαλὴν πέλεκυς τάμε, τὴν δ' ἐκόλουσεν</TextUnit>
    <TextUnit id="2617" loc="4.485">οὐρῆς, τὴν δ' ἤμησε μέσην, τὴν δ' εἷλεν ἅπασαν.</TextUnit>
    <TextUnit id="2618" loc="4.486">οἰκτρὸν ἰδεῖν μογεροῖσιν ἐοικότα σώματα νεκροῖς.</TextUnit>
    <TextUnit id="2619" loc="4.487">αἱ δ' οὐδ' ὣς ἐλάθοντο καὶ οὐκ ἀνέηκαν ἔχουσαι</TextUnit>
    <TextUnit id="2620" loc="4.488">δεσμὸν ἑόν: τοῖός τις ἐπί σφισι γόμφος ἄρηρε.</TextUnit>
    <TextUnit id="2621" loc="4.489">καί κέν τις παλάμῃσιν ἅτε ψαμάθοιο βαθείης</TextUnit>
    <TextUnit id="2622" loc="4.490">ἀντιάσας κείνῃσιν ἐπ' ἰχθύσιν ἀμήσαιτο.</TextUnit>
    <TextUnit id="2623" loc="4.491">τὰς δ' ὁπότε φράσσωνται ἐπί σφισι πεπτηυίας</TextUnit>
    <TextUnit id="2624" loc="4.492">ἰχθυβόλοι, κοίλῃσι περιπτύσσουσι σαγήναις</TextUnit>
    <TextUnit id="2625" loc="4.493">ἀσπασίως, πολλὴν δὲ ποτὶ ῥηγμῖνας ἄγουσιν</TextUnit>
    <TextUnit id="2626" loc="4.494">ἄγρην νόσφι πόνοιο καὶ ἄγγεα πάντ' ἀφύῃσιν</TextUnit>
    <TextUnit id="2627" loc="4.495">ἔν τ' ἀκάτους ἔπλησαν, ἐπ' ἠϊόσι δὲ βαθείαις</TextUnit>
    <TextUnit id="2628" loc="4.496">θημῶνας νήησαν, ἀπειρεσίην χύσιν ἄγρης.</TextUnit>
    <TextUnit id="2629" loc="4.497">οἷον δ' ἐργατίναι Δηοῦς πόνον ἐκτελέσαντες,</TextUnit>
    <TextUnit id="2630" loc="4.498">πνοιῇς χερσαίοις τε διακρίναντες ἐρετμοῖς</TextUnit>
    <TextUnit id="2631" loc="4.499">καρπόν, ἐϋτροχάλοιο μέσον κατὰ χῶρον ἀλωῆς</TextUnit>
    <TextUnit id="2632" loc="4.500">πολλὸν ἐνηήσαντο, περιπλήθουσα δὲ πάντῃ</TextUnit>
    <TextUnit id="2633" loc="4.501">πυροδόκος στεφάνη λευκαίνεται ἔνδον ἀλωῆς:</TextUnit>
    <TextUnit id="2634" loc="4.502">ὣς τότ' ἀπειρεσίῃσι περιπληθὴς ἀφύῃσιν</TextUnit>
    <TextUnit id="2635" loc="4.503">ὀφρὺς ἀγχιάλου λευκαίνεται αἰγιαλοῖο.</TextUnit>
    <TextUnit id="2636" loc="4.504">φῦλα δὲ πηλαμύδων ἐκ μὲν γένος εἰσὶ θαλάσσης</TextUnit>
    <TextUnit id="2637" loc="4.505">Εὐξείνου, θύννης δὲ βαρύφρονος εἰλείθυιαι:</TextUnit>
    <TextUnit id="2638" loc="4.506">κεῖναι γάρ, Μαιῶτις ὅπῃ ξυμβάλλεται ἅλμῃ,</TextUnit>
    <TextUnit id="2639" loc="4.507">ἀγρόμεναι λιμναῖον ὑπὸ στόμα καὶ δονακῆας</TextUnit>
    <TextUnit id="2640" loc="4.508">ὑδρηλοὺς ὠδῖνος ἐπαλγέος ἐμνήσαντο:</TextUnit>
    <TextUnit id="2641" loc="4.509">καὶ τὰ μὲν ὅσσα κίχωσι μεταδρομάδην κατέδουσιν</TextUnit>
    <TextUnit id="2642" loc="4.510">ὠά, τὰ δ' ἐν δονάκεσσι καὶ ἐν σχοίνοισι μένοντα</TextUnit>
    <TextUnit id="2643" loc="4.511">πηλαμύδων ἀγέλας ὥρῃ τέκεν: αἱ δ' ὅτε κῦμα</TextUnit>
    <TextUnit id="2644" loc="4.512">πρῶτον ἐπιψαίρωσι πόροιο τε πειρήσωνται,</TextUnit>
    <TextUnit id="2645" loc="4.513">ξεῖνον ἁλὸς σπεύδουσι μετὰ πλόον, οὐδ' ἐθέλουσι</TextUnit>
    <TextUnit id="2646" loc="4.514">μίμνειν ἔνθ' ἐγένοντο καὶ ἠβαιαί περ ἐοῦσαι.</TextUnit>
    <TextUnit id="2647" loc="4.515">Θρηΐκιος δέ τίς ἐστιν ἁλὸς πόρος, ὅντε βάθιστον</TextUnit>
    <TextUnit id="2648" loc="4.516">φασὶ Ποσειδάωνος ἐνὶ κλήροισι τετύχθαι:</TextUnit>
    <TextUnit id="2649" loc="4.517">ἐκ τοῦ καί τε Μέλας κικλήσκεται, οὐδέ ἑ λάβροι</TextUnit>
    <TextUnit id="2650" loc="4.518">λίην οὐδ' ὑπέροπλοι ἐπιθρώσκουσιν ἀῆται:</TextUnit>
    <TextUnit id="2651" loc="4.519">ἐν δ' ἄρα οἱ κευθμῶνες ὑποβρύχιοι πεφύασι</TextUnit>
    <TextUnit id="2652" loc="4.520">κοῖλοι, πηλώεντες, ἀθέσφατοι, οἷς ἔνι πολλὰ</TextUnit>
    <TextUnit id="2653" loc="4.521">τίκτεται, ἠβαιοῖσιν ὅς' ἰχθύσι δαῖτας ὀφέλλει.</TextUnit>
    <TextUnit id="2654" loc="4.522">ἔνθα καὶ ἀρτιγόνοισι πέλει πρώτιστα κέλευθα</TextUnit>
    <TextUnit id="2655" loc="4.523">πηλαμύδων ἑσμοῖσιν, ἐπεὶ περιώσιον ἄλλων</TextUnit>
    <TextUnit id="2656" loc="4.524">εἰναλίων φρίσσουσι δυσαέα χείματος ὁρμήν:</TextUnit>
    <TextUnit id="2657" loc="4.525">χεῖμα δὲ πηλαμύδεσσιν ἀπαμβλύνει φάος ὄσσων.</TextUnit>
    <TextUnit id="2658" loc="4.526">ἔνθα δ' ἐν εὐρωποῖσιν ἁλὸς λαγόνεσσι πεσοῦσαι</TextUnit>
    <TextUnit id="2659" loc="4.527">αὔτως δηθύνουσιν, ἀεξόμεναι δὲ μένουσι</TextUnit>
    <TextUnit id="2660" loc="4.528">λαρὸν ἔαρ: τῇ δέ σφι καὶ ἵμερος ἄνεται εὐνῆς:</TextUnit>
    <TextUnit id="2661" loc="4.529">πλησάμεναι δὲ τόκοιο παλίμποροι αὖτις ἵενται</TextUnit>
    <TextUnit id="2662" loc="4.530">πατρῷον μετὰ κῦμα, μόγον δ' ἀπὸ γαστρὸς ἔθεντο.</TextUnit>
    <TextUnit id="2663" loc="4.531">τὰς δ' ἤτοι Μέλανος μὲν ὑπὲρ βαθὺ λαῖτμα πόροιο</TextUnit>
    <TextUnit id="2664" loc="4.532">Θρήϊκες ἀγρώσσουσιν ἀπηνέϊ χείματος ὥρῃ,</TextUnit>
    <TextUnit id="2665" loc="4.533">θήρην ἀργαλέην καὶ ἀτερπέα, δηϊοτῆτος</TextUnit>
    <TextUnit id="2666" loc="4.534">θεσμὸν ὑφ' αἱματόεντα καὶ ἄγριον αἶσαν ὀλέθρου.</TextUnit>
    <TextUnit id="2667" loc="4.535">ἔστι τις οὐ δολιχὴ μὲν ἀτὰρ πάχος ὅττι μεγίστη,</TextUnit>
    <TextUnit id="2668" loc="4.536">μῆκος ὅσον πῆχυς, στιβαρὴ δοκίς: ἐν δέ οἱ ἄκρῃ</TextUnit>
    <TextUnit id="2669" loc="4.537">πολλὴ μὲν μολίβοιο χύσις, πολλαὶ δὲ σιδήρου</TextUnit>
    <TextUnit id="2670" loc="4.538">αἰχμαὶ τριγλώχινες ἐπασσύτεραι πεφύασι:</TextUnit>
    <TextUnit id="2671" loc="4.539">πεῖσμα δέ μιν περίμηκες ἐΰπλοκον ἀμφιβέβηκε.</TextUnit>
    <TextUnit id="2672" loc="4.540">δουρὶ δ' ἀναπλώσαντες, ἁλὸς πόρος ἔνθα βάθιστος,</TextUnit>
    <TextUnit id="2673" loc="4.541">ἐς βυθὸν ἠερόεντα περικρατὲς ἧκαν ἔνερθε</TextUnit>
    <TextUnit id="2674" loc="4.542">πυθμένος εἰλατίνου κρατερὸν σθένος: αἶψα δὲ ῥιπῇ</TextUnit>
    <TextUnit id="2675" loc="4.543">σπερχόμενον, μολίβῳ τε καταρρεπὲς ἠδὲ σιδήρῳ,</TextUnit>
    <TextUnit id="2676" loc="4.544">σεύεται ἐς νεάτας ῥίζας ἁλός, ἔνθ' ἀμενηναῖς</TextUnit>
    <TextUnit id="2677" loc="4.545">πηλαμύσι προὔτυψεν ἐν ἰλύσι πεπτηυίαις:</TextUnit>
    <TextUnit id="2678" loc="4.546">σὺν δ' ἕλε σύν τ' ἐτόρησεν ὅσον κίχε δειλὸν ὅμιλον.</TextUnit>
    <TextUnit id="2679" loc="4.547">οἱ δὲ θοῶς ἀνέρυσσαν ἐληλαμένας περὶ χαλκῷ</TextUnit>
    <TextUnit id="2680" loc="4.548">παλλομένας ἐλεεινὰ σιδηρείῃς ὀδύνῃσι.</TextUnit>
    <TextUnit id="2681" loc="4.549">τὰς δέ τις εἰσορόων καί κεν θρασυκάρδιος ἀνὴρ</TextUnit>
    <TextUnit id="2682" loc="4.550">οἰκτείραι θήρης τε δυσαγρέος ἠδὲ μόροιο:</TextUnit>
    <TextUnit id="2683" loc="4.551">τῆς μὲν γὰρ λαγόνεσσιν ἐλήλατο δουρὸς ἀκωκή,</TextUnit>
    <TextUnit id="2684" loc="4.552">τῆς δὲ κάρη ξυνέπειρε θοὸν βέλος, ἡ δ' ὑπὲρ οὐρὴν</TextUnit>
    <TextUnit id="2685" loc="4.553">οὔτασται, νηδὺν δ' ἑτέρης, ἄλλης δ' ἕλε νῶτα</TextUnit>
    <TextUnit id="2686" loc="4.554">δριμὺς ἄρης, ἄλλη δὲ μέσον κενεῶνα πέπαρται.</TextUnit>
    <TextUnit id="2687" loc="4.555">ὡς δ' ὁπότε, κρινθέντος ἐνυαλίοιο κυδοιμοῦ,</TextUnit>
    <TextUnit id="2688" loc="4.556">δουριφάτους κονίης τε καὶ αἵματος ἐξανελόντες</TextUnit>
    <TextUnit id="2689" loc="4.557">εὐνὴν ἐς πυρόεσσαν ἑοὶ στέλλωσιν ἑταῖροι</TextUnit>
    <TextUnit id="2690" loc="4.558">μυρόμενοι: τὰ δὲ πολλὰ καὶ αἰόλα σώμασι νεκρῶν</TextUnit>
    <TextUnit id="2691" loc="4.559">ἕλκεα παντοῖαί τε βολαὶ πλήθουσιν ̓́Αρηος:</TextUnit>
    <TextUnit id="2692" loc="4.560">ὣς καὶ πηλαμύδεσσιν ἐπιπρέπει ἕλκεα πάντῃ,</TextUnit>
    <TextUnit id="2693" loc="4.561">εἴδωλον πολέμοιο, φίλον γε μὲν ἀσπαλιεῦσιν.</TextUnit>
    <TextUnit id="2694" loc="4.562">ἄλλοι δ' αὖ κούφοισι λίνοις ἕλον ἔθνε' ἀφαυρῶν</TextUnit>
    <TextUnit id="2695" loc="4.563">πηλαμύδων: αἰεὶ γὰρ ἀνὰ κνέφας, ὅττι κεν ἅλμῃ</TextUnit>
    <TextUnit id="2696" loc="4.564">ἐμπίπτῃ, τρομέουσι, φόβον δ' ὀρφναῖον ἔχουσιν:</TextUnit>
    <TextUnit id="2697" loc="4.565">ὄρφνῃ δ' ἀγρώσσονται, ἀτυζόμεναι κατὰ βένθος.</TextUnit>
    <TextUnit id="2698" loc="4.566">δίκτυα γὰρ μάλα κοῦφα λίνων στήσαντες ἐλαφρῶν</TextUnit>
    <TextUnit id="2699" loc="4.567">κυκλόσε δινεύουσι, βίῃ θείνοντες ἐρετμοῖς</TextUnit>
    <TextUnit id="2700" loc="4.568">νῶτον ἁλός, κοντοῖς τε καταΐγδην κτυπέουσιν:</TextUnit>
    <TextUnit id="2701" loc="4.569">αἱ δ' ὑπό μαρμαρυγῆς ταχυήρεος ἠδ' ὁμάδοιο</TextUnit>
    <TextUnit id="2702" loc="4.570">φυζαλέαι θρώσκουσι, λίνου δ' εἰς κόλπον ἵενται</TextUnit>
    <TextUnit id="2703" loc="4.571">ἀτρέμας ἑστηῶτος, ὀιόμεναι σκέπας εἶναι,</TextUnit>
    <TextUnit id="2704" loc="4.572">νήπιαι, αἳ δούποιο φόβῳ μόρον εἰσεπέρησαν.</TextUnit>
    <TextUnit id="2705" loc="4.573">ἔνθ' οἱ μὲν σχοίνοισιν ἐπισπέρχους' ἑκάτερθε,</TextUnit>
    <TextUnit id="2706" loc="4.574">δίκτυον ἐξερύοντες ἐπ' ᾐόνας: αἱ δ' ὁρόωσαι</TextUnit>
    <TextUnit id="2707" loc="4.575">σχοίνους κινυμένας, ἀνεμώλια δείματ' ἔχουσαι,</TextUnit>
    <TextUnit id="2708" loc="4.576">εἰλόμεναι πτήσσουσι καὶ ἀθρόαι ἐσπείρηνται.</TextUnit>
    <TextUnit id="2709" loc="4.577">πολλά κεν ἀγραίοισι τότ' ἀρήσαιτο θεοῖσι</TextUnit>
    <TextUnit id="2710" loc="4.578">δικτυβόλος, μήτ' οὖν τι θορεῖν ἔκτοσθε λίνοιο,</TextUnit>
    <TextUnit id="2711" loc="4.579">μήτε τι κινύμενον δεῖξαι πόρον: ἢν γὰρ ἴδωνται</TextUnit>
    <TextUnit id="2712" loc="4.580">πηλαμύδες, τάχα πᾶσαι ὑπὲρ κούφοιο λίνοιο</TextUnit>
    <TextUnit id="2713" loc="4.581">ἐς βυθὸν ἀΐσσουσι καὶ ἄπρηκτον λίπον ἄγρην.</TextUnit>
    <TextUnit id="2714" loc="4.582">εἰ δ' οὔ σφι μακάρων τις ἁλιπλάγκτων νεμεσήσει,</TextUnit>
    <TextUnit id="2715" loc="4.583">πολλάκι καὶ τραφερῆς ὑπὲρ ᾐόνος ἑλκυσθεῖσαι</TextUnit>
    <TextUnit id="2716" loc="4.584">ἔξαλοι οὐκ ἐθέλουσι λιπεῖν λίνον, ἀλλ' ἐνέχονται,</TextUnit>
    <TextUnit id="2717" loc="4.585">αὐτὴν μήρινθον πολυδινέα πεφρικυῖαι.</TextUnit>
    <TextUnit id="2718" loc="4.586">ὧδε καὶ ἐν ξυλόχοισιν ὀρέστεροι ἀγρευτῆρες</TextUnit>
    <TextUnit id="2719" loc="4.587">εἷλον ἀναλκείην ἐλάφων εὐαγρέϊ τέχνῃ,</TextUnit>
    <TextUnit id="2720" loc="4.588">μηρίνθῳ στέψαντες ἅπαν δρίος: ἀμφὶ δὲ κούφων</TextUnit>
    <TextUnit id="2721" loc="4.589">ὀρνίθων δήσαντο θοὰ πτερά: ταὶ δ' ἐσορῶσαι</TextUnit>
    <TextUnit id="2722" loc="4.590">ἠλέματα πτώσσουσι κενὸν φόβον, οὐδὲ πελάσσαι</TextUnit>
    <TextUnit id="2723" loc="4.591">μαψιδίως πτερύγεσσιν ἀτυζόμεναι μεμάασιν,</TextUnit>
    <TextUnit id="2724" loc="4.592">εἰσόκε θηρητῆρες ἐπαΐξαντες ἕλωσι.</TextUnit>
    <TextUnit id="2725" loc="4.593">καὶ μέν τις δύπτης ἁλίων εὐμήχανος ἔργων</TextUnit>
    <TextUnit id="2726" loc="4.594">νόσφι δόλου παλάμῃσιν ἐπαΐξας ἕλεν αὐταῖς</TextUnit>
    <TextUnit id="2727" loc="4.595">ἰχθῦς, ἠΰτε χέρσον ἀμειβόμενος πόρον ἅλμης,</TextUnit>
    <TextUnit id="2728" loc="4.596">σαργόν τε τρέσσαντα φόβῳ δειλήν τε σκίαιναν.</TextUnit>
    <TextUnit id="2729" loc="4.597">σαργοὶ μὲν δείσαντες ἀολλέες ἐς μυχὸν ἅλμης</TextUnit>
    <TextUnit id="2730" loc="4.598">εἰλόμενοι πτήσσουσιν, ἐπ' ἀλλήλαις δὲ κέχυνται,</TextUnit>
    <TextUnit id="2731" loc="4.599">δόχμιαι ἀμφιπεσόντες, ἀναφρίσσουσι δ' ἀκάνθαις</TextUnit>
    <TextUnit id="2732" loc="4.600">νῶτα μετακλίνοντες, ἅτε σκολόπεσσιν ἁπάντῃ</TextUnit>
    <TextUnit id="2733" loc="4.601">φραξάμενοι πυκινῇσι περίδρομον ἕρκος ἀλωῆς</TextUnit>
    <TextUnit id="2734" loc="4.602">ἀγρονόμοι, σίντῃσι μέγαν πόνον: οὐδέ κεν ἄν τις</TextUnit>
    <TextUnit id="2735" loc="4.603">ἐσβαίη: σκῶλοι γὰρ ἐρητύουσι κέλευθα:</TextUnit>
    <TextUnit id="2736" loc="4.604">ὣς κείνοις οὐκ ἄν τις ἐνιχρίμψειεν ἑτοίμως,</TextUnit>
    <TextUnit id="2737" loc="4.605">οὐδ' ἐπὶ χεῖρα βάλοι: περὶ γὰρ φρίσσουσι κελαιναὶ</TextUnit>
    <TextUnit id="2738" loc="4.606">πρόκροσσαι πυκινῇσιν ὑπὸ σταλίκεσσιν ἄκανθαι.</TextUnit>
    <TextUnit id="2739" loc="4.607">ἀλλά τις ἰδμοσύνῃσιν ἀνὴρ ὑπὸ κεύθεα πόντου</TextUnit>
    <TextUnit id="2740" loc="4.608">ἐσσυμένως δύοιτο, περιφράζοιτο δὲ πάντῃ</TextUnit>
    <TextUnit id="2741" loc="4.609">σαργούς, ἔνθα κάρη τε καὶ οὐραίη κλίσις αὐτῶν:</TextUnit>
    <TextUnit id="2742" loc="4.610">χεῖρα δ' ὑπὲρ κεφαλῇσι βαλὼν καθύπερθεν ἀκάνθας</TextUnit>
    <TextUnit id="2743" loc="4.611">ἦκα καταρρέξειεν ἐπικλίνοι τε πιέζων:</TextUnit>
    <TextUnit id="2744" loc="4.612">οἱ δ' αὔτως μίμνουσιν ἀρηρότες ἀλλήλοισιν</TextUnit>
    <TextUnit id="2745" loc="4.613">ἀστεμφεῖς, προβολῇσι πεποιθότες ὀξείῃσιν:</TextUnit>
    <TextUnit id="2746" loc="4.614">ἔνθα δύω παλάμῃσιν ἀνὴρ ἑκάτερθεν ἀείρας</TextUnit>
    <TextUnit id="2747" loc="4.615">αὖτις ἀναπλώει τελέσας πανεπίκλοπον ἔργον.</TextUnit>
    <TextUnit id="2748" loc="4.616">πετραίην δὲ σκίαιναν ἐπὴν φόβος ἦτορ ἵκηται,</TextUnit>
    <TextUnit id="2749" loc="4.617">ἐσσυμένως σπιλάδεσσιν ἐπέσσυτο καί τινα κοίλην</TextUnit>
    <TextUnit id="2750" loc="4.618">χειὴν εἰσεπέρησε περίδρομον ἠὲ χαράδρην,</TextUnit>
    <TextUnit id="2751" loc="4.619">ἢ ποίαις ἁλίῃσιν ὑπέδραμεν, ἠὲ καὶ ὑγροῖς</TextUnit>
    <TextUnit id="2752" loc="4.620">φύκεσιν: οὐ γάρ οἵ τι μέλει σκέπας, οἷον ἅπασαν</TextUnit>
    <TextUnit id="2753" loc="4.621">δεξάμενον ῥύσαιτο, κάρη δ' ἄρα δίζεται οἶον</TextUnit>
    <TextUnit id="2754" loc="4.622">φράξασθαι, κεφαλὴν δὲ κατακρύψασα καὶ ὄσσε</TextUnit>
    <TextUnit id="2755" loc="4.623">ἔλπεται οὐχ ὁρόωσα λαθεῖν ὁρόωντος ἐφορμήν.</TextUnit>
    <TextUnit id="2756" loc="4.624">ὡς δέ τις ὠμηστῆρος ἐπεσσυμένοιο λέοντος</TextUnit>
    <TextUnit id="2757" loc="4.625">βουβαλὶς ἐν λόχμῃσι κάτω τρέψασα κάρηνον</TextUnit>
    <TextUnit id="2758" loc="4.626">μαψιδίην φυλακὴν προτιβάλλεται, οὔθ' ὁράασθαι</TextUnit>
    <TextUnit id="2759" loc="4.627">ἔλπεται, εἰσόκε δή μιν ἐπαΐξας ὀλοὸς θὴρ</TextUnit>
    <TextUnit id="2760" loc="4.628">δαρδάψῃ: τῆς δ' ἦτορ ὁμοίϊον, οὐδὲ κάρηνον</TextUnit>
    <TextUnit id="2761" loc="4.629">ἀγκλινει, δοκέει δὲ καὶ ὀλλυμένη περ ἀλύξαι.</TextUnit>
    <TextUnit id="2762" loc="4.630">τοῖα δὲ καὶ Λιβύης πτερόεν βοτὸν ἀγκυλόδειρον</TextUnit>
    <TextUnit id="2763" loc="4.631">νήπια τεχνάζει: μελέη δέ οἱ ἔπλετο τέχνη:</TextUnit>
    <TextUnit id="2764" loc="4.632">ὣς ἀταλὴ μελέῃσιν ὑπ' ἐλπωρῇσι σκίαινα</TextUnit>
    <TextUnit id="2765" loc="4.633">κέκρυπται: τάχα γάρ μιν ἐρυσσάμενος παλάμῃσιν</TextUnit>
    <TextUnit id="2766" loc="4.634">ἀγρευτὴρ ἀνέδυ τε καὶ ἀφραίνουσαν ἔφηνε.</TextUnit>
    <TextUnit id="2767" loc="4.635">τόσσα μὲν ἰχθυβόλων ἐδάην ἁλιεργέα τέχνης</TextUnit>
    <TextUnit id="2768" loc="4.636">δήνεα, καὶ τόσσοισιν ἐπ' ἰχθύσι πικρὸν ὄλεθρον:</TextUnit>
    <TextUnit id="2769" loc="4.637">τοὺς δ' ἄλλους ξύμπαντας ὁμοίϊος αἶσα κιχάνει</TextUnit>
    <TextUnit id="2770" loc="4.638">κύρτων τ' ἀγκίστρων τε βαθυπλεκέος τε λίνοιο</TextUnit>
    <TextUnit id="2771" loc="4.639">ῥιπῆς τε τριόδοντος, ὅς' ἀνδράσιν ἔντεα τέχνης.</TextUnit>
    <TextUnit id="2772" loc="4.640">τοὺς μὲν ὑπηματίους, τοὺς δ' ἕσπερος εἷλε δαμέντας,</TextUnit>
    <TextUnit id="2773" loc="4.641">εὖτ' ἂν ὑπὸ πρῶτον νυκτὸς κνέφας ἀσπαλιῆες</TextUnit>
    <TextUnit id="2774" loc="4.642">πυρσὸν ἀναψάμενοι, γλαφυρὸν σκάφος ἰθύνοντες,</TextUnit>
    <TextUnit id="2775" loc="4.643">ἰχθύσιν ἀτρεμέουσιν ἀείδελον αἶσαν ἄγωσιν.</TextUnit>
    <TextUnit id="2776" loc="4.644">ἔνθ' οἱ μέν πεύκης λιπαρῇ φλογὶ καγχαλόωντες</TextUnit>
    <TextUnit id="2777" loc="4.645">ἀμφ' ἀκάτῳ θύνουσι, κακὸν δ' ἴδον ἑσπέριον πῦρ,</TextUnit>
    <TextUnit id="2778" loc="4.646">ῥιπῆς τριγλώχινος ἀμειλίκτοιο τυχόντες.</TextUnit>
    <TextUnit id="2779" loc="4.647">ἔστι δέ τις θήρης ἕτερος νόμος ἰχθυβόλοισι</TextUnit>
    <TextUnit id="2780" loc="4.648">φαρμάκταις, οἳ λυγρὸν ἐπ' ἰχθύσι μητίσαντο</TextUnit>
    <TextUnit id="2781" loc="4.649">φάρμακον, ὠκύμορον δὲ τέλος νεπόδεσσιν ἔθηκαν.</TextUnit>
    <TextUnit id="2782" loc="4.650">οἱ δ' ἤτοι πρῶτον μὲν ἐπασσυτέραις βολίδεσσι</TextUnit>
    <TextUnit id="2783" loc="4.651">κοντῶν τε ῥιπῇσι καὶ αἰκίῃσιν ἐρετμῶν</TextUnit>
    <TextUnit id="2784" loc="4.652">εἱλεῦσιν νεπόδων δειλὰς στίχας εἰς ἕνα χῶρον</TextUnit>
    <TextUnit id="2785" loc="4.653">κοιλοφυῆ, κευθμῶσιν ὑπαγνύμενον θαμέεσσιν:</TextUnit>
    <TextUnit id="2786" loc="4.654">ἔνθ' οἱ μὲν δύνουσιν ὑπὸ γλαφυρῇς σπιλάδεσσι,</TextUnit>
    <TextUnit id="2787" loc="4.655">τοὶ δὲ περιστήσαντο λίνων εὐερκέα πάντῃ</TextUnit>
    <TextUnit id="2788" loc="4.656">δίκτυα κυκλώσαντες, ἅτ' ἀνδράσι δυσμενέεσσι</TextUnit>
    <TextUnit id="2789" loc="4.657">διπλὰ περιπροβαλόντες ἀνάρσια τείχεα πέτρης.</TextUnit>
    <TextUnit id="2790" loc="4.658">καὶ τότ' ἀνὴρ ἄργιλον ὁμοῦ πίειραν ἀείρας</TextUnit>
    <TextUnit id="2791" loc="4.659">ῥίζαν θ', ἣν κυκλάμινον ἐφήμισαν ἰητῆρες,</TextUnit>
    <TextUnit id="2792" loc="4.660">μίξας ἐν παλάμῃσι δύω φυρήσατο μάζας:</TextUnit>
    <TextUnit id="2793" loc="4.661">πόντῳ δ' ἐγκατέπαλτο λίνων ὕπερ, ἀμφὶ δ' ἄρ' αὐταῖς</TextUnit>
    <TextUnit id="2794" loc="4.662">κοιλάσι καὶ θαλάμῃσι δυσαέα φάρμακ' ἄλειψε</TextUnit>
    <TextUnit id="2795" loc="4.663">χρίσματος ἐχθοδοποῖο καὶ ἐξεμίηνε θάλασσαν.</TextUnit>
    <TextUnit id="2796" loc="4.664">καὶ τὸν μὲν παλίνορσον ὀλέθρια φαρμάξαντα</TextUnit>
    <TextUnit id="2797" loc="4.665">δέξατο ναῦς: τοὺς δ' αἶψα κακὴ καὶ ἀνάρσιος ὀδμὴ</TextUnit>
    <TextUnit id="2798" loc="4.666">πρῶτα μὲν ἐν θαλάμῃσιν ἱκάνεται: ἀχλύϊ δ' ὄσσε</TextUnit>
    <TextUnit id="2799" loc="4.667">καὶ κεφαλὴ καὶ γυῖα βαρύνεται, οὐδὲ δύνανται</TextUnit>
    <TextUnit id="2800" loc="4.668">μίμνειν ἐν κευθμῶσιν, ἀτυζόμενοι δὲ χέονται</TextUnit>
    <TextUnit id="2801" loc="4.669">ἐκτὸς ἀπὸ σπιλάδων: ἡ δέ σφισι πουλὺ θάλασσα</TextUnit>
    <TextUnit id="2802" loc="4.670">πικροτέρη: τοῖον γὰρ ἐν οἴδμασι πῆμα πέφυρται.</TextUnit>
    <TextUnit id="2803" loc="4.671">οἱ δ' ὥστ' οἰνοβαρεῖς, ὀλοῇ μεθύοντες ἀϋτμῇ,</TextUnit>
    <TextUnit id="2804" loc="4.672">πάντῃ δινεύουσι καὶ οὔποθι χῶρον ἔχουσι</TextUnit>
    <TextUnit id="2805" loc="4.673">λειπόμενον κακότητος, ἐπαΐγδην δὲ λίνοισι</TextUnit>
    <TextUnit id="2806" loc="4.674">σπερχόμενοι πίπτουσι, διεκθορέειν μεμαῶτες:</TextUnit>
    <TextUnit id="2807" loc="4.675">ἀλλ' οὔ τις χαλεπῆς ἄτης λύσις οὐδ' ἀλεωρή:</TextUnit>
    <TextUnit id="2808" loc="4.676">πολλῇ δὲ ῥιπῇ τε καὶ ἅλματι κυμαίνονται</TextUnit>
    <TextUnit id="2809" loc="4.677">τειρόμενοι: τὸ δὲ πολλὸν ἐπιτρέχει ̓Αμφιτρίτῃ</TextUnit>
    <TextUnit id="2810" loc="4.678">ὀλλυμένων φύσημα, τό τ' ἰχθύσιν ἔπλετο δειλοῖς</TextUnit>
    <TextUnit id="2811" loc="4.679">οἰμωγή: τοὶ δ' ἐκτὸς ἐπ' ἄλγεσιν ἀσπαλιῆες</TextUnit>
    <TextUnit id="2812" loc="4.680">τερπόμενοι μίμνουσιν ἀκηδέες, εἰσόκε σιγὴ</TextUnit>
    <TextUnit id="2813" loc="4.681">πόντον ἕλῃ, φλοίσβου τε καὶ ἀργαλέοιο κυδοιμοῦ</TextUnit>
    <TextUnit id="2814" loc="4.682">παύσωνται, στονόεσσαν ἀποπνεύσαντες ἀϋτμήν.</TextUnit>
    <TextUnit id="2815" loc="4.683">καὶ τότ' ἀπειρέσιον νεκύων ἐρύουσιν ὅμιλον</TextUnit>
    <TextUnit id="2816" loc="4.684">ξυνῷ τεθνηῶτας ὁμοῦ λωβήτορι πότμῳ.</TextUnit>
    <TextUnit id="2817" loc="4.685">ὡς δ' ὅτε δυσμενέεσσιν ἐπιστήσωνται ̓́Αρηα,</TextUnit>
    <TextUnit id="2818" loc="4.686">φροῦδον ἐελδόμενοι ῥαῖσαι πόλιν, οὐδ' ἀνιεῖσι</TextUnit>
    <TextUnit id="2819" loc="4.687">πήματα βουλεύοντες ἐπί σφισιν, ἀλλὰ καὶ ὕδωρ</TextUnit>
    <TextUnit id="2820" loc="4.688">κρηνάων φάρμαξαν ὀλέθριον: οἱ δ' ἐπὶ πύργοις</TextUnit>
    <TextUnit id="2821" loc="4.689">λιμῷ τ' ἀργαλέῳ καὶ ὀϊζύϊ μοχθίζοντες</TextUnit>
    <TextUnit id="2822" loc="4.690">ὕδατί τ' ἐχθοδοπῷ στυγερὸν καὶ ἀεικέα πότμον</TextUnit>
    <TextUnit id="2823" loc="4.691">ὄλλυνται, νεκύων δὲ πόλις πέπληθεν ἅπασα:</TextUnit>
    <TextUnit id="2824" loc="4.692">ὣς οἱ λευγαλέῳ τε μόρῳ καὶ ἀδευκέϊ πότμῳ</TextUnit>
    <TextUnit id="2825" loc="4.693">ἀνδράσι φαρμάκτῃσιν ὑποδμηθέντες ὄλοντο.</TextUnit>
    <TextUnit id="2826" loc="5.1">ἔνθεν ἔπειτ' ἀΐων τεκμαίρεο, κοίρανε γαίης,</TextUnit>
    <TextUnit id="2827" loc="5.2">ὡς οὐδὲν μερόπεσσιν ἀμήχανον, οὐκ ἐνὶ γαίῃ</TextUnit>
    <TextUnit id="2828" loc="5.3">μητρὶ καμεῖν, οὐ κόλπον ἀν' εὐρώεντα θαλάσσης:</TextUnit>
    <TextUnit id="2829" loc="5.4">ἀλλά τις ἀτρεκέως ἰκέλην μακάρεσσι γενέθλην</TextUnit>
    <TextUnit id="2830" loc="5.5">ἀνθρώπους ἀνέφυσε, χερείονα δ' ὤπασεν ἀλκήν,</TextUnit>
    <TextUnit id="2831" loc="5.6">εἴτ' οὖν ̓Ιαπετοῖο γένος, πολυμῆτα Προμηθεύς,</TextUnit>
    <TextUnit id="2832" loc="5.7">ἀντωπὸν μακάρεσσι κάμεν γένος, ὕδατι γαῖαν</TextUnit>
    <TextUnit id="2833" loc="5.8">ξυνώσας, κραδίην δὲ θεῶν ἔχρισεν ἀλοιφῇ,</TextUnit>
    <TextUnit id="2834" loc="5.9">εἴτ' ἄρα καὶ λύθροιο θεορρύτου ἐκγενόμεσθα</TextUnit>
    <TextUnit id="2835" loc="5.10">Τιτήνων: οὐ γάρ τι πέλει καθυπέρτερον ἀνδρῶν</TextUnit>
    <TextUnit id="2836" loc="5.11">νόσφι θεῶν: μούνοισι δ' ὑπείξομεν ἀθανάτοισιν.</TextUnit>
    <TextUnit id="2837" loc="5.12">ὅσσους μὲν κατ' ὄρεσφι βίην ἄτρεστον ἔχοντας</TextUnit>
    <TextUnit id="2838" loc="5.13">θῆρας ὑπερφιάλους βροτὸς ἔσβεσεν: ὅσσα δὲ φῦλα</TextUnit>
    <TextUnit id="2839" loc="5.14">οἰωνῶν νεφέλῃσι καὶ ἠέρι δινεύοντα</TextUnit>
    <TextUnit id="2840" loc="5.15">εἷλε, χαμαίζηλόν περ ἔχων δέμας: οὐδὲ λέοντα</TextUnit>
    <TextUnit id="2841" loc="5.16">ῥύσατ' ἀγηνορίη δμηθήμεναι, οὐδ' ἐσάωσεν</TextUnit>
    <TextUnit id="2842" loc="5.17">αἰετὸν ἠνεμόεις πτερύγων ῥόθος, ἀλλὰ καὶ ̓Ινδὸν</TextUnit>
    <TextUnit id="2843" loc="5.18">θῆρα κελαινόρινον ὑπέρβιον ἄχθος ἀνάγκῃ</TextUnit>
    <TextUnit id="2844" loc="5.19">κλῖναν ἐπιβρίσαντες, ὑπὸ ζεύγλῃσι δ' ἔθηκαν</TextUnit>
    <TextUnit id="2845" loc="5.20">οὐρήων ταλαεργὸν ἔχειν πόνον ἑλκυστῆρα.</TextUnit>
    <TextUnit id="2846" loc="5.21">κήτεα δ' ὅσσα πέλωρα Ποσειδάωνος ἐναύλοις</TextUnit>
    <TextUnit id="2847" loc="5.22">ἐντρέφεται, τὰ μὲν οὔτι χερείονα φημὶ θάλασσαν</TextUnit>
    <TextUnit id="2848" loc="5.23">τίκτειν ὠμοφάγων τεκέων χθονός, ἀλλὰ καὶ ἀλκὴν</TextUnit>
    <TextUnit id="2849" loc="5.24">καὶ μέγεθος προβέβηκεν ἀναιδέα δείματα πόντου.</TextUnit>
    <TextUnit id="2850" loc="5.25">ἔστιν ἐν ἠπείρῳ χελύων γένος, οὐδέ τιν' ἀλκὴν</TextUnit>
    <TextUnit id="2851" loc="5.26">οὐδ' ἄτην ἴσασι: θαλασσαίῃ δὲ χελώνῃ</TextUnit>
    <TextUnit id="2852" loc="5.27">οὐ μάλα θαρσαλέος τις ἐν οἴδμασιν ἀντιβολήσει.</TextUnit>
    <TextUnit id="2853" loc="5.28">εἰσὶ δ' ἐνὶ τραφερῇ λάβροι κύνες, ἀλλὰ κύνεσσιν</TextUnit>
    <TextUnit id="2854" loc="5.29">εἰναλίοις οὐκ ἄν τις ἀναιδείην ἐρίσειε.</TextUnit>
    <TextUnit id="2855" loc="5.30">πορδαλίων γαίης ὀλοὸν δάκος, ἀλλὰ θαλάσσης</TextUnit>
    <TextUnit id="2856" loc="5.31">αἰνότερον. χέρσον μὲν ἐπιστείχουσιν ὕαιναι,</TextUnit>
    <TextUnit id="2857" loc="5.32">πολλῷ δ' ἐν ῥοθίοις κρυερώτεραι. οἱ μὲν ἔασι</TextUnit>
    <TextUnit id="2858" loc="5.33">κριοὶ μηλονόμων τιθασὸν βοτόν, οὐ δὲ θαλάσσης</TextUnit>
    <TextUnit id="2859" loc="5.34">κριοῖς μειλιχίοισι συνοίσεται, ὅς κε πελάσσῃ.</TextUnit>
    <TextUnit id="2860" loc="5.35">τίς δὲ τόσον χλούνης φορέει σθένος, ὅσσον ἄαπτοι</TextUnit>
    <TextUnit id="2861" loc="5.36">λάμναι; τίς δὲ λέοντος ἐνὶ φρεσὶν αἴθεται ἀλκή,</TextUnit>
    <TextUnit id="2862" loc="5.37">ὅσση ῥιγεδανῇσιν ἀνισώσαιτο ζυγαίναις;</TextUnit>
    <TextUnit id="2863" loc="5.38">φώκην δὲ βλοσυρὴν καὶ ἐπὶ χθονὶ χαιτήεσσαι</TextUnit>
    <TextUnit id="2864" loc="5.39">ἄρκτοι πεφρίκασι καὶ ἐς μόθον ἀντιόωσαι</TextUnit>
    <TextUnit id="2865" loc="5.40">δάμνανται: τοίοισι μέλει θήρεσσι θάλασσα.</TextUnit>
    <TextUnit id="2866" loc="5.41">ἀλλ' ἔμπης καὶ τοῖσιν ἐπεφράσσαντο βαρεῖαν</TextUnit>
    <TextUnit id="2867" loc="5.42">ἄτην ἡμερίων ἄμαχον γένος, ἐκ δ' ἁλιήων</TextUnit>
    <TextUnit id="2868" loc="5.43">ὄλλυνται, κήτειον ὅτ' ἐς μόθον ὁρμήσωνται.</TextUnit>
    <TextUnit id="2869" loc="5.44">τῶν ἐρέω θήρης βριθὺν πόνον: ἀλλ' ἀΐοιτε</TextUnit>
    <TextUnit id="2870" loc="5.45">εὐμενέται βασιλῆες, ̓Ολύμπια τείχεα γαίης.</TextUnit>
    <TextUnit id="2871" loc="5.46">κήτεα μεσσοπόροις μὲν ἐνιτρέφεται πελάγεσσι</TextUnit>
    <TextUnit id="2872" loc="5.47">πλεῖστά τε καὶ περίμετρα: τὰ δ' οὐκ ἀναδύεται ἅλμης</TextUnit>
    <TextUnit id="2873" loc="5.48">δηθάκις, ἀλλ' ὑπένερθεν ἔχει κρηπῖδα θαλάσσης</TextUnit>
    <TextUnit id="2874" loc="5.49">βριθοσύνῃ, μαιμᾷ δὲ βορῆς ἀζηχέϊ λύσσῃ</TextUnit>
    <TextUnit id="2875" loc="5.50">αἰεὶ πεινώοντα καὶ οὔποτε νηδύος αἰνῆς</TextUnit>
    <TextUnit id="2876" loc="5.51">μαργοσύνην ἀνιέντα: τί γὰρ τόσον ἔσσεται εἶδαρ,</TextUnit>
    <TextUnit id="2877" loc="5.52">ὅσσον ἐνιπλῆσαι γαστρὸς χάος, ὅσσον ἄαπτον</TextUnit>
    <TextUnit id="2878" loc="5.53">ἐς κόρον ἀμπαῦσαι κείνων γένυν; οἱ δὲ καὶ αὐτοὶ</TextUnit>
    <TextUnit id="2879" loc="5.54">ἀλλήλους ὀλέκουσι, χερείονα φέρτερος ἀλκῇ</TextUnit>
    <TextUnit id="2880" loc="5.55">πέφνων, ἀλλήλοις δὲ βορὴ καὶ δαῖτες ἔασι.</TextUnit>
    <TextUnit id="2881" loc="5.56">πολλάκι καὶ νήεσσιν ἄγει δέος ἀντιόωντα</TextUnit>
    <TextUnit id="2882" loc="5.57">ἑσπέριον κατὰ πόντον ̓Ιβηρικόν, ἔνθα μάλιστα</TextUnit>
    <TextUnit id="2883" loc="5.58">γείτονος ̓Ωκεανοῖο λελοιπότ' ἀθέσφατον ὕδωρ</TextUnit>
    <TextUnit id="2884" loc="5.59">εἰλεῖται, νήεσσιν ἐεικοσόροισιν ὁμοῖα.</TextUnit>
    <TextUnit id="2885" loc="5.60">πολλάκι δὲ πλαγχθέντα καὶ ᾐόνος ἐγγὺς ἱκάνει</TextUnit>
    <TextUnit id="2886" loc="5.61">ἀγχιβαθοῦς, ὅτε κέν τις ἐπί σφισιν ὁπλίζοιτο.</TextUnit>
    <TextUnit id="2887" loc="5.62">πᾶσι δ' ὑπερφυέεσσι πέλει θήρεσσι θαλάσσης</TextUnit>
    <TextUnit id="2888" loc="5.63">νόσφι κυνῶν βαρύγυια καὶ οὐκ εὔπρηκτα κέλευθα:</TextUnit>
    <TextUnit id="2889" loc="5.64">οὔτε γὰρ εἰσορόωσιν ἀπόπροθεν οὔτε θάλασσαν</TextUnit>
    <TextUnit id="2890" loc="5.65">πᾶσαν ἐπιστείχουσι βαρυνόμενοι μελέεσσιν</TextUnit>
    <TextUnit id="2891" loc="5.66">ἠλιβάτοις, μάλα δ' ὀψὲ κυλινδόμενοι φορέονται.</TextUnit>
    <TextUnit id="2892" loc="5.67">τοὔνεκα καὶ πάντεσσιν ὁμόστολος ἔρχεται ἰχθὺς</TextUnit>
    <TextUnit id="2893" loc="5.68">φαιὸς ἰδεῖν δολιχός τε δέμας, λεπτὴ δέ οἱ οὐρή,</TextUnit>
    <TextUnit id="2894" loc="5.69">ἔξοχος ὃς προπάροιθεν ἁλὸς πόρον ἡγεμονεύει</TextUnit>
    <TextUnit id="2895" loc="5.70">σημαίνων: τῷ καί μιν ἐφήμισαν ̔Ηγητῆρα.</TextUnit>
    <TextUnit id="2896" loc="5.71">κήτει δ' ἐκπάγλως κεχαρισμένος ἐστὶν ἑταῖρος</TextUnit>
    <TextUnit id="2897" loc="5.72">πομπός τε φρουρός τε: φέρει δέ μιν ᾗ κ' ἐθέλῃσι</TextUnit>
    <TextUnit id="2898" loc="5.73">ῥηϊδίως: κείνῳ γὰρ ἐφέσπεται ἰχθύϊ μούνῳ</TextUnit>
    <TextUnit id="2899" loc="5.74">πιστῷ πιστὸν ἔχων αἰεὶ νόον: ἐγγύθι δ' αὐτοῦ</TextUnit>
    <TextUnit id="2900" loc="5.75">στρωφᾶται, τανύει δὲ παρασχεδὸν ὀφθαλμοῖσιν</TextUnit>
    <TextUnit id="2901" loc="5.76">οὐρήν, ἥ οἱ ἕκαστα πιφαύσκεται, εἴτε τιν' ἄγρην</TextUnit>
    <TextUnit id="2902" loc="5.77">ἐστὶν ἑλεῖν, εἴτ' οὖν τι κορύσσεται ἐγγύθι πῆμα,</TextUnit>
    <TextUnit id="2903" loc="5.78">εἴτ' ὀλίγη πόντοιο πέλει χύσις, ἣν ἀλεείνειν</TextUnit>
    <TextUnit id="2904" loc="5.79">βέλτερον: αὐδήεσσα δ' ὅπως ἐνδείκνυται οὐρὴ</TextUnit>
    <TextUnit id="2905" loc="5.80">πάντα μάλ' ἀτρεκέως: τὸ δὲ πείθεται ὕδατος ἄχθος:</TextUnit>
    <TextUnit id="2906" loc="5.81">κεῖνος γὰρ πρόμαχός τε καὶ οὔατα καὶ φάος ἰχθὺς</TextUnit>
    <TextUnit id="2907" loc="5.82">θηρὶ πέλει: κείνῳ δ' ἀΐει, κείνῳ δὲ δέδορκεν,</TextUnit>
    <TextUnit id="2908" loc="5.83">ἡνί' ἐπιτρέψας σφετέρου βιότοιο φυλάσσειν.</TextUnit>
    <TextUnit id="2909" loc="5.84">ὡς δὲ πάϊς γενετῆρα παλαίτερον ἀμφαγαπάζει,</TextUnit>
    <TextUnit id="2910" loc="5.85">φροντίσι γηροκόμοισιν ἀπὸ θρεπτήρια τίνων,</TextUnit>
    <TextUnit id="2911" loc="5.86">τὸν δ' ἤδη μελέεσσι καὶ ὄμμασιν ἀδρανέοντα</TextUnit>
    <TextUnit id="2912" loc="5.87">ἐνδυκέως μεθέπων προσπτύσσεται, ἔν τε κελεύθοις</TextUnit>
    <TextUnit id="2913" loc="5.88">χεῖρ' ὀρέγων καί πᾶσιν ἐν ἔργμασιν αὐτὸς ἀμύνων:</TextUnit>
    <TextUnit id="2914" loc="5.89">πατρὶ δὲ γηράσκοντι νέον σθένος υἷες ἔασιν:</TextUnit>
    <TextUnit id="2915" loc="5.90">ὣς κεῖνος φιλότητι περιπτύσσει δάκος ἅλμης</TextUnit>
    <TextUnit id="2916" loc="5.91">ἰχθύς, ἠΰτε νῆα νέμων οἴηκι χαλινῷ.</TextUnit>
    <TextUnit id="2917" loc="5.92">ἦ πού οἱ γενεῆς πρώτης ἄπο σύμφυτον αἷμα</TextUnit>
    <TextUnit id="2918" loc="5.93">ἔλλαχεν, ἠέ μιν αὐτὸς ἑλὼν ἑταρίσσατο θυμῷ.</TextUnit>
    <TextUnit id="2919" loc="5.94">ὥς οὔτ' ἠνορίης οὔτ' εἴδεος ἔπλετ' ὄνειαρ</TextUnit>
    <TextUnit id="2920" loc="5.95">τόσσον, ὅσον πραπίδων: ἀλκὴ δ' ἀνεμώλιος ἄφρων:</TextUnit>
    <TextUnit id="2921" loc="5.96">καί τε μέγα βριάοντα κατέσβεσεν ἠδ' ἐσάωσε</TextUnit>
    <TextUnit id="2922" loc="5.97">βαιὸς ἀνὴρ εὔμητις: ἐπεὶ καὶ κῆτος ἄαπτον</TextUnit>
    <TextUnit id="2923" loc="5.98">ἀπλάτων μελέων ὀλίγον προτιβάλλεται ἰχθύν.</TextUnit>
    <TextUnit id="2924" loc="5.99">τοὔνεκά τις πάμπρωτον ἕλοι σκοπὸν ̔Ηγητῆρα</TextUnit>
    <TextUnit id="2925" loc="5.100">κεῖνον, ὑπ' ἀγκίστροιο βίῃ καὶ δαιτὶ δολώσας:</TextUnit>
    <TextUnit id="2926" loc="5.101">οὐ γάρ κε ζώοντος ἐπιβρίσας δαμάσαιο</TextUnit>
    <TextUnit id="2927" loc="5.102">κνώδαλον, οἰχομένου δὲ θοώτερος ἔσσετ' ὄλεθρος.</TextUnit>
    <TextUnit id="2928" loc="5.103">οὐ γὰρ ἔτ' οὔθ' ἅλμης ἰοειδέος οἶδε κέλευθα</TextUnit>
    <TextUnit id="2929" loc="5.104">ἀτρεκέως, οὐ πῆμα παρασχεδὸν ἐξαλέασθαι,</TextUnit>
    <TextUnit id="2930" loc="5.105">ἀλλ' αὔτως, ἅτε φορτὶς ὀλωλότος ἰθυντῆρος,</TextUnit>
    <TextUnit id="2931" loc="5.106">πλάζεται ἀπροφύλακτον, ἀμήχανον, ᾗ κεν ἄγῃσι</TextUnit>
    <TextUnit id="2932" loc="5.107">γλαυκὸν ὕδωρ, σκοτίοις δὲ καὶ ἀφράστοισι πόροισιν</TextUnit>
    <TextUnit id="2933" loc="5.108">ἐμφέρεται, χηρωθὲν ἀρηγόνος ἡνιόχοιο.</TextUnit>
    <TextUnit id="2934" loc="5.109">πολλάκι καὶ πέτρῃσι καὶ ἠϊόνεσσιν ἔκελσε</TextUnit>
    <TextUnit id="2935" loc="5.110">πλαζόμενον: τοίη οἱ ἐπ' ὄμμασι πέπταται ἀχλύς.</TextUnit>
    <TextUnit id="2936" loc="5.111">δή ῥα τότ' ὀτρηροῖσι νοήμασιν ἐς πόνον ἄγρης</TextUnit>
    <TextUnit id="2937" loc="5.112">ἰχθυβόλοι σπεύδουσιν, ἐπευξάμενοι μακάρεσσι</TextUnit>
    <TextUnit id="2938" loc="5.113">κητοφόνοις ἀλεγεινὸν ἑλεῖν τέρας ̓Αμφιτρίτης.</TextUnit>
    <TextUnit id="2939" loc="5.114">ὡς δ' ὅτε δυσμενέων βριαρὸς λόχος ἀντιβίοισι</TextUnit>
    <TextUnit id="2940" loc="5.115">λάθριος ἐμπελάσῃ, μεσάτην ἐπὶ νύκτα δοκεύσας,</TextUnit>
    <TextUnit id="2941" loc="5.116">εὕδοντας δ' ἐκίχησε φυλακτῆρας πρὸ πυλάων,</TextUnit>
    <TextUnit id="2942" loc="5.117">̓́Αρεος εὐμενέοντος, ἐνιπλήξας δ' ἐδάμασσεν:</TextUnit>
    <TextUnit id="2943" loc="5.118">ἔνθεν ἔπειτ' ἄκρην τε πόλιν καὶ τύρσιν ἐπ' αὐτὴν</TextUnit>
    <TextUnit id="2944" loc="5.119">θαρσαλέοι σπεύδουσι, πυρὸς βέλος, ἄστεος ἄτην,</TextUnit>
    <TextUnit id="2945" loc="5.120">δαλὸν ἐϋδμήτων μεγάρων ῥαιστῆρα φέροντες:</TextUnit>
    <TextUnit id="2946" loc="5.121">ὣς τότε θαρσαλέως ἁλιεὺς στρατὸς ἐγκονέουσιν</TextUnit>
    <TextUnit id="2947" loc="5.122">ἄφρακτον μετὰ θῆρα, πεφασμένου ἰθυντῆρος:</TextUnit>
    <TextUnit id="2948" loc="5.123">τοῦ δ' ἤτοι πρῶτον μὲν ἐνὶ φρεσὶ τεκμαίρονται</TextUnit>
    <TextUnit id="2949" loc="5.124">ἄχθος ὅσον μέγεθός τε: τὰ δ' ἔπλετο σήματα γυίων:</TextUnit>
    <TextUnit id="2950" loc="5.125">εἰ μὲν γὰρ πόντοιο κυλινδόμενον μετὰ δίναις</TextUnit>
    <TextUnit id="2951" loc="5.126">βαιὸν ὑπερτέλλοιτο ῥάχιν λοφιήν τε φαεῖνον</TextUnit>
    <TextUnit id="2952" loc="5.127">ἄκρην, ἦ μέγα κεῖνο καὶ ἔξοχον: οὐδὲ γὰρ αὐτὴ</TextUnit>
    <TextUnit id="2953" loc="5.128">ῥηϊδίως φορέει μιν ἀνοχλίζουσα θάλασσα:</TextUnit>
    <TextUnit id="2954" loc="5.129">εἰ δέ τι καὶ νώτοιο φαείνεται, οὐ τόσον ἄχθος</TextUnit>
    <TextUnit id="2955" loc="5.130">ἀγγέλλει: κοῦφαι γὰρ ἀφαυροτέροισι κέλευθοι.</TextUnit>
    <TextUnit id="2956" loc="5.131">τοῖσιν δ' ὁρμιὴ μὲν ἐπασσυτέραις ἀραρυῖα</TextUnit>
    <TextUnit id="2957" loc="5.132">θωμίγγων ξυνοχῇσι πολυστρεφέεσσι τέτυκται,</TextUnit>
    <TextUnit id="2958" loc="5.133">ὅσσος τε πρότονος νηὸς πέλει οὔτε βαθείης</TextUnit>
    <TextUnit id="2959" loc="5.134">οὔτ' ὀλίγης: μῆκος δὲ τιταίνεται ἄρκιον ἄγρῃ:</TextUnit>
    <TextUnit id="2960" loc="5.135">ἄγκιστρον δ' εὐεργὲς ἐπημοιβαῖς κεχάρακται</TextUnit>
    <TextUnit id="2961" loc="5.136">γλωχίνων προβολῇσιν ἀκαχμένον ἀμφοτέρωθεν,</TextUnit>
    <TextUnit id="2962" loc="5.137">οἷον καὶ πέτρην ἑλέειν καὶ ῥωγάδα πεῖραι,</TextUnit>
    <TextUnit id="2963" loc="5.138">τόσσον ἴτυν κρυερήν, ὅσσον περὶ χάσμα καλύψαι.</TextUnit>
    <TextUnit id="2964" loc="5.139">δινωτὴ δ' ἅλυσις περιβάλλεται ἄκρα κελαινοῦ</TextUnit>
    <TextUnit id="2965" loc="5.140">ἀγκίστρου, στιβαρή, χαλκήλατος, ἥ κεν ὀδόντων</TextUnit>
    <TextUnit id="2966" loc="5.141">λευγαλέην ἀνέχοιτο βίην καὶ χάσματος αἰχμάς:</TextUnit>
    <TextUnit id="2967" loc="5.142">δεσμῷ δ' ἐν μεσάτῳ τροχοειδέα κύκλα τέτυκται</TextUnit>
    <TextUnit id="2968" loc="5.143">πυκνὰ παρ' ἀλλήλοισιν, ἅ κεν στροφάλιγγας ἐρύκοι</TextUnit>
    <TextUnit id="2969" loc="5.144">φοιταλέας, μηδ' ἰθὺς ἀπορρήξειε σίδηρον</TextUnit>
    <TextUnit id="2970" loc="5.145">αἱμάσσων, ὀλοῇσι περισπερχὴς ὀδύνῃσιν,</TextUnit>
    <TextUnit id="2971" loc="5.146">ἀλλὰ περιστροφάδην πλαγκτὸν δρόμον εἱλίσσοιτο.</TextUnit>
    <TextUnit id="2972" loc="5.147">δαῖτα δ' ἐπ' ἀγκίστρῳ δυστερπέα πορσύνουσι</TextUnit>
    <TextUnit id="2973" loc="5.148">ταύρειον μέλαν ἧπαρ ἀπόκριτον ἠὲ καὶ ὦμὸν</TextUnit>
    <TextUnit id="2974" loc="5.149">ταύρειον γενύεσσιν ἐοικότα δαινυμένοιο.</TextUnit>
    <TextUnit id="2975" loc="5.150">πολλαὶ δ' ἀγρευτῆρσιν ὁμόστολοι ὥστ' ἐς ̓́Αρηα</TextUnit>
    <TextUnit id="2976" loc="5.151">θήγονται κρατεραί τ' ἀκίδες στιβαραί τε τρίαιναι,</TextUnit>
    <TextUnit id="2977" loc="5.152">ἅρπαι, βουπλῆγές τε βαρύστομοι, ὅσσα τε τοῖα</TextUnit>
    <TextUnit id="2978" loc="5.153">ἄκμοσι δυσκελάδοις ῥαιστήρια χαλκεύονται:</TextUnit>
    <TextUnit id="2979" loc="5.154">ἐσσυμένως δ' ἀκάτοισιν ἐϋσέλμοις ἐπιβάντες,</TextUnit>
    <TextUnit id="2980" loc="5.155">σιγῇ νευστάζοντες ὅ τι χρέος ἀλλήλοισι,</TextUnit>
    <TextUnit id="2981" loc="5.156">στέλλονται, κώπῃσι δ' ὑπ' εὐκήλοισι θάλασσαν</TextUnit>
    <TextUnit id="2982" loc="5.157">ἀτρέμα λευκαίνουσι, φυλασσόμενοι μάλα δοῦπον,</TextUnit>
    <TextUnit id="2983" loc="5.158">μή τι μάθοι μέγα κῆτος ἀλευόμενόν τε νέοιτο</TextUnit>
    <TextUnit id="2984" loc="5.159">βυσσὸν ὑποβρυχίην, ἅλιον δέ κε μόχθου ἄροιντο.</TextUnit>
    <TextUnit id="2985" loc="5.160">ἀλλ' ὅτε οἱ πελάσωσιν ὁμαιχμήσωσί τ' ἀέθλῳ,</TextUnit>
    <TextUnit id="2986" loc="5.161">δὴ τότε θαρσαλέως πρώρης ἄπο θηρὶ πελώρῳ</TextUnit>
    <TextUnit id="2987" loc="5.162">πῆμα δόλου προὔθηκαν: ὁ δ' ὡς ἴδε δαῖτα βαρεῖαν,</TextUnit>
    <TextUnit id="2988" loc="5.163">ἆλτο καὶ οὐκ ἀμέλησεν ἀναιδέϊ γαστρὶ πιθήσας:</TextUnit>
    <TextUnit id="2989" loc="5.164">μάρψε δ' ἐπιθύσας γναμπτὸν μόρον, αὐτίκα δ' εἴσω</TextUnit>
    <TextUnit id="2990" loc="5.165">ἄγκιστρον κατέδυ τεθοωμένον εὐρέϊ λαιμῷ,</TextUnit>
    <TextUnit id="2991" loc="5.166">ἐν δ' ἐπάγη γλωχῖσιν: ὁ δ' ἕλκεϊ θυμὸν ὀρινθεὶς</TextUnit>
    <TextUnit id="2992" loc="5.167">πρῶτα μὲν ἀσχαλόων ὀλοὴν γένυν ἀντία πάλλει,</TextUnit>
    <TextUnit id="2993" loc="5.168">χαλκείην θώμιγγα διαρραῖσαι μενεαίνων:</TextUnit>
    <TextUnit id="2994" loc="5.169">ἀλλ' ἄρα οἱ κενεὸς τέταται πόνος: ἔνθεν ἔπειτα</TextUnit>
    <TextUnit id="2995" loc="5.170">σπερχόμενος φλογέῃσιν ἐποχθίζων ὀδύνῃσι</TextUnit>
    <TextUnit id="2996" loc="5.171">δύεται ἐν κόλποισιν ὑποβρυχίοισι θαλάσσης:</TextUnit>
    <TextUnit id="2997" loc="5.172">τῷ δὲ τάχ' ἀσπαλιῆες ἐπιτρωπῶσιν ἅπασαν</TextUnit>
    <TextUnit id="2998" loc="5.173">ὁρμιήν: οὐ μὲν γὰρ ἔνι σθένος ἀνθρώποισιν</TextUnit>
    <TextUnit id="2999" loc="5.174">ὅσσον τ' αὖ ἐρύσαι καὶ ἀναινόμενον δαμάσασθαι</TextUnit>
    <TextUnit id="3000" loc="5.175">βριθὺ πέλωρ: ῥέα γάρ σφε σὺν αὐτοῖς σέλμασι νηῶν</TextUnit>
    <TextUnit id="3001" loc="5.176">ἑλκύσει ποτὶ βυσσόν, ὅθ' ὁρμήσειε φέρεσθαι.</TextUnit>
    <TextUnit id="3002" loc="5.177">οἱ δέ οἱ ὁρμιῇ προσαρηρότας εὐρέας ἀσκοὺς</TextUnit>
    <TextUnit id="3003" loc="5.178">πνοιῆς ἀνδρομέης πεπληθότας εὐθὺς ἐς ὕδωρ</TextUnit>
    <TextUnit id="3004" loc="5.179">δυομένῳ πέμπουσιν: ὁ δ' ὀχθίζων ὀδύνῃσι</TextUnit>
    <TextUnit id="3005" loc="5.180">ῥινῶν οὐκ ἀλέγει, κατὰ δ' ἔσπασεν οὐκ ἐθέλοντας</TextUnit>
    <TextUnit id="3006" loc="5.181">ῥηϊδίως ἄκροιο λιλαιομένους ἁλὸς ἀφροῦ.</TextUnit>
    <TextUnit id="3007" loc="5.182">ἀλλ' ὁπότ' ἐς δάπεδον πελάσῃ μεμογηότι θυμῷ,</TextUnit>
    <TextUnit id="3008" loc="5.183">στῆ ῥα μέγ' ἀφριόων, τετιημένος: ὡς δέ τις ἵππος</TextUnit>
    <TextUnit id="3009" loc="5.184">ἱδρῶτ' ἐξανύσας καματώδεα τέρματος ἄκρου</TextUnit>
    <TextUnit id="3010" loc="5.185">ἀφρῷ ὑφ' αἱματόεντι γένυν σκολιοῖσι χαλινοῖς</TextUnit>
    <TextUnit id="3011" loc="5.186">ἐμπρίει, θερμὸν δὲ διὰ στόμα κίδναται ἆσθμα,</TextUnit>
    <TextUnit id="3012" loc="5.187">ὣς ὁ μέγ' ἀσθμαίνων ἀμπαύεται, οὐδέ οἱ ἀσκοὶ</TextUnit>
    <TextUnit id="3013" loc="5.188">μίμνειν ἱεμένῳ περ ἐπιτρωπῶσιν ἔνερθεν,</TextUnit>
    <TextUnit id="3014" loc="5.189">αἶψα δ' ἄνω σπεύδουσι καὶ ἔξαλοι ἀΐσσουσι</TextUnit>
    <TextUnit id="3015" loc="5.190">πνοιῇ ἀειρόμενοι: τῷ δ' ἵσταται ἄλλος ἄεθλος.</TextUnit>
    <TextUnit id="3016" loc="5.191">ἔνθ' ἤτοι πρῶτον μὲν ἐπαΐσσει γενύεσσι</TextUnit>
    <TextUnit id="3017" loc="5.192">ῥιπὴν μαψιδίην, λελιημένος αὖ ἐρύοντα</TextUnit>
    <TextUnit id="3018" loc="5.193">δέρματ' ἀμύνεσθαι: τὰ δ' ἀνίπταται οὐδέ ἑ μίμνει,</TextUnit>
    <TextUnit id="3019" loc="5.194">φεύγει δὲ ζωοῖσιν ἀλευομένοισιν ὁμοῖα:</TextUnit>
    <TextUnit id="3020" loc="5.195">αὐτὰρ ὅ γ' ἀσχαλόων μυχάτην πάλιν ἵεται ἅλμην,</TextUnit>
    <TextUnit id="3021" loc="5.196">πολλὰς δὲ στροφάλιγγας ἑλίσσεται, ἄλλοτ' ἀνάγκῃ,</TextUnit>
    <TextUnit id="3022" loc="5.197">ἄλλοθ' ἑκών, ἕλκων τε καὶ ἑλκόμενος παλίνορσος.</TextUnit>
    <TextUnit id="3023" loc="5.198">ὡς δ' ὅτε δουροτόμοι ξυνὸν πόνον ἀθλεύωσι</TextUnit>
    <TextUnit id="3024" loc="5.199">πρίονος ἐγκονέοντες, ὅτε τρόπιν ἠέ τιν' ἄλλην</TextUnit>
    <TextUnit id="3025" loc="5.200">χρειὼ πλωτήρεσσιν ἐπισπεύδουσι τελέσσαι,</TextUnit>
    <TextUnit id="3026" loc="5.201">ἄμφω δὲ τρηχεῖαν ἐρειδομένοιο σιδήρου</TextUnit>
    <TextUnit id="3027" loc="5.202">ἀλκὴν αὖ ἐρύουσι καὶ οὔποτε ταρσὸς ὀδόντων</TextUnit>
    <TextUnit id="3028" loc="5.203">τέτραπται μίαν οἶμον, ἐπειγόμενος δ' ἑκάτερθεν</TextUnit>
    <TextUnit id="3029" loc="5.204">κλάζει τε πρίει τε καὶ ἔμπαλιν ἕλκεται αἰεί,</TextUnit>
    <TextUnit id="3030" loc="5.205">τοῖον καὶ ῥινοῖσι πέλει καὶ θηρὶ δαφοινῷ</TextUnit>
    <TextUnit id="3031" loc="5.206">νεῖκος ἀνελκομένῳ τε βιαζομένοις θ' ἑτέρωθεν.</TextUnit>
    <TextUnit id="3032" loc="5.207">πολλὴν δ' αἱματόεσσαν ὑπεὶρ ἁλὸς ἔπτυσεν ἄχνην</TextUnit>
    <TextUnit id="3033" loc="5.208">παφλάζων ὀδύνῃσιν, ὑποβρύχιον δὲ μέμυκε</TextUnit>
    <TextUnit id="3034" loc="5.209">μαινομένου φύσημα, περιστένεται δέ οἱ ὕδωρ</TextUnit>
    <TextUnit id="3035" loc="5.210">ἀμβολάδην: φαίης κεν ὑπ' οἴδμασι πᾶσαν ἀϋτμὴν</TextUnit>
    <TextUnit id="3036" loc="5.211">κευθομένην Βορέαο δυσαέος αὐλίζεσθαι.</TextUnit>
    <TextUnit id="3037" loc="5.212">τόσσον ἀνασθμαίνει λάβρον μένος, ἀμφί δὲ πυκναὶ</TextUnit>
    <TextUnit id="3038" loc="5.213">δίναις οἰδαλέῃσιν ἑλισσόμεναι στροφάλιγγες</TextUnit>
    <TextUnit id="3039" loc="5.214">οἴδματα κοιλαίνουσι διϊσταμένοιο πόροιο.</TextUnit>
    <TextUnit id="3040" loc="5.215">οἶον δ' ̓Ιονίοιο παρὰ στόμα καὶ κελάδοντος</TextUnit>
    <TextUnit id="3041" loc="5.216">Τυρσηνοῦ πόντοιο μέση πορθμοῖο διαρρὼξ</TextUnit>
    <TextUnit id="3042" loc="5.217">εἰλεῖται, λάβροισιν ὑπ' ἄσθμασι Τυφάωνος</TextUnit>
    <TextUnit id="3043" loc="5.218">μαινομένη, δειναὶ δὲ τιταινόμεναι στροφάλιγγες</TextUnit>
    <TextUnit id="3044" loc="5.219">κῦμα θοὸν κάμπτουσι, περιστρέφεται δὲ κελαινὴ</TextUnit>
    <TextUnit id="3045" loc="5.220">ἑλκομένη δίνῃσι παλιρροίβδοισι Χάρυβδις,</TextUnit>
    <TextUnit id="3046" loc="5.221">ὣς τότε κητείοισιν ὑπ' ἄσθμασι χῶρος ἁπάντῃ</TextUnit>
    <TextUnit id="3047" loc="5.222">ξαινόμενος βέμβικας ἑλίσσεται ̓Αμφιτρίτης.</TextUnit>
    <TextUnit id="3048" loc="5.223">ἔνθα τις ἰχθυβόλων γλαφυρὸν σκάφος ὠκὺς ἐρέσσων</TextUnit>
    <TextUnit id="3049" loc="5.224">ἐς χέρσον κατάγοιτο καὶ ἀκταίης ἀπὸ πέτρης</TextUnit>
    <TextUnit id="3050" loc="5.225">ὁρμιὴν ἅψαιτο καὶ αὐτίκα νοστήσειε,</TextUnit>
    <TextUnit id="3051" loc="5.226">πρυμναίοις ἅτε νῆα κατοχμάσσας ὑπὸ δεσμοῖς.</TextUnit>
    <TextUnit id="3052" loc="5.227">τὸν δ' ὅτε παιφάσσοντα λάβῃ κόρος, ἐκ δ' ὀδυνάων</TextUnit>
    <TextUnit id="3053" loc="5.228">θὴρ ὀλοὸς μεθύῃ, καμάτῳ δέ οἱ ἄγριον ἦτορ</TextUnit>
    <TextUnit id="3054" loc="5.229">κλίνηται, ῥέψῃ δὲ μόρου στυγεροῖο τάλαντα,</TextUnit>
    <TextUnit id="3055" loc="5.230">ἀσκὸς μὲν πρώτιστος ἀνέδραμε πείρατα νίκης</TextUnit>
    <TextUnit id="3056" loc="5.231">ἀγγέλλων, μέγα δ' ἦτορ ἐν ἀγρευτῆρσιν ἄειρεν.</TextUnit>
    <TextUnit id="3057" loc="5.232">οἶον δ' ἀλγινόεντος ἀνερχόμενον πολέμοιο</TextUnit>
    <TextUnit id="3058" loc="5.233">κήρυκ' ἀργυφέοισιν ἐν εἵμασιν ἠδὲ προσώπῳ</TextUnit>
    <TextUnit id="3059" loc="5.234">φαιδρῷ καγχαλόωντες ἑοὶ μεθέπουσιν ἑταῖροι,</TextUnit>
    <TextUnit id="3060" loc="5.235">αἴσιον ἀγγελίην ποτιδεγμένοι αὐτίκ' ἀκοῦσαι,</TextUnit>
    <TextUnit id="3061" loc="5.236">ὣς οἱ καγχαλόωσιν ἐσαθρήσαντες ἔνερθε</TextUnit>
    <TextUnit id="3062" loc="5.237">ῥινὸν ἀνερχομένην εὐάγγελον: αὐτίκα δ' ἄλλοι</TextUnit>
    <TextUnit id="3063" loc="5.238">ἀσκοὶ ἐπαντέλλουσι καὶ ἀνδύνουσι θαλάσσης,</TextUnit>
    <TextUnit id="3064" loc="5.239">βριθὺ πέλωρ σύροντες: ὁ δ' ἕλκεται οὐλόμενος θὴρ</TextUnit>
    <TextUnit id="3065" loc="5.240">οὐκ ἐθέλων, μόχθῳ τε καὶ ἕλκεϊ θυμὸν ἀλύων.</TextUnit>
    <TextUnit id="3066" loc="5.241">ἔνθα τότ' ἰχθυβόλων θράσος ἔγρεται, ἄγχι δὲ νῆας</TextUnit>
    <TextUnit id="3067" loc="5.242">εὐκώπους ἐλόωσιν ἐπειγομένοισιν ἐρετμοῖς:</TextUnit>
    <TextUnit id="3068" loc="5.243">πολλὴ δὲ σμαραγή, πολλὴ δ' ἀνὰ πόντον ἀϋτὴ</TextUnit>
    <TextUnit id="3069" loc="5.244">σπερχομένων τέτρηχε καὶ ἀλλήλους ἐς ἄεθλον</TextUnit>
    <TextUnit id="3070" loc="5.245">κεκλομένων: φαίης κεν ἐνύαλιον πόνον ἀνδρῶν</TextUnit>
    <TextUnit id="3071" loc="5.246">δέρκεσθαι: τοίη γὰρ ἐνὶ φρεσὶν ἵσταται ἀλκή,</TextUnit>
    <TextUnit id="3072" loc="5.247">τόσσος δὲ φλοῖσβός τε καὶ ἵμερος ἰωχμοῖο.</TextUnit>
    <TextUnit id="3073" loc="5.248">τῶν μέν τις καὶ τῆλε δυσηχέα δοῦπον ἀκούσας</TextUnit>
    <TextUnit id="3074" loc="5.249">αἰπόλος ἤ βαθύμαλλον ἐν ἄγκεσι πῶϋ κομίζων,</TextUnit>
    <TextUnit id="3075" loc="5.250">ἢ δρυτόμος πεύκης ὀλετήρ ἢ θῆρας ἐναίρων</TextUnit>
    <TextUnit id="3076" loc="5.251">θαμβήσας πόντου τε καὶ ᾐόνος ἐγγὺς ἱκάνει,</TextUnit>
    <TextUnit id="3077" loc="5.252">στὰς δὲ κατὰ προβλῆτος ὑπερφίαλον πόνον ἀνδρῶν</TextUnit>
    <TextUnit id="3078" loc="5.253">φυλόπιδος βυθίης θηήσατο καὶ τέλος ἄγρης</TextUnit>
    <TextUnit id="3079" loc="5.254">εὐπάγλου: τοὺς δ' ὑγρὸς ̓́Αρης ἄσβεστος ὀρίνει.</TextUnit>
    <TextUnit id="3080" loc="5.255">ἔνθ' ὁ μὲν ἐν παλάμῃσι τανυγλώχινα τρίαιναν</TextUnit>
    <TextUnit id="3081" loc="5.256">πάλλει, ὁ δ' ὀξείης ἀκίδος βέλος, οἱ δὲ φέρουσιν</TextUnit>
    <TextUnit id="3082" loc="5.257">εὐκαμπῆ δρεπάνην, ὁ δέ τις βουπλῆγα τιταίνει</TextUnit>
    <TextUnit id="3083" loc="5.258">ἀμφιτόμον: πᾶσιν δὲ πόνος, πᾶσιν δὲ σιδήρου</TextUnit>
    <TextUnit id="3084" loc="5.259">χεῖρας ἐφοπλίζει βριαρὴ γένυς, ἄγχι δὲ θῆρα</TextUnit>
    <TextUnit id="3085" loc="5.260">βάλλους', οὐτάζουσι, καταΐγδην ἐλόωντες.</TextUnit>
    <TextUnit id="3086" loc="5.261">αὐτὰρ ὅ γ' ἠνορέης μὲν ὑπερφιάλοιο λέλησται,</TextUnit>
    <TextUnit id="3087" loc="5.262">οὐδ' ἔτ' ἔχει γενύεσσι καὶ ἱέμενός περ ἐρύκειν</TextUnit>
    <TextUnit id="3088" loc="5.263">νῆας ἐπεσσυμένας, πτερύγων δ' ὑπεραχθέϊ ῥιπῇ</TextUnit>
    <TextUnit id="3089" loc="5.264">ἄκρῃ τ' ἀλκαίῃ βύθιον διὰ κῦμα λαχαίνων</TextUnit>
    <TextUnit id="3090" loc="5.265">ἔμπαλιν ἐς πρύμνας ὠθεῖ νέας, ἔργα δ' ἐρετμῶν</TextUnit>
    <TextUnit id="3091" loc="5.266">ἀνδρῶν τ' ἠνορέην γνάμπτει πάλιν, ἠΰτ' ἀήτης</TextUnit>
    <TextUnit id="3092" loc="5.267">ἀντίβιος πρώρῃσιν ἐναντία κῦμα κυλίνδων:</TextUnit>
    <TextUnit id="3093" loc="5.268">τῶν δ' ἐνοπὴ κέκληγεν ἐφιεμένων πονέεσθαι,</TextUnit>
    <TextUnit id="3094" loc="5.269">κῦμα δ' ἅπαν λύθροιο φορύσσεται ἐκχυμένοιο</TextUnit>
    <TextUnit id="3095" loc="5.270">ὠτειλαῖς ὀλοῇσι: τὸ δὲ ζέει ἄπλετον ὕδωρ</TextUnit>
    <TextUnit id="3096" loc="5.271">αἵματι κητείῳ, γλαυκὴ δ' ἐρυθαίνεται ἃλμη.</TextUnit>
    <TextUnit id="3097" loc="5.272">ὡς δ' ὅτε χειμερίοιο κατερχομένου ποταμοῖο</TextUnit>
    <TextUnit id="3098" loc="5.273">κόλπον ἐς οἰδματόεντα λόφων ἀπὸ μιλτοκαρήνων</TextUnit>
    <TextUnit id="3099" loc="5.274">ἰλὺς αἱματόεσσα κυλίνδεται ὕδατος ὁρμῇ,</TextUnit>
    <TextUnit id="3100" loc="5.275">κιρναμένη δίνῃσιν: ἑκὰς δ' ἐρυθαίνεται ὕδωρ</TextUnit>
    <TextUnit id="3101" loc="5.276">ξανθῆς ἐκ κονίης, λύθρος δ' ἔχει ὥστε θάλασσαν,</TextUnit>
    <TextUnit id="3102" loc="5.277">ὣς τότε κητείοιο πόρος λύθροιο πέφυρται</TextUnit>
    <TextUnit id="3103" loc="5.278">φοίνιος ἐν προχοῇσι δαϊζομένου βελέεσσιν.</TextUnit>
    <TextUnit id="3104" loc="5.279">ἐν δέ οἱ ὠτειλῇσιν ἀφυσσάμενοι ῥόον ἄντλου</TextUnit>
    <TextUnit id="3105" loc="5.280">πευκεδανὸν στάζους': ἡ δ' ἕλκεσι μισγομένη ἃλς</TextUnit>
    <TextUnit id="3106" loc="5.281">ἠΰτε πυρκαϊὴ ὀλοώτατον ἧψεν ὄλεθρον.</TextUnit>
    <TextUnit id="3107" loc="5.282">ὡς δὲ Διὸς μάστιγι βαλεῖ τρόπιν αἰθέριον πῦρ</TextUnit>
    <TextUnit id="3108" loc="5.283">πόντου ἀμειβομένην, νέμεται δέ μιν αἰθαλόεσσα</TextUnit>
    <TextUnit id="3109" loc="5.284">ῥιπή, τὴν δ' ἔτι μᾶλλον ἐποτρύνουσα κορύσσει</TextUnit>
    <TextUnit id="3110" loc="5.285">μισγομένη δίοισιν ὁμοῦ πυρσοῖσι θάλασσα,</TextUnit>
    <TextUnit id="3111" loc="5.286">ὣς κείνου χαλεπάς τε βολὰς ὀδύνας τε κορύσσει</TextUnit>
    <TextUnit id="3112" loc="5.287">ἄντλου πυθομένοιο δυσαέος ἄγριον ὕδωρ.</TextUnit>
    <TextUnit id="3113" loc="5.288">ἀλλ' ὅτε μιν δμηθέντα πολυτμήτοις ὀδύνῃσιν</TextUnit>
    <TextUnit id="3114" loc="5.289">ἤδη λευγαλέοιο παρὰ προθύροις θανάτοιο</TextUnit>
    <TextUnit id="3115" loc="5.290">μοῖρα φέρῃ, τότε δή μιν ἀναψάμενοι ποτὶ χέρσον</TextUnit>
    <TextUnit id="3116" loc="5.291">γηθόσυνοι σύρουσιν: ὁ δ' ἕλκεται οὐκ ἐθέλων περ,</TextUnit>
    <TextUnit id="3117" loc="5.292">πολλῇσι γλωχῖσι πεπαρμένος ἠΰτε γόμφοις,</TextUnit>
    <TextUnit id="3118" loc="5.293">νευστάζων ὀλοοῖο μόρου τέλος οἰνοβαρείων:</TextUnit>
    <TextUnit id="3119" loc="5.294">οἱ δὲ μέγαν νίκης παιήονα κυδαίνοντες,</TextUnit>
    <TextUnit id="3120" loc="5.295">εἰρεσίῃ σπέρχοντες ἐπικλάζουσι θαλάσσῃ</TextUnit>
    <TextUnit id="3121" loc="5.296">ὀξὺν ἐπειγομέναις ἐλάταις νόμον ἀείδοντες.</TextUnit>
    <TextUnit id="3122" loc="5.297">ὡς δ' ὁπότ' εἰναλίοιο διακρινθέντος ̓́Αρηος</TextUnit>
    <TextUnit id="3123" loc="5.298">νῆας ἀναψάμενοι νηῶν ἐπιβήτορας ἄνδρας</TextUnit>
    <TextUnit id="3124" loc="5.299">δυσμενέας ποτὶ χέρσον ἐπειγόμενοι κατάγωσι</TextUnit>
    <TextUnit id="3125" loc="5.300">γηθόσυνοι, νίκης δὲ διαπρύσιον βοόωσι</TextUnit>
    <TextUnit id="3126" loc="5.301">ναυμάχον εἰρεσίης παιήονα: τοὶ δ' ἀέκοντες</TextUnit>
    <TextUnit id="3127" loc="5.302">ἀχνύμενοι δηΐοισιν ἀναγκαίῃ ξυνέπονται,</TextUnit>
    <TextUnit id="3128" loc="5.303">ὣς οἵ γ' αἰνοπέλωρον ἀναψάμενοι δάκος ἅλμης</TextUnit>
    <TextUnit id="3129" loc="5.304">γηθόσυνοι κατάγουσιν ἐπ' ᾐόνας: ἀλλ' ὅτε χέρσῳ</TextUnit>
    <TextUnit id="3130" loc="5.305">ἐμπελάσῃ, τότε δή μιν ἐτήτυμος ὦρσεν ὄλεθρος</TextUnit>
    <TextUnit id="3131" loc="5.306">λοίσθιος ἀσπαίρει τε διαξαίνει τε θάλασσαν</TextUnit>
    <TextUnit id="3132" loc="5.307">σμερδαλέαις πτερύγεσσιν, ἅτ' εὐτύκτῳ περὶ βωμῷ</TextUnit>
    <TextUnit id="3133" loc="5.308">ὄρνις ἑλισσομένη θανάτου στροφάλιγγι κελαινῇ,</TextUnit>
    <TextUnit id="3134" loc="5.309">δύσμορος: ἦ μάλα πολλὰ λιλαίεται οἴδμαθ' ἱκέσθαι,</TextUnit>
    <TextUnit id="3135" loc="5.310">ἀλλά οἱ ἠνορέης λέλυται σθένος, οὐδέ τι γυῖα</TextUnit>
    <TextUnit id="3136" loc="5.311">πείθεται, ἐς χέρσον δὲ καθέλκεται αἰνὸν ἀΐσθων,</TextUnit>
    <TextUnit id="3137" loc="5.312">φορτὶς ὅπως εὐρεῖα πολύζυγος, ἥν τε θαλάσσης</TextUnit>
    <TextUnit id="3138" loc="5.313">ἀνέρες ἐξερύουσιν ἐπὶ τραφερὴν ἀνάγοντες</TextUnit>
    <TextUnit id="3139" loc="5.314">χείματος ἱσταμένοιο μεταπνεῦσαι καμάτοιο</TextUnit>
    <TextUnit id="3140" loc="5.315">ποντοπόρου: βριθὺς δὲ πόνος ναύτῃσι μέμηλεν:</TextUnit>
    <TextUnit id="3141" loc="5.316">ὣς οἵ γ' ὀβριμόγυιον ἐπὶ χθόνα κῆτος ἄγουσι:</TextUnit>
    <TextUnit id="3142" loc="5.317">πλῆσεν δ' ᾐόνα πᾶσαν ὑπ' ἀπλάτοις μελέεσσι</TextUnit>
    <TextUnit id="3143" loc="5.318">κεκλιμένοις, τέταται δὲ νέκυς ῥίγιστος ἰδέσθαι.</TextUnit>
    <TextUnit id="3144" loc="5.319">τοῦ μέν τις φθιμένοιο καὶ ἐν χθονὶ πεπταμένοιο</TextUnit>
    <TextUnit id="3145" loc="5.320">εἰσέτι δειμαίνει πελάσαι δυσδερκέϊ νεκρῷ</TextUnit>
    <TextUnit id="3146" loc="5.321">ταρβεῖ τ' οὐκέτ' ἐόντα καὶ οἰχομένοιό περ ἔμπης</TextUnit>
    <TextUnit id="3147" loc="5.322">πεφρικὼς αὐτοῖσιν ἐνὶ γναθμοῖσιν ὀδόντας.</TextUnit>
    <TextUnit id="3148" loc="5.323">ὀψὲ δὲ θαρσήσαντες ἀολλέες ἀμφαγέρονται,</TextUnit>
    <TextUnit id="3149" loc="5.324">θάμβεϊ παπταίνοντες ἐρείπιον ὠμηστῆρος.</TextUnit>
    <TextUnit id="3150" loc="5.325">ἔνθ' οἱ μὲν γενύων ὀλοὰς στίχας ἠγάσσαντο,</TextUnit>
    <TextUnit id="3151" loc="5.326">δεινοὺς χαυλιόδοντας, ἀναιδέας, ἠΰτ' ἄκοντας</TextUnit>
    <TextUnit id="3152" loc="5.327">τριστοιχεὶ πεφυῶτας ἐπασσυτέρῃσιν ἀκωκαῖς:</TextUnit>
    <TextUnit id="3153" loc="5.328">ἄλλοι δ' ὠτειλὰς πολυδηρίτοιο πελώρου</TextUnit>
    <TextUnit id="3154" loc="5.329">χαλκοτόρους ἀφόωσιν: ὁ δ' ὀξύπρωρον ἄκανθαν</TextUnit>
    <TextUnit id="3155" loc="5.330">θηεῖται σμερδνοῖσιν ἀνισταμένην σκολόπεσσιν:</TextUnit>
    <TextUnit id="3156" loc="5.331">ἄλλοι δ' ἀλκαίην, ἕτεροι πολυχανδέα νηδὺν</TextUnit>
    <TextUnit id="3157" loc="5.332">καὶ κεφαλὴν ἀπέλεθρον ὁρώμενοι ἠγάσσαντο.</TextUnit>
    <TextUnit id="3158" loc="5.333">καί τις ἀνὴρ ὁρόων βλοσυρὸν δάκος ̓Αμφιτρίτης</TextUnit>
    <TextUnit id="3159" loc="5.334">ἤθεσιν ἐν τραφεροῖσι πολὺ πλέον ἠὲ νέεσσι</TextUnit>
    <TextUnit id="3160" loc="5.335">δηθύνων ἑτάροισι μετέννεπεν ἐγγὺς ἐοῦσι:</TextUnit>
    <TextUnit id="3161" loc="5.336">Γαῖα, φίλη θρέπτειρα, σὺ μὲν τέκες ἠδ' ἐκόμισσας</TextUnit>
    <TextUnit id="3162" loc="5.337">φορβῇ χερσαίῃ: κόλποις δ' ἐνὶ σεῖο θάνοιμι,</TextUnit>
    <TextUnit id="3163" loc="5.338">ἦμαρ ὅτ' ἀντήσειε τὸ μόρσιμον: ἔργα δὲ πόντου</TextUnit>
    <TextUnit id="3164" loc="5.339">εὐμενέοι, χέρσῳ δὲ Ποσειδάωνα σέβοιμι:</TextUnit>
    <TextUnit id="3165" loc="5.340">μηδέ μ' ἐν ἀργαλέοις ὀλίγον δόρυ κύμασι πέμποί,</TextUnit>
    <TextUnit id="3166" loc="5.341">μηδ' ἀνέμους νεφέλας τε κατ' ἠέρα παπταίνοιμι:</TextUnit>
    <TextUnit id="3167" loc="5.342">οὐ γὰρ ἁλὸς ῥοθίων τόσσος φόβος οὐδ' ἀλεγεινῆς</TextUnit>
    <TextUnit id="3168" loc="5.343">ἀνδράσι ναυτιλίης καὶ ὀϊζύος ἣν μογέουσιν,</TextUnit>
    <TextUnit id="3169" loc="5.344">αἰεὶ δυσκελάδοισι συνιππεύοντες ἀέλλαις,</TextUnit>
    <TextUnit id="3170" loc="5.345">οὐδ' ἅλις ὀλλυμένοις διερὸς μόρος, ἀλλ' ἔτι τοίους</TextUnit>
    <TextUnit id="3171" loc="5.346">δαιτυμόνας μίμνουσιν, ἀτυμβεύτου δὲ τάφοιο</TextUnit>
    <TextUnit id="3172" loc="5.347">θηρείου λαιμοῖο μυχοὺς πλήσαντο τυχόντες:</TextUnit>
    <TextUnit id="3173" loc="5.348">δειμαίνω τοίων ἀχέων τροφόν: ἀλλά, θάλασσα,</TextUnit>
    <TextUnit id="3174" loc="5.349">χαῖρέ μοι ἐκ γαίης, ἕκαθεν δ' ἐμοὶ ἤπιος εἴης.</TextUnit>
    <TextUnit id="3175" loc="5.350">κήτεα μὲν τοίοισιν ἐδῃώσαντο πόνοισιν</TextUnit>
    <TextUnit id="3176" loc="5.351">ὅσσα δέμας προβέβηκεν ὑπερφυές, ἄχθεα πόντου.</TextUnit>
    <TextUnit id="3177" loc="5.352">ὅσσα δὲ βαιοτέρων μελέων λάχε, τοῖσι καὶ ἄγρη</TextUnit>
    <TextUnit id="3178" loc="5.353">βαιοτέρη, θήρεσσι δ' ἐοικότα τεύχε' ἔασι,</TextUnit>
    <TextUnit id="3179" loc="5.354">μείονες ὁρμιαί, μείων γένυς ἀγκίστροιο,</TextUnit>
    <TextUnit id="3180" loc="5.355">φορβὴ παυροτέρη, γενύων δόλος, ἀντὶ δὲ ῥινῶν</TextUnit>
    <TextUnit id="3181" loc="5.356">αἰγοδόρων ἁψῖδες ἀναπτόμεναι κολοκύντης</TextUnit>
    <TextUnit id="3182" loc="5.357">ἀζαλέης θήρειον ἄνω δέμας αὖ ἐρύουσι.</TextUnit>
    <TextUnit id="3183" loc="5.358">Λάμνης δὲ σκύμνοισιν ὅτ' ἀντήσως' ἁλιῆες,</TextUnit>
    <TextUnit id="3184" loc="5.359">πολλάκι καὶ τροπὸν αὐτόν, ἐπαρτέα δεσμὸν ἐρετμοῦ,</TextUnit>
    <TextUnit id="3185" loc="5.360">λυσάμενοι προὔτειναν ἐν οἴδμασιν: ἡ δ' ἐσιδοῦσα</TextUnit>
    <TextUnit id="3186" loc="5.361">ἔσσυτο καὶ γενύων προΐει μένος, αἶψα δὲ σειρῇ</TextUnit>
    <TextUnit id="3187" loc="5.362">ἐνσχόμενοι μίμνουσιν ἅτ' ἐν δεσμοῖσιν ὀδόντες</TextUnit>
    <TextUnit id="3188" loc="5.363">ἀγκύλοι: ἔνθεν ἔπειτα πόνος ῥήϊστος ὀλέσσαι</TextUnit>
    <TextUnit id="3189" loc="5.364">λάμνην τριγλώχινος ὑπὸ ῥιπῇσι σιδήρου.</TextUnit>
    <TextUnit id="3190" loc="5.365">ἔξοχα δ' ἐχθοδοποῖς ἐνὶ κήτεσι μαργαίνουσι</TextUnit>
    <TextUnit id="3191" loc="5.366">λαιμῷ λαβροσύνῃ τε κυνῶν ὑπέροπλα γένεθλα:</TextUnit>
    <TextUnit id="3192" loc="5.367">ἔξοχα δ' ὑβρισταὶ καὶ ἀγήνορες, οὐδέ κεν ἄν τι</TextUnit>
    <TextUnit id="3193" loc="5.368">ἀντόμενοι τρέσσειαν, ἀναιδείην ἀχάλινον</TextUnit>
    <TextUnit id="3194" loc="5.369">αἰεὶ κυμαίνουσαν ἐπὶ φρεσὶ λύσσαν ἔχοντες:</TextUnit>
    <TextUnit id="3195" loc="5.370">πολλάκι δ' ἰχθυβόλοισι καὶ ἐς λίνον ἀΐξαντες</TextUnit>
    <TextUnit id="3196" loc="5.371">κύρτοις τ' ἐμπελάσαντες ἐδηλήσανθ' ἁλιεῦσιν</TextUnit>
    <TextUnit id="3197" loc="5.372">ἄγρην ἰχθυόεσσαν, ἑὴν φρένα πιαίνοντες.</TextUnit>
    <TextUnit id="3198" loc="5.373">τοὺς δέ τις ἀσπαλιεὺς δεδοκημένος ἰχθύσιν αὐτοῖς,</TextUnit>
    <TextUnit id="3199" loc="5.374">πείρας ἀγκίστρῳ, μενοεικέα ληΐδα θήρης,</TextUnit>
    <TextUnit id="3200" loc="5.375">ῥηϊδίως ἐρύσει περὶ γαστέρα μαιμώοντας.</TextUnit>
    <TextUnit id="3201" loc="5.376">Φώκῃ δ' οὐκ ἄγκιστρα τετεύχαται οὔτε τις αἰχμὴ</TextUnit>
    <TextUnit id="3202" loc="5.377">τρίγλυφος ἥ κεν ἕλοι κείνης δέμας: ἔξοχα γάρ μιν</TextUnit>
    <TextUnit id="3203" loc="5.378">ῥινὸς ὑπὲρ μελέων στερεὴ λάχεν, ὄβριμον ἕρκος:</TextUnit>
    <TextUnit id="3204" loc="5.379">ἀλλ' ὅτ' ἐϋπλεκέεσσι λίνοις περικυκλώσωνται</TextUnit>
    <TextUnit id="3205" loc="5.380">φώκην ἀσπαλιῆες ἐν ἰχθύσιν οὐκ ἐθέλοντες,</TextUnit>
    <TextUnit id="3206" loc="5.381">δὴ τότε τοῖς κραιπνοί τε πόνοι σπουδή τε καθέλκειν</TextUnit>
    <TextUnit id="3207" loc="5.382">δίκτυον ἐς ῥηγμῖνας, ἐπεὶ φώκην μεμαυῖαν</TextUnit>
    <TextUnit id="3208" loc="5.383">οὐκ ἂν ἐρητύσειε καὶ εἰ μάλα πολλὰ παρείη</TextUnit>
    <TextUnit id="3209" loc="5.384">δίκτυα, ῥηϊδίως δὲ βίῃ τ' ὀνύχων θ' ὑπ' ἀκωκαῖς</TextUnit>
    <TextUnit id="3210" loc="5.385">ῥήξει τ' ἀΐξει τε καὶ ἔσσεται ἰχθύσιν ἄλκαρ</TextUnit>
    <TextUnit id="3211" loc="5.386">εἰλομένοις, μέγα δ' ἄλγος ἐνὶ φρεσὶν ἀσπαλιήων.</TextUnit>
    <TextUnit id="3212" loc="5.387">ἀλλ' ἤν μιν καθέλωσιν ὑποφθαδὸν ἐγγύθι γαίης,</TextUnit>
    <TextUnit id="3213" loc="5.388">ἔνθα δὲ καὶ τριόδοντι καὶ ἰφθίμοις ῥοπάλοισι</TextUnit>
    <TextUnit id="3214" loc="5.389">δούρασί τε στιβαροῖσι καταΐγδην ἐλόωντες</TextUnit>
    <TextUnit id="3215" loc="5.390">ἐς κροτάφους πέφνουσιν: ἐπεὶ φώκῃσιν ὄλεθρος</TextUnit>
    <TextUnit id="3216" loc="5.391">ὀξύτατος κεφαλῆφιν ἱκάνεται οὐταμένῃσι.</TextUnit>
    <TextUnit id="3217" loc="5.392">ναὶ μὴν καὶ χέλυες μάλα πολλάκις ἀντιόωσαι</TextUnit>
    <TextUnit id="3218" loc="5.393">θήρην λωβήσαντο καὶ ἀνδράσι πῆμα γένοντο.</TextUnit>
    <TextUnit id="3219" loc="5.394">τάων δ' ἔπλετο μόχθος ἑλεῖν ῥήϊστος ἁπάντων</TextUnit>
    <TextUnit id="3220" loc="5.395">ἀνέρι θαρσαλέῳ καὶ ἀταρβέα θυμὸν ἔχοντι:</TextUnit>
    <TextUnit id="3221" loc="5.396">εἰ γάρ τις καταδὺς κραναὴν χέλυν ἐν ῥοθίοισιν</TextUnit>
    <TextUnit id="3222" loc="5.397">ὕπτιον ἀνστρέψειεν ἐπ' ὄστρακον, οὐκέτι κείνη</TextUnit>
    <TextUnit id="3223" loc="5.398">πολλὰ καὶ ἱεμένη δύναται μόρον ἐξαλεείνειν:</TextUnit>
    <TextUnit id="3224" loc="5.399">ὕψι δ' ἀναπλώει κοῦφον πλόον ἀσπαίρουσα</TextUnit>
    <TextUnit id="3225" loc="5.400">ποσσίν, ἁλὸς μεμαυῖα: γέλως δ' ἔχει ἀγρευτῆρας.</TextUnit>
    <TextUnit id="3226" loc="5.401">τὴν δ' ὁτὲ μὲν θείνουσι σιδηρείῃσι βολῇσιν,</TextUnit>
    <TextUnit id="3227" loc="5.402">ἄλλοτε δ' ἐν βροχίδεσσιν ἀναψάμενοι μεθέπουσιν.</TextUnit>
    <TextUnit id="3228" loc="5.403">ὡς δ' ὅτε νηπίαχα φρονέων πάϊς οὐρεσίφοιτον</TextUnit>
    <TextUnit id="3229" loc="5.404">ἀνστρέψῃ τρηχεῖαν ἑλὼν χέλυν, ἡ δ' ἐπὶ νῶτα</TextUnit>
    <TextUnit id="3230" loc="5.405">κεκλιμένη μάλα πολλὰ λιλαίεται οὖδας ἱκέσθαι,</TextUnit>
    <TextUnit id="3231" loc="5.406">ῥικνὰ ποδῶν σείουσα καὶ ἀγκύλα γούνατα, μόχθῳ</TextUnit>
    <TextUnit id="3232" loc="5.407">πυκνὸν ἐπασπαίρουσα, γέλως δ' ἔχει ὅς κεν ἴδηται,</TextUnit>
    <TextUnit id="3233" loc="5.408">ὣς κείνης ὁμόφυλον ἁλὸς δάκος ὕπτιον ἅλμῃ</TextUnit>
    <TextUnit id="3234" loc="5.409">ἐμφέρεται λωβητὸν ὑπ' ἀνδράσιν ἰχθυβόλοισι.</TextUnit>
    <TextUnit id="3235" loc="5.410">πολλάκι δ' ἐς τραφερὴν ἀνανίσσεται, ἐκ δὲ βολάων</TextUnit>
    <TextUnit id="3236" loc="5.411">ἠελίου φολίδας περιδαίεται, αὖα δὲ γυῖα</TextUnit>
    <TextUnit id="3237" loc="5.412">ἐς πόντον φορέει, τὴν δ' οὐκέτι καὶ μεμαυῖαν</TextUnit>
    <TextUnit id="3238" loc="5.413">κῦμα μέλαν δέχεται, φορέει δέμιν ἠδὲ κυλίνδει</TextUnit>
    <TextUnit id="3239" loc="5.414">ὕψι μάλ' ἱεμένην νεάτης ἁλός: οἱ δ' ἐσιδόντες</TextUnit>
    <TextUnit id="3240" loc="5.415">ἰχθυβόλοι μάλα ῥεῖα καὶ ἀσπασίως ἐδάμασσαν.</TextUnit>
    <TextUnit id="3241" loc="5.417">δελφίνων δ' ἄγρη μὲν ἀπότροπος, οὐδὲ θεοῖσι</TextUnit>
    <TextUnit id="3242" loc="5.417">κεῖνος ἔτ' ἐμπελάσειε θυτὴρ φίλος οὐδέ κε βωμῶν</TextUnit>
    <TextUnit id="3243" loc="5.418">εὐαγέως ψαύσειεν, ὁμωροφίους δὲ μιαίνει,</TextUnit>
    <TextUnit id="3244" loc="5.419">ὅς κεν ἑκὼν δελφῖσιν ἐπιφράσσηται ὄλεθρον.</TextUnit>
    <TextUnit id="3245" loc="5.420">ἶσα γὰρ ἀνδρομέοισιν ἀπεχθαίρουσι φόνοισι</TextUnit>
    <TextUnit id="3246" loc="5.421">δαίμονες εἰναλίων ὀλοὸν μόρον ἡγητήρων:</TextUnit>
    <TextUnit id="3247" loc="5.422">ἶσα γὰρ ἀνθρώποισι νοήματα καὶ προπόλοισι</TextUnit>
    <TextUnit id="3248" loc="5.423">Ζηνὸς ἁλιγδούποιο: τὸ καὶ φιλότητι γενέθλης</TextUnit>
    <TextUnit id="3249" loc="5.424">κέχρηνται, μέγα δ' εἰσὶ συνάρθμιοι ἀλλήλοισιν.</TextUnit>
    <TextUnit id="3250" loc="5.425">ἤδη γὰρ δελφῖνες ἐνηέες ἀνδράσιν οἵην</TextUnit>
    <TextUnit id="3251" loc="5.426">ἄγρην εὐθήρητον ἐπ' ἰχθύσιν ὡπλίσσαντο</TextUnit>
    <TextUnit id="3252" loc="5.427">νήσῳ ἐν Εὐβοίῃ μετὰ κύμασιν Αἰγαίοισιν:</TextUnit>
    <TextUnit id="3253" loc="5.428">εὖτε γὰρ ἑσπερίης θήρης πόνον ἐγκονέωσιν</TextUnit>
    <TextUnit id="3254" loc="5.429">ἰχθυβόλοι, νεπόδεσσι πυρὸς φορέοντες ὁμοκλήν,</TextUnit>
    <TextUnit id="3255" loc="5.430">ἴπνου χαλκείοιο θοὸν σέλας, οἱ δ' ἐφέπονται</TextUnit>
    <TextUnit id="3256" loc="5.431">δελφῖνες, σύνθηρον ἐπισπεύδοντες ὄλεθρον.</TextUnit>
    <TextUnit id="3257" loc="5.432">ἔνθ' οἱ μὲν τρομέοντες ἀποτροπάδην ἀλέονται</TextUnit>
    <TextUnit id="3258" loc="5.433">ἰχθύες, οἱ δ' ἔκτοσθεν ἐπαΐσσοντες ὁμαρτῆ</TextUnit>
    <TextUnit id="3259" loc="5.434">δελφῖνες φοβέουσι καὶ ἱεμένους ἐπὶ βύσσαν</TextUnit>
    <TextUnit id="3260" loc="5.435">τρωπᾶσθαι ποτὶ χέρσον ἀνάρσιον ἐξελόωσι,</TextUnit>
    <TextUnit id="3261" loc="5.436">πυκνὸν ἐπιθρώσκοντες, ἅτ' ἀνδράσι θηρητῆρσι</TextUnit>
    <TextUnit id="3262" loc="5.437">θῆρα κύνες σεύοντες ἀμοιβαίῃς ὑλακῇσι.</TextUnit>
    <TextUnit id="3263" loc="5.438">τοὺς δ' ἀγχοῦ ποτὶ χέρσον ἀτυζομένους ἁλιῆες</TextUnit>
    <TextUnit id="3264" loc="5.439">ῥηϊδίως βάλλουσιν ἐϋγλώχινι τριαίνῃ.</TextUnit>
    <TextUnit id="3265" loc="5.440">τοῖσι δ' ἄφυκτα κέλευθα, διορχεῦνται δ' ἐνὶ πόντῳ,</TextUnit>
    <TextUnit id="3266" loc="5.441">καὶ πυρὶ καὶ δελφῖσιν ἐλαυνόμενοι βασιλεῦσιν.</TextUnit>
    <TextUnit id="3267" loc="5.442">ἀλλ' ὁπόταν θήρης εὐαγρέος ἔργον ἄνηται,</TextUnit>
    <TextUnit id="3268" loc="5.443">δὴ τότ' ἀπαιτίζουσι παρασχεδὸν ἐμπελάσαντες</TextUnit>
    <TextUnit id="3269" loc="5.444">μισθὸν ὁμοφροσύνης, θήρης ἀποδάσμιον αἶσαν:</TextUnit>
    <TextUnit id="3270" loc="5.445">οἱ δ' οὐκ ἠνήναντο, πόρον δ' εὐαγρέα μοῖραν</TextUnit>
    <TextUnit id="3271" loc="5.446">ἀσπασίως: ἤν γάρ τις ὑπερφιάλως ἀλίτηται,</TextUnit>
    <TextUnit id="3272" loc="5.447">οὐκέτι οἱ δελφῖνες ἀρηγόνες εἰσὶν ἐπ' ἄγρην.</TextUnit>
    <TextUnit id="3273" loc="5.448">καὶ μέν τις Λέσβοιο παλαίφατον ἔργον ἀοιδοῦ</TextUnit>
    <TextUnit id="3274" loc="5.449">ἔκλυεν, ὡς δελφῖνος ὀχησάμενος περὶ νώτῳ</TextUnit>
    <TextUnit id="3275" loc="5.450">κῦμα μέλαν περάασκε καθήμενος, ἄτρομος ἦτορ,</TextUnit>
    <TextUnit id="3276" loc="5.451">ἀείδων, καὶ πότμον ὑπέκφυγε ληϊστήρων</TextUnit>
    <TextUnit id="3277" loc="5.452">Ταιναρίῃ τ' ἐπέλασσεν ἐπὶ προβολῇσι Λακώνων.</TextUnit>
    <TextUnit id="3278" loc="5.453">καί πού τις Λίβυος κούρου πόθον οἶδεν ἀκούων,</TextUnit>
    <TextUnit id="3279" loc="5.454">τοῦ ποτε ποιμαίνοντος ἐράσσατο θερμὸν ἔρωτα</TextUnit>
    <TextUnit id="3280" loc="5.455">δελφίς, σὺν δ' ἤθυρε παρ' ᾐόσι, καὶ κελαδεινῇ</TextUnit>
    <TextUnit id="3281" loc="5.456">τερπόμενος σύριγγι λιλαίετο πώεσιν αὐτοῖς</TextUnit>
    <TextUnit id="3282" loc="5.457">μίσγεσθαι πόντον τε λιπεῖν ξυλόχους τ' ἀφικέσθαι.</TextUnit>
    <TextUnit id="3283" loc="5.458">ἀλλ' οὐδ' ἠϊθέοιο πόθους ἐπὶ πᾶσα λέλησται</TextUnit>
    <TextUnit id="3284" loc="5.459">Αἰολίς: οὔτι παλαιόν, ἐφ' ἡμετέρῃ δὲ γενέθλῃ:</TextUnit>
    <TextUnit id="3285" loc="5.460">δελφὶς ὥς ποτε παιδὸς ἐράσσατο νησαίοιο:</TextUnit>
    <TextUnit id="3286" loc="5.461">νήσῳ δ' ἐνναίεσκεν, ἀεὶ δ' ἔχε ναύλοχον ὅρμον,</TextUnit>
    <TextUnit id="3287" loc="5.462">ἀστὸς ὅπως, ἕταρον δὲ λιπεῖν ἠναίνετο θυμῷ,</TextUnit>
    <TextUnit id="3288" loc="5.463">ἀλλ' αὐτοῦ μίμναζε παρέστιος ἐξέτι τυτθοῦ,</TextUnit>
    <TextUnit id="3289" loc="5.464">σκύμνος ἀεξηθείς, ὀλίγον βρέφος, ἤθεσι παιδὸς</TextUnit>
    <TextUnit id="3290" loc="5.465">σύντροφος: ἀλλ' ὅθ' ἵκοντο τέλος γυιαλκέος ἥβης,</TextUnit>
    <TextUnit id="3291" loc="5.466">καί ῥ' ὁ μὲν ἠϊθέοισι μετέπρεπεν, αὐτὰρ ὁ πόντῳ</TextUnit>
    <TextUnit id="3292" loc="5.467">ὠκύτατος δελφὶς ἑτέρων προφερέστατος ἦεν,</TextUnit>
    <TextUnit id="3293" loc="5.468">δή ῥα τότ' ἔκπαγλόν τε καὶ οὐ φατὸν οὐδ' ἐπίελπτον</TextUnit>
    <TextUnit id="3294" loc="5.469">θάμβος ἔην ξείνοισι καὶ ἐνναέτῃσιν ἰδέσθαι:</TextUnit>
    <TextUnit id="3295" loc="5.470">πολλοὺς δ' ὤρορε φῆμις ἰδεῖν σέβας ὁρμηθέντας,</TextUnit>
    <TextUnit id="3296" loc="5.471">ἠΐθεον δελφῖνι συνηβώοντας ἑταίρους:</TextUnit>
    <TextUnit id="3297" loc="5.472">πολλαὶ δ' ἠϊόνων ἀγοραὶ πέλας ἦμαρ ἐπ' ἦμαρ</TextUnit>
    <TextUnit id="3298" loc="5.473">ἱεμένων ἵσταντο σέβας μέγα θηήσασθαι.</TextUnit>
    <TextUnit id="3299" loc="5.474">ἔνθ' ὁ μὲν ἐμβεβαὼς ἄκατον κοίλοιο πάροιθεν</TextUnit>
    <TextUnit id="3300" loc="5.475">ὅρμου ἀναπλώεσκε, κάλει δέ μιν οὔνομ' ἀΰσας</TextUnit>
    <TextUnit id="3301" loc="5.476">κεῖνο, τό μιν φήμιξεν ἔτι πρώτης ἀπὸ φύτλης:</TextUnit>
    <TextUnit id="3302" loc="5.477">δελφὶς δ' ἠΰτ' ὀϊστός, ἐπεὶ κλύε παιδὸς ἰωήν,</TextUnit>
    <TextUnit id="3303" loc="5.478">κραιπνὰ θέων ἀκάτοιο φίλης ἄγχιστος ἵκανε,</TextUnit>
    <TextUnit id="3304" loc="5.479">σαίνων τ' οὐραίῃ κεφαλήν τ' ἀνὰ γαῦρος ἀείρων,</TextUnit>
    <TextUnit id="3305" loc="5.480">παιδὸς ἐπιψαῦσαι λελιημένος: αὐτὰρ ὁ χερσὶν</TextUnit>
    <TextUnit id="3306" loc="5.481">ἦκα καταρρέζεσκε, φιλοφροσύνῃσιν ἑταῖρον</TextUnit>
    <TextUnit id="3307" loc="5.482">ἀμφαγαπαζόμενος, τοῦ δ' ἵετο θυμὸς ἱκέσθαι</TextUnit>
    <TextUnit id="3308" loc="5.483">αὐτὴν εἰς ἄκατον παιδὸς πέλας: ἀλλ' ὅτ' ἐς ἅλμην</TextUnit>
    <TextUnit id="3309" loc="5.484">κοῦφα κυβιστήσειεν, ὃ δ' ἐγγύθι νήχετο κούρου,</TextUnit>
    <TextUnit id="3310" loc="5.485">αὐτῇσι πλευρῇσιν ἀνὰ πλευρὰς παρενείρων,</TextUnit>
    <TextUnit id="3311" loc="5.486">αὐτῇσι γενύεσσι πέλας γένυν, ἠδὲ καρήνῳ</TextUnit>
    <TextUnit id="3312" loc="5.487">ἐγχρίμπτων κεφαλήν: φαίης κέ μιν ἱμείροντα</TextUnit>
    <TextUnit id="3313" loc="5.488">κῦσσαι καὶ στέρνοισι περιπτύξαι μενεαίνειν</TextUnit>
    <TextUnit id="3314" loc="5.489">ἠΐθεον: τοίῃ γὰρ ὀπάονι νήχετο ῥιπῇ.</TextUnit>
    <TextUnit id="3315" loc="5.490">ἀλλ' ὅτε καὶ πελάσειε παρ' ᾐόσιν, αὐτίκα κοῦρος</TextUnit>
    <TextUnit id="3316" loc="5.491">ἁψάμενος λοφιῆς διερῶν διερῶν ἐπεβήσατο νώτων:</TextUnit>
    <TextUnit id="3317" loc="5.492">αὐτὰρ ὅ γ' ἀσπασίως παιδὸς δέμας ἔμφρονι θυμῷ</TextUnit>
    <TextUnit id="3318" loc="5.493">δεξάμενος φοίτασκεν, ὅπῃ νόος ἠϊθέοιο</TextUnit>
    <TextUnit id="3319" loc="5.494">ἤλαεν, εἴτ' ἄρα πόντον ἐπ' εὐρέα τῆλε κελεύοι</TextUnit>
    <TextUnit id="3320" loc="5.495">στέλλεσθ', εἴθ' αὔτως λιμένος διὰ χῶρον ἀμείβειν,</TextUnit>
    <TextUnit id="3321" loc="5.496">ἢ χέρσῳ πελάειν, ὁ δ' ἐπείθετο πᾶσαν ἐφετμήν.</TextUnit>
    <TextUnit id="3322" loc="5.497">οὔτε τις ἡνιόχῳ πῶλος τόσον ἐν γενύεσσι</TextUnit>
    <TextUnit id="3323" loc="5.498">μαλθακὸς εὐγνάμπτοισιν ἐφέσπεται ὧδε χαλινοῖς,</TextUnit>
    <TextUnit id="3324" loc="5.499">οὔτε τις ἀγρευτῆρι κύων ἐθἀς ὀτρύνοντι</TextUnit>
    <TextUnit id="3325" loc="5.500">τόσσον ὑπεικαθέων ἐπιπείθεται, ᾗ κεν ἄγῃσιν,</TextUnit>
    <TextUnit id="3326" loc="5.501">οὔτ' ἔτι κεκλομένοιο τόσον θεράποντες ἄνακτος</TextUnit>
    <TextUnit id="3327" loc="5.502">πειθόμενοι ῥέζουσιν ἑκούσιον ἔργον ἑκόντες,</TextUnit>
    <TextUnit id="3328" loc="5.503">ὅσσον ὑπ' ἠϊθέῳ δελφὶς φίλος ὀτρύνοντι</TextUnit>
    <TextUnit id="3329" loc="5.504">πείθετ' ἄνευ ζεύγλης τε βιαζομένων τε χαλινῶν.</TextUnit>
    <TextUnit id="3330" loc="5.505">οὐ μέν μιν μοῦνον φορέειν θέλεν, ἀλλὰ καὶ ἄλλῳ</TextUnit>
    <TextUnit id="3331" loc="5.506">πείθετο, τῷ μιν ἄνωγεν ἄναξ ἑός, ἀν δ' ἐκόμιζε</TextUnit>
    <TextUnit id="3332" loc="5.507">νώτοις, οὔτινα μόχθον ἀναινόμενος φιλότητι.</TextUnit>
    <TextUnit id="3333" loc="5.508">τοίη μὲν ζωῷ φιλίη πέλεν: ἀλλ' ὅτε παῖδα</TextUnit>
    <TextUnit id="3334" loc="5.509">πότμος ἕλε, πρῶτον μὲν ὀδυρομένῳ ἀτάλαντος</TextUnit>
    <TextUnit id="3335" loc="5.510">δελφὶς ἠϊόνεσσιν ἐπέδραμεν, ἥλικα κοῦρον</TextUnit>
    <TextUnit id="3336" loc="5.511">μαστεύων: φαίης κεν ἐτήτυμον ὄσσαν ἀκούειν</TextUnit>
    <TextUnit id="3337" loc="5.512">μυρομένου: τοῖόν μιν ἀμήχανον ἄμπεχε πένθος:</TextUnit>
    <TextUnit id="3338" loc="5.513">οὐδ' ἔτι κικλήσκουσιν ἐπείθετο πολλάκις ἀστοῖς</TextUnit>
    <TextUnit id="3339" loc="5.514">νησαίοις, οὐ βρῶσιν ὀρεγνυμένην ἐθέλεσκε</TextUnit>
    <TextUnit id="3340" loc="5.515">δέχνυσθαι, μάλα δ' αἶψα καὶ ἐξ ἁλὸς ἔπλετ' ἄϊστος</TextUnit>
    <TextUnit id="3341" loc="5.516">κείνης, οὐδέ τις αὐτὸν ἐπεφράσατ', οὐδ' ἔτι χῶρον</TextUnit>
    <TextUnit id="3342" loc="5.517">ἵκετο: τὸν μέν που παιδὸς πόθος οἰχομένοιο</TextUnit>
    <TextUnit id="3343" loc="5.518">ἔσβεσε, σὺν δὲ θανόντι θανεῖν ἔσπευσεν ἑταίρῳ.</TextUnit>
    <TextUnit id="3344" loc="5.519">ἀλλ' ἔμπης καὶ τόσσον ἐνηείῃ προφέροντας</TextUnit>
    <TextUnit id="3345" loc="5.520">καὶ τόσον ἀνθρώποισιν ὁμόφρονα θυμὸν ἔχοντας</TextUnit>
    <TextUnit id="3346" loc="5.521">Θρήϊκες ὑβρισταὶ καὶ ὅσοι Βύζαντος ἔχουσιν</TextUnit>
    <TextUnit id="3347" loc="5.522">ἄστυ σιδηρείοισι νοήμασιν ἀγρώσσουσιν:</TextUnit>
    <TextUnit id="3348" loc="5.523">ἦ μέγ' ἀταρτηροὶ καὶ ἀτάσθαλοι: οὐδέ κε παίδων,</TextUnit>
    <TextUnit id="3349" loc="5.524">οὐ πατέραν φείσαιντο, κασιγνήτους τ' ὀλέκοιεν</TextUnit>
    <TextUnit id="3350" loc="5.525">ῥηϊδίως: τοῖος δὲ νόμος δυστερπέος ἄγρης.</TextUnit>
    <TextUnit id="3351" loc="5.526">μητρὶ μὲν αἰνοτόκῳ δίδυμον γένος ἐγγὺς ὀπηδεῖ</TextUnit>
    <TextUnit id="3352" loc="5.527">δελφίνων, ἀταλοῖσιν ἀλίγκιον ἠϊθέοισι:</TextUnit>
    <TextUnit id="3353" loc="5.528">Θρήϊκες αὖ ἐπὶ τοῖσιν ἀπηνέες ἐντύνονται,</TextUnit>
    <TextUnit id="3354" loc="5.529">στειλάμενοι δόρυ κοῦφον ἀτάσθαλον ἐς πόνον ἄγρης.</TextUnit>
    <TextUnit id="3355" loc="5.530">οἱ μὲν δὴ λεύσσοντες ἐπειγόμενον σκάφος ἄντην</TextUnit>
    <TextUnit id="3356" loc="5.531">ἀτρεμέες μίμνουσι καὶ ἐς φόβον οὐχ ὁρόωσιν,</TextUnit>
    <TextUnit id="3357" loc="5.532">οὔ τιν' ὀϊόμενοι μερόπων δόλον, οὐδέ τιν' ἄτην</TextUnit>
    <TextUnit id="3358" loc="5.533">ἵξεσθαι, σαίνουσι δ' ἐνηέας ἠΰθ' ἑταίρους</TextUnit>
    <TextUnit id="3359" loc="5.534">γηθόσυνοι, χρίμπτοντες ἑὸν χαίροντες ὄλεθρον.</TextUnit>
    <TextUnit id="3360" loc="5.535">οἱ δὲ θοῶς ἐλάσαντες ἀκοντιστῆρι τριαίνῃ</TextUnit>
    <TextUnit id="3361" loc="5.536">τήν τ' ἀκίδα κλείουσι, βέλος κρυερώτατον ἄγρης,</TextUnit>
    <TextUnit id="3362" loc="5.537">δελφίνων ἕνα κοῦρον ἀνωΐστῳ βάλον ἄτῃ:</TextUnit>
    <TextUnit id="3363" loc="5.538">αὐτὰρ ὅ γ' ἰδνωθείς, ὀδύνης ὕπο πικρὸν ἀχεύων,</TextUnit>
    <TextUnit id="3364" loc="5.539">αὐτίχ' ὑποβρυχίης εἴσω καταδύεται ἅλμης,</TextUnit>
    <TextUnit id="3365" loc="5.540">ὀχθίζων σφακέλῳ τε καὶ ἀργαλέῃσιν ἀνίαις:</TextUnit>
    <TextUnit id="3366" loc="5.541">οἱ δέ μιν οὐκ ἐρύουσι βιώμενοι: ἦ γὰρ ἄν ἄγρης</TextUnit>
    <TextUnit id="3367" loc="5.542">μαψιδίως ἄλιον καὶ ἐτώσιον ἔργον ἄροιντο:</TextUnit>
    <TextUnit id="3368" loc="5.543">ἀλλά οἱ ἱεμένῳ δολιχὴν ἐφιᾶσιν ἄγεσθαι</TextUnit>
    <TextUnit id="3369" loc="5.544">μήρινθον καὶ νῆα κατασπέρχουσιν ἐρετμοῖς,</TextUnit>
    <TextUnit id="3370" loc="5.545">ἑσπόμενοι δελφῖνος ἀτυζομένοιο κελεύθοις.</TextUnit>
    <TextUnit id="3371" loc="5.546">ἀλλ' ὅτε λευγαλέῃσι κακηπελέων ὀδύνῃσι</TextUnit>
    <TextUnit id="3372" loc="5.547">κάμνῃ καὶ γλωχῖσι περισκαίρῃσι σιδήρου,</TextUnit>
    <TextUnit id="3373" loc="5.548">δή ῥα τότ' ἀδρανέων ἀναδύεται, ἄλκιμα γυῖα</TextUnit>
    <TextUnit id="3374" loc="5.549">κεκμηκώς, κούφοισιν ἀειρόμενος ῥοθίοισιν,</TextUnit>
    <TextUnit id="3375" loc="5.550">ὕστατα φυσιόων: μήτηρ δέ μιν οὔποτε λείπει,</TextUnit>
    <TextUnit id="3376" loc="5.551">ἀλλ' αἰεὶ μογέοντι συνέσπεται, ἔκ τ' ἀνιόντι</TextUnit>
    <TextUnit id="3377" loc="5.552">βυσσόθεν, ἀχνυμένῃ τε καὶ αἰνότατον στεναχούσῃ</TextUnit>
    <TextUnit id="3378" loc="5.553">εἰδομένη: φαίης κεν ὀδυρομένην ὁράασθαι</TextUnit>
    <TextUnit id="3379" loc="5.554">μητέρα περθομένης πόλιος περὶ δυσμενέεσσι</TextUnit>
    <TextUnit id="3380" loc="5.555">παίδων θ' ἑλκομένων ὑπὸ ληΐδα δουρὸς ἀνάγκῃ:</TextUnit>
    <TextUnit id="3381" loc="5.556">ὣς ἥ γ' αἴν' ἀχέουσα δαϊζομένῳ περὶ παιδί,</TextUnit>
    <TextUnit id="3382" loc="5.557">ὥστ' αὐτὴ μογέουσα καὶ οὐτηθεῖσα σιδήρῳ,</TextUnit>
    <TextUnit id="3383" loc="5.558">δινεύει: τὸν δ' ἄλλον ἑῆς ἀπὸ παῖδα κελεύθου</TextUnit>
    <TextUnit id="3384" loc="5.559">στέλλει ἐπεμπίπτουσα καὶ ὀτρύνουσα διώκει:</TextUnit>
    <TextUnit id="3385" loc="5.560">φεῦγε, τέκος: μέροπες γὰρ ἀνάρσιοι, οὐκέθ' ἑταῖροι</TextUnit>
    <TextUnit id="3386" loc="5.561">ἡμῖν, ἀλλὰ σίδηρον ἐφοπλίζουσι καὶ ἄγρην:</TextUnit>
    <TextUnit id="3387" loc="5.562">ἤδη καὶ δελφῖσιν ἐπεντύνουσιν ̓́Αρηα,</TextUnit>
    <TextUnit id="3388" loc="5.563">σπονδάς τ' ἀθανάτων καὶ ὁμοφροσύνην ἀλιτόντες</TextUnit>
    <TextUnit id="3389" loc="5.564">ἡμετέρην, τὴν πρόσθεν ἐπ' ἀλλήλοις ἐθέμεσθα.</TextUnit>
    <TextUnit id="3390" loc="5.565">τοῖα καὶ ἄφθογγός περ ὅμως τεκέεσσιν ἑοῖσι</TextUnit>
    <TextUnit id="3391" loc="5.566">μυθεῖται: καὶ τὸν μὲν μὲν ἀπέτρεπε τῆλε φέβεσθαι,</TextUnit>
    <TextUnit id="3392" loc="5.567">τῷ δ' ἑτέρῳ κρυερῶς μεμογηότι συμμογέουσα</TextUnit>
    <TextUnit id="3393" loc="5.568">αὐτῆς ἄγχ' ἀκάτοιο συνέσπεται, οὐδ' ἀπολείπει:</TextUnit>
    <TextUnit id="3394" loc="5.569">οὐδέ τις ἱέμενός περ ἀποτρέψειε τεκοῦσαν</TextUnit>
    <TextUnit id="3395" loc="5.570">οὔτε βαλὼν οὔτ' ἄλλο φέρων δέος: ἀλλ' ἅμα παιδὶ</TextUnit>
    <TextUnit id="3396" loc="5.571">ἑλκομένῳ δύστηνος ἀνέλκεται, ὄφρα πελάσσῃ</TextUnit>
    <TextUnit id="3397" loc="5.572">δυσμενέων ὑπὸ χεῖρας: ἀνάρσιοι, ἦ μέγ' ἀλιτροὶ</TextUnit>
    <TextUnit id="3398" loc="5.573">οἵδ', οὔτ' οἰκτείρουσιν ἀτυζομένην ὁρόωντες</TextUnit>
    <TextUnit id="3399" loc="5.574">οὔτε νόον γνάμπτουσι σιδήρεον, ἀλλὰ καὶ αὐτὴν</TextUnit>
    <TextUnit id="3400" loc="5.575">χαλκείαις ἀκίδεσσι καταΐγδην ἐλάσαντες</TextUnit>
    <TextUnit id="3401" loc="5.576">παῖδά τε καὶ γενέτειραν ὁμῇ συναπέφθισαν ἄτῃ:</TextUnit>
    <TextUnit id="3402" loc="5.577">ἔφθισαν οὐκ ἀέκουσαν, ἐπεὶ περὶ παιδὶ θανόντι</TextUnit>
    <TextUnit id="3403" loc="5.578">μήτηρ καὶ φρονέουσα καὶ ἱεμένη δεδάϊκται.</TextUnit>
    <TextUnit id="3404" loc="5.579">ὡς δ' ὁπότ' ὀρταλίχοισι χελιδόσι νηπιάχοισι</TextUnit>
    <TextUnit id="3405" loc="5.580">νέρθεν ὑπὲξ ὀρόφοιο τυχὼν ὄφις ἄγχι πελάσσῃ,</TextUnit>
    <TextUnit id="3406" loc="5.581">καὶ τοὺς μὲν κατέπεφνε καὶ ἔσπασεν ἔνδον ὀδόντων,</TextUnit>
    <TextUnit id="3407" loc="5.582">μήτηρ δὲ πρῶτον μὲν ἀτυζομένη δεδόνηται</TextUnit>
    <TextUnit id="3408" loc="5.583">λοίγια τετριγυῖα φόνου γόον: ἀλλ' ὅτε παῖδας</TextUnit>
    <TextUnit id="3409" loc="5.584">ἀθρήσῃ φθιμένους, ἣ δ' οὐκέτι φύξιν ὀλέθρου</TextUnit>
    <TextUnit id="3410" loc="5.585">δίζεται, ἀλλ' αὐτῇσιν ὑπαὶ γενύεσσι δράκοντος</TextUnit>
    <TextUnit id="3411" loc="5.586">εἱλεῖται, μέσφ' ὄρνιν ἕλῃ παιδοκτόνος ἄτη:</TextUnit>
    <TextUnit id="3412" loc="5.587">ὣς ἄρα καὶ δελφῖνι νέῳ συναπέφθιτο μήτηρ,</TextUnit>
    <TextUnit id="3413" loc="5.588">χεῖρας ἐς ἰχθυβόλων αὐτάγρετος ἀντήσασα.</TextUnit>
    <TextUnit id="3414" loc="5.589">ἔθνεα δ' ὀστρακόρινα, τά θ' ἑρπύζουσι θαλάσσῃ,</TextUnit>
    <TextUnit id="3415" loc="5.590">πάντα φάτις μήνης μὲν ἀεξομένης κατὰ κύκλον</TextUnit>
    <TextUnit id="3416" loc="5.591">σαρκὶ περιπλήθειν καὶ πίονα ναιέμεν οἶκον:</TextUnit>
    <TextUnit id="3417" loc="5.592">φθινούσης δ' ἐξαῦτις ἀφαυροτέροις μελέεσσι</TextUnit>
    <TextUnit id="3418" loc="5.593">ῥικνοῦσθαι: τοίη τις ἐνί σφισιν ἐστὶν ἀνάγκη.</TextUnit>
    <TextUnit id="3419" loc="5.594">τῶν δὲ τὰ μὲν δύνοντες ὑπόβρυχα χερσὶ λέγονται</TextUnit>
    <TextUnit id="3420" loc="5.595">ἀνέρες ἐκ ψαμάθοιο, τὰ δ' ἐκ σπιλάδων ἐρύουσι</TextUnit>
    <TextUnit id="3421" loc="5.596">νωλεμὲς ἐμπεφυῶτα, τὰ δ' ᾐόσιν ἔπτυσαν αὐταῖς</TextUnit>
    <TextUnit id="3422" loc="5.597">κύματα καὶ βόθροισι λαχαινομένης ψαμάθοιο.</TextUnit>
    <TextUnit id="3423" loc="5.598">πορφύραι αὖ πέρι δή τι μετ' ὀστρείοισιν ἔασι</TextUnit>
    <TextUnit id="3424" loc="5.599">λίχναι: τοίη δέ σφιν ἐτήτυμος ἵσταται ἄγρη.</TextUnit>
    <TextUnit id="3425" loc="5.600">κυρτίδες ἠβαιαὶ ταλάροις γεγάασιν ὁμοῖαι,</TextUnit>
    <TextUnit id="3426" loc="5.601">πυκνῇσι σχοίνοισι τετυγμέναι: ἐν δ' ἄρα τῇσι</TextUnit>
    <TextUnit id="3427" loc="5.602">στρόμβος συγκέλσαντες ὁμοῦ χήμῃσι τίθενται:</TextUnit>
    <TextUnit id="3428" loc="5.603">αἱ δ' ὅταν ἐμπελάσωσι βορῆς μεθύουσαι ἔρωτι,</TextUnit>
    <TextUnit id="3429" loc="5.604">γλῶσσαν ὑπὲκ θαλάμης δολιχὴν βάλον: ἡ δὲ τέτυκται</TextUnit>
    <TextUnit id="3430" loc="5.605">λεπτή τ' ὀξείη τε, διὰ σχοίνων δ' ἐτάνυσσαν</TextUnit>
    <TextUnit id="3431" loc="5.606">φορβῆς ἱέμεναι, χαλεπῆς δ' ἤντησαν ἐδωδῆς:</TextUnit>
    <TextUnit id="3432" loc="5.607">γλῶσσα γὰρ ἐν σχοίνοισιν ἐρειδομένη πυκινῇσιν</TextUnit>
    <TextUnit id="3433" loc="5.608">οἰδάνεται, στείνει δὲ λύγων βρόχος, οὐδ' ἔτ' ὀπίσσω</TextUnit>
    <TextUnit id="3434" loc="5.609">ἀνδύνει μεμαυῖα, μένει δ' ὀδύνῃσι ταθεῖσα,</TextUnit>
    <TextUnit id="3435" loc="5.610">εἰσόκεν αὖ ἐρύσωσι περὶ γλώσσῃ μεμαυίας,</TextUnit>
    <TextUnit id="3436" loc="5.611">πορφυρέοις κάλλιστον ὑφάσμασιν ἄνθος ἄγοντες.</TextUnit>
    <TextUnit id="3437" loc="5.612">Σπογγοτόμων δ' οὔ φημι κακώτερον ἄλλον ἄεθλον</TextUnit>
    <TextUnit id="3438" loc="5.613">ἔμμεναι, οὐδ' ἄνδρεσσιν ὀϊζυρώτερον ἔργον.</TextUnit>
    <TextUnit id="3439" loc="5.614">οἱ δ' ἤτοι πρῶτον μέν, ὅτ' ἐς πόνον ὁπλίζωνται,</TextUnit>
    <TextUnit id="3440" loc="5.615">βρώμῃ τ' ἠδὲ ποτοῖσιν ἀφαυροτέροισι μέλονται,</TextUnit>
    <TextUnit id="3441" loc="5.616">ὕπνῳ τ' οὐχ ἁλιεῦσιν ἐοικότι μαλθάσσονται.</TextUnit>
    <TextUnit id="3442" loc="5.617">ὡς δ' ὅτ' ἀνὴρ εὔγηρυν ἐφοπλίζητ' ἐς ἀγῶνα,</TextUnit>
    <TextUnit id="3443" loc="5.618">μολπῆς εὐφόρμιγγος ἔχων Φοιβήϊον εὖχος,</TextUnit>
    <TextUnit id="3444" loc="5.619">πᾶσα δέ οἱ μέλεται κομιδή, πάντῃ δὲ φυλάσσει,</TextUnit>
    <TextUnit id="3445" loc="5.620">πιαίνων ἐς ἄεθλα λιγυφθόγγου μέλος αὐδῆς,</TextUnit>
    <TextUnit id="3446" loc="5.621">ὣς οἵ γ' ἐνδυκέως κομιδὴν εὔφρουρον ἔχουσι,</TextUnit>
    <TextUnit id="3447" loc="5.622">ὄφρα σφι πνοιή τε μένῃ ποτὶ βυσσὸν ἰοῦσιν</TextUnit>
    <TextUnit id="3448" loc="5.623">ἀσκηθής, προτέροιο δ' ἀναψύξωσι πόνοιο.</TextUnit>
    <TextUnit id="3449" loc="5.624">ἀλλ' ὅτ' ἀεθλεύωσι μέγαν πόνον ἐξανύοντες,</TextUnit>
    <TextUnit id="3450" loc="5.625">εὐχόμενοι μακάρεσσιν ἁλὸς μεδέουσι βαθείης</TextUnit>
    <TextUnit id="3451" loc="5.626">ἀρῶνται κήτειον ἀλεξῆσαί σφισι πῆμα,</TextUnit>
    <TextUnit id="3452" loc="5.627">μήτε τιν' ἀντιάσαι λώβην ἁλός: ἢν δ' ἐσίδωνται</TextUnit>
    <TextUnit id="3453" loc="5.628">κάλλιχθυν, τότε δή σφι νόον μέγα θάρσος ἱκάνει:</TextUnit>
    <TextUnit id="3454" loc="5.629">οὐ γάρ πω κείνῃσι νομαῖς ἔνι κῆτος ἄαπτον,</TextUnit>
    <TextUnit id="3455" loc="5.630">οὐ δάκος, οὐδέ τι πῆμα θαλάσσιον ἄλλο φαάνθη,</TextUnit>
    <TextUnit id="3456" loc="5.631">ἀλλ' αἰεὶ καθαροῖσιν ἀπημάντοις τε πόροισι</TextUnit>
    <TextUnit id="3457" loc="5.632">τέρπονται: τῷ καί μιν ἐφήμισαν ἱερὸν ἰχθύν.</TextUnit>
    <TextUnit id="3458" loc="5.633">τῷ δ' ἐπιγηθήσαντες ἐπισπεύδουσι πόνοισι.</TextUnit>
    <TextUnit id="3459" loc="5.634">πείσματι μηκεδανῷ μεσάτης ὑπὲρ ἰξύος ἀνὴρ</TextUnit>
    <TextUnit id="3460" loc="5.635">ἔζωσται, παλάμῃσι δ' ἐν ἀμφοτέρῃσιν ἀείρει</TextUnit>
    <TextUnit id="3461" loc="5.636">τῇ μὲν ἐριβριθῆ μολίβου χύσιν ἀμφιμεμαρπώς,</TextUnit>
    <TextUnit id="3462" loc="5.637">δεξιτερῇ δ' ἅρπην εὐήκεα χειρὶ τιταίνει:</TextUnit>
    <TextUnit id="3463" loc="5.638">φρουρεῖ δ' ἐν γενύεσσιν ὑπὸ στόμα λευκὸν ἄλειφαρ:</TextUnit>
    <TextUnit id="3464" loc="5.639">στὰς δ' ἄρ' ὑπὲρ πρώρης ἐσκέψατο πόντιον οἶδμα</TextUnit>
    <TextUnit id="3465" loc="5.640">ὁρμαίνων βριθύν τε πόνον καὶ ἀθέσφατον ὕδωρ.</TextUnit>
    <TextUnit id="3466" loc="5.641">οἱ δέ μιν ὀτρύνουσιν ἐπισπέρχουσί τε μύθοις</TextUnit>
    <TextUnit id="3467" loc="5.642">θαρσαλέοις ἐπὶ μόχθον, ἅτ' ἐν νύσσῃ βεβαῶτα</TextUnit>
    <TextUnit id="3468" loc="5.643">ἄνδρα ποδωκείης δεδαημένον: ἀλλ' ὅτε θυμῷ</TextUnit>
    <TextUnit id="3469" loc="5.644">θαρσήσῃ, δίναις μὲν ἐνήλατο, τὸν δὲ καθέλκει</TextUnit>
    <TextUnit id="3470" loc="5.645">ἱέμενον πολιοῦ μολίβου βεβριθότος ὁρμή.</TextUnit>
    <TextUnit id="3471" loc="5.646">αὐτὰρ ὅ γ' ἐς βυσσὸν προμολὼν ἐξέπτυς' ἀλοιφήν:</TextUnit>
    <TextUnit id="3472" loc="5.647">ἡ δὲ μέγα στίλβει τε καὶ ὕδατι μίσγεται αὐγή,</TextUnit>
    <TextUnit id="3473" loc="5.648">ὄρφνης ἠΰτε πυρσὸς ἀνὰ κνέφας ὄμμα φαείνων:</TextUnit>
    <TextUnit id="3474" loc="5.649">πέτραις δ' ἐμπελάσας σπόγγους ἴδεν: οἱ δὲ φύονται</TextUnit>
    <TextUnit id="3475" loc="5.650">ἐν νεάτοις πλαταμῶσιν, ἀρηρότες ἐν σπιλάδεσσι:</TextUnit>
    <TextUnit id="3476" loc="5.651">καί σφισι καὶ πνοιὴν φάτις ἔμμεναι, οἷα καὶ ἄλλοις,</TextUnit>
    <TextUnit id="3477" loc="5.652">ὅσσα πολυρραθάγοισιν ἐνὶ σπιλάδεσσι φύονται.</TextUnit>
    <TextUnit id="3478" loc="5.653">αἶψα δ' ἐπαΐξας δρεπάνῃ τάμε χειρὶ παχείῃ</TextUnit>
    <TextUnit id="3479" loc="5.654">ὥστε τις ἀμητὴρ σπόγγων δέμας, οὐδέ τι μέλλει</TextUnit>
    <TextUnit id="3480" loc="5.655">δηθύνων, σχοῖνον δὲ θοῶς κίνησεν, ἑταίροις</TextUnit>
    <TextUnit id="3481" loc="5.656">σημαίνων κραιπνῶς μιν ἀνελκέμεν: αἷμα γὰρ ἐχθρὸν</TextUnit>
    <TextUnit id="3482" loc="5.657">αὐτίκ' ἀπὸ σπόγγων ῥαθαμίζεται, ἀμφὶ δ' ἄρ' ἀνδρὶ</TextUnit>
    <TextUnit id="3483" loc="5.658">εἱλεῖται, πνοιῇ δὲ δυσαέϊ πολλάκι φῶτα</TextUnit>
    <TextUnit id="3484" loc="5.659">ἔσβεσε μυκτήρεσσιν ἐνισχόμενος βαρὺς ἰχώρ.</TextUnit>
    <TextUnit id="3485" loc="5.660">τοὔνεκα λαιψηρῶς ἀναδύεται ὥστε νόημα</TextUnit>
    <TextUnit id="3486" loc="5.661">ἑλκόμενος: τὸν μέν τις ἰδὼν προφυγόντα θαλάσσης</TextUnit>
    <TextUnit id="3487" loc="5.662">ἄμφω γηθήσειε καὶ οἰκτείρων ἀκάχοιτο:</TextUnit>
    <TextUnit id="3488" loc="5.663">ὧδε γὰρ ἠπεδανοῖσι παριεμένου μελέεσσι</TextUnit>
    <TextUnit id="3489" loc="5.664">δείματι καὶ καμάτῳ θυμαλγέϊ γυῖα λέλυνται.</TextUnit>
    <TextUnit id="3490" loc="5.665">πολλάκι δ' ἐχθίστης τε τυχὼν καὶ ἀπηνέος ἄγρης</TextUnit>
    <TextUnit id="3491" loc="5.666">ἅλμενος ἐς πόντοιο βαθὺν πόρον οὐκέτ' ἀνέσχε,</TextUnit>
    <TextUnit id="3492" loc="5.667">δύσμορος, ἀντιάσας δυσδερκέϊ θηρὶ πελώρῳ:</TextUnit>
    <TextUnit id="3493" loc="5.668">καί ῥ' ὁ μὲν οἷς ἑτάροισιν ἐπισείων θαμὰ δεσμὸν</TextUnit>
    <TextUnit id="3494" loc="5.669">κέκλεται αὖ ἐρύειν, τὸ δέ οἱ δέμας ἡμιδάϊκτον</TextUnit>
    <TextUnit id="3495" loc="5.670">κητείη τε βίη καὶ ὁμόστολοι ἔσπασαν ἄνδρες,</TextUnit>
    <TextUnit id="3496" loc="5.671">οἰκτρὸν ἰδεῖν, ἔτι νηὸς ἐφιέμενον καὶ ἑταίρων:</TextUnit>
    <TextUnit id="3497" loc="5.672">οἱ δὲ θοῶς κεῖνόν τε πόρον καὶ λυγρὸν ἄεθλον</TextUnit>
    <TextUnit id="3498" loc="5.673">ἀχνύμενοι λείπουσι καὶ ἐς χέρσον κατάγονται</TextUnit>
    <TextUnit id="3499" loc="5.674">λείψανα δυστήνοιο περικλαίοντες ἑταίρου.</TextUnit>
    <TextUnit id="3500" loc="5.675">Τόσς' ἐδάην, σκηπτοῦχε διοτρεφές, ἔργα θαλάσσης.</TextUnit>
    <TextUnit id="3501" loc="5.676">σοὶ δ' αἰεὶ νῆες μὲν ἀπήμονες ἰθύνοιντο,</TextUnit>
    <TextUnit id="3502" loc="5.677">πεμπόμεναι λιαροῖσι καὶ ἰθυπόροισιν ἀήταις,</TextUnit>
    <TextUnit id="3503" loc="5.678">αἰεὶ δ' ἰχθυόεσσα περιπλήθοιτο θάλασσα,</TextUnit>
    <TextUnit id="3504" loc="5.679">γαίης δ' ἀστυφέλικτα Ποσειδάων ἐρύοιτο</TextUnit>
    <TextUnit id="3505" loc="5.680">̓Ασφάλιος ῥιζοῦχα θεμείλια νέρθε φυλάσσων.</TextUnit>
  </Text>
</TessDocument>
