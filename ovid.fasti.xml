<?xml version="1.0" encoding="UTF-8"?>
<TessDocument id="ovid.fasti">
  <Metadata>
    <Author>ovid</Author>
    <Display>Fasti</Display>
    <Abbr>ov. fast.</Abbr>
    <Lang>la</Lang>
    <Prose>0</Prose>
    <PrintSource>Sir James George Frazer, Ovidâ€™s Fasti. Harvard University Press, 1933.</PrintSource>
    <DigitalSourceDisplay>Perseus</DigitalSourceDisplay>
    <DigitalSourceURL>http://www.perseus.tufts.edu/hopper/text?doc=Perseus%3atext%3a2008.01.0547</DigitalSourceURL>
    <AddedBy>Chris Forstall</AddedBy>
    <URI>urn:cts:latinLit:phi0959.phi007.perseus-lat1</URI>
  </Metadata>
  <Parts><Part id="1"><Display>Book 1</Display><MaskLower>0</MaskLower><MaskUpper>723</MaskUpper><LocusLower>1.1</LocusLower><LocusUpper>1.724</LocusUpper></Part><Part id="2"><Display>Book 2</Display><MaskLower>724</MaskLower><MaskUpper>1587</MaskUpper><LocusLower>2.1</LocusLower><LocusUpper>2.864</LocusUpper></Part><Part id="3"><Display>Book 3</Display><MaskLower>1588</MaskLower><MaskUpper>2471</MaskUpper><LocusLower>3.1</LocusLower><LocusUpper>3.884</LocusUpper></Part><Part id="4"><Display>Book 4</Display><MaskLower>2472</MaskLower><MaskUpper>3425</MaskUpper><LocusLower>4.1</LocusLower><LocusUpper>4.954</LocusUpper></Part><Part id="5"><Display>Book 5</Display><MaskLower>3426</MaskLower><MaskUpper>4159</MaskUpper><LocusLower>5.1</LocusLower><LocusUpper>5.734</LocusUpper></Part><Part id="6"><Display>Book 6</Display><MaskLower>4160</MaskLower><MaskUpper>4971</MaskUpper><LocusLower>6.1</LocusLower><LocusUpper>6.812</LocusUpper></Part></Parts><Text>
    <TextUnit id="0" loc="1.1">Tempora cum causis Latium digesta per annum</TextUnit>
    <TextUnit id="1" loc="1.2">lapsaque sub terras ortaque signa canam,</TextUnit>
    <TextUnit id="2" loc="1.3">excipe pacato, Caesar Germanice, voltu</TextUnit>
    <TextUnit id="3" loc="1.4">hoc opus et timidae dirige navis iter;</TextUnit>
    <TextUnit id="4" loc="1.5">officioque, levem non aversatus honorem,</TextUnit>
    <TextUnit id="5" loc="1.6">en tibi devoto numine dexter ades.</TextUnit>
    <TextUnit id="6" loc="1.7">sacra recognosces annalibus eruta priscis,</TextUnit>
    <TextUnit id="7" loc="1.8">et quo sit merito quaeque notata dies.</TextUnit>
    <TextUnit id="8" loc="1.9">invenies illic et festa domestica vobis:</TextUnit>
    <TextUnit id="9" loc="1.10">saepe tibi pater est, saepe legendus avus;</TextUnit>
    <TextUnit id="10" loc="1.11">quaeque ferunt illi pictos signantia fastos,</TextUnit>
    <TextUnit id="11" loc="1.12">tu quoque cum Druso praemia fratre feres.</TextUnit>
    <TextUnit id="12" loc="1.13">Caesaris arma canant alii: nos Caesaris aras,</TextUnit>
    <TextUnit id="13" loc="1.14">et quoscumque sacris addidit ille dies.</TextUnit>
    <TextUnit id="14" loc="1.15">adnue conanti per laudes ire tuorum,</TextUnit>
    <TextUnit id="15" loc="1.16">deque meo pavidos excute corde metus,</TextUnit>
    <TextUnit id="16" loc="1.17">da mihi te placidum, dederis in carmina viris:</TextUnit>
    <TextUnit id="17" loc="1.18">ingenium voltu statque caditque tuo.</TextUnit>
    <TextUnit id="18" loc="1.19">pagina iudicium docti subitura movetur</TextUnit>
    <TextUnit id="19" loc="1.20">principis, ut Clario missa legenda deo.</TextUnit>
    <TextUnit id="20" loc="1.21">quae sit enim culti facundia sensimus oris,</TextUnit>
    <TextUnit id="21" loc="1.22">civica pro trepidis cum tulit arma reis;</TextUnit>
    <TextUnit id="22" loc="1.23">scimus et, ad nostras cum se tulit impetus artes,</TextUnit>
    <TextUnit id="23" loc="1.24">ingenii currant flumina quanta tui.</TextUnit>
    <TextUnit id="24" loc="1.25">si licet et fas est, vates rege vatis habenas,</TextUnit>
    <TextUnit id="25" loc="1.26">auspice te felix totus ut annus eat.</TextUnit>
    <TextUnit id="26" loc="1.27">tempora digereret cum conditor urbis, in anno</TextUnit>
    <TextUnit id="27" loc="1.28">constituit menses quinque bis esse suo.</TextUnit>
    <TextUnit id="28" loc="1.29">scilicet arma magis quam sidera, Romule, noras,</TextUnit>
    <TextUnit id="29" loc="1.30">curaque finitimos vincere maior erat.</TextUnit>
    <TextUnit id="30" loc="1.31">est tamen et ratio, Caesar, quae movent illum,</TextUnit>
    <TextUnit id="31" loc="1.32">erroremque suum quo tueatur, habet,</TextUnit>
    <TextUnit id="32" loc="1.33">quod satis est, utero matris dum prodeat infans,</TextUnit>
    <TextUnit id="33" loc="1.34">hoc anno statuit temporis esse satis,</TextUnit>
    <TextUnit id="34" loc="1.35">per totidem menses a funere coniugis uxor</TextUnit>
    <TextUnit id="35" loc="1.36">sustinet in vidua tristia signa domo,</TextUnit>
    <TextUnit id="36" loc="1.37">haec igitur vidit trabeati cura Quirini,</TextUnit>
    <TextUnit id="37" loc="1.38">cum rudibus populis annua iura daret.</TextUnit>
    <TextUnit id="38" loc="1.39">Martis erat primus mensis, Venerisque secundus:</TextUnit>
    <TextUnit id="39" loc="1.40">haec generis princeps, ipsius ille pater,</TextUnit>
    <TextUnit id="40" loc="1.41">tertius a senibus, iuvenum de nomine quartus,</TextUnit>
    <TextUnit id="41" loc="1.42">quae sequitur, numero turba notata fuit.</TextUnit>
    <TextUnit id="42" loc="1.43">at Numa nec Ianum nec avitas praeterit umbras,</TextUnit>
    <TextUnit id="43" loc="1.44">mensibus antiquis praeposuitque duos.</TextUnit>
    <TextUnit id="44" loc="1.45">ne tamen ignores variorum iura dierum,</TextUnit>
    <TextUnit id="45" loc="1.46">non habet officii Lucifer omnis idem.</TextUnit>
    <TextUnit id="46" loc="1.47">ille nefastus erit, per quem tria verba silentur:</TextUnit>
    <TextUnit id="47" loc="1.48">fastus erit, per quem lege licebit agi.</TextUnit>
    <TextUnit id="48" loc="1.49">nec toto perstare die sua iura putaris:</TextUnit>
    <TextUnit id="49" loc="1.50">qui iam fastus erit, mane nefastus erat;</TextUnit>
    <TextUnit id="50" loc="1.51">nam simul exta deo data sunt, licet omnia fari,</TextUnit>
    <TextUnit id="51" loc="1.52">verbaque honoratus libera praetor habet,</TextUnit>
    <TextUnit id="52" loc="1.53">est quoque, quo populum ius est includere saeptis:</TextUnit>
    <TextUnit id="53" loc="1.54">est quoque, qui nono semper ab orbe redit.</TextUnit>
    <TextUnit id="54" loc="1.55">vindicat Ausonias Iunonis cura Kalendas,</TextUnit>
    <TextUnit id="55" loc="1.56">Idibus alba Iovi grandior agna cadit;</TextUnit>
    <TextUnit id="56" loc="1.57">Nonarum tutela deo caret, omnibus istis</TextUnit>
    <TextUnit id="57" loc="1.58">(ne fallare cave!) proximus ater erit.</TextUnit>
    <TextUnit id="58" loc="1.59">omen ab eventu est, illis nam Roma diebus</TextUnit>
    <TextUnit id="59" loc="1.60">damna sub averso tristia Marte tulit,</TextUnit>
    <TextUnit id="60" loc="1.61">haec mihi dicta semel, totis haerentia fastis,</TextUnit>
    <TextUnit id="61" loc="1.62">ne seriem rerum scindere cogar, erunt.</TextUnit>
    <TextUnit id="62" loc="1.63">Ecce tibi faustum, Germanice, nuntiat annum</TextUnit>
    <TextUnit id="63" loc="1.64">inque meo primus carmine Ianus adest.</TextUnit>
    <TextUnit id="64" loc="1.65">Iane biceps, anni tacite labentis origo,</TextUnit>
    <TextUnit id="65" loc="1.66">solus de superis qui tua terga vides,</TextUnit>
    <TextUnit id="66" loc="1.67">dexter ades ducibus, quorum secura labore</TextUnit>
    <TextUnit id="67" loc="1.68">otia terra ferax, otia pontus habet:</TextUnit>
    <TextUnit id="68" loc="1.69">dexter ades patribusque tuis populoque Quirini,</TextUnit>
    <TextUnit id="69" loc="1.70">et resera nutu candida templa tuo.</TextUnit>
    <TextUnit id="70" loc="1.71">prospera lux oritur: linguis animisque favete!</TextUnit>
    <TextUnit id="71" loc="1.72">nunc dicenda bona sunt bona verba die.</TextUnit>
    <TextUnit id="72" loc="1.73">lite vacent aures, insanaque protinus absint</TextUnit>
    <TextUnit id="73" loc="1.74">iurgia; differ opus, livida lingua, tuum!</TextUnit>
    <TextUnit id="74" loc="1.75">cernis, odoratis ut luceat ignibus aether,</TextUnit>
    <TextUnit id="75" loc="1.76">et sonet accensis spica Cilissa focis?</TextUnit>
    <TextUnit id="76" loc="1.77">flamma nitore suo templorum verberat aurum</TextUnit>
    <TextUnit id="77" loc="1.78">et tremulum summa spargit in aede iubar,</TextUnit>
    <TextUnit id="78" loc="1.79">vestibus intactis Tarpeias itur in arces,</TextUnit>
    <TextUnit id="79" loc="1.80">et populus festo concolor ipse suo est,</TextUnit>
    <TextUnit id="80" loc="1.81">iamque novi praeeunt fasces, nova purpura fulget,</TextUnit>
    <TextUnit id="81" loc="1.82">et nova conspicuum pondera sentit ebur.</TextUnit>
    <TextUnit id="82" loc="1.83">colla rudes operum praebent ferienda iuvenci,</TextUnit>
    <TextUnit id="83" loc="1.84">quos aluit campis herba Falisca suis.</TextUnit>
    <TextUnit id="84" loc="1.85">Iuppiter arce sua totum cum spectat in orbem,</TextUnit>
    <TextUnit id="85" loc="1.86">nil nisi Romanum, quod tueatur, habet,</TextUnit>
    <TextUnit id="86" loc="1.87">salve, laeta dies, meliorque revertere semper,</TextUnit>
    <TextUnit id="87" loc="1.88">a populo rerum digna potente coli.</TextUnit>
    <TextUnit id="88" loc="1.89">quem tamen esse deum te dicam, Iane biformis?</TextUnit>
    <TextUnit id="89" loc="1.90">nam tibi par nullum Graecia numen habet,</TextUnit>
    <TextUnit id="90" loc="1.91">ede simul causam, cur de caelestibus unus,</TextUnit>
    <TextUnit id="91" loc="1.92">sitque quod a tergo, sitque quod ante, vides?</TextUnit>
    <TextUnit id="92" loc="1.93">haec ego cum sumptis agitarem mente tabellis,</TextUnit>
    <TextUnit id="93" loc="1.94">lucidior visa est, quam fuit ante, domus.</TextUnit>
    <TextUnit id="94" loc="1.95">tunc sacer ancipiti mirandus imagine Ianus</TextUnit>
    <TextUnit id="95" loc="1.96">bina repens oculis obtulit ora meis.</TextUnit>
    <TextUnit id="96" loc="1.97">extimui sensique metu riguisse capillos,</TextUnit>
    <TextUnit id="97" loc="1.98">et gelidum subito frigore pectus erat.</TextUnit>
    <TextUnit id="98" loc="1.99">ille tenens baculum dextra clavemque sinistra</TextUnit>
    <TextUnit id="99" loc="1.100">edidit hos nobis ore priore sonos:</TextUnit>
    <TextUnit id="100" loc="1.101">"disce metu posito, vates operose dierum,</TextUnit>
    <TextUnit id="101" loc="1.102">quod petis, et voces percipe mente meas.</TextUnit>
    <TextUnit id="102" loc="1.103">me Chaos antiqui (nam sum res prisca) vocabant:</TextUnit>
    <TextUnit id="103" loc="1.104">aspice, quam longi temporis acta canam.</TextUnit>
    <TextUnit id="104" loc="1.105">lucidus hic aer et quae tria corpora restant,</TextUnit>
    <TextUnit id="105" loc="1.106">ignis, aqua et tellus, unus acervus erat.</TextUnit>
    <TextUnit id="106" loc="1.107">ut semel haec rerum secessit lite suarum</TextUnit>
    <TextUnit id="107" loc="1.108">inque novas abiit massa soluta domos,</TextUnit>
    <TextUnit id="108" loc="1.109">flamma petit altum, propior locus aera cepit,</TextUnit>
    <TextUnit id="109" loc="1.110">sederunt medio terra fretumque solo.</TextUnit>
    <TextUnit id="110" loc="1.111">tunc ego, qui fueram globus et sine imagine moles,</TextUnit>
    <TextUnit id="111" loc="1.112">in faciem redii dignaque membra deo.</TextUnit>
    <TextUnit id="112" loc="1.113">nunc quoque, confusae quondam nota parva figurae,</TextUnit>
    <TextUnit id="113" loc="1.114">ante quod est in me postque, videtur idem.</TextUnit>
    <TextUnit id="114" loc="1.115">accipe, quaesitae quae causa sit altera formae,</TextUnit>
    <TextUnit id="115" loc="1.116">hanc simul ut noris officiumque meum.</TextUnit>
    <TextUnit id="116" loc="1.117">quicquid ubique vides, caelum, mare, nubila, terras,</TextUnit>
    <TextUnit id="117" loc="1.118">omnia sunt nostra clausa patentque manu.</TextUnit>
    <TextUnit id="118" loc="1.119">me penes est unum vasti custodia mundi,</TextUnit>
    <TextUnit id="119" loc="1.120">et ius vertendi cardinis omne meum est.</TextUnit>
    <TextUnit id="120" loc="1.121">cum libuit Pacem placidis emittere tectis,</TextUnit>
    <TextUnit id="121" loc="1.122">libera perpetuas ambulat illa vias:</TextUnit>
    <TextUnit id="122" loc="1.123">sanguine letifero totus miscebitur orbis,</TextUnit>
    <TextUnit id="123" loc="1.124">ni teneant rigidae condita bella serae.</TextUnit>
    <TextUnit id="124" loc="1.125">praesideo foribus caeli cum mitibus Horis:</TextUnit>
    <TextUnit id="125" loc="1.126">it, redit officio Iuppiter ipse meo.</TextUnit>
    <TextUnit id="126" loc="1.127">inde vocor Ianus, cui cum Ceriale sacerdos</TextUnit>
    <TextUnit id="127" loc="1.128">imponit libum mixtaque farra sale,</TextUnit>
    <TextUnit id="128" loc="1.129">nomina ridebis; modo namque Patulcius idem</TextUnit>
    <TextUnit id="129" loc="1.130">et modo sacrifico Clusius ore vocor.</TextUnit>
    <TextUnit id="130" loc="1.131">scilicet alterno voluit rudis illa vetustas</TextUnit>
    <TextUnit id="131" loc="1.132">nomine diversas significare vices,</TextUnit>
    <TextUnit id="132" loc="1.133">vis mea narrata est. causam nunc disce figurae:</TextUnit>
    <TextUnit id="133" loc="1.134">iam tamen hanc aliqua tu quoque parte vides.</TextUnit>
    <TextUnit id="134" loc="1.135">omnis habet geminas, hinc atque hinc, ianua frontis,</TextUnit>
    <TextUnit id="135" loc="1.136">e quibus haec populum spectat, at illa larem;</TextUnit>
    <TextUnit id="136" loc="1.137">utque sedens primi vester prope limina tecti</TextUnit>
    <TextUnit id="137" loc="1.138">ianitor egressus introitusque videt,</TextUnit>
    <TextUnit id="138" loc="1.139">sic ego perspicio caelestis ianitor aulae</TextUnit>
    <TextUnit id="139" loc="1.140">Eoas partes Hesperiasque simul.</TextUnit>
    <TextUnit id="140" loc="1.141">ora vides Hecates in tres vertentia partes,</TextUnit>
    <TextUnit id="141" loc="1.142">servet ut in ternas compita secta vias;</TextUnit>
    <TextUnit id="142" loc="1.143">et mihi, ne flexu cervicis tempora perdam,</TextUnit>
    <TextUnit id="143" loc="1.144">cernere non moto corpore bina licet."</TextUnit>
    <TextUnit id="144" loc="1.145">dixerat et voltu, si plura requirere vellem,</TextUnit>
    <TextUnit id="145" loc="1.146">difficilem mihi se non fore fassus erat.</TextUnit>
    <TextUnit id="146" loc="1.147">sumpsi animum gratesque deo non territus egi</TextUnit>
    <TextUnit id="147" loc="1.148">verbaque sum spectans pauca locutus humum!</TextUnit>
    <TextUnit id="148" loc="1.149">"dic, age, frigoribus quare novus incipit annus,</TextUnit>
    <TextUnit id="149" loc="1.150">qui melius per ver incipiendus erat?</TextUnit>
    <TextUnit id="150" loc="1.151">omnia tunc florent, tunc est nova temporis aetas,</TextUnit>
    <TextUnit id="151" loc="1.152">et nova de gravido palmite gemma tumet,</TextUnit>
    <TextUnit id="152" loc="1.153">et modo formatis operitur frondibus arbor,</TextUnit>
    <TextUnit id="153" loc="1.154">prodit et in summum seminis herba solum,</TextUnit>
    <TextUnit id="154" loc="1.155">et tepidum volucres concentibus aera mulcent,</TextUnit>
    <TextUnit id="155" loc="1.156">ludit et in pratis luxuriatque pecus,</TextUnit>
    <TextUnit id="156" loc="1.157">tum blandi soles, ignotaque prodit hirundo</TextUnit>
    <TextUnit id="157" loc="1.158">et luteum celsa sub trabe figit opus:</TextUnit>
    <TextUnit id="158" loc="1.159">tum patitur cultus ager et renovatur aratro.</TextUnit>
    <TextUnit id="159" loc="1.160">haec anni novitas iure vocanda fuit."</TextUnit>
    <TextUnit id="160" loc="1.161">quaesieram multis: non multis ille moratus</TextUnit>
    <TextUnit id="161" loc="1.162">contulit in versus sic sua verba duos:</TextUnit>
    <TextUnit id="162" loc="1.163">"bruma novi prima est veterisque novissima solis:</TextUnit>
    <TextUnit id="163" loc="1.164">principium capiunt Phoebus et annus idem."</TextUnit>
    <TextUnit id="164" loc="1.165">post ea mirabar, cur non sine litibus esset</TextUnit>
    <TextUnit id="165" loc="1.166">prima dies. "causam percipe" Ianus ait.</TextUnit>
    <TextUnit id="166" loc="1.167">"tempora commisi nascentia rebus agendis,</TextUnit>
    <TextUnit id="167" loc="1.168">totus ab auspicio ne foret annus iners,</TextUnit>
    <TextUnit id="168" loc="1.169">quisque suas artes ob idem delibat agendo</TextUnit>
    <TextUnit id="169" loc="1.170">nec plus quam solitum testificatur opus."</TextUnit>
    <TextUnit id="170" loc="1.171">mox ego, "cur, quamvis aliorum numina placem,</TextUnit>
    <TextUnit id="171" loc="1.172">Iane, tibi primum tura merumque fero?"</TextUnit>
    <TextUnit id="172" loc="1.173">"ut possis aditum per me, qui limina servo,</TextUnit>
    <TextUnit id="173" loc="1.174">ad quoscumque voles" inquit "habere deos."</TextUnit>
    <TextUnit id="174" loc="1.175">"at cur laeta tuis dicuntur verba Kalendis,</TextUnit>
    <TextUnit id="175" loc="1.176">et damus alternas accipimusque preces?"</TextUnit>
    <TextUnit id="176" loc="1.177">tum deus incumbens baculo, quem dextra gerebat,</TextUnit>
    <TextUnit id="177" loc="1.178">"omina principiis" inquit "inesse solent,</TextUnit>
    <TextUnit id="178" loc="1.179">ad primam vocem timidas advertitis aures,</TextUnit>
    <TextUnit id="179" loc="1.180">et visam primum consulit augur avem.</TextUnit>
    <TextUnit id="180" loc="1.181">templa patent auresque deum, nec lingua caducas</TextUnit>
    <TextUnit id="181" loc="1.182">concipit ulla preces, dictaque pondus habent."</TextUnit>
    <TextUnit id="182" loc="1.183">desierat Ianus, nec longa silentia feci,</TextUnit>
    <TextUnit id="183" loc="1.184">sed tetigi verbis ultima verba meis:</TextUnit>
    <TextUnit id="184" loc="1.185">"quid volt palma sibi rugosaque carica" dixi</TextUnit>
    <TextUnit id="185" loc="1.186">"et data sub niveo candida mella cado?"</TextUnit>
    <TextUnit id="186" loc="1.187">"omen" ait "causa est, ut res sapor ille sequatur,</TextUnit>
    <TextUnit id="187" loc="1.188">et peragat coeptum dulcis ut annus iter."</TextUnit>
    <TextUnit id="188" loc="1.189">"dulcia cur dentur, video, stipis adice causam,</TextUnit>
    <TextUnit id="189" loc="1.190">pars mihi de festo ne labet ulla tuo."</TextUnit>
    <TextUnit id="190" loc="1.191">risit et "o quam te fallunt tua saecula," dixit</TextUnit>
    <TextUnit id="191" loc="1.192">"qui stipe mel sumpta dulcius esse putes!</TextUnit>
    <TextUnit id="192" loc="1.193">vix ego Saturno quemquam regnante videbam,</TextUnit>
    <TextUnit id="193" loc="1.194">cuius non animo dulcia lucra forent.</TextUnit>
    <TextUnit id="194" loc="1.195">tempore crevit amor, qui nunc est summus, habendi:</TextUnit>
    <TextUnit id="195" loc="1.196">vix ultra, quo iam progrediatur, habet.</TextUnit>
    <TextUnit id="196" loc="1.197">pluris opes nunc sunt, quam prisci temporis annis,</TextUnit>
    <TextUnit id="197" loc="1.198">dum populus pauper, dum nova Roma fuit,</TextUnit>
    <TextUnit id="198" loc="1.199">dum casa Martigenam capiebat parva Quirinum,</TextUnit>
    <TextUnit id="199" loc="1.200">et dabat exiguum fluminis ulva torum.</TextUnit>
    <TextUnit id="200" loc="1.201">Iuppiter angusta vix totus stabat in aede,</TextUnit>
    <TextUnit id="201" loc="1.202">inque Iovis dextra fictile fulmen erat.</TextUnit>
    <TextUnit id="202" loc="1.203">frondibus ornabant quae nunc Capitolia gemmis,</TextUnit>
    <TextUnit id="203" loc="1.204">pascebatque suas ipse senator oves;</TextUnit>
    <TextUnit id="204" loc="1.205">nec pudor in stipula placidam cepisse quietem</TextUnit>
    <TextUnit id="205" loc="1.206">et faenum capiti supposuisse fuit.</TextUnit>
    <TextUnit id="206" loc="1.207">iura dabat populis posito modo praetor aratro,</TextUnit>
    <TextUnit id="207" loc="1.208">et levis argenti lammina crimen erat.</TextUnit>
    <TextUnit id="208" loc="1.209">at postquam fortuna loci caput extulit huius,</TextUnit>
    <TextUnit id="209" loc="1.210">et tetigit summos vertice Roma deos,</TextUnit>
    <TextUnit id="210" loc="1.211">creverunt et opes et opum furiosa cupido,</TextUnit>
    <TextUnit id="211" loc="1.212">et, cum possideant plurima, plura petunt,</TextUnit>
    <TextUnit id="212" loc="1.213">quaerere, ut absumant, absumpta requirere certant,</TextUnit>
    <TextUnit id="213" loc="1.214">atque ipsae vitiis sunt alimenta vices.</TextUnit>
    <TextUnit id="214" loc="1.215">sic quibus intumuit suffusa venter ab unda,</TextUnit>
    <TextUnit id="215" loc="1.216">quo plus sunt potae, plus sitiuntur aquae,</TextUnit>
    <TextUnit id="216" loc="1.217">in pretio pretium nunc est: dat census honores,</TextUnit>
    <TextUnit id="217" loc="1.218">census amicitias: pauper ubique iacet,</TextUnit>
    <TextUnit id="218" loc="1.219">tu tamen auspicium si sit stipis utile, quaeris,</TextUnit>
    <TextUnit id="219" loc="1.220">curque iuvent vestras aera vetusta manus?</TextUnit>
    <TextUnit id="220" loc="1.221">aera dabant olim, melius nunc omen in auro est,</TextUnit>
    <TextUnit id="221" loc="1.222">victaque concessit prisca moneta novae,</TextUnit>
    <TextUnit id="222" loc="1.223">nos quoque templa iuvant, quamvis antiqua probemus,</TextUnit>
    <TextUnit id="223" loc="1.224">aurea: maiestas convenit ista deo.</TextUnit>
    <TextUnit id="224" loc="1.225">laudamus veteres, sed nostris utimur annis:</TextUnit>
    <TextUnit id="225" loc="1.226">mos tamen est aeque dignus uterque coli."</TextUnit>
    <TextUnit id="226" loc="1.227">finierat monitus, placidis ita rursus, ut ante,</TextUnit>
    <TextUnit id="227" loc="1.228">clavigerum verbis adloquor ipse deum:</TextUnit>
    <TextUnit id="228" loc="1.229">"multa quidem didici: sed cur navalis in aere</TextUnit>
    <TextUnit id="229" loc="1.230">altera signata est, altera forma biceps?"</TextUnit>
    <TextUnit id="230" loc="1.231">"noscere me duplici posses sub imagine," dixit</TextUnit>
    <TextUnit id="231" loc="1.232">"ni vetus ipsa dies extenuasset opus.</TextUnit>
    <TextUnit id="232" loc="1.233">causa ratis superest: Tuscum rate venit in amnem</TextUnit>
    <TextUnit id="233" loc="1.234">ante pererrato falcifer orbe deus.</TextUnit>
    <TextUnit id="234" loc="1.235">hac ego Saturnum memini tellure receptum</TextUnit>
    <TextUnit id="235" loc="1.236">caelitibus regnis a Iove pulsus erat.</TextUnit>
    <TextUnit id="236" loc="1.237">inde diu genti mansit Saturnia nomen;</TextUnit>
    <TextUnit id="237" loc="1.238">dicta quoque est Latium terra, latente deo.</TextUnit>
    <TextUnit id="238" loc="1.239">at bona posteritas puppem formavit in aere,</TextUnit>
    <TextUnit id="239" loc="1.240">hospitis adventum testificata dei.</TextUnit>
    <TextUnit id="240" loc="1.241">ipse solum colui, cuius placidissima laevum</TextUnit>
    <TextUnit id="241" loc="1.242">radit harenosi Thybridis unda latus,</TextUnit>
    <TextUnit id="242" loc="1.243">hic, ubi nunc Roma est, incaedua silva virebat,</TextUnit>
    <TextUnit id="243" loc="1.244">tantaque res paucis pascua bubus erat.</TextUnit>
    <TextUnit id="244" loc="1.245">arx mea collis erat, quem volgus nomine nostro</TextUnit>
    <TextUnit id="245" loc="1.246">nuncupat, haec aetas Ianiculumque vocat,</TextUnit>
    <TextUnit id="246" loc="1.247">tunc ego regnabam, patiens cum terra deorum</TextUnit>
    <TextUnit id="247" loc="1.248">esset, et humanis numina mixta locis,</TextUnit>
    <TextUnit id="248" loc="1.249">nondum Iustitiam facinus mortale fugarat</TextUnit>
    <TextUnit id="249" loc="1.250">(ultima de superis illa reliquit humum),</TextUnit>
    <TextUnit id="250" loc="1.251">proque metu populum sine vi pudor ipse regebat;</TextUnit>
    <TextUnit id="251" loc="1.252">nullus erat iustis reddere iura labor,</TextUnit>
    <TextUnit id="252" loc="1.253">nil mihi cum bello: pacem postesque tuebar</TextUnit>
    <TextUnit id="253" loc="1.254">et" clavem ostendens "haec" ait "arma gero."</TextUnit>
    <TextUnit id="254" loc="1.255">presserat ora deus. tunc sic ego nostra resolvi</TextUnit>
    <TextUnit id="255" loc="1.256">voce mea voces eliciente dei:</TextUnit>
    <TextUnit id="256" loc="1.257">"cum tot sint Iani, cur stas sacratus in uno,</TextUnit>
    <TextUnit id="257" loc="1.258">hic ubi iuncta foris templa duobus habes?"</TextUnit>
    <TextUnit id="258" loc="1.259">ille manu mulcens propexam ad pectora barbam</TextUnit>
    <TextUnit id="259" loc="1.260">protinus Oebalii rettulit arma Tati,</TextUnit>
    <TextUnit id="260" loc="1.261">utque levis custos armillis capta Sabinos</TextUnit>
    <TextUnit id="261" loc="1.262">ad summae tacitos duxerit arcis iter.</TextUnit>
    <TextUnit id="262" loc="1.263">"inde, velut nunc est, per quem descenditis," inquit</TextUnit>
    <TextUnit id="263" loc="1.264">"arduus in valles et fora clivus erat.</TextUnit>
    <TextUnit id="264" loc="1.265">et iam contigerant portam, Saturnia cuius</TextUnit>
    <TextUnit id="265" loc="1.266">dempserat oppositas invidiosa seras,</TextUnit>
    <TextUnit id="266" loc="1.267">cum tanto veritus committere numine pugnam</TextUnit>
    <TextUnit id="267" loc="1.268">ipse meae movi callidus artis opus,</TextUnit>
    <TextUnit id="268" loc="1.269">oraque, qua pollens ope sum, fontana reclusi</TextUnit>
    <TextUnit id="269" loc="1.270">sumque repentinas eiaculatus aquas;</TextUnit>
    <TextUnit id="270" loc="1.271">ante tamen madidis subieci sulphura venis,</TextUnit>
    <TextUnit id="271" loc="1.272">clauderet ut Tatio fervidus humor iter.</TextUnit>
    <TextUnit id="272" loc="1.273">cuius ut utilitas pulsis percepta Sabinis,</TextUnit>
    <TextUnit id="273" loc="1.274">quae fuerat, tuto reddita forma loco est.</TextUnit>
    <TextUnit id="274" loc="1.275">ara mihi posita est parvo coniuncta sacello:</TextUnit>
    <TextUnit id="275" loc="1.276">haec adolet flammis cum strue farra suis."</TextUnit>
    <TextUnit id="276" loc="1.277">"at cur pace lates motisque recluderis armis?"</TextUnit>
    <TextUnit id="277" loc="1.278">nec mora, quaesiti reddita causa mihi est:</TextUnit>
    <TextUnit id="278" loc="1.279">"ut populo reditus pateant ad bella profecto,</TextUnit>
    <TextUnit id="279" loc="1.280">tota patet dempta ianua nostra sera.</TextUnit>
    <TextUnit id="280" loc="1.281">pace fores obdo, ne qua discedere possit;</TextUnit>
    <TextUnit id="281" loc="1.282">Caesareoque diu numine elusus ero."</TextUnit>
    <TextUnit id="282" loc="1.283">dixit et attollens oculos diversa videntes</TextUnit>
    <TextUnit id="283" loc="1.284">aspexit toto quicquid in orbe fuit.</TextUnit>
    <TextUnit id="284" loc="1.285">pax erat et, vestri, Germanice, causa triumphi,</TextUnit>
    <TextUnit id="285" loc="1.286">tradiderat famulas iam tibi Rhenus aquas.</TextUnit>
    <TextUnit id="286" loc="1.287">Iane, fac aeternos pacem pacisque ministros,</TextUnit>
    <TextUnit id="287" loc="1.288">neve suum, praesta, deserat auctor opus.</TextUnit>
    <TextUnit id="288" loc="1.289">quod tamen ex ipsis licuit mihi discere fastis,</TextUnit>
    <TextUnit id="289" loc="1.290">sacravere patres hac duo templa die.</TextUnit>
    <TextUnit id="290" loc="1.291">accepit Phoebo nymphaque Coronide natum</TextUnit>
    <TextUnit id="291" loc="1.292">insula, dividua quam premit amnis aqua.</TextUnit>
    <TextUnit id="292" loc="1.293">Iuppiter in parte est; cepit locus unus utrumque</TextUnit>
    <TextUnit id="293" loc="1.294">iunctaque sunt magno templa nepotis avo.</TextUnit>
    <TextUnit id="294" loc="1.295">Quis vetat et stellas, ut quaeque oriturque caditque,</TextUnit>
    <TextUnit id="295" loc="1.296">dicere? promissi pars fuit ista mei.</TextUnit>
    <TextUnit id="296" loc="1.297">felices animae, quibus haec cognoscere primis</TextUnit>
    <TextUnit id="297" loc="1.298">inque domus superas scandere cura fuit!</TextUnit>
    <TextUnit id="298" loc="1.299">credibile est illos pariter vitiisque locisque</TextUnit>
    <TextUnit id="299" loc="1.300">altius humanis exeruisse caput.</TextUnit>
    <TextUnit id="300" loc="1.301">non Venus et vinum sublimia pectora fregit</TextUnit>
    <TextUnit id="301" loc="1.302">officiumque fori militiaeve labor;</TextUnit>
    <TextUnit id="302" loc="1.303">nec levis ambitio perfusaque gloria fuco</TextUnit>
    <TextUnit id="303" loc="1.304">magnarumque fames sollicitavit opum.</TextUnit>
    <TextUnit id="304" loc="1.305">admovere oculis distantia sidera nostris</TextUnit>
    <TextUnit id="305" loc="1.306">aetheraque ingenio supposuere suo.</TextUnit>
    <TextUnit id="306" loc="1.307">sic petitur caelum: non ut ferat Ossan Olympus,</TextUnit>
    <TextUnit id="307" loc="1.308">summaque Peliacus sidera tangat apex.</TextUnit>
    <TextUnit id="308" loc="1.309">nos quoque sub ducibus caelum metabimur illis</TextUnit>
    <TextUnit id="309" loc="1.310">ponemusque suos ad vaga signa dies.</TextUnit>
    <TextUnit id="310" loc="1.311">Ergo ubi nox aderit Venturis tertia Nonis,</TextUnit>
    <TextUnit id="311" loc="1.312">sparsaque caelesti rore madebit humus,</TextUnit>
    <TextUnit id="312" loc="1.313">octipedis frustra quaerentur brachia Cancri: praeceps</TextUnit>
    <TextUnit id="313" loc="1.314">occiduas ille subibit aquas.</TextUnit>
    <TextUnit id="314" loc="1.315">Institerint Nonae, missi tibi nubibus atris</TextUnit>
    <TextUnit id="315" loc="1.316">signa dabunt imbres exoriente Lyra.</TextUnit>
    <TextUnit id="316" loc="1.317">Quattuor adde dies ductos ex ordine Nonis,</TextUnit>
    <TextUnit id="317" loc="1.318">Ianus Agonali luce piandus erit.</TextUnit>
    <TextUnit id="318" loc="1.319">nominis esse potest succinctus causa minister,</TextUnit>
    <TextUnit id="319" loc="1.320">hostia caelitibus quo feriente cadit,</TextUnit>
    <TextUnit id="320" loc="1.321">qui calido strictos tincturus sanguine cultros</TextUnit>
    <TextUnit id="321" loc="1.322">semper "agone," rogat, nec nisi iussus agit.</TextUnit>
    <TextUnit id="322" loc="1.323">pars, quia non veniant pecudes, sed agantur, ab actu</TextUnit>
    <TextUnit id="323" loc="1.324">nomen Agonalem credit habere diem.</TextUnit>
    <TextUnit id="324" loc="1.325">pars putat hoc festum priscis Agnalia dictum,</TextUnit>
    <TextUnit id="325" loc="1.326">una sit ut proprio littera dempta loco.</TextUnit>
    <TextUnit id="326" loc="1.327">an, quia praevisos in aqua timet hostia cultros,</TextUnit>
    <TextUnit id="327" loc="1.328">a pecoris lux est ipsa notata metu?</TextUnit>
    <TextUnit id="328" loc="1.329">fas etiam fieri solitis aetate priorum</TextUnit>
    <TextUnit id="329" loc="1.330">nomina de ludis Graeca tulisse diem.</TextUnit>
    <TextUnit id="330" loc="1.331">et pecus antiquus dicebat agonia sermo;</TextUnit>
    <TextUnit id="331" loc="1.332">veraque iudicio est ultima causa meo.</TextUnit>
    <TextUnit id="332" loc="1.333">utque ea non certa est, ita rex placare sacrorum</TextUnit>
    <TextUnit id="333" loc="1.334">numina lanigerae coniuge debet ovis.</TextUnit>
    <TextUnit id="334" loc="1.335">victima, quae dextra cecidit victrice, vocatur;</TextUnit>
    <TextUnit id="335" loc="1.336">hostibus a domitis hostia nomen habet,</TextUnit>
    <TextUnit id="336" loc="1.337">ante, deos homini quod conciliare valeret,</TextUnit>
    <TextUnit id="337" loc="1.338">far erat et puri lucida mica salis,</TextUnit>
    <TextUnit id="338" loc="1.339">nondum pertulerat lacrimatas cortice murras</TextUnit>
    <TextUnit id="339" loc="1.340">acta per aequoreas hospita navis aquas,</TextUnit>
    <TextUnit id="340" loc="1.341">tura nec Euphrates nec miserat India costum,</TextUnit>
    <TextUnit id="341" loc="1.342">nec fuerant rubri cognita fila croci.</TextUnit>
    <TextUnit id="342" loc="1.343">ara dabat fumos herbis contenta Sabinis</TextUnit>
    <TextUnit id="343" loc="1.344">et non exiguo laurus adusta sono.</TextUnit>
    <TextUnit id="344" loc="1.345">si quis erat, factis prati de flore coronis</TextUnit>
    <TextUnit id="345" loc="1.346">qui posset violas addere, dives erat.</TextUnit>
    <TextUnit id="346" loc="1.347">hic, qui nunc aperit percussi viscera tauri,</TextUnit>
    <TextUnit id="347" loc="1.348">in sacris nullum culter habebat opus.</TextUnit>
    <TextUnit id="348" loc="1.349">prima Ceres avidae gavisa est sanguine porcae</TextUnit>
    <TextUnit id="349" loc="1.350">ulta suas merita caede nocentis opes;</TextUnit>
    <TextUnit id="350" loc="1.351">nam sata vere novo teneris lactentia sulcis</TextUnit>
    <TextUnit id="351" loc="1.352">eruta saetigerae comperit ore suis.</TextUnit>
    <TextUnit id="352" loc="1.353">sus dederat poenas: exemplo territus huius</TextUnit>
    <TextUnit id="353" loc="1.354">palmite debueras abstinuisse, caper.</TextUnit>
    <TextUnit id="354" loc="1.355">quem spectans aliquis dentes in vite prementem</TextUnit>
    <TextUnit id="355" loc="1.356">talia non tacito dicta dolore dedit:</TextUnit>
    <TextUnit id="356" loc="1.357">"rode, caper, vitem! tamen hinc, cum stabis ad aram,</TextUnit>
    <TextUnit id="357" loc="1.358">in tua quod spargi cornua possit, erit."</TextUnit>
    <TextUnit id="358" loc="1.359">verba fides sequitur: noxae tibi deditus hostis</TextUnit>
    <TextUnit id="359" loc="1.360">spargitur adfuso cornua, Bacche, mero.</TextUnit>
    <TextUnit id="360" loc="1.361">culpa sui nocuit, nocuit quoque culpa capellae:</TextUnit>
    <TextUnit id="361" loc="1.362">quid bos, quid placidae commeruistis oves?</TextUnit>
    <TextUnit id="362" loc="1.363">flebat Aristaeus, quod apes cum stirpe necatas</TextUnit>
    <TextUnit id="363" loc="1.364">viderat inceptos destituisse favos.</TextUnit>
    <TextUnit id="364" loc="1.365">caerula quem genetrix aegre solata dolentem</TextUnit>
    <TextUnit id="365" loc="1.366">addidit haec dictis ultima verba suis:</TextUnit>
    <TextUnit id="366" loc="1.367">"siste, puer, lacrimas! Proteus tua damna levabit,</TextUnit>
    <TextUnit id="367" loc="1.368">quoque modo repares quae periere, dabit,</TextUnit>
    <TextUnit id="368" loc="1.369">decipiat ne te versis tamen ille figuris,</TextUnit>
    <TextUnit id="369" loc="1.370">impediant geminas vincula firma manus."</TextUnit>
    <TextUnit id="370" loc="1.371">pervenit ad vatem iuvenis resolutaque somno</TextUnit>
    <TextUnit id="371" loc="1.372">alligat aequorei brachia capta senis,</TextUnit>
    <TextUnit id="372" loc="1.373">ille sua faciem transformis adulterat arte:</TextUnit>
    <TextUnit id="373" loc="1.374">mox domitus vinclis in sua membra redit,</TextUnit>
    <TextUnit id="374" loc="1.375">oraque caerulea tollens rorantia barba,</TextUnit>
    <TextUnit id="375" loc="1.376">"qua" dixit "repares arte, requiris, apes?</TextUnit>
    <TextUnit id="376" loc="1.377">obrue mactati corpus tellure iuvenci:</TextUnit>
    <TextUnit id="377" loc="1.378">quod petis a nobis, obrutus ille dabit."</TextUnit>
    <TextUnit id="378" loc="1.379">iussa facit pastor: fervent examina putri</TextUnit>
    <TextUnit id="379" loc="1.380">de bove: mille animas una necata dedit,</TextUnit>
    <TextUnit id="380" loc="1.381">poscit ovem fatum: verbenas improba carpsit,</TextUnit>
    <TextUnit id="381" loc="1.382">quas pia dis ruris ferre solebat anus.</TextUnit>
    <TextUnit id="382" loc="1.383">quid tuti superest, animam cum ponat in aris</TextUnit>
    <TextUnit id="383" loc="1.384">lanigerumque pecus ruricolaeque boves?</TextUnit>
    <TextUnit id="384" loc="1.385">placat equo Persis radiis Hyperiona cinctum,</TextUnit>
    <TextUnit id="385" loc="1.386">ne detur celeri victima tarda deo.</TextUnit>
    <TextUnit id="386" loc="1.387">quod semel est triplici pro virgine caesa Dianae,</TextUnit>
    <TextUnit id="387" loc="1.388">nunc quoque pro nulla virgine cerva cadit,</TextUnit>
    <TextUnit id="388" loc="1.389">exta canum vidi Triviae libare Sapaeos,</TextUnit>
    <TextUnit id="389" loc="1.390">et quicumque tuas accolit, Haeme, nives,</TextUnit>
    <TextUnit id="390" loc="1.391">caeditur et rigido custodi ruris asellus;</TextUnit>
    <TextUnit id="391" loc="1.392">causa pudenda quidem, sed tamen apta deo.</TextUnit>
    <TextUnit id="392" loc="1.393">festa corymbiferi celebrabas, Graecia, Bacchi,</TextUnit>
    <TextUnit id="393" loc="1.394">tertia quae solito tempore bruma refert.</TextUnit>
    <TextUnit id="394" loc="1.395">di quoque cultores in idem venere Lyaei,</TextUnit>
    <TextUnit id="395" loc="1.396">et quicumque iocis non alienus erat,</TextUnit>
    <TextUnit id="396" loc="1.397">Panes et in Venerem Satyrorum prona iuventus,</TextUnit>
    <TextUnit id="397" loc="1.398">quaeque colunt amnes solaque rura deae.</TextUnit>
    <TextUnit id="398" loc="1.399">venerat et senior pando Silenus asello,</TextUnit>
    <TextUnit id="399" loc="1.400">quique ruber pavidas inguine terret aves,</TextUnit>
    <TextUnit id="400" loc="1.401">dulcia qui dignum nemus in convivia nacti</TextUnit>
    <TextUnit id="401" loc="1.402">gramine vestitis accubuere toris, vina</TextUnit>
    <TextUnit id="402" loc="1.403">vina dabat Liber, tulerat sibi quisque coronam,</TextUnit>
    <TextUnit id="403" loc="1.404">miscendas parce rivus agebat aquas.</TextUnit>
    <TextUnit id="404" loc="1.405">Naides effusis aliae sine pectinis usu,</TextUnit>
    <TextUnit id="405" loc="1.406">pars aderant positis arte manuque comis:</TextUnit>
    <TextUnit id="406" loc="1.407">illa super suras tunicam collecta ministrat,</TextUnit>
    <TextUnit id="407" loc="1.408">altera dissuto pectus aperta sinu:</TextUnit>
    <TextUnit id="408" loc="1.409">exserit haec humerum, vestem trahit illa per herbas,</TextUnit>
    <TextUnit id="409" loc="1.410">impediunt teneros vincula nulla pedes,</TextUnit>
    <TextUnit id="410" loc="1.411">hinc aliae Satyris incendia mitia praebent,</TextUnit>
    <TextUnit id="411" loc="1.412">pars tibi, qui pinu tempora nexa geris,</TextUnit>
    <TextUnit id="412" loc="1.413">te quoque, inextinctae Silene libidinis, urunt:</TextUnit>
    <TextUnit id="413" loc="1.414">nequitia est, quae te non sinit esse senem.</TextUnit>
    <TextUnit id="414" loc="1.415">at ruber, hortorum decus et tutela, Priapus</TextUnit>
    <TextUnit id="415" loc="1.416">omnibus ex illis Lotide captus erat:</TextUnit>
    <TextUnit id="416" loc="1.417">hanc cupit, hanc optat, sola suspirat in illa,</TextUnit>
    <TextUnit id="417" loc="1.418">signaque dat nutu, sollicitatque notis,</TextUnit>
    <TextUnit id="418" loc="1.419">fastus inest pulchris, sequiturque superbia formam:</TextUnit>
    <TextUnit id="419" loc="1.420">irrisum voltu despicit illa suo.</TextUnit>
    <TextUnit id="420" loc="1.421">nox erat, et vino somnum faciente iacebant</TextUnit>
    <TextUnit id="421" loc="1.422">corpora diversis victa sopore locis.</TextUnit>
    <TextUnit id="422" loc="1.423">Lotis in herbosa sub acernis ultima ramis,</TextUnit>
    <TextUnit id="423" loc="1.424">sicut erat lusu fessa, quievit humo.</TextUnit>
    <TextUnit id="424" loc="1.425">surgit amans animamque tenens vestigia furtim</TextUnit>
    <TextUnit id="425" loc="1.426">suspenso digitis fert taciturna gradu,</TextUnit>
    <TextUnit id="426" loc="1.427">ut tetigit niveae secreta cubilia nymphae,</TextUnit>
    <TextUnit id="427" loc="1.428">ipsa sui flatus ne sonet aura, cavet,</TextUnit>
    <TextUnit id="428" loc="1.429">et iam finitima corpus librabat in herba:</TextUnit>
    <TextUnit id="429" loc="1.430">illa tamen multi plena soporis erat.</TextUnit>
    <TextUnit id="430" loc="1.431">gaudet et, a pedibus tracto velamine, vota</TextUnit>
    <TextUnit id="431" loc="1.432">ad sua felici coeperat ire via.</TextUnit>
    <TextUnit id="432" loc="1.433">ecce rudens rauco Sileni vector asellus</TextUnit>
    <TextUnit id="433" loc="1.434">intempestivos edidit ore sonos.</TextUnit>
    <TextUnit id="434" loc="1.435">territa consurgit nymphe manibusque Priapum</TextUnit>
    <TextUnit id="435" loc="1.436">reicit et fugiens concitat omne nemus;</TextUnit>
    <TextUnit id="436" loc="1.437">at deus obscena nimium quoque parte paratus</TextUnit>
    <TextUnit id="437" loc="1.438">omnibus ad lunae lumina risus erat.</TextUnit>
    <TextUnit id="438" loc="1.439">morte dedit poenas auctor clamoris, et haec est</TextUnit>
    <TextUnit id="439" loc="1.440">Hellespontiaco victima grata deo.</TextUnit>
    <TextUnit id="440" loc="1.441">intactae fueratis aves, solacia ruris,</TextUnit>
    <TextUnit id="441" loc="1.442">adsuetum silvis innocuumque genus,</TextUnit>
    <TextUnit id="442" loc="1.443">quae facitis nidos et plumis ova fovetis</TextUnit>
    <TextUnit id="443" loc="1.444">et facili dulces editis ore modos;</TextUnit>
    <TextUnit id="444" loc="1.445">sed nil ista iuvant, quia linguae crimen habetis,</TextUnit>
    <TextUnit id="445" loc="1.446">dique putant mentes vos aperire suas.</TextUnit>
    <TextUnit id="446" loc="1.447">nec tamen hoc falsum: nam, dis ut proxima quaeque,</TextUnit>
    <TextUnit id="447" loc="1.448">nunc penna veras, nunc datis ore notas,</TextUnit>
    <TextUnit id="448" loc="1.449">tuta diu volucrum proles tum denique caesa est,</TextUnit>
    <TextUnit id="449" loc="1.450">iuveruntque deos indicis exta sui.</TextUnit>
    <TextUnit id="450" loc="1.451">ergo saepe suo coniunx abducta marito</TextUnit>
    <TextUnit id="451" loc="1.452">uritur Idaliis alba columba focis;</TextUnit>
    <TextUnit id="452" loc="1.453">nec defensa iuvant Capitolia, quo minus anser</TextUnit>
    <TextUnit id="453" loc="1.454">det iecur in lances, Inachi lauta, tuas;</TextUnit>
    <TextUnit id="454" loc="1.455">nocte deae Nocti cristatus caeditur ales,</TextUnit>
    <TextUnit id="455" loc="1.456">quod tepidum vigili provocet ore diem.</TextUnit>
    <TextUnit id="456" loc="1.457">Interea Delphin clarum super aequora sidus</TextUnit>
    <TextUnit id="457" loc="1.458">tollitur et patriis exerit ora vadis.</TextUnit>
    <TextUnit id="458" loc="1.459">Postera lux hiemem medio discrimine signat,</TextUnit>
    <TextUnit id="459" loc="1.460">aequaque praeteritae, quae superabit, erit.</TextUnit>
    <TextUnit id="460" loc="1.461">Proxima prospiciet Tithono Aurora relicto</TextUnit>
    <TextUnit id="461" loc="1.462">Arcadiae sacrum pontificale deae,</TextUnit>
    <TextUnit id="462" loc="1.463">te quoque lux eadem, Turni soror, aede recepit,</TextUnit>
    <TextUnit id="463" loc="1.464">hic ubi Virginea Campus obitur aqua.</TextUnit>
    <TextUnit id="464" loc="1.465">unde petam causas horum moremque sacrorum?</TextUnit>
    <TextUnit id="465" loc="1.466">diriget in medio quis mea vela freto?</TextUnit>
    <TextUnit id="466" loc="1.467">ipsa mone, quae nomen habes a carmine ductum,</TextUnit>
    <TextUnit id="467" loc="1.468">propositoque fave, ne tuus erret honor,</TextUnit>
    <TextUnit id="468" loc="1.469">orta prior luna (de se si creditur ipsi)</TextUnit>
    <TextUnit id="469" loc="1.470">a magno tellus Arcade nomen habet.</TextUnit>
    <TextUnit id="470" loc="1.471">hic fuit Evander, qui, quamquam clarus utroque,</TextUnit>
    <TextUnit id="471" loc="1.472">nobilior sacrae sanguine matris erat;</TextUnit>
    <TextUnit id="472" loc="1.473">quae simul aetherios animo conceperat ignes,</TextUnit>
    <TextUnit id="473" loc="1.474">ore dabat pleno carmina vera dei.</TextUnit>
    <TextUnit id="474" loc="1.475">dixerat haec nato motus instare sibique,</TextUnit>
    <TextUnit id="475" loc="1.476">multaque praeterea tempore nacta fidem.</TextUnit>
    <TextUnit id="476" loc="1.477">nam iuvenis nimium vera cum matre fugatus</TextUnit>
    <TextUnit id="477" loc="1.478">deserit Arcadiam Parrhasiumque larem,</TextUnit>
    <TextUnit id="478" loc="1.479">cui genetrix flenti "fortuna viriliter" inquit</TextUnit>
    <TextUnit id="479" loc="1.480">"(siste, precor, lacrimas) ista ferenda tibi est.</TextUnit>
    <TextUnit id="480" loc="1.481">sic erat in fatis; nec te tua culpa fugavit,</TextUnit>
    <TextUnit id="481" loc="1.482">sed deus; offenso pulsus es urbe deo.</TextUnit>
    <TextUnit id="482" loc="1.483">non meriti poenam pateris, sed numinis iram:</TextUnit>
    <TextUnit id="483" loc="1.484">est aliquid magnis crimen abesse malis.</TextUnit>
    <TextUnit id="484" loc="1.485">conscia mens ut cuique sua est, ita concipit intra</TextUnit>
    <TextUnit id="485" loc="1.486">pectora pro facto spemque metumque suo.</TextUnit>
    <TextUnit id="486" loc="1.487">nec tamen ut primus maere mala talia passus:</TextUnit>
    <TextUnit id="487" loc="1.488">obruit ingentes ista procella viros,</TextUnit>
    <TextUnit id="488" loc="1.489">passus idem est, Tyriis qui quondam pulsus ab oris</TextUnit>
    <TextUnit id="489" loc="1.490">Cadmus in Aonia constitit exul humo:</TextUnit>
    <TextUnit id="490" loc="1.491">passus idem Tydeus et idem Pagasaeus Iason,</TextUnit>
    <TextUnit id="491" loc="1.492">et quos praeterea longa referre mora est.</TextUnit>
    <TextUnit id="492" loc="1.493">omne solum forti patria est, ut piscibus aequor,</TextUnit>
    <TextUnit id="493" loc="1.494">ut volucri, vacuo quicquid in orbe patet.</TextUnit>
    <TextUnit id="494" loc="1.495">nec fera tempestas toto tamen horret in anno:</TextUnit>
    <TextUnit id="495" loc="1.496">et tibi (crede mihi) tempora veris erunt."</TextUnit>
    <TextUnit id="496" loc="1.497">vocibus Evander firmata mente parentis</TextUnit>
    <TextUnit id="497" loc="1.498">nave secat fluctus Hesperiarnque tenet,</TextUnit>
    <TextUnit id="498" loc="1.499">iamque ratem doctae monitu Carmentis in amnem</TextUnit>
    <TextUnit id="499" loc="1.500">egerat et Tuscis obvius ibat aquis:</TextUnit>
    <TextUnit id="500" loc="1.501">fluminis illa latus, cui sunt vada iuncta Tarenti,</TextUnit>
    <TextUnit id="501" loc="1.502">aspicit et sparsas per loca sola casas;</TextUnit>
    <TextUnit id="502" loc="1.503">utque erat, immissis puppem stetit ante capillis</TextUnit>
    <TextUnit id="503" loc="1.504">continuitque manum torva regentis iter,</TextUnit>
    <TextUnit id="504" loc="1.505">et procul in dextram tendens sua bracchia ripam</TextUnit>
    <TextUnit id="505" loc="1.506">pinea non sano ter pede texta ferit;</TextUnit>
    <TextUnit id="506" loc="1.507">neve daret saltum properans insistere terrae,</TextUnit>
    <TextUnit id="507" loc="1.508">vix est Evandri vixque retenta manu.</TextUnit>
    <TextUnit id="508" loc="1.509">"di " que "petitorum" dixit "salve te locorum,</TextUnit>
    <TextUnit id="509" loc="1.510">tuque novos caelo terra datura deos,</TextUnit>
    <TextUnit id="510" loc="1.511">fluminaque et fontes, quibus utitur hospita tellus,</TextUnit>
    <TextUnit id="511" loc="1.512">et nemorum nymphae naiadumque chori!</TextUnit>
    <TextUnit id="512" loc="1.513">este bonis avibus visi natoque mihique,</TextUnit>
    <TextUnit id="513" loc="1.514">ripaque felici tacta sit ista pede!</TextUnit>
    <TextUnit id="514" loc="1.515">fallor, an hi fient ingentia moenia colles,</TextUnit>
    <TextUnit id="515" loc="1.516">iuraque ab hac terra cetera terra petet?</TextUnit>
    <TextUnit id="516" loc="1.517">montibus his olim totus promittitur orbis:</TextUnit>
    <TextUnit id="517" loc="1.518">quis tantum fati credat habere locum?</TextUnit>
    <TextUnit id="518" loc="1.519">et iam Dardaniae tangent haec litora pinus:</TextUnit>
    <TextUnit id="519" loc="1.520">hic quoque causa novi femina Martis erit.</TextUnit>
    <TextUnit id="520" loc="1.521">care nepos, Palla, funesta quid induis arma?</TextUnit>
    <TextUnit id="521" loc="1.522">indue! non humili vindice caesus eris.</TextUnit>
    <TextUnit id="522" loc="1.523">victa tamen vinces eversaque, Troia, resurges:</TextUnit>
    <TextUnit id="523" loc="1.524">obruet hostiles ista ruina domos.</TextUnit>
    <TextUnit id="524" loc="1.525">urite victrices Neptunia Pergama flammae!</TextUnit>
    <TextUnit id="525" loc="1.526">num minus hic toto est altior orbe cinis?</TextUnit>
    <TextUnit id="526" loc="1.527">iam pius Aeneas sacra et, sacra altera, patrem</TextUnit>
    <TextUnit id="527" loc="1.528">adferet: Iliacos accipe, Vesta, deos!</TextUnit>
    <TextUnit id="528" loc="1.529">tempus erit, cum vos orbemque tuebitur idem,</TextUnit>
    <TextUnit id="529" loc="1.530">et fient ipso sacra colente deo,</TextUnit>
    <TextUnit id="530" loc="1.531">et penes Angustos patriae tutela manebit:</TextUnit>
    <TextUnit id="531" loc="1.532">hanc fas imperii frena tenere domum,</TextUnit>
    <TextUnit id="532" loc="1.533">inde nepos natusque dei, licet ipse recuset,</TextUnit>
    <TextUnit id="533" loc="1.534">pondera caelesti mente paterna feret;</TextUnit>
    <TextUnit id="534" loc="1.535">utque ego perpetuis olim sacrabor in aris,</TextUnit>
    <TextUnit id="535" loc="1.536">sic Augusta novum Iulia numen erit."</TextUnit>
    <TextUnit id="536" loc="1.537">talibus ut dictis nostros descendit in annos,</TextUnit>
    <TextUnit id="537" loc="1.538">substitit in medios praescia lingua sonos,</TextUnit>
    <TextUnit id="538" loc="1.539">puppibus egressus Latia stetit exul in herba,</TextUnit>
    <TextUnit id="539" loc="1.540">felix, exilium cui locus ille fuit!</TextUnit>
    <TextUnit id="540" loc="1.541">nec mora longa fuit: stabant nova tecta, neque alter</TextUnit>
    <TextUnit id="541" loc="1.542">montibus Ausoniis Arcade maior erat.</TextUnit>
    <TextUnit id="542" loc="1.543">ecce boves illuc Erytheidas applicat heros</TextUnit>
    <TextUnit id="543" loc="1.544">emensus longi claviger orbis iter;</TextUnit>
    <TextUnit id="544" loc="1.545">dumque huic hospitium domus est Tegeaea, vagantur</TextUnit>
    <TextUnit id="545" loc="1.546">incustoditae lata per arva boves,</TextUnit>
    <TextUnit id="546" loc="1.547">mane erat: excussus somno Tirynthius actor</TextUnit>
    <TextUnit id="547" loc="1.548">de numero tauros sentit abesse duos.</TextUnit>
    <TextUnit id="548" loc="1.549">nulla videt quaerens taciti vestigia furti:</TextUnit>
    <TextUnit id="549" loc="1.550">traxerat aversos Cacus in antra ferox,</TextUnit>
    <TextUnit id="550" loc="1.551">Cacus, Aventinae timor atque infamia silvae,</TextUnit>
    <TextUnit id="551" loc="1.552">non leve finitimis hospitibusque malum,</TextUnit>
    <TextUnit id="552" loc="1.553">dira viro facies, vires pro corpore, corpus</TextUnit>
    <TextUnit id="553" loc="1.554">grande: pater monstri Mulciber huius erat:</TextUnit>
    <TextUnit id="554" loc="1.555">proque domo longis spelunca recessibus ingens,</TextUnit>
    <TextUnit id="555" loc="1.556">abdita, vix ipsis invenienda feris,</TextUnit>
    <TextUnit id="556" loc="1.557">ora super postes adfixaque brachia pendent,</TextUnit>
    <TextUnit id="557" loc="1.558">squalidaque humanis ossibus albet humus,</TextUnit>
    <TextUnit id="558" loc="1.559">servata male parte boum Iove natus abibat:</TextUnit>
    <TextUnit id="559" loc="1.560">mugitum rauco furta dedere sono.</TextUnit>
    <TextUnit id="560" loc="1.561">"accipio revocamen" ait, vocemque secutus</TextUnit>
    <TextUnit id="561" loc="1.562">impia per silvas ultor ad antra venit,</TextUnit>
    <TextUnit id="562" loc="1.563">ille aditum fracti praestruxerat obice montis;</TextUnit>
    <TextUnit id="563" loc="1.564">vix iuga movissent quinque bis illud opus.</TextUnit>
    <TextUnit id="564" loc="1.565">nititur hic numeris (caelum quoque sederat illis)</TextUnit>
    <TextUnit id="565" loc="1.566">et vastum motu conlabefactat onus.</TextUnit>
    <TextUnit id="566" loc="1.567">quod simul eversum est, fragor aethera terruit ipsum.</TextUnit>
    <TextUnit id="567" loc="1.568">ictaque subsedit pondere molis humus,</TextUnit>
    <TextUnit id="568" loc="1.569">prima movet Cacus collata proelia dextra</TextUnit>
    <TextUnit id="569" loc="1.570">remque ferox saxis stipitibusque gerit.</TextUnit>
    <TextUnit id="570" loc="1.571">quis ubi nil agitur, patrias male fortis ad artes</TextUnit>
    <TextUnit id="571" loc="1.572">confugit et flammas ore sonante vomit;</TextUnit>
    <TextUnit id="572" loc="1.573">quas quotiens proflat, spirare Typhoea credas</TextUnit>
    <TextUnit id="573" loc="1.574">et rapidum Aetnaeo fulgur ab igne iaci.</TextUnit>
    <TextUnit id="574" loc="1.575">occupat Alcides, adductaque clava trinodis</TextUnit>
    <TextUnit id="575" loc="1.576">ter quater adverso sedit in ore viri.</TextUnit>
    <TextUnit id="576" loc="1.577">ille cadit mixtosque vomit cum sanguine fumos</TextUnit>
    <TextUnit id="577" loc="1.578">et lato moriens pectore plangit humum,</TextUnit>
    <TextUnit id="578" loc="1.579">immolat ex illis taurum tibi, Iuppiter, unum</TextUnit>
    <TextUnit id="579" loc="1.580">victor et Evandrum ruricolasque vocat,</TextUnit>
    <TextUnit id="580" loc="1.581">constituitque sibi, quae Maxima dicitur, aram,</TextUnit>
    <TextUnit id="581" loc="1.582">hic ubi pars urbis de bove nomen habet,</TextUnit>
    <TextUnit id="582" loc="1.583">nec tacet Evandri mater prope tempus adesse,</TextUnit>
    <TextUnit id="583" loc="1.584">Hercule quo tellus sit satis usa suo.</TextUnit>
    <TextUnit id="584" loc="1.585">at felix vates, ut dis gratissima vixit,</TextUnit>
    <TextUnit id="585" loc="1.586">possidet hunc Iani sic dea mense diem.</TextUnit>
    <TextUnit id="586" loc="1.587">Idibus in magni castus Iovis aede sacerdos</TextUnit>
    <TextUnit id="587" loc="1.588">semimaris flammis viscera libat ovis;</TextUnit>
    <TextUnit id="588" loc="1.589">redditaque est omnis populo provincia nostro,</TextUnit>
    <TextUnit id="589" loc="1.590">et tuus Augusto nomine dictus avus.</TextUnit>
    <TextUnit id="590" loc="1.591">perlege dispositas generosa per atria ceras:</TextUnit>
    <TextUnit id="591" loc="1.592">contigerunt nulli nomina tanta viro.</TextUnit>
    <TextUnit id="592" loc="1.593">Africa victorem de se vocat, alter Isauras</TextUnit>
    <TextUnit id="593" loc="1.594">aut Cretum domitas testificatur opes;</TextUnit>
    <TextUnit id="594" loc="1.595">hunc Numidae faciunt, illum Messana superbum,</TextUnit>
    <TextUnit id="595" loc="1.596">ille Numantina traxit ab urbe notam,</TextUnit>
    <TextUnit id="596" loc="1.597">et mortem et nomen Druso Germania fecit -</TextUnit>
    <TextUnit id="597" loc="1.598">me miserum, virtus quam brevis illa fuit!</TextUnit>
    <TextUnit id="598" loc="1.599">si petat a victis, tot sumat nomina Caesar,</TextUnit>
    <TextUnit id="599" loc="1.600">quot numero gentes maximus orbis habet,</TextUnit>
    <TextUnit id="600" loc="1.601">ex uno quidam celebres aut torquis adempti</TextUnit>
    <TextUnit id="601" loc="1.602">aut corvi titulos auxiliaris habent.</TextUnit>
    <TextUnit id="602" loc="1.603">Magne, tuum nomen rerum est mensura tuarum:</TextUnit>
    <TextUnit id="603" loc="1.604">sed qui te vicit, nomine maior erat.</TextUnit>
    <TextUnit id="604" loc="1.605">nec gradus est supra Fabios cognominis ullus:</TextUnit>
    <TextUnit id="605" loc="1.606">illa domus meritis Maxima dicta suis.</TextUnit>
    <TextUnit id="606" loc="1.607">sed tamen humanis celebrantur honoribus omnes:</TextUnit>
    <TextUnit id="607" loc="1.608">hic socium summo cum Iove nomen habet,</TextUnit>
    <TextUnit id="608" loc="1.609">sancta vocant augusta patres, augusta vocantur</TextUnit>
    <TextUnit id="609" loc="1.610">templa sacerdotum rite dicata manu;</TextUnit>
    <TextUnit id="610" loc="1.611">huius et augurium dependet origine verbi,</TextUnit>
    <TextUnit id="611" loc="1.612">et quodcumque sua Iuppiter auget ope.</TextUnit>
    <TextUnit id="612" loc="1.613">augeat imperium nostri ducis, augeat annos,</TextUnit>
    <TextUnit id="613" loc="1.614">protegat et vestras querna corona fores,</TextUnit>
    <TextUnit id="614" loc="1.615">auspicibusque deis tanti cognominis heres</TextUnit>
    <TextUnit id="615" loc="1.616">omine suscipiat, quo pater, orbis onus I</TextUnit>
    <TextUnit id="616" loc="1.617">Respiciet Titan actas ubi tertius Idus,</TextUnit>
    <TextUnit id="617" loc="1.618">fient Parrhasiae sacra relata deae.</TextUnit>
    <TextUnit id="618" loc="1.619">Nam prius Ausonias matres carpenta vehebant</TextUnit>
    <TextUnit id="619" loc="1.620">(haec quoque ab Evandri dicta parente reor);</TextUnit>
    <TextUnit id="620" loc="1.621">mox honor eripitur, matronaque destinat omnis</TextUnit>
    <TextUnit id="621" loc="1.622">ingratos nulla prole novare viros,</TextUnit>
    <TextUnit id="622" loc="1.623">neve daret partus, ictu temeraria caeco</TextUnit>
    <TextUnit id="623" loc="1.624">visceribus crescens excutiebat onus.</TextUnit>
    <TextUnit id="624" loc="1.625">corripuisse patres ausas immitia nuptas,</TextUnit>
    <TextUnit id="625" loc="1.626">ius tamen ereptum restituisse ferunt;</TextUnit>
    <TextUnit id="626" loc="1.627">binaque nunc pariter Tegeaeae sacra parenti</TextUnit>
    <TextUnit id="627" loc="1.628">pro pueris fieri virginibusque iubent,</TextUnit>
    <TextUnit id="628" loc="1.629">scortea non illi fas est inferre sacello,</TextUnit>
    <TextUnit id="629" loc="1.630">ne violent puros exanimata focos.</TextUnit>
    <TextUnit id="630" loc="1.631">siquis amas veteres ritus, adsiste precanti:</TextUnit>
    <TextUnit id="631" loc="1.632">nomina percipies non tibi nota prius.</TextUnit>
    <TextUnit id="632" loc="1.633">Porrima placatur Postvertaque, sive sorores</TextUnit>
    <TextUnit id="633" loc="1.634">sive fugae comites, Maenali diva, tuae:</TextUnit>
    <TextUnit id="634" loc="1.635">altera, quod porro fuerat, cecinisse putatur,</TextUnit>
    <TextUnit id="635" loc="1.636">altera, venturum postmodo quicquid erat.</TextUnit>
    <TextUnit id="636" loc="1.637">Candida, te niveo posuit lux proxima templo,</TextUnit>
    <TextUnit id="637" loc="1.638">qua fert sublimes alta Moneta gradus:</TextUnit>
    <TextUnit id="638" loc="1.639">nunc bene prospicies Latiam, Concordia, turbam,</TextUnit>
    <TextUnit id="639" loc="1.640">nunc te sacratae constituere manus.</TextUnit>
    <TextUnit id="640" loc="1.641">Furius antiquam populi superator Etrusci</TextUnit>
    <TextUnit id="641" loc="1.642">voverat et voti solverat ille fidem,</TextUnit>
    <TextUnit id="642" loc="1.643">causa, quod a patribus sumptis secesserat armis</TextUnit>
    <TextUnit id="643" loc="1.644">volgus, et ipsa suas Roma timebat opes.</TextUnit>
    <TextUnit id="644" loc="1.645">causa recens melior: passos Germania crines</TextUnit>
    <TextUnit id="645" loc="1.646">porrigit auspiciis, dux venerande, tuis;</TextUnit>
    <TextUnit id="646" loc="1.647">inde triumphatae libasti munera gentis</TextUnit>
    <TextUnit id="647" loc="1.648">templaque fecisti, quam colis ipse, deae.</TextUnit>
    <TextUnit id="648" loc="1.649">hanc tua constituit genetrix et rebus et ara,</TextUnit>
    <TextUnit id="649" loc="1.650">sola toro magni digna reperta Iovis.</TextUnit>
    <TextUnit id="650" loc="1.651">Haec ubi transierint, Capricorno, Phoebe, relicto</TextUnit>
    <TextUnit id="651" loc="1.652">per iuvenis curres signa gerentis aquam.</TextUnit>
    <TextUnit id="652" loc="1.653">Septimus hinc oriens cum se demiserit undis,</TextUnit>
    <TextUnit id="653" loc="1.654">fulgebit toto iam Lyra nulla polo.</TextUnit>
    <TextUnit id="654" loc="1.655">Sidere ab hoc ignis venienti nocte, Leonis</TextUnit>
    <TextUnit id="655" loc="1.656">qui micat in medio pectore, mersus erit.</TextUnit>
    <TextUnit id="656" loc="1.657">Ter quater evolvi signantes tempora fastos,</TextUnit>
    <TextUnit id="657" loc="1.658">nec Sementiva est ulla reperta dies:</TextUnit>
    <TextUnit id="658" loc="1.659">cum mihi (sensit enim) "lux haec indicitur," inquit</TextUnit>
    <TextUnit id="659" loc="1.660">Musa, "quid a fastis non stata sacra petis?</TextUnit>
    <TextUnit id="660" loc="1.661">utque dies incerta sacro, sic tempora certa:</TextUnit>
    <TextUnit id="661" loc="1.662">seminibus iactis est ubi fetus ager."</TextUnit>
    <TextUnit id="662" loc="1.663">state coronati plenum ad praesaepe iuvenci:</TextUnit>
    <TextUnit id="663" loc="1.664">cum tepido vestrum vere redibit opus.</TextUnit>
    <TextUnit id="664" loc="1.665">rusticus emeritum palo suspendat aratrum:</TextUnit>
    <TextUnit id="665" loc="1.666">omne reformidat frigida volnus humus,</TextUnit>
    <TextUnit id="666" loc="1.667">vilice, da requiem terrae semente peracta;</TextUnit>
    <TextUnit id="667" loc="1.668">da requiem, terram qui coluere, viris,</TextUnit>
    <TextUnit id="668" loc="1.669">pagus agat festum: pagum lustrate, coloni,</TextUnit>
    <TextUnit id="669" loc="1.670">et date paganis annua liba focis.</TextUnit>
    <TextUnit id="670" loc="1.671">placentur frugum matres, Tellusque Ceresque,</TextUnit>
    <TextUnit id="671" loc="1.672">farre suo gravidae visceribusque suis.</TextUnit>
    <TextUnit id="672" loc="1.673">officium commune Ceres et Terra tuentur:</TextUnit>
    <TextUnit id="673" loc="1.674">haec praebet causam frugibus, illa locum.</TextUnit>
    <TextUnit id="674" loc="1.675">"consortes operis, per quas correcta vetustas</TextUnit>
    <TextUnit id="675" loc="1.676">quernaque glans victa est utiliore cibo,</TextUnit>
    <TextUnit id="676" loc="1.677">frugibus immensis avidos satiate colonos,</TextUnit>
    <TextUnit id="677" loc="1.678">ut capiant cultus praemia digna sui.</TextUnit>
    <TextUnit id="678" loc="1.679">vos date perpetuos teneris sementibus auctus,</TextUnit>
    <TextUnit id="679" loc="1.680">nec nova per gelidas herba sit usta nives,</TextUnit>
    <TextUnit id="680" loc="1.681">cum serimus, caelum ventis aperite serenis;</TextUnit>
    <TextUnit id="681" loc="1.682">cum latet, aetheria spargite semen aqua.</TextUnit>
    <TextUnit id="682" loc="1.683">neve graves cultis Cerialia rura, cavete,</TextUnit>
    <TextUnit id="683" loc="1.684">agmine laesuro depopulentur aves.</TextUnit>
    <TextUnit id="684" loc="1.685">vos quoque, formicae, subiectis parcite granis:</TextUnit>
    <TextUnit id="685" loc="1.686">post messem praedae copia maior erit.</TextUnit>
    <TextUnit id="686" loc="1.687">interea crescat scabrae robiginis expers,</TextUnit>
    <TextUnit id="687" loc="1.688">nec vitio caeli palleat aegra seges,</TextUnit>
    <TextUnit id="688" loc="1.689">et neque deficiat macie neque pinguior aequo</TextUnit>
    <TextUnit id="689" loc="1.690">divitiis pereat luxuriosa suis.</TextUnit>
    <TextUnit id="690" loc="1.691">et careant loliis oculos vitiantibus agri,</TextUnit>
    <TextUnit id="691" loc="1.692">nec sterilis culto surgat avena solo.</TextUnit>
    <TextUnit id="692" loc="1.693">triticeos fetus passuraque farra bis ignem</TextUnit>
    <TextUnit id="693" loc="1.694">hordeaque ingenti fenore reddat ager!"</TextUnit>
    <TextUnit id="694" loc="1.695">haec ego pro vobis, haec vos optate coloni,</TextUnit>
    <TextUnit id="695" loc="1.696">efficiatque ratas utraque diva preces,</TextUnit>
    <TextUnit id="696" loc="1.697">bella diu tenuere viros: erat aptior ensis</TextUnit>
    <TextUnit id="697" loc="1.698">vomere, cedebat taurus arator equo;</TextUnit>
    <TextUnit id="698" loc="1.699">sarcula cessabant, versique in pila ligones,</TextUnit>
    <TextUnit id="699" loc="1.700">factaque de rastri pondere cassis erat.</TextUnit>
    <TextUnit id="700" loc="1.701">gratia dis domuique tuae; religata catenis</TextUnit>
    <TextUnit id="701" loc="1.702">iampridem vestro sub pede bella iacent,</TextUnit>
    <TextUnit id="702" loc="1.703">sub iuga bos veniat, sub terras semen aratas:</TextUnit>
    <TextUnit id="703" loc="1.704">pax Cererem nutrit, pacis alumna Ceres.</TextUnit>
    <TextUnit id="704" loc="1.705">At quae venturas praecedit sexta Kalendas,</TextUnit>
    <TextUnit id="705" loc="1.706">hac sunt Ledaeis templa dicata deis:</TextUnit>
    <TextUnit id="706" loc="1.707">fratribus illa deis fratres de gente deorum</TextUnit>
    <TextUnit id="707" loc="1.708">circa Iuturnae composuere lacus.</TextUnit>
    <TextUnit id="708" loc="1.709">Ipsum nos carmen deduxit Pacis ad aram.</TextUnit>
    <TextUnit id="709" loc="1.710">haec erit a mensis fine secunda dies.</TextUnit>
    <TextUnit id="710" loc="1.711">frondibus Actiacis comptos redimita capillos,</TextUnit>
    <TextUnit id="711" loc="1.712">Pax, ades et toto mitis in orbe mane.</TextUnit>
    <TextUnit id="712" loc="1.713">dum desint hostes, desit quoque causa triumphi:</TextUnit>
    <TextUnit id="713" loc="1.714">tu ducibus bello gloria maior eris.</TextUnit>
    <TextUnit id="714" loc="1.715">sola gerat miles, quibus arma coerceat, arma,</TextUnit>
    <TextUnit id="715" loc="1.716">canteturque fera nil nisi pompa tuba.</TextUnit>
    <TextUnit id="716" loc="1.717">horreat Aeneadas et primus et ultimus orbis:</TextUnit>
    <TextUnit id="717" loc="1.718">si qua parum Romam terra timebat, amet.</TextUnit>
    <TextUnit id="718" loc="1.719">tura, sacerdotes, pacalibus addite flammis,</TextUnit>
    <TextUnit id="719" loc="1.720">albaque percussa victima fronte cadat,</TextUnit>
    <TextUnit id="720" loc="1.721">utque domus, quae praestat eam, cum pace perennet</TextUnit>
    <TextUnit id="721" loc="1.722">ad pia propensos vota rogate deos.</TextUnit>
    <TextUnit id="722" loc="1.723">sed iam prima mei pars est exacta laboris,</TextUnit>
    <TextUnit id="723" loc="1.724">cumque suo finem mense libellus habet.</TextUnit>
    <TextUnit id="724" loc="2.1">Ianus habet finem, cum carmine crescit et annus:</TextUnit>
    <TextUnit id="725" loc="2.2">alter ut hic mensis, sic liber alter eat.</TextUnit>
    <TextUnit id="726" loc="2.3">nunc primum velis, elegi, maioribus itis:</TextUnit>
    <TextUnit id="727" loc="2.4">exiguum, memini, nuper eratis opus.</TextUnit>
    <TextUnit id="728" loc="2.5">ipse ego vos habui faciles in amore ministros,</TextUnit>
    <TextUnit id="729" loc="2.6">cum lusit numeris prima iuventa suis.</TextUnit>
    <TextUnit id="730" loc="2.7">idem sacra cano signataque tempora fastis:</TextUnit>
    <TextUnit id="731" loc="2.8">ecquis ad haec illinc crederet esse viam?</TextUnit>
    <TextUnit id="732" loc="2.9">haec mea militia est: ferimus quae possumus arma,</TextUnit>
    <TextUnit id="733" loc="2.10">dextraque non omni munere nostra vacat,</TextUnit>
    <TextUnit id="734" loc="2.11">si mihi non valido torquentur pila lacerto,</TextUnit>
    <TextUnit id="735" loc="2.12">nec bellatoris terga premuntur equi,</TextUnit>
    <TextUnit id="736" loc="2.13">nec galea tegimur nec acuto cingimur ense,</TextUnit>
    <TextUnit id="737" loc="2.14">(his habilis telis quilibet esse potest),</TextUnit>
    <TextUnit id="738" loc="2.15">at tua prosequimur studioso pectore, Caesar,</TextUnit>
    <TextUnit id="739" loc="2.16">nomina, per titulos ingredimurque tuos.</TextUnit>
    <TextUnit id="740" loc="2.17">ergo ades et placido paulum mea munera voltu</TextUnit>
    <TextUnit id="741" loc="2.18">respice, pacando si quid ab hoste vacas.</TextUnit>
    <TextUnit id="742" loc="2.19">februa Romani dixere piamina patres:</TextUnit>
    <TextUnit id="743" loc="2.20">nunc quoque dant verbo plurima signa fidem,</TextUnit>
    <TextUnit id="744" loc="2.21">pontifices ab rege petunt et flamine lanas,</TextUnit>
    <TextUnit id="745" loc="2.22">quis veterum lingua februa nomen erat,</TextUnit>
    <TextUnit id="746" loc="2.23">quaeque capit lictor domibus purgamina versis</TextUnit>
    <TextUnit id="747" loc="2.24">torrida cum mica farra, vocantur idem;</TextUnit>
    <TextUnit id="748" loc="2.25">nomen idem ramo, qui caesus ab arbore pura</TextUnit>
    <TextUnit id="749" loc="2.26">casta sacerdotum tempora fronde tegit,</TextUnit>
    <TextUnit id="750" loc="2.27">ipse ego flammicam poscentem februa vidi;</TextUnit>
    <TextUnit id="751" loc="2.28">februa poscenti pinea virga data est.</TextUnit>
    <TextUnit id="752" loc="2.29">denique quodcumque est, quo corpora nostra piantur,</TextUnit>
    <TextUnit id="753" loc="2.30">hoc apud intonsos nomen habebat avos.</TextUnit>
    <TextUnit id="754" loc="2.31">mensis ab his dictus, secta quia pelle Luperci</TextUnit>
    <TextUnit id="755" loc="2.32">omne solum lustrant idque piamen habent,</TextUnit>
    <TextUnit id="756" loc="2.33">aut quia placatis sunt tempora pura sepulcris,</TextUnit>
    <TextUnit id="757" loc="2.34">tunc cum ferales praeteriere dies.</TextUnit>
    <TextUnit id="758" loc="2.35">omne nefas omnemque mali purgamina causam</TextUnit>
    <TextUnit id="759" loc="2.36">credebant nostri tollere posse senes.</TextUnit>
    <TextUnit id="760" loc="2.37">Graecia principium moris dedit: illa nocentis</TextUnit>
    <TextUnit id="761" loc="2.38">impia lustratos ponere facta putat.</TextUnit>
    <TextUnit id="762" loc="2.39">Actoriden Peleus, ipsum quoque Pelea Phoci</TextUnit>
    <TextUnit id="763" loc="2.40">caede per Haemonias solvit Acasfus aquas:</TextUnit>
    <TextUnit id="764" loc="2.41">vectam frenatis per inane draconibus Aegeus</TextUnit>
    <TextUnit id="765" loc="2.42">credulus iumenta Phasida fovit ope:</TextUnit>
    <TextUnit id="766" loc="2.43">Amphiareiades Naupactoo Acheloo</TextUnit>
    <TextUnit id="767" loc="2.44">"solve nefas" dixit, solvit et ille nefas.</TextUnit>
    <TextUnit id="768" loc="2.45">a! nimium faciles, qui tristia crimina caedis</TextUnit>
    <TextUnit id="769" loc="2.46">fluminea tolli posse putatis aqua!</TextUnit>
    <TextUnit id="770" loc="2.47">sed tamen (antiqui ne nescius ordinis erres)</TextUnit>
    <TextUnit id="771" loc="2.48">primus, ut est, Iani mensis et ante fuit;</TextUnit>
    <TextUnit id="772" loc="2.49">qui sequitur Ianum, veteris fuit ultimus anni:</TextUnit>
    <TextUnit id="773" loc="2.50">tu quoque sacrorum, Termine, finis eras.</TextUnit>
    <TextUnit id="774" loc="2.51">primus enim Iani mensis, quia ianua prima est:</TextUnit>
    <TextUnit id="775" loc="2.52">qui sacer est imis manibus, imus erat.</TextUnit>
    <TextUnit id="776" loc="2.53">postmodo creduntur spatio distantia longo</TextUnit>
    <TextUnit id="777" loc="2.54">tempora bis quini continuasse viri.</TextUnit>
    <TextUnit id="778" loc="2.55">Principio mensis Phrygiae contermina Matri</TextUnit>
    <TextUnit id="779" loc="2.56">Sospita delubris dicitur aucta novis,</TextUnit>
    <TextUnit id="780" loc="2.57">nunc ubi sint illis, quaeris, sacrata Kalendis</TextUnit>
    <TextUnit id="781" loc="2.58">templa deae? longa procubuere die.</TextUnit>
    <TextUnit id="782" loc="2.59">cetera ne simili caderent labefacta ruina,</TextUnit>
    <TextUnit id="783" loc="2.60">cavit sacrati provida cura ducis,</TextUnit>
    <TextUnit id="784" loc="2.61">sub quo delubris sentitur nulla senectus;</TextUnit>
    <TextUnit id="785" loc="2.62">nec satis est homines, obligat ille deos.</TextUnit>
    <TextUnit id="786" loc="2.63">templorum positor, templorum sancte repostor,</TextUnit>
    <TextUnit id="787" loc="2.64">sit superis, opto, mutua cura tui!</TextUnit>
    <TextUnit id="788" loc="2.65">dent tibi caelestes, quos tu caelestibus, annos,</TextUnit>
    <TextUnit id="789" loc="2.66">proque tua maneant in statione domo!</TextUnit>
    <TextUnit id="790" loc="2.67">tunc quoque vicini lucus celebratur Helerni,1</TextUnit>
    <TextUnit id="791" loc="2.68">qua petit aequoreas advena Thybris aquas.</TextUnit>
    <TextUnit id="792" loc="2.69">ad penetrale Numae Capitoliumque Tonantem</TextUnit>
    <TextUnit id="793" loc="2.70">inque Iovis summa caeditur arce bidens.</TextUnit>
    <TextUnit id="794" loc="2.71">saepe graves pluvias adopertus nubibus auster</TextUnit>
    <TextUnit id="795" loc="2.72">concitat, aut posita sub nive terra latet.</TextUnit>
    <TextUnit id="796" loc="2.73">Proximus Hesperias Titan abiturus in undas</TextUnit>
    <TextUnit id="797" loc="2.74">gemmea purpureis cum iuga demet equis,</TextUnit>
    <TextUnit id="798" loc="2.75">illa nocte aliquis tollens ad sidera voltum</TextUnit>
    <TextUnit id="799" loc="2.76">dicet "ubi est hodie quae Lyra fulsit heri?"</TextUnit>
    <TextUnit id="800" loc="2.77">dumque Lyram quaeret, medii quoque terga Leonis</TextUnit>
    <TextUnit id="801" loc="2.78">in liquidas subito mersa notabit aquas.</TextUnit>
    <TextUnit id="802" loc="2.79">Quem modo caelatum stellis Delphina videbas,</TextUnit>
    <TextUnit id="803" loc="2.80">is fugiet visus nocte sequente tuos:</TextUnit>
    <TextUnit id="804" loc="2.81">seu fuit occultis felix in amoribus index,</TextUnit>
    <TextUnit id="805" loc="2.82">Lesbida cum domino seu tulit ille lyram.</TextUnit>
    <TextUnit id="806" loc="2.83">quod mare non novit, quae nescit Ariona tellus?</TextUnit>
    <TextUnit id="807" loc="2.84">carmine currentes ille tenebat aquas.</TextUnit>
    <TextUnit id="808" loc="2.85">saepe sequens agnam lupus est a voce retentus,</TextUnit>
    <TextUnit id="809" loc="2.86">saepe avidum fugiens restitit agna lupum;</TextUnit>
    <TextUnit id="810" loc="2.87">saepe canes leporesque umbra iacuere sub una,</TextUnit>
    <TextUnit id="811" loc="2.88">et stetit in saxo proxima cerva leae,</TextUnit>
    <TextUnit id="812" loc="2.89">et sine lite loquax cum Palladis alite cornix</TextUnit>
    <TextUnit id="813" loc="2.90">sedit, et accipitri iuncta columba fuit.</TextUnit>
    <TextUnit id="814" loc="2.91">Cynthia saepe tuis fertur, vocans Arion,</TextUnit>
    <TextUnit id="815" loc="2.92">tamquam fraternis obstipuisse modis,</TextUnit>
    <TextUnit id="816" loc="2.93">nomen Arionium Siculas impleverat urbes,</TextUnit>
    <TextUnit id="817" loc="2.94">captaque erat lyricis Ausonis ora sonis;</TextUnit>
    <TextUnit id="818" loc="2.95">inde domum repetens puppem conscendit Arion,</TextUnit>
    <TextUnit id="819" loc="2.96">atque ita quaesitas arte ferebat opes.</TextUnit>
    <TextUnit id="820" loc="2.97">forsitan, infelix, ventos undasque timebas,</TextUnit>
    <TextUnit id="821" loc="2.98">at tibi nave tua tutius aequor erat.</TextUnit>
    <TextUnit id="822" loc="2.99">namque gubernator destricto constitit ense</TextUnit>
    <TextUnit id="823" loc="2.100">ceteraque armata conscia turba manu.</TextUnit>
    <TextUnit id="824" loc="2.101">quid tibi cum gladio? dubiam rege, navita, puppem:</TextUnit>
    <TextUnit id="825" loc="2.102">non haec sunt digitis arma tenenda tuis.</TextUnit>
    <TextUnit id="826" loc="2.103">ille, metu pavidus, "mortem non deprecor" inquit,</TextUnit>
    <TextUnit id="827" loc="2.104">"sed liceat sumpta pauca referre lyra."</TextUnit>
    <TextUnit id="828" loc="2.105">dant veniam ridentque moram, capit ille coronam,</TextUnit>
    <TextUnit id="829" loc="2.106">quae possit crines, Phoebe, decere tuos;</TextUnit>
    <TextUnit id="830" loc="2.107">induerat Tyrio bis tinctam murice pallam:</TextUnit>
    <TextUnit id="831" loc="2.108">reddidit icta suos pollice chorda sonos,</TextUnit>
    <TextUnit id="832" loc="2.109">flebilibus numeris veluti canentia dura</TextUnit>
    <TextUnit id="833" loc="2.110">traiectus penna tempora cantat olor.</TextUnit>
    <TextUnit id="834" loc="2.111">protinus in medias ornatus desilit undas:</TextUnit>
    <TextUnit id="835" loc="2.112">spargitur impulsa caerula puppis aqua.</TextUnit>
    <TextUnit id="836" loc="2.113">inde (fide maius) tergo delphina recurvo</TextUnit>
    <TextUnit id="837" loc="2.114">se memorant oneri supposuisse novo;</TextUnit>
    <TextUnit id="838" loc="2.115">ille sedens citharamque tenet pretiumque vehendi</TextUnit>
    <TextUnit id="839" loc="2.116">cantat et aequoreas carmine mulcet aquas,</TextUnit>
    <TextUnit id="840" loc="2.117">di pia facta vident: astris delphina recepit</TextUnit>
    <TextUnit id="841" loc="2.118">Iuppiter et stellas iussit habere novem.</TextUnit>
    <TextUnit id="842" loc="2.119">Nunc mihi mille sonos, quoque est memoratus Achilles,</TextUnit>
    <TextUnit id="843" loc="2.120">vellem, Maeonide, pectus inesse tuum,</TextUnit>
    <TextUnit id="844" loc="2.121">dum canimus sacras alterno pectine Nonas:</TextUnit>
    <TextUnit id="845" loc="2.122">maximus hic fastis accumulatur honos,</TextUnit>
    <TextUnit id="846" loc="2.123">deficit ingenium, maioraque viribus urgent:</TextUnit>
    <TextUnit id="847" loc="2.124">haec mihi praecipuo est ore canenda dies.</TextUnit>
    <TextUnit id="848" loc="2.125">quid volui demens elegis imponere tantum</TextUnit>
    <TextUnit id="849" loc="2.126">ponderis? heroi res erat ista pedis,</TextUnit>
    <TextUnit id="850" loc="2.127">sancte pater patriae, tibi plebs, tibi curia nomen</TextUnit>
    <TextUnit id="851" loc="2.128">hoc dedit, hoc dedimus nos tibi nomen, eques,</TextUnit>
    <TextUnit id="852" loc="2.129">res tamen ante dedit, sero quoque vera tulisti</TextUnit>
    <TextUnit id="853" loc="2.130">nomina, iam pridem tu pater orbis eras.</TextUnit>
    <TextUnit id="854" loc="2.131">hoc tu per terras, quod in aethere Iuppiter alto,</TextUnit>
    <TextUnit id="855" loc="2.132">nomen habes: hominum tu pater, ille deum.</TextUnit>
    <TextUnit id="856" loc="2.133">Romule, concedes: facit hic tua magna tuendo</TextUnit>
    <TextUnit id="857" loc="2.134">moenia, tu dederas transilienda Remo.</TextUnit>
    <TextUnit id="858" loc="2.135">te Tatius parvique Cures Caeninaque sensit:</TextUnit>
    <TextUnit id="859" loc="2.136">hoc duce Romanum est solis utrumque latus,</TextUnit>
    <TextUnit id="860" loc="2.137">tu breve nescio quid victae telluris habebas:</TextUnit>
    <TextUnit id="861" loc="2.138">quodcumque est alto sub Iove, Caesar habet,</TextUnit>
    <TextUnit id="862" loc="2.139">tu rapis, hic castas duce se iubet esse maritas:</TextUnit>
    <TextUnit id="863" loc="2.140">tu recipis luco, reppulit ille nefas.</TextUnit>
    <TextUnit id="864" loc="2.141">vis tibi grata fuit, florent sub Caesare leges.</TextUnit>
    <TextUnit id="865" loc="2.142">tu domini nomen, principis ille tenet,</TextUnit>
    <TextUnit id="866" loc="2.143">te Remus incusat, veniam dedit hostibus ille.</TextUnit>
    <TextUnit id="867" loc="2.144">caelestem fecit te pater, ille patrem.</TextUnit>
    <TextUnit id="868" loc="2.145">iam puer Idaeus media tenus eminet alvo</TextUnit>
    <TextUnit id="869" loc="2.146">et liquidas mixto nectare fundit aquas,</TextUnit>
    <TextUnit id="870" loc="2.147">en etiam, siquis Borean horrere solebat,</TextUnit>
    <TextUnit id="871" loc="2.148">gaudeat: a Zephyris mollior aura venit.</TextUnit>
    <TextUnit id="872" loc="2.149">Quintus ab aequoreis nitidum iubar extulit undis</TextUnit>
    <TextUnit id="873" loc="2.150">Lucifer, et primi tempora veris erunt.</TextUnit>
    <TextUnit id="874" loc="2.151">ne fallare tamen, restant tibi frigora, restant,</TextUnit>
    <TextUnit id="875" loc="2.152">magnaque discedens signa reliquit hiems.</TextUnit>
    <TextUnit id="876" loc="2.153">Tertia nox veniat: Custodem protinus Ursae</TextUnit>
    <TextUnit id="877" loc="2.154">aspicies geminos exeruisse pedes. note</TextUnit>
    <TextUnit id="878" loc="2.155">inter Hamadryadas iaculatricemque Dianam</TextUnit>
    <TextUnit id="879" loc="2.156">Callisto sacri pars fuit una chori.</TextUnit>
    <TextUnit id="880" loc="2.157">illa deae tangens arcus "quos tangimus arcus,</TextUnit>
    <TextUnit id="881" loc="2.158">este meae testes virginitatis" ait.</TextUnit>
    <TextUnit id="882" loc="2.159">Cynthia laudavit, "promissa" que "foedera serva,</TextUnit>
    <TextUnit id="883" loc="2.160">et comitum princeps tu mihi" dixit "eris."</TextUnit>
    <TextUnit id="884" loc="2.161">foedera servasset, si non formosa fuisset:</TextUnit>
    <TextUnit id="885" loc="2.162">cavit mortales, de Iove crimen habet,</TextUnit>
    <TextUnit id="886" loc="2.163">mille feras Phoebe silvis venata redibat</TextUnit>
    <TextUnit id="887" loc="2.164">aut plus aut medium sole tenente diem. note</TextUnit>
    <TextUnit id="888" loc="2.165">ut tetigit lucum (densa niger ilice lucus,</TextUnit>
    <TextUnit id="889" loc="2.166">in medio gelidae fons erat altus aquae),</TextUnit>
    <TextUnit id="890" loc="2.167">"hic" ait "in silva, virgo Tegeaea, lavemur!"</TextUnit>
    <TextUnit id="891" loc="2.168">erubuit falso virginis illa sono.</TextUnit>
    <TextUnit id="892" loc="2.169">dixerat et nymphis: nymphae velamina ponunt, note</TextUnit>
    <TextUnit id="893" loc="2.170">hanc pudet et tardae dat mala signa morae,</TextUnit>
    <TextUnit id="894" loc="2.171">exuerat tunicas; uteri manifesta tumore</TextUnit>
    <TextUnit id="895" loc="2.172">proditur indicio ponderis ipsa suo.</TextUnit>
    <TextUnit id="896" loc="2.173">cui dea "virgineos, periura Lycaoni, coetus</TextUnit>
    <TextUnit id="897" loc="2.174">desere nec castas pollue" dixit "aquas."</TextUnit>
    <TextUnit id="898" loc="2.175">luna novum decies implerat cornibus orbem:</TextUnit>
    <TextUnit id="899" loc="2.176">quae fuerat virgo credita, mater erat.</TextUnit>
    <TextUnit id="900" loc="2.177">laesa furit Iuno, formam mutatque puellae.</TextUnit>
    <TextUnit id="901" loc="2.178">quid facis? invito est pectore passa Iovem,</TextUnit>
    <TextUnit id="902" loc="2.179">utque ferae vidit turpes in paelice voltus,</TextUnit>
    <TextUnit id="903" loc="2.180">"huius in amplexus Iuppiter" inquit "eat!"</TextUnit>
    <TextUnit id="904" loc="2.181">ursa per incultos errabat squalida montes,</TextUnit>
    <TextUnit id="905" loc="2.182">quae fuerat summo nuper amata Iovi.</TextUnit>
    <TextUnit id="906" loc="2.183">iam tria lustra puer furto conceptus agebat,</TextUnit>
    <TextUnit id="907" loc="2.184">cum mater nato est obvia facto suo.</TextUnit>
    <TextUnit id="908" loc="2.185">illa quidem, tamquam cognosceret, adstitit amens</TextUnit>
    <TextUnit id="909" loc="2.186">et gemuit: gemitus verba parentis erant,</TextUnit>
    <TextUnit id="910" loc="2.187">hanc puer ignarus iaculo fixisset acuto,</TextUnit>
    <TextUnit id="911" loc="2.188">ni foret in superas raptus uterque domos,</TextUnit>
    <TextUnit id="912" loc="2.189">signa propinqua micant: prior est, quam dicimus Arcton,</TextUnit>
    <TextUnit id="913" loc="2.190">Arctophylax formam terga sequentis habet,</TextUnit>
    <TextUnit id="914" loc="2.191">saevit adhuc canamque rogat Saturnia Tethyn,</TextUnit>
    <TextUnit id="915" loc="2.192">Maenaliam tactis ne lavet Arcton aquis.</TextUnit>
    <TextUnit id="916" loc="2.193">Idibus agrestis fumant altaria Fauni</TextUnit>
    <TextUnit id="917" loc="2.194">hic, ubi discretas insula rumpit aquas.</TextUnit>
    <TextUnit id="918" loc="2.195">haec fuit illa dies, in qua Veientibus armis</TextUnit>
    <TextUnit id="919" loc="2.196">ter centum Fabii ter cecidere duo.</TextUnit>
    <TextUnit id="920" loc="2.197">una domus vires et onus susceperat urbis:</TextUnit>
    <TextUnit id="921" loc="2.198">sumunt gentiles arma professa manus,</TextUnit>
    <TextUnit id="922" loc="2.199">egreditur castris miles generosus ab isdem,</TextUnit>
    <TextUnit id="923" loc="2.200">e quis dux fieri quilibet aptus erat.</TextUnit>
    <TextUnit id="924" loc="2.201">Carmentis portae dextro1 est via proxima Iano:</TextUnit>
    <TextUnit id="925" loc="2.202">ire per hanc noli, quisquis es; omen habet,</TextUnit>
    <TextUnit id="926" loc="2.203">illa fama refert Fabios exisse trecentos:</TextUnit>
    <TextUnit id="927" loc="2.204">porta vacat culpa, sed tamen omen habet.</TextUnit>
    <TextUnit id="928" loc="2.205">ut celeri passu Cremeram tetigere rapacem</TextUnit>
    <TextUnit id="929" loc="2.206">(turbidus hibernis ille fluebat aquis),</TextUnit>
    <TextUnit id="930" loc="2.207">castra loco ponunt: destrictis ensibus ipsi</TextUnit>
    <TextUnit id="931" loc="2.208">Tyrrhenum valido Marte per agmen eunt,</TextUnit>
    <TextUnit id="932" loc="2.209">non aliter quam cum Libyca de gente leones</TextUnit>
    <TextUnit id="933" loc="2.210">invadunt sparsos lata per arva greges,</TextUnit>
    <TextUnit id="934" loc="2.211">diffugiunt hostes inhonestaque volnera tergo</TextUnit>
    <TextUnit id="935" loc="2.212">accipiunt: Tusco sanguine terra rubet, sic iterum,</TextUnit>
    <TextUnit id="936" loc="2.213">sic saepe cadunt, ubi vincere aperte</TextUnit>
    <TextUnit id="937" loc="2.214">non datur, insidias armaque tecta parant.</TextUnit>
    <TextUnit id="938" loc="2.215">campus erat, campi claudebant ultima colles</TextUnit>
    <TextUnit id="939" loc="2.216">silvaque montanas occulere apta feras,</TextUnit>
    <TextUnit id="940" loc="2.217">in medio paucos armentaque rara relinquunt,</TextUnit>
    <TextUnit id="941" loc="2.218">cetera virgultis abdita turba latet,</TextUnit>
    <TextUnit id="942" loc="2.219">ecce velut torrens undis pluvialibus auctus</TextUnit>
    <TextUnit id="943" loc="2.220">aut nive, quae Zephyro victa tepente fluit,</TextUnit>
    <TextUnit id="944" loc="2.221">per sata perque vias fertur nec, ut ante solebat,</TextUnit>
    <TextUnit id="945" loc="2.222">riparum clausas margine finit aquas:</TextUnit>
    <TextUnit id="946" loc="2.223">sic Fabii vallem latis discursibus implent,</TextUnit>
    <TextUnit id="947" loc="2.224">quodque vident, sternunt, nec metus alter inest.</TextUnit>
    <TextUnit id="948" loc="2.225">quo ruitis, generosa domus? male creditis hosti:</TextUnit>
    <TextUnit id="949" loc="2.226">simplex nobilitas, perfida tela cave!</TextUnit>
    <TextUnit id="950" loc="2.227">fraude perit virtus: in apertos undique campos</TextUnit>
    <TextUnit id="951" loc="2.228">prosiliunt hostes et latus omne tenent,</TextUnit>
    <TextUnit id="952" loc="2.229">quid faciant pauci contra tot milia fortes?</TextUnit>
    <TextUnit id="953" loc="2.230">quidve, quod in misero tempore restet, habent?</TextUnit>
    <TextUnit id="954" loc="2.231">sicut aper longe silvis Laurentibus actus</TextUnit>
    <TextUnit id="955" loc="2.232">fulmineo celeres dissipat ore canes,</TextUnit>
    <TextUnit id="956" loc="2.233">mox tamen ipse perit, sic non moriuntur inulti</TextUnit>
    <TextUnit id="957" loc="2.234">volneraque alterna dantque feruntque manu.</TextUnit>
    <TextUnit id="958" loc="2.235">una dies Fabios ad bellum miserat omnes:</TextUnit>
    <TextUnit id="959" loc="2.236">ad bellum missos perdidit una dies.</TextUnit>
    <TextUnit id="960" loc="2.237">ut tamen Herculeae superessent semina gentis,</TextUnit>
    <TextUnit id="961" loc="2.238">credibile est ipsos consuluisse deos;</TextUnit>
    <TextUnit id="962" loc="2.239">nam puer impubes et adhuc non utilis armis</TextUnit>
    <TextUnit id="963" loc="2.240">unus de Fabia gente relictus erat,</TextUnit>
    <TextUnit id="964" loc="2.241">scilicet ut posses olim tu, Maxime, nasci,</TextUnit>
    <TextUnit id="965" loc="2.242">cui res cunctando restituenda foret.</TextUnit>
    <TextUnit id="966" loc="2.243">Continuata loco tria sidera, Corvus et Anguis</TextUnit>
    <TextUnit id="967" loc="2.244">et medius Crater inter utrumque iacet.</TextUnit>
    <TextUnit id="968" loc="2.245">Idibus illa latent, oriuntur nocte sequenti,</TextUnit>
    <TextUnit id="969" loc="2.246">quae tibi cur tria sint tam sociata, canam,</TextUnit>
    <TextUnit id="970" loc="2.247">forte Iovi Phoebus festum sollemne parabat</TextUnit>
    <TextUnit id="971" loc="2.248">(non faciet longas fabula nostra moras):</TextUnit>
    <TextUnit id="972" loc="2.249">"i, mea" dixit "avis, ne quid pia sacra moretur,</TextUnit>
    <TextUnit id="973" loc="2.250">et tenuem vivis fontibus adfer aquam."</TextUnit>
    <TextUnit id="974" loc="2.251">corvus inauratum pedibus cratera recurvis</TextUnit>
    <TextUnit id="975" loc="2.252">tollit et aerium pervolat altus iter.</TextUnit>
    <TextUnit id="976" loc="2.253">stabat adhuc duris ficus densissima pomis:</TextUnit>
    <TextUnit id="977" loc="2.254">temptat eam rostro; non erat apta legi.</TextUnit>
    <TextUnit id="978" loc="2.255">inmemor imperii sedisse sub arbore fertur,</TextUnit>
    <TextUnit id="979" loc="2.256">dum fierent tarda dulcia poma mora.</TextUnit>
    <TextUnit id="980" loc="2.257">iamque satur nigris longum rapit unguibus hydrum</TextUnit>
    <TextUnit id="981" loc="2.258">ad dominumque redit Actaque verba refert:</TextUnit>
    <TextUnit id="982" loc="2.259">"hic mihi causa morae, vivarum obsessor aquarum:</TextUnit>
    <TextUnit id="983" loc="2.260">hic tenuit fontes officiumque meum."</TextUnit>
    <TextUnit id="984" loc="2.261">"addis" ait "culpae mendacia," Phoebus "et audes</TextUnit>
    <TextUnit id="985" loc="2.262">fatidicum verbis fallere velle deum?</TextUnit>
    <TextUnit id="986" loc="2.263">at tibi, dum lacteus haerebit in arbore ficus,</TextUnit>
    <TextUnit id="987" loc="2.264">de nullo gelidae fonte bibentur aquae,"</TextUnit>
    <TextUnit id="988" loc="2.265">dixit, et antiqui monumenta perennia facti,</TextUnit>
    <TextUnit id="989" loc="2.266">Anguis, Avis, Crater sidera iuncta micant.</TextUnit>
    <TextUnit id="990" loc="2.267">Tertia post Idus nudos aurora Lupercos</TextUnit>
    <TextUnit id="991" loc="2.268">aspicit, et Fauni sacra bicornis eunt.</TextUnit>
    <TextUnit id="992" loc="2.269">dicite, Pierides, sacrorum quae sit origo,</TextUnit>
    <TextUnit id="993" loc="2.270">attigerint Lati as unde petita domos.</TextUnit>
    <TextUnit id="994" loc="2.271">Pana deum pecoris veteres coluisse feruntur</TextUnit>
    <TextUnit id="995" loc="2.272">Arcades: Arcadiis plurimus ille iugis,</TextUnit>
    <TextUnit id="996" loc="2.273">testis erit Pholoe, testes Stymphalides undae,</TextUnit>
    <TextUnit id="997" loc="2.274">quique citis Ladon in mare currit aquis,</TextUnit>
    <TextUnit id="998" loc="2.275">cinctaque pinetis nemoris iuga Nonacrini,</TextUnit>
    <TextUnit id="999" loc="2.276">altaque Cyllene1 Parrhasiaeque nives.</TextUnit>
    <TextUnit id="1000" loc="2.277">Pan erat armenti, Pan illic numen equarum;</TextUnit>
    <TextUnit id="1001" loc="2.278">munus ob incolumes ille ferebat oves.</TextUnit>
    <TextUnit id="1002" loc="2.279">transtulit Evander silvestria numina secum;</TextUnit>
    <TextUnit id="1003" loc="2.280">hic, ubi nunc urbs est, tum locus urbis erat.</TextUnit>
    <TextUnit id="1004" loc="2.281">inde deum colimus, devectaque sacra Pelasgis</TextUnit>
    <TextUnit id="1005" loc="2.282">flamen adhuc prisco more Dialis obit.1</TextUnit>
    <TextUnit id="1006" loc="2.283">cur igitur currant, et cur (sic currere mos est)</TextUnit>
    <TextUnit id="1007" loc="2.284">nuda ferant posita corpora veste, rogas?</TextUnit>
    <TextUnit id="1008" loc="2.285">ipse deus velox discurrere gaudet in altis</TextUnit>
    <TextUnit id="1009" loc="2.286">montibus et subitas concipit ipse fugas;</TextUnit>
    <TextUnit id="1010" loc="2.287">ipse deus nudus nudos iubet ire ministros,</TextUnit>
    <TextUnit id="1011" loc="2.288">nec satis ad cursus commoda vestis erat.</TextUnit>
    <TextUnit id="1012" loc="2.289">ante Iovem genitum terras habuisse feruntur</TextUnit>
    <TextUnit id="1013" loc="2.290">Arcades, et luna gens prior illa fuit.</TextUnit>
    <TextUnit id="1014" loc="2.291">vita feris similis, nullos agitata per usus:</TextUnit>
    <TextUnit id="1015" loc="2.292">artis adhuc expers et rude volgus erat.</TextUnit>
    <TextUnit id="1016" loc="2.293">pro domibus frondes norant, pro frugibus herbas,</TextUnit>
    <TextUnit id="1017" loc="2.294">nectar erat palmis hausta duabus aqua.</TextUnit>
    <TextUnit id="1018" loc="2.295">nullus anhelabat sub adunco vomere taurus,</TextUnit>
    <TextUnit id="1019" loc="2.296">nulla sub imperio terra colentis erat:</TextUnit>
    <TextUnit id="1020" loc="2.297">nullus adhuc erat usus equi, se quisque ferebat:</TextUnit>
    <TextUnit id="1021" loc="2.298">ibat ovis lana corpus amicta sua.</TextUnit>
    <TextUnit id="1022" loc="2.299">sub Iove durabant et corpora nuda gerebant</TextUnit>
    <TextUnit id="1023" loc="2.300">docta graves imbres et tolerare Notos.</TextUnit>
    <TextUnit id="1024" loc="2.301">nunc quoque detecti referunt monumenta vetusti</TextUnit>
    <TextUnit id="1025" loc="2.302">moris et antiquas testificantur opes.</TextUnit>
    <TextUnit id="1026" loc="2.303">sed cur praecipue fugiat velamina Faunus,</TextUnit>
    <TextUnit id="1027" loc="2.304">traditur antiqui fabula plena ioci.</TextUnit>
    <TextUnit id="1028" loc="2.305">forte comes dominae iuvenis Tirynthius ibat:</TextUnit>
    <TextUnit id="1029" loc="2.306">vidit ab excelso Faunus utrumque iugo.</TextUnit>
    <TextUnit id="1030" loc="2.307">vidit et incaluit, "montana " que "numina," dixit</TextUnit>
    <TextUnit id="1031" loc="2.308">"nil mihi vobiscum est: hic meus ardor erit."</TextUnit>
    <TextUnit id="1032" loc="2.309">ibat odoratis humeros perfusa capillis</TextUnit>
    <TextUnit id="1033" loc="2.310">Maeonis aurato conspicienda sinu:</TextUnit>
    <TextUnit id="1034" loc="2.311">aurea pellebant tepidos umbracula soles,</TextUnit>
    <TextUnit id="1035" loc="2.312">quae tamen Herculeae sustinuere manus,</TextUnit>
    <TextUnit id="1036" loc="2.313">iam Bacchi nemus et Tmoli vineta tenebat,</TextUnit>
    <TextUnit id="1037" loc="2.314">Hesperos et fusco roscidus ibat equo.</TextUnit>
    <TextUnit id="1038" loc="2.315">antra subit tofis laqueata et pumice vivo;</TextUnit>
    <TextUnit id="1039" loc="2.316">garrulus in primo limine rivus erat.</TextUnit>
    <TextUnit id="1040" loc="2.317">dumque parant epulas potandaque vina ministri,</TextUnit>
    <TextUnit id="1041" loc="2.318">cultibus Alciden instruit illa suis.</TextUnit>
    <TextUnit id="1042" loc="2.319">dat tenuis tunicas Gaetulo murice tinctas,</TextUnit>
    <TextUnit id="1043" loc="2.320">dat teretem zonam, qua modo cincta fuit.</TextUnit>
    <TextUnit id="1044" loc="2.321">ventre minor zona est; tunicarum vincla relaxat,</TextUnit>
    <TextUnit id="1045" loc="2.322">ut posset magnas exeruisse manus,</TextUnit>
    <TextUnit id="1046" loc="2.323">fregerat armillas non illa ad brachia factas,</TextUnit>
    <TextUnit id="1047" loc="2.324">scindebant magni vincula parva pedes.</TextUnit>
    <TextUnit id="1048" loc="2.325">ipsa capit clavamque gravem spoliumque leonis</TextUnit>
    <TextUnit id="1049" loc="2.326">conditaque in pharetra tela minora sua.</TextUnit>
    <TextUnit id="1050" loc="2.327">sic epulis functi sic dant sua corpora somno,</TextUnit>
    <TextUnit id="1051" loc="2.328">et positis iuxta secubuere toris;</TextUnit>
    <TextUnit id="1052" loc="2.329">causa, repertori vitis quia sacra parabant,</TextUnit>
    <TextUnit id="1053" loc="2.330">quae facerent pure, cum foret orta dies.</TextUnit>
    <TextUnit id="1054" loc="2.331">noctis erat medium, quid non amor improbus audet?</TextUnit>
    <TextUnit id="1055" loc="2.332">roscida per tenebras Faunus ad antra venit,</TextUnit>
    <TextUnit id="1056" loc="2.333">utque videt comites somno vinoque solutos,</TextUnit>
    <TextUnit id="1057" loc="2.334">spem capit in dominis esse soporis idem.</TextUnit>
    <TextUnit id="1058" loc="2.335">intrat, et huc illuc temerarius errat adulter</TextUnit>
    <TextUnit id="1059" loc="2.336">et praefert cautas subsequiturque manus,</TextUnit>
    <TextUnit id="1060" loc="2.337">venerat ad strati captata cubilia lecti</TextUnit>
    <TextUnit id="1061" loc="2.338">et felix prima sorte futurus erat.</TextUnit>
    <TextUnit id="1062" loc="2.339">ut tetigit fulvi saetis hirsuta leonis</TextUnit>
    <TextUnit id="1063" loc="2.340">vellera, pertimuit sustinuitque manum</TextUnit>
    <TextUnit id="1064" loc="2.341">attonitusque metu rediit, ut saepe viator</TextUnit>
    <TextUnit id="1065" loc="2.342">turbatus viso rettulit angue pedem,</TextUnit>
    <TextUnit id="1066" loc="2.343">inde tori, qui iunctus erat, velamina tangit</TextUnit>
    <TextUnit id="1067" loc="2.344">mollia, mendaci decipiturque nota.</TextUnit>
    <TextUnit id="1068" loc="2.345">ascendit spondaque sibi propiore recumbit,</TextUnit>
    <TextUnit id="1069" loc="2.346">et tumidum cornu durius inguen erat.</TextUnit>
    <TextUnit id="1070" loc="2.347">interea tunicas ora subducit ab ima:</TextUnit>
    <TextUnit id="1071" loc="2.348">horrebant densis aspera crura pilis,</TextUnit>
    <TextUnit id="1072" loc="2.349">cetera temptantem subito Tirynthius heros</TextUnit>
    <TextUnit id="1073" loc="2.350">reppulit: e summo decidit ille toro.</TextUnit>
    <TextUnit id="1074" loc="2.351">fit sonus, inclamat comites et lumina poscit</TextUnit>
    <TextUnit id="1075" loc="2.352">Maeonis: inlatis ignibus acta patent.</TextUnit>
    <TextUnit id="1076" loc="2.353">ille gemit lecto graviter deiectus ab alto,</TextUnit>
    <TextUnit id="1077" loc="2.354">membraque de dura vix sua tollit humo.</TextUnit>
    <TextUnit id="1078" loc="2.355">ridet et Alcides et qui videre iacentem,</TextUnit>
    <TextUnit id="1079" loc="2.356">ridet amatorem Lyda puella suum.</TextUnit>
    <TextUnit id="1080" loc="2.357">veste deus lusus fallentes lumina vestes</TextUnit>
    <TextUnit id="1081" loc="2.358">non amat et nudos ad sua sacra vocat,</TextUnit>
    <TextUnit id="1082" loc="2.359">adde peregrinis causas, mea Musa, Latinas,</TextUnit>
    <TextUnit id="1083" loc="2.360">inque suo noster pulvere currat equus,</TextUnit>
    <TextUnit id="1084" loc="2.361">cornipedi Fauno caesa de more capella</TextUnit>
    <TextUnit id="1085" loc="2.362">venit ad exiguas turba vocata dapes,</TextUnit>
    <TextUnit id="1086" loc="2.363">dumque sacerdotes veribus transuta salignis</TextUnit>
    <TextUnit id="1087" loc="2.364">exta parant, medias sole tenente vias,</TextUnit>
    <TextUnit id="1088" loc="2.365">Romulus et frater pastoralisque iuventus</TextUnit>
    <TextUnit id="1089" loc="2.366">solibus et campo corpora nuda dabant;</TextUnit>
    <TextUnit id="1090" loc="2.367">caestibus et iaculis et misso pondere saxi</TextUnit>
    <TextUnit id="1091" loc="2.368">brachia per lusus experienda dabant:</TextUnit>
    <TextUnit id="1092" loc="2.369">pastor ab excelso "per devia rura iuvencos,</TextUnit>
    <TextUnit id="1093" loc="2.370">Romule, praedones, et Reme," dixit "agunt."</TextUnit>
    <TextUnit id="1094" loc="2.371">longum erat armari: diversis exit uterque</TextUnit>
    <TextUnit id="1095" loc="2.372">partibus; occursu praeda recepta Remi.</TextUnit>
    <TextUnit id="1096" loc="2.373">ut rediit, veribus stridentia detrahit exta</TextUnit>
    <TextUnit id="1097" loc="2.374">atque ait "haec certe non nisi victor edet."</TextUnit>
    <TextUnit id="1098" loc="2.375">dicta facit Fabiique simul, venit inritus illuc</TextUnit>
    <TextUnit id="1099" loc="2.376">Romulus et mensas ossaque nuda videt;</TextUnit>
    <TextUnit id="1100" loc="2.377">risit et indoluit Fabios potuisse Remumque</TextUnit>
    <TextUnit id="1101" loc="2.378">vincere, Quintilios non potuisse suos.</TextUnit>
    <TextUnit id="1102" loc="2.379">fama manet facti: posito velamine currunt,</TextUnit>
    <TextUnit id="1103" loc="2.380">et memorem famam, quod bene cessit, habet,</TextUnit>
    <TextUnit id="1104" loc="2.381">forsitan et quaeras, cur sit locus ille Lupercal,</TextUnit>
    <TextUnit id="1105" loc="2.382">quaeve diem tali nomine causa notet.</TextUnit>
    <TextUnit id="1106" loc="2.383">Silvia Vestalis caelestia semina partu</TextUnit>
    <TextUnit id="1107" loc="2.384">ediderat patruo regna tenente suo.</TextUnit>
    <TextUnit id="1108" loc="2.385">is iubet auferri parvos et in amne necari:</TextUnit>
    <TextUnit id="1109" loc="2.386">quid facis? ex istis Romulus alter erit.</TextUnit>
    <TextUnit id="1110" loc="2.387">iussa recusantes peragunt lacrimosa ministri,</TextUnit>
    <TextUnit id="1111" loc="2.388">flent tamen et geminos in loca iussa ferunt.</TextUnit>
    <TextUnit id="1112" loc="2.389">Albula, quem Tiberim mersus Tiberinus in undis</TextUnit>
    <TextUnit id="1113" loc="2.390">reddidit, hibernis forte tumebat aquis:</TextUnit>
    <TextUnit id="1114" loc="2.391">hic, ubi nunc fora sunt, lintres errare videres,</TextUnit>
    <TextUnit id="1115" loc="2.392">quaque iacent valles, Maxime Circe, tuae.</TextUnit>
    <TextUnit id="1116" loc="2.393">huc ubi venerunt (neque enim procedere possunt</TextUnit>
    <TextUnit id="1117" loc="2.394">longius), ex illis unus et alter ait:</TextUnit>
    <TextUnit id="1118" loc="2.395">"at quam sunt similes! at quam formosus uterque!</TextUnit>
    <TextUnit id="1119" loc="2.396">plus tamen ex illis iste vigoris habet,</TextUnit>
    <TextUnit id="1120" loc="2.397">si genus arguitur voltu, nisi fallit imago,</TextUnit>
    <TextUnit id="1121" loc="2.398">nescio quem in vobis suspicor esse deum -</TextUnit>
    <TextUnit id="1122" loc="2.399">at si quis vestrae deus esset originis auctor,</TextUnit>
    <TextUnit id="1123" loc="2.400">in tam praecipiti tempore</TextUnit>
    <TextUnit id="1124" loc="2.401">ferret opem; ferret opem certe, si non ope mater egeret,</TextUnit>
    <TextUnit id="1125" loc="2.402">quae facta est uno mater et orba die.</TextUnit>
    <TextUnit id="1126" loc="2.403">nata simul, moritura simul, simul ite sub undas</TextUnit>
    <TextUnit id="1127" loc="2.404">corpora!" desierat deposuitque sinu.</TextUnit>
    <TextUnit id="1128" loc="2.405">vagierunt ambo pariter: sensisse putares,</TextUnit>
    <TextUnit id="1129" loc="2.406">hi redeunt udis in sua tecta genis,</TextUnit>
    <TextUnit id="1130" loc="2.407">sustinet impositos summa cavus alveus unda:</TextUnit>
    <TextUnit id="1131" loc="2.408">heu quantum fati parva tabella tulit!</TextUnit>
    <TextUnit id="1132" loc="2.409">alveus in limo silvis adpulsus opacis</TextUnit>
    <TextUnit id="1133" loc="2.410">paulatim fluvio deficiente sedet.</TextUnit>
    <TextUnit id="1134" loc="2.411">arbor erat: remanent vestigia, quaeque vocatur</TextUnit>
    <TextUnit id="1135" loc="2.412">Rumina nunc ficus, Romula ficus erat.</TextUnit>
    <TextUnit id="1136" loc="2.413">venit ad expositos (mirum!) lupa feta gemellos:</TextUnit>
    <TextUnit id="1137" loc="2.414">quis credat pueris non nocuisse feram?</TextUnit>
    <TextUnit id="1138" loc="2.415">non nocuisse parum est, prodest quoque: quos lupa nutrit,</TextUnit>
    <TextUnit id="1139" loc="2.416">perdere cognatae sustinuere manus,</TextUnit>
    <TextUnit id="1140" loc="2.417">constitit et cauda teneris blanditur alumnis</TextUnit>
    <TextUnit id="1141" loc="2.418">et fingit lingua corpora bina sua.</TextUnit>
    <TextUnit id="1142" loc="2.419">Marte satos scires: timor afuit, ubera ducunt</TextUnit>
    <TextUnit id="1143" loc="2.420">nec sibi promissi lactis aluntur ope.</TextUnit>
    <TextUnit id="1144" loc="2.421">illa loco nomen fecit, locus ipse Lupercis.</TextUnit>
    <TextUnit id="1145" loc="2.422">magna dati nutrix praemia lactis habet,</TextUnit>
    <TextUnit id="1146" loc="2.423">quid vetat Arcadio dictos a monte Lupercos?</TextUnit>
    <TextUnit id="1147" loc="2.424">Faunus in Arcadia templa Lycaeus habet.</TextUnit>
    <TextUnit id="1148" loc="2.425">nupta, quid expectas? non tu pollentibus herbis</TextUnit>
    <TextUnit id="1149" loc="2.426">nec prece nec magico carmine mater eris;</TextUnit>
    <TextUnit id="1150" loc="2.427">excipe fecundae patienter verbera dextrae,</TextUnit>
    <TextUnit id="1151" loc="2.428">iam socer optatum nomen habebit avi.</TextUnit>
    <TextUnit id="1152" loc="2.429">nam fuit illa dies, dura cum sorte maritae</TextUnit>
    <TextUnit id="1153" loc="2.430">reddebant uteri pignora rara sui.</TextUnit>
    <TextUnit id="1154" loc="2.431">"quid mihi " clamabat "prodest rapuisse Sabinas,"</TextUnit>
    <TextUnit id="1155" loc="2.432">Romulus (hoc illo sceptra tenente fuit)</TextUnit>
    <TextUnit id="1156" loc="2.433">"si mea non vires, sed bellum iniuria fecit?</TextUnit>
    <TextUnit id="1157" loc="2.434">utilius fuerat non habuisse nurus."</TextUnit>
    <TextUnit id="1158" loc="2.435">monte sub Esquilio multis incaeduus annis</TextUnit>
    <TextUnit id="1159" loc="2.436">Iunonis magnae nomine lucus erat.</TextUnit>
    <TextUnit id="1160" loc="2.437">huc ubi venerunt, pariter nuptaeque virique</TextUnit>
    <TextUnit id="1161" loc="2.438">suppliciter posito procubuere genu,</TextUnit>
    <TextUnit id="1162" loc="2.439">cum subito motae tremuere cacumina silvae</TextUnit>
    <TextUnit id="1163" loc="2.440">et dea per lucos mira locuta suos:</TextUnit>
    <TextUnit id="1164" loc="2.441">"Italidas matres" inquit "sacer hircus inito."</TextUnit>
    <TextUnit id="1165" loc="2.442">obstipuit dubio territa turba sono.</TextUnit>
    <TextUnit id="1166" loc="2.443">augur erat (nomen longis intercidit annis,</TextUnit>
    <TextUnit id="1167" loc="2.444">nuper ab Etrusca venerat exul humo),</TextUnit>
    <TextUnit id="1168" loc="2.445">ille caprum mactat, iussae sua terga puellae</TextUnit>
    <TextUnit id="1169" loc="2.446">pellibus exsectis percutienda dabant,</TextUnit>
    <TextUnit id="1170" loc="2.447">luna resumebat decimo nova cornua motu,</TextUnit>
    <TextUnit id="1171" loc="2.448">virque pater subito nuptaque mater erat.</TextUnit>
    <TextUnit id="1172" loc="2.449">gratia Lucinae! dedit haec tibi nomina lucus,</TextUnit>
    <TextUnit id="1173" loc="2.450">aut quia principium tu, dea, lucis habes,</TextUnit>
    <TextUnit id="1174" loc="2.451">parce, precor, gravidis, facilis Lucina, puellis</TextUnit>
    <TextUnit id="1175" loc="2.452">maturumque utero molliter aufer onus.</TextUnit>
    <TextUnit id="1176" loc="2.453">orta dies fuerit, tu desine credere ventis:</TextUnit>
    <TextUnit id="1177" loc="2.454">perdidit illius temporis aura fidem;</TextUnit>
    <TextUnit id="1178" loc="2.455">flamina non constant, et sex reserata diebus</TextUnit>
    <TextUnit id="1179" loc="2.456">carceris Aeolii ianua lata patet,</TextUnit>
    <TextUnit id="1180" loc="2.457">iam levis obliqua subsedit Aquarius urna:</TextUnit>
    <TextUnit id="1181" loc="2.458">proximus aetherios excipe, Piscis, equos.</TextUnit>
    <TextUnit id="1182" loc="2.459">te memorant fratremque tuum (nam iuncta micatis</TextUnit>
    <TextUnit id="1183" loc="2.460">signa) duos tergo sustinuisse deos.</TextUnit>
    <TextUnit id="1184" loc="2.461">terribilem quondam fugiens Typhona Dione,</TextUnit>
    <TextUnit id="1185" loc="2.462">tunc cum pro caelo Iuppiter arma tulit,</TextUnit>
    <TextUnit id="1186" loc="2.463">venit ad Euphraten comitata Cupidine parvo</TextUnit>
    <TextUnit id="1187" loc="2.464">inque Palaestinae margine sedit aquae.</TextUnit>
    <TextUnit id="1188" loc="2.465">populus et cannae riparum summa tenebant,</TextUnit>
    <TextUnit id="1189" loc="2.466">spemque dabant salices hos quoque posse tegi.</TextUnit>
    <TextUnit id="1190" loc="2.467">dum latet, insonuit vento nemus; illa timore</TextUnit>
    <TextUnit id="1191" loc="2.468">pallet et hostiles credit adesse manus,</TextUnit>
    <TextUnit id="1192" loc="2.469">utque sinu tenuit natum, "succurrite, nymphae,</TextUnit>
    <TextUnit id="1193" loc="2.470">et dis auxilium ferte duobus!" ait.</TextUnit>
    <TextUnit id="1194" loc="2.471">nec mora, prosiluit. pisces subiere gemelli:</TextUnit>
    <TextUnit id="1195" loc="2.472">pro quo nunc dignum sidera munus habent,</TextUnit>
    <TextUnit id="1196" loc="2.473">inde nefas ducunt genus hoc imponere mensis</TextUnit>
    <TextUnit id="1197" loc="2.474">nec violant timidi piscibus ora Syri.</TextUnit>
    <TextUnit id="1198" loc="2.475">Proxima lux vacua est, at tertia dicta Quirino</TextUnit>
    <TextUnit id="1199" loc="2.476">qui tenet hoc nomen, Romulus ante fuit,</TextUnit>
    <TextUnit id="1200" loc="2.477">sive quod hasta curis priscis est dicta Sabinis</TextUnit>
    <TextUnit id="1201" loc="2.478">(bellicus a telo venit in astra deus),</TextUnit>
    <TextUnit id="1202" loc="2.479">sive suum regi nomen posuere Quirites,</TextUnit>
    <TextUnit id="1203" loc="2.480">seu quia Romanis iunxerat ille Cures.</TextUnit>
    <TextUnit id="1204" loc="2.481">nam pater armipotens, postquam nova moenia vidit</TextUnit>
    <TextUnit id="1205" loc="2.482">multaque Romulea bella peracta manu,</TextUnit>
    <TextUnit id="1206" loc="2.483">"Iuppiter," inquit, "habet Romana potentia vires:</TextUnit>
    <TextUnit id="1207" loc="2.484">sanguinis officio non eget illa mei.</TextUnit>
    <TextUnit id="1208" loc="2.485">redde patri natum, quamvis intercidit alter,</TextUnit>
    <TextUnit id="1209" loc="2.486">pro se proque Remo, qui mihi restat, erit.</TextUnit>
    <TextUnit id="1210" loc="2.487">"unus erit, quem tu tolles in caerula caeli "</TextUnit>
    <TextUnit id="1211" loc="2.488">tu mihi dixisti: sint rata dicta Iovis."</TextUnit>
    <TextUnit id="1212" loc="2.489">Iuppiter adnuerat. nutu tremefactus uterque</TextUnit>
    <TextUnit id="1213" loc="2.490">est polus, et caeli pondera movit Atlas,</TextUnit>
    <TextUnit id="1214" loc="2.491">est locus, antiqui Capreae dixere paludem:</TextUnit>
    <TextUnit id="1215" loc="2.492">forte tuis illic, Romule, iura dabas,</TextUnit>
    <TextUnit id="1216" loc="2.493">sol fugit, et removent subeuntia nubila caelum,</TextUnit>
    <TextUnit id="1217" loc="2.494">et gravis effusis decidit imber aquis.</TextUnit>
    <TextUnit id="1218" loc="2.495">hinc tonat, hinc missis abrumpitur ignibus aether:</TextUnit>
    <TextUnit id="1219" loc="2.496">fit fuga, rex patriis astra petebat equis,</TextUnit>
    <TextUnit id="1220" loc="2.497">luctus erat, falsaeque patres in crimine caedis,</TextUnit>
    <TextUnit id="1221" loc="2.498">haesissetque animis forsitan illa fides;</TextUnit>
    <TextUnit id="1222" loc="2.499">sed Proculus Longa veniebat Iulius Alba,</TextUnit>
    <TextUnit id="1223" loc="2.500">lunaque fulgebat, nec facis usus erat,</TextUnit>
    <TextUnit id="1224" loc="2.501">cum subito motu saepes tremuere sinistrae:</TextUnit>
    <TextUnit id="1225" loc="2.502">rettulit ille gradus, horrueruntque comae,</TextUnit>
    <TextUnit id="1226" loc="2.503">pulcher et humano maior trabeaque decorus</TextUnit>
    <TextUnit id="1227" loc="2.504">Romulus in media visus adesse via</TextUnit>
    <TextUnit id="1228" loc="2.505">et dixisse simul "prohibe lugere Quirites,</TextUnit>
    <TextUnit id="1229" loc="2.506">nec violent lacrimis numina nostra suis;</TextUnit>
    <TextUnit id="1230" loc="2.507">tura ferant placentque novum pia turba Quirinum</TextUnit>
    <TextUnit id="1231" loc="2.508">et patrias artes militiamque colant." iussit</TextUnit>
    <TextUnit id="1232" loc="2.509">et in tenues oculis evanuit auras;</TextUnit>
    <TextUnit id="1233" loc="2.510">convocat hic populos iussaque verba refert.</TextUnit>
    <TextUnit id="1234" loc="2.511">templa deo fiunt, collis quoque dictus ab illo est,</TextUnit>
    <TextUnit id="1235" loc="2.512">et referunt certi sacra paterna dies.</TextUnit>
    <TextUnit id="1236" loc="2.513">lux quoque cur eadem Stultorum festa vocetur,</TextUnit>
    <TextUnit id="1237" loc="2.514">accipe, parva quidem causa, sed apta subest.</TextUnit>
    <TextUnit id="1238" loc="2.515">non habuit doctos tellus antiqua colonos:</TextUnit>
    <TextUnit id="1239" loc="2.516">lassabant agiles aspera bella viros,</TextUnit>
    <TextUnit id="1240" loc="2.517">plus erat in gladio quam curvo laudis aratro:</TextUnit>
    <TextUnit id="1241" loc="2.518">neglectus domino pauca ferebat ager.</TextUnit>
    <TextUnit id="1242" loc="2.519">farra tamen veteres iaciebant, farra metebant,</TextUnit>
    <TextUnit id="1243" loc="2.520">primitias Cereri farra resecta dabant,</TextUnit>
    <TextUnit id="1244" loc="2.521">usibus admoniti flammis torrenda dederunt</TextUnit>
    <TextUnit id="1245" loc="2.522">multaque peccato damna tulere suo.</TextUnit>
    <TextUnit id="1246" loc="2.523">nam modo verrebant nigras pro farre favillas,</TextUnit>
    <TextUnit id="1247" loc="2.524">nunc ipsas ignes corripuere casas;</TextUnit>
    <TextUnit id="1248" loc="2.525">facta dea est Fornax: laeti Fornace coloni</TextUnit>
    <TextUnit id="1249" loc="2.526">orant, ut fruges temperet illa suas.</TextUnit>
    <TextUnit id="1250" loc="2.527">curio legitimis nunc Fornacalia verbis</TextUnit>
    <TextUnit id="1251" loc="2.528">maximus indicit nec stata sacra facit,</TextUnit>
    <TextUnit id="1252" loc="2.529">inque foro, multa circum pendente tabella,</TextUnit>
    <TextUnit id="1253" loc="2.530">signatur certa curia quaeque nota;</TextUnit>
    <TextUnit id="1254" loc="2.531">stultaque pars populi, quae sit sua curia, nescit,</TextUnit>
    <TextUnit id="1255" loc="2.532">sed facit extrema sacra relata die.</TextUnit>
    <TextUnit id="1256" loc="2.533">Est honor et tumulis. Animas placate paternas</TextUnit>
    <TextUnit id="1257" loc="2.534">parvaque in extinctas munera ferte pyras.</TextUnit>
    <TextUnit id="1258" loc="2.535">parva petunt manes, pietas pro divite grata est</TextUnit>
    <TextUnit id="1259" loc="2.536">munere: non avidos Styx habet ima deos,</TextUnit>
    <TextUnit id="1260" loc="2.537">tegula porrectis satis est velata coronis</TextUnit>
    <TextUnit id="1261" loc="2.538">et sparsae fruges parcaque mica salis</TextUnit>
    <TextUnit id="1262" loc="2.539">inque mero mollita Ceres violaeque solutae:</TextUnit>
    <TextUnit id="1263" loc="2.540">haec habeat media testa relicta via.</TextUnit>
    <TextUnit id="1264" loc="2.541">nec maiora veto, sed et his placabilis umbra est</TextUnit>
    <TextUnit id="1265" loc="2.542">adde preces positis et sua verba focis,</TextUnit>
    <TextUnit id="1266" loc="2.543">hunc morem Aeneas, pietatis idoneus auctor,</TextUnit>
    <TextUnit id="1267" loc="2.544">attulit in terras, iuste Latine, tuas;</TextUnit>
    <TextUnit id="1268" loc="2.545">ille patris Genio sollemnia dona ferebat:</TextUnit>
    <TextUnit id="1269" loc="2.546">hinc populi ritus edidicere pios.</TextUnit>
    <TextUnit id="1270" loc="2.547">at quondam, dum longa gerunt pugnacibus armis</TextUnit>
    <TextUnit id="1271" loc="2.548">bella, Parentales deseruere dies.</TextUnit>
    <TextUnit id="1272" loc="2.549">non impune fuit; nam dicitur omine ab isto</TextUnit>
    <TextUnit id="1273" loc="2.550">Roma suburbanis incaluisse rogis.</TextUnit>
    <TextUnit id="1274" loc="2.551">vix equidem credo: bustis exisse feruntur</TextUnit>
    <TextUnit id="1275" loc="2.552">et tacitae questi tempore noctis avi,</TextUnit>
    <TextUnit id="1276" loc="2.553">perque vias urbis latosque ululasse per agros</TextUnit>
    <TextUnit id="1277" loc="2.554">deformes animas, volgus inane, ferunt.</TextUnit>
    <TextUnit id="1278" loc="2.555">post ea praeteriti tumulis redduntur honores,</TextUnit>
    <TextUnit id="1279" loc="2.556">prodigiisque venit funeribusque modus,</TextUnit>
    <TextUnit id="1280" loc="2.557">dum tamen haec fiunt, viduae cessate puellae:</TextUnit>
    <TextUnit id="1281" loc="2.558">expectet puros pinea taeda dies,</TextUnit>
    <TextUnit id="1282" loc="2.559">nec tibi, quae cupidae matura videbere matri,</TextUnit>
    <TextUnit id="1283" loc="2.560">comat virgineas hasta recurva comas.</TextUnit>
    <TextUnit id="1284" loc="2.561">conde tuas, Hymenaee, faces et ab ignibus atris</TextUnit>
    <TextUnit id="1285" loc="2.562">aufer! habent alias maesta sepulchra faces.</TextUnit>
    <TextUnit id="1286" loc="2.563">di quoque templorum foribus celentur opertis,</TextUnit>
    <TextUnit id="1287" loc="2.564">ture vacent arae stentque sine igne foci.</TextUnit>
    <TextUnit id="1288" loc="2.565">nunc animae tenues et corpora functa sepulcris</TextUnit>
    <TextUnit id="1289" loc="2.566">errant, nunc posito pascitur umbra cibo.</TextUnit>
    <TextUnit id="1290" loc="2.567">nec tamen haec ultra, quam tot de mense supersint</TextUnit>
    <TextUnit id="1291" loc="2.568">Luciferi, quot habent carmina nostra pedes,</TextUnit>
    <TextUnit id="1292" loc="2.569">hanc, quia iusta ferunt, dixere Feralia lucem;</TextUnit>
    <TextUnit id="1293" loc="2.570">ultima placandis manibus illa dies.</TextUnit>
    <TextUnit id="1294" loc="2.571">ecce anus in mediis residens annosa puellis</TextUnit>
    <TextUnit id="1295" loc="2.572">sacra facit Tacitae (nec tamen ipsa tacet),</TextUnit>
    <TextUnit id="1296" loc="2.573">et digitis tria tura tribus sub limine ponit,</TextUnit>
    <TextUnit id="1297" loc="2.574">qua brevis occultum mus sibi fecit iter;</TextUnit>
    <TextUnit id="1298" loc="2.575">tunc cantata ligat cum fusco licia plumbo</TextUnit>
    <TextUnit id="1299" loc="2.576">et septem nigras versat in ore fabas,</TextUnit>
    <TextUnit id="1300" loc="2.577">quodque pice adstrinxit, quod acu traiecit aena,</TextUnit>
    <TextUnit id="1301" loc="2.578">obsutum maenae torret in igne caput;</TextUnit>
    <TextUnit id="1302" loc="2.579">vina quoque instillat: vini quodcumque relictum est,</TextUnit>
    <TextUnit id="1303" loc="2.580">aut ipsa aut comites, plus tamen ipsa, bibit.</TextUnit>
    <TextUnit id="1304" loc="2.581">"hostiles linguas inimicaque vinximus ora"</TextUnit>
    <TextUnit id="1305" loc="2.582">dicit discedens ebriaque exit anus.</TextUnit>
    <TextUnit id="1306" loc="2.583">protinus a nobis, quae sit dea Muta, requires:</TextUnit>
    <TextUnit id="1307" loc="2.584">disce, per antiquos quae mihi nota senes.</TextUnit>
    <TextUnit id="1308" loc="2.585">Iuppiter immodico Iuturnae victus amore</TextUnit>
    <TextUnit id="1309" loc="2.586">multa tulit tanto non patienda deo:</TextUnit>
    <TextUnit id="1310" loc="2.587">illa modo in silvis inter coryleta latebat,</TextUnit>
    <TextUnit id="1311" loc="2.588">nunc in cognatas desiliebat aquas,</TextUnit>
    <TextUnit id="1312" loc="2.589">convocat hic nymphas, Latium quaecumque tenebant,</TextUnit>
    <TextUnit id="1313" loc="2.590">et iacit in medio talia verba choro:</TextUnit>
    <TextUnit id="1314" loc="2.591">"invidet ipsa sibi vitatque, quod expedit illi,</TextUnit>
    <TextUnit id="1315" loc="2.592">vestra soror summo concubuisse deo.</TextUnit>
    <TextUnit id="1316" loc="2.593">consulite ambobus; nam quae mea magna voluptas,</TextUnit>
    <TextUnit id="1317" loc="2.594">utilitas vestrae magna sororis erit.</TextUnit>
    <TextUnit id="1318" loc="2.595">vos illi in prima fugienti obsistite ripa,</TextUnit>
    <TextUnit id="1319" loc="2.596">ne sua fluminea corpora mergat aqua."</TextUnit>
    <TextUnit id="1320" loc="2.597">dixerat: adnuerant nymphae Tiberinides omnes,</TextUnit>
    <TextUnit id="1321" loc="2.598">quaeque colunt thalamos, Ilia diva, tuos.</TextUnit>
    <TextUnit id="1322" loc="2.599">forte fuit nais, Lara nomine, prima sed illi</TextUnit>
    <TextUnit id="1323" loc="2.600">dicta bis antiquum syllaba nomen erat,</TextUnit>
    <TextUnit id="1324" loc="2.601">ex vitio positum, saepe illi dixerat Almo</TextUnit>
    <TextUnit id="1325" loc="2.602">"nata, tene linguam," nec tamen illa tenet,</TextUnit>
    <TextUnit id="1326" loc="2.603">quae simul ac tetigit Iuturnae stagna sororis,</TextUnit>
    <TextUnit id="1327" loc="2.604">"effuge" ait "ripas;" dicta refertque Iovis.</TextUnit>
    <TextUnit id="1328" loc="2.605">illa etiam Iunonem adiit, miserataque nuptas</TextUnit>
    <TextUnit id="1329" loc="2.606">"naida Iuturnam vir tuus" inquit "amat."</TextUnit>
    <TextUnit id="1330" loc="2.607">Iuppiter intumuit, quaque est non usa modeste,</TextUnit>
    <TextUnit id="1331" loc="2.608">eripit huic linguam Mercuriumque vocat:</TextUnit>
    <TextUnit id="1332" loc="2.609">"duc hanc ad manes; locus ille silentibus aptus.</TextUnit>
    <TextUnit id="1333" loc="2.610">nympha, sed infernae nympha paludis erit."</TextUnit>
    <TextUnit id="1334" loc="2.611">iussa Iovis fiunt, accepit lucus euntes:</TextUnit>
    <TextUnit id="1335" loc="2.612">dicitur illa duci tunc placuisse deo.</TextUnit>
    <TextUnit id="1336" loc="2.613">vim parat hic, voltu pro verbis illa precatur,</TextUnit>
    <TextUnit id="1337" loc="2.614">et frustra muto nititur ore loqui.</TextUnit>
    <TextUnit id="1338" loc="2.615">fitque gravis geminosque parit, qui compita servant</TextUnit>
    <TextUnit id="1339" loc="2.616">et vigilant nostra semper in urbe, Lares.</TextUnit>
    <TextUnit id="1340" loc="2.617">Proxima cognati dixere Caristia cari,</TextUnit>
    <TextUnit id="1341" loc="2.618">et venit ad socios turba propinqua deos.</TextUnit>
    <TextUnit id="1342" loc="2.619">scilicet a tumulis et, qui periere, propinquis</TextUnit>
    <TextUnit id="1343" loc="2.620">protinus ad vivos ora referre iuvat</TextUnit>
    <TextUnit id="1344" loc="2.621">postque tot amissos, quicquid de sanguine restat,</TextUnit>
    <TextUnit id="1345" loc="2.622">aspicere et generis dinumerare gradus,</TextUnit>
    <TextUnit id="1346" loc="2.623">innocui veniant: procul hinc, procul impius esto</TextUnit>
    <TextUnit id="1347" loc="2.624">frater et in partus mater acerba suos,</TextUnit>
    <TextUnit id="1348" loc="2.625">cui pater est vivax, qui matris digerit annos,</TextUnit>
    <TextUnit id="1349" loc="2.626">quae premit invisam socrus iniqua nurum.</TextUnit>
    <TextUnit id="1350" loc="2.627">Tantalidae fratres absint et Iasonis uxor</TextUnit>
    <TextUnit id="1351" loc="2.628">et quae ruricolis semina tosta dedit,</TextUnit>
    <TextUnit id="1352" loc="2.629">et soror et Procne Tereusque duabus iniquus</TextUnit>
    <TextUnit id="1353" loc="2.630">et quicumque suas per scelus auget opes.</TextUnit>
    <TextUnit id="1354" loc="2.631">dis generis date tura boni (Concordia fertur</TextUnit>
    <TextUnit id="1355" loc="2.632">illa praecipue mitis adesse die)</TextUnit>
    <TextUnit id="1356" loc="2.633">et libate dapes, ut, grati pignus honoris,</TextUnit>
    <TextUnit id="1357" loc="2.634">nutriat incinctos missa patella Lares.</TextUnit>
    <TextUnit id="1358" loc="2.635">iamque ubi suadebit placidos nox humida somnos,</TextUnit>
    <TextUnit id="1359" loc="2.636">larga precaturi sumite vina manu,</TextUnit>
    <TextUnit id="1360" loc="2.637">et "bene vos, bene te, patriae pater, optime Caesar!"</TextUnit>
    <TextUnit id="1361" loc="2.638">dicite suffuso per sacra verba mero.</TextUnit>
    <TextUnit id="1362" loc="2.639">Nox ubi transient, solito celebretur honore</TextUnit>
    <TextUnit id="1363" loc="2.640">separat indicio qui deus arva suo.</TextUnit>
    <TextUnit id="1364" loc="2.641">Termine, sive lapis, sive es defossus in agro</TextUnit>
    <TextUnit id="1365" loc="2.642">stipes, ab antiquis tu quoque numen habes.</TextUnit>
    <TextUnit id="1366" loc="2.643">te duo diversa domini de parte coronant</TextUnit>
    <TextUnit id="1367" loc="2.644">binaque serta tibi binaque liba ferunt.</TextUnit>
    <TextUnit id="1368" loc="2.645">ara fit: huc ignem curto fert rustica testu</TextUnit>
    <TextUnit id="1369" loc="2.646">sumptum de tepidis ipsa colona focis,</TextUnit>
    <TextUnit id="1370" loc="2.647">ligna senex minuit concisaque construit arte</TextUnit>
    <TextUnit id="1371" loc="2.648">et solida ramos figere pugnat humo:</TextUnit>
    <TextUnit id="1372" loc="2.649">tum sicco primas inritat cortice flammas,</TextUnit>
    <TextUnit id="1373" loc="2.650">stat puer et manibus lata canistra tenet.</TextUnit>
    <TextUnit id="1374" loc="2.651">inde ubi ter fruges medios immisit in ignis,</TextUnit>
    <TextUnit id="1375" loc="2.652">porrigit incisos filia parva favos,</TextUnit>
    <TextUnit id="1376" loc="2.653">vina tenent alii; libantur singula flammis;</TextUnit>
    <TextUnit id="1377" loc="2.654">spectant, et linguis candida turba favet.</TextUnit>
    <TextUnit id="1378" loc="2.655">spargitur et caeso communis Terminus agno</TextUnit>
    <TextUnit id="1379" loc="2.656">nec queritur, lactans cum sibi porca datur,</TextUnit>
    <TextUnit id="1380" loc="2.657">conveniunt celebrantque dapes vicinia simplex</TextUnit>
    <TextUnit id="1381" loc="2.658">et cantant laudes, Termine sancte, tuas:</TextUnit>
    <TextUnit id="1382" loc="2.659">tu populos urbesque et regna ingentia finis:</TextUnit>
    <TextUnit id="1383" loc="2.660">omnis erit sine te litigiosus ager.</TextUnit>
    <TextUnit id="1384" loc="2.661">nulla tibi ambitio est, nullo corrumperis auro,</TextUnit>
    <TextUnit id="1385" loc="2.662">legitima servas credita rura fide.</TextUnit>
    <TextUnit id="1386" loc="2.663">si tu signasses olim Thyreatida terram,</TextUnit>
    <TextUnit id="1387" loc="2.664">corpora non leto missa trecenta forent,</TextUnit>
    <TextUnit id="1388" loc="2.665">nec foret Othryades congestis lectus in armis,</TextUnit>
    <TextUnit id="1389" loc="2.666">o quantum patriae sanguinis ille dedit!</TextUnit>
    <TextUnit id="1390" loc="2.667">quid, nova cum fierent Capitolia? nempe deorum</TextUnit>
    <TextUnit id="1391" loc="2.668">cuncta Iovi cessit turba locumque dedit:</TextUnit>
    <TextUnit id="1392" loc="2.669">Terminus, ut veteres memorant, inventus in aede</TextUnit>
    <TextUnit id="1393" loc="2.670">restitit et magno cum Iove templa tenet.</TextUnit>
    <TextUnit id="1394" loc="2.671">nunc quoque, se supra ne quid nisi sidera cernat,</TextUnit>
    <TextUnit id="1395" loc="2.672">exiguum templi tecta foramen habent.</TextUnit>
    <TextUnit id="1396" loc="2.673">ermine, post illud levitas tibi libera non est:</TextUnit>
    <TextUnit id="1397" loc="2.674">qua positus fueris in statione, mane,</TextUnit>
    <TextUnit id="1398" loc="2.675">nec tu vicino quicquam concede roganti,</TextUnit>
    <TextUnit id="1399" loc="2.676">ne videare hominem praeposuisse Iovi;</TextUnit>
    <TextUnit id="1400" loc="2.677">et seu vomeribus seu tu pulsabere rastris,</TextUnit>
    <TextUnit id="1401" loc="2.678">clamato "tuus est hic ager, ille suus!"</TextUnit>
    <TextUnit id="1402" loc="2.679">est via, quae populum Laurentes ducit in agros,</TextUnit>
    <TextUnit id="1403" loc="2.680">quondam Dardanio regna petita duci:</TextUnit>
    <TextUnit id="1404" loc="2.681">illa lanigeri pecoris tibi, Termine, fibris</TextUnit>
    <TextUnit id="1405" loc="2.682">sacra videt fieri sextus ab urbe lapis,</TextUnit>
    <TextUnit id="1406" loc="2.683">gentibus est aliis tellus data limite certo:</TextUnit>
    <TextUnit id="1407" loc="2.684">Romanae spatium est urbis et orbis idem.</TextUnit>
    <TextUnit id="1408" loc="2.685">Nunc mihi dicenda est regis fuga: traxit ab illa</TextUnit>
    <TextUnit id="1409" loc="2.686">sextus ab extremo nomina mense dies.</TextUnit>
    <TextUnit id="1410" loc="2.687">ultima Tarquinius Romanae gentis habebat</TextUnit>
    <TextUnit id="1411" loc="2.688">regna, vir iniustus, fortis ad arma tamen,</TextUnit>
    <TextUnit id="1412" loc="2.689">ceperat hic alias, alias everterat urbes</TextUnit>
    <TextUnit id="1413" loc="2.690">et Gabios turpi fecerat arte suos.</TextUnit>
    <TextUnit id="1414" loc="2.691">namque trium minimus, proles manifesta Superbi,</TextUnit>
    <TextUnit id="1415" loc="2.692">in medios hostes nocte silente venit.</TextUnit>
    <TextUnit id="1416" loc="2.693">nudarant gladios: "occidite" dixit "inermem!</TextUnit>
    <TextUnit id="1417" loc="2.694">hoc cupiant fratres Tarquiniusque pater,</TextUnit>
    <TextUnit id="1418" loc="2.695">qui mea crudeli laceravit verbere terga."</TextUnit>
    <TextUnit id="1419" loc="2.696">dicere ut hoc posset, verbera passus erat.</TextUnit>
    <TextUnit id="1420" loc="2.697">luna fuit: spectant iuvenem gladiosque recondunt</TextUnit>
    <TextUnit id="1421" loc="2.698">tergaque deducta veste notata vident,</TextUnit>
    <TextUnit id="1422" loc="2.699">flent quoque et, ut secum tueatur bella, precantur:</TextUnit>
    <TextUnit id="1423" loc="2.700">callidus ignaris adnuit ille viris.</TextUnit>
    <TextUnit id="1424" loc="2.701">iamque potens misso genitorem appellat amico,</TextUnit>
    <TextUnit id="1425" loc="2.702">perdendi Gabios quod sibi monstret iter.</TextUnit>
    <TextUnit id="1426" loc="2.703">hortus odoratis suberat cultissimus herbis</TextUnit>
    <TextUnit id="1427" loc="2.704">sectus humum rivo lene sonantis aquae:</TextUnit>
    <TextUnit id="1428" loc="2.705">illic Tarquinius mandata latentia nati</TextUnit>
    <TextUnit id="1429" loc="2.706">accipit et virga lilia summa metit,</TextUnit>
    <TextUnit id="1430" loc="2.707">nuntius ut rediit decussaque lilia dixit,</TextUnit>
    <TextUnit id="1431" loc="2.708">filius "agnosco iussa parentis" ait.</TextUnit>
    <TextUnit id="1432" loc="2.709">nec mora, principibus caesis ex urbe Gabina</TextUnit>
    <TextUnit id="1433" loc="2.710">traduntur ducibus moenia nuda suis.</TextUnit>
    <TextUnit id="1434" loc="2.711">ecce, nefas visu, mediis altaribus anguis</TextUnit>
    <TextUnit id="1435" loc="2.712">exit et extinctis ignibus exta rapit,</TextUnit>
    <TextUnit id="1436" loc="2.713">consulitur Phoebus: sors est ita reddita: "matri</TextUnit>
    <TextUnit id="1437" loc="2.714">qui dederit princeps oscula, victor erit."</TextUnit>
    <TextUnit id="1438" loc="2.715">oscula quisque suae matri properata tulerunt,</TextUnit>
    <TextUnit id="1439" loc="2.716">non intellecto credula turba deo.</TextUnit>
    <TextUnit id="1440" loc="2.717">Brutus erat stulti sapiens imitator, ut esset</TextUnit>
    <TextUnit id="1441" loc="2.718">tutus ab insidiis, dire Superbe, tuis;</TextUnit>
    <TextUnit id="1442" loc="2.719">ille iacens pronus matri dedit oscula Terrae,</TextUnit>
    <TextUnit id="1443" loc="2.720">creditus offenso procubuisse pede.</TextUnit>
    <TextUnit id="1444" loc="2.721">cingitur interea Romanis Ardea signis</TextUnit>
    <TextUnit id="1445" loc="2.722">et patitur longas obsidione moras,</TextUnit>
    <TextUnit id="1446" loc="2.723">dum vacat et metuunt hostes committere pugnam,</TextUnit>
    <TextUnit id="1447" loc="2.724">luditur in castris, otia miles agit.</TextUnit>
    <TextUnit id="1448" loc="2.725">Tarquinius iuvenis socios dapibusque meroque</TextUnit>
    <TextUnit id="1449" loc="2.726">accipit; ex illis rege creatus ait:</TextUnit>
    <TextUnit id="1450" loc="2.727">"dum nos sollicitos pigro tenet Ardea bello</TextUnit>
    <TextUnit id="1451" loc="2.728">nec sinit ad patrios arma referre deos,</TextUnit>
    <TextUnit id="1452" loc="2.729">cquid in officio torus est sociatis? et ecquid</TextUnit>
    <TextUnit id="1453" loc="2.730">coniugibus nostris mutua cura sumus?"</TextUnit>
    <TextUnit id="1454" loc="2.731">quisque suam laudat: studiis certamina crescunt,</TextUnit>
    <TextUnit id="1455" loc="2.732">et fervet multo linguaque corque mero.</TextUnit>
    <TextUnit id="1456" loc="2.733">surgit, cui dederat clarum Collatia nomen:</TextUnit>
    <TextUnit id="1457" loc="2.734">"non opus est verbis, credite rebus!" ait.</TextUnit>
    <TextUnit id="1458" loc="2.735">"nox superest: tollamur equis urbemque petamus!"</TextUnit>
    <TextUnit id="1459" loc="2.736">dicta placent, frenis impediuntur equi,</TextUnit>
    <TextUnit id="1460" loc="2.737">pertulerant dominos, regalia protinus illi</TextUnit>
    <TextUnit id="1461" loc="2.738">tecta petunt: custos in fore nullus erat.</TextUnit>
    <TextUnit id="1462" loc="2.739">ecce nurus regis fusis per colla coronis</TextUnit>
    <TextUnit id="1463" loc="2.740">inveniunt posito pervigilare mero.</TextUnit>
    <TextUnit id="1464" loc="2.741">inde cito passu petitur Lucretia: nebat,</TextUnit>
    <TextUnit id="1465" loc="2.742">ante torum calathi lanaque mollis erat.</TextUnit>
    <TextUnit id="1466" loc="2.743">lumen ad exiguum famulae data pensa trahebant,</TextUnit>
    <TextUnit id="1467" loc="2.744">inter quas tenui sic ait illa sono:</TextUnit>
    <TextUnit id="1468" loc="2.745">"mittenda est domino (nunc, nunc properate, puellae!)</TextUnit>
    <TextUnit id="1469" loc="2.746">quam primum nostra facta lacerna manu.</TextUnit>
    <TextUnit id="1470" loc="2.747">quid tamen auditis? nam plura audire potestis:</TextUnit>
    <TextUnit id="1471" loc="2.748">quantum de bello dicitur esse super?</TextUnit>
    <TextUnit id="1472" loc="2.749">postmodo victa cades: melioribus, Ardea, restas,</TextUnit>
    <TextUnit id="1473" loc="2.750">improba, quae nostros cogis abesse viros,</TextUnit>
    <TextUnit id="1474" loc="2.751">sint tantum reduces! sed enim temerarius ille</TextUnit>
    <TextUnit id="1475" loc="2.752">est meus et stricto qualibet ense ruit.</TextUnit>
    <TextUnit id="1476" loc="2.753">mens abit, et morior, quotiens pugnantis imago</TextUnit>
    <TextUnit id="1477" loc="2.754">me subit, et gelidum pectora frigus habet."</TextUnit>
    <TextUnit id="1478" loc="2.755">desinit in lacrimas intentaque fila remittit,</TextUnit>
    <TextUnit id="1479" loc="2.756">in gremio voltum deposuitque suum.</TextUnit>
    <TextUnit id="1480" loc="2.757">hoc ipsum decuit: lacrimae decuere pudicae,</TextUnit>
    <TextUnit id="1481" loc="2.758">et facies animo dignaque parque fuit.</TextUnit>
    <TextUnit id="1482" loc="2.759">"pone metum, veni!" coniunx ait. illa revixit</TextUnit>
    <TextUnit id="1483" loc="2.760">deque viri collo dulce pependit onus.</TextUnit>
    <TextUnit id="1484" loc="2.761">interea iuvenis furiales regius ignis</TextUnit>
    <TextUnit id="1485" loc="2.762">concipit et caeco raptus amore furit,</TextUnit>
    <TextUnit id="1486" loc="2.763">forma placet niveusque color flavique capilli,</TextUnit>
    <TextUnit id="1487" loc="2.764">quique aderat nulla factus ab arte decor;</TextUnit>
    <TextUnit id="1488" loc="2.765">verba placent et vox, et quod corrumpere non est,</TextUnit>
    <TextUnit id="1489" loc="2.766">quoque minor spes est, hoc magis ille cupit,</TextUnit>
    <TextUnit id="1490" loc="2.767">iam dederat cantus lucis praenuntius ales,</TextUnit>
    <TextUnit id="1491" loc="2.768">cum referunt iuvenes in sua castra pedem,</TextUnit>
    <TextUnit id="1492" loc="2.769">carpitur adtonitos absentis imagine sensus</TextUnit>
    <TextUnit id="1493" loc="2.770">ille. recordanti plura magisque placent:</TextUnit>
    <TextUnit id="1494" loc="2.771">"sic sedit, sic culta fuit, sic stamina nevit,</TextUnit>
    <TextUnit id="1495" loc="2.772">neglectae collo sic iacuere comae,</TextUnit>
    <TextUnit id="1496" loc="2.773">hos habuit voltus, haec illi verba fuerunt,</TextUnit>
    <TextUnit id="1497" loc="2.774">hic color, haec facies, hic decor oris erat."</TextUnit>
    <TextUnit id="1498" loc="2.775">ut solet a magno fluctus languescere flatu,</TextUnit>
    <TextUnit id="1499" loc="2.776">sed tamen a vento, qui fuit, unda tumet,</TextUnit>
    <TextUnit id="1500" loc="2.777">sic, quamvis aberat placitae praesentia formae,</TextUnit>
    <TextUnit id="1501" loc="2.778">quem dederat praesens forma, manebat amor.</TextUnit>
    <TextUnit id="1502" loc="2.779">ardet et iniusti stimulis agitatus amoris</TextUnit>
    <TextUnit id="1503" loc="2.780">comparat indigno vimque dolumque toro.</TextUnit>
    <TextUnit id="1504" loc="2.781">"exitus in dubio est: audebimus ultima!" dixit,</TextUnit>
    <TextUnit id="1505" loc="2.782">"viderit! audentes forsque deusque iuvat,</TextUnit>
    <TextUnit id="1506" loc="2.783">cepimus audendo Gabios quoque." talia fatus</TextUnit>
    <TextUnit id="1507" loc="2.784">ense latus cinxit tergaque pressit equi.</TextUnit>
    <TextUnit id="1508" loc="2.785">accipit aerata iuvenem Collatia porta</TextUnit>
    <TextUnit id="1509" loc="2.786">condere iam voltus sole parante suos.</TextUnit>
    <TextUnit id="1510" loc="2.787">hostis ut hospes init penetralia Collatini:</TextUnit>
    <TextUnit id="1511" loc="2.788">comiter excipitur; sanguine iunctus erat.</TextUnit>
    <TextUnit id="1512" loc="2.789">quantum animis erroris inest! parat inscia rerum</TextUnit>
    <TextUnit id="1513" loc="2.790">infelix epulas hostibus illa suis.</TextUnit>
    <TextUnit id="1514" loc="2.791">functus erat dapibus: poscunt sua tempora somnum</TextUnit>
    <TextUnit id="1515" loc="2.792">nox erat et tota lumina nulla domo:</TextUnit>
    <TextUnit id="1516" loc="2.793">surgit et aurata vagina liberat ensem</TextUnit>
    <TextUnit id="1517" loc="2.794">et venit in thalamos, nupta pudica, tuos.</TextUnit>
    <TextUnit id="1518" loc="2.795">utque torum pressit, "ferrum, Lucretia, mecum est.</TextUnit>
    <TextUnit id="1519" loc="2.796">natus" ait "regis Tarquiniusque loquor!"</TextUnit>
    <TextUnit id="1520" loc="2.797">illa nihil: neque enim vocem viresque loquendi</TextUnit>
    <TextUnit id="1521" loc="2.798">aut aliquid toto pectore mentis habet,</TextUnit>
    <TextUnit id="1522" loc="2.799">sed tremit, ut quondam stabulis deprensa relictis</TextUnit>
    <TextUnit id="1523" loc="2.800">parva sub infesto cum iacet agna lupo.</TextUnit>
    <TextUnit id="1524" loc="2.801">quid faciat? pugnet? vincetur femina pugnans.</TextUnit>
    <TextUnit id="1525" loc="2.802">clamet? at in dextra, qui vetet, ensis erat.</TextUnit>
    <TextUnit id="1526" loc="2.803">effugiat? positis urgentur pectora palmis,</TextUnit>
    <TextUnit id="1527" loc="2.804">tunc primum externa pectora tacta manu.</TextUnit>
    <TextUnit id="1528" loc="2.805">instat amans hostis precibus pretioque minisque:</TextUnit>
    <TextUnit id="1529" loc="2.806">nec prece nec pretio nec movet ille minis.</TextUnit>
    <TextUnit id="1530" loc="2.807">"nil agis: eripiam" dixit "per crimina vitam:</TextUnit>
    <TextUnit id="1531" loc="2.808">falsus adulterii testis adulter ero:</TextUnit>
    <TextUnit id="1532" loc="2.809">interimam famulum, cum quo deprensa ferens."</TextUnit>
    <TextUnit id="1533" loc="2.810">succubuit famae victa puella metu.</TextUnit>
    <TextUnit id="1534" loc="2.811">quid, victor, gaudes? haec te victoria perdet,</TextUnit>
    <TextUnit id="1535" loc="2.812">heu quanto regnis nox stetit una tuis!</TextUnit>
    <TextUnit id="1536" loc="2.813">iamque erat orta dies: passis sedet illa capillis,</TextUnit>
    <TextUnit id="1537" loc="2.814">ut solet ad nati mater itura rogum,</TextUnit>
    <TextUnit id="1538" loc="2.815">grandaevumque patrem fido cum coniuge castris</TextUnit>
    <TextUnit id="1539" loc="2.816">evocat, et posita venit uterque mora.</TextUnit>
    <TextUnit id="1540" loc="2.817">utque vident habitum, quae luctus causa, requirunt,</TextUnit>
    <TextUnit id="1541" loc="2.818">cui paret exequias, quove sit icta malo?</TextUnit>
    <TextUnit id="1542" loc="2.819">illa diu reticet pudibundaque celat amictu</TextUnit>
    <TextUnit id="1543" loc="2.820">ora: fluunt lacrimae more perennis aquae.</TextUnit>
    <TextUnit id="1544" loc="2.821">hinc pater, hinc coniunx lacrimas solantur et orant,</TextUnit>
    <TextUnit id="1545" loc="2.822">indicet, et caeco flentque paventque metu.</TextUnit>
    <TextUnit id="1546" loc="2.823">ter conata loqui ter destitit, ausaque quarto</TextUnit>
    <TextUnit id="1547" loc="2.824">non oculos ideo sustulit illa suos.</TextUnit>
    <TextUnit id="1548" loc="2.825">"hoc quoque Tarquinio debebimus? eloquar," inquit,</TextUnit>
    <TextUnit id="1549" loc="2.826">"eloquar infelix dedecus ipsa meum?"</TextUnit>
    <TextUnit id="1550" loc="2.827">quaeque potest, narrat, restabant ultima: flevit,</TextUnit>
    <TextUnit id="1551" loc="2.828">et matronales erubuere genae,</TextUnit>
    <TextUnit id="1552" loc="2.829">dant veniam facto genitor coniunxque coacto:</TextUnit>
    <TextUnit id="1553" loc="2.830">"quam" dixit "veniam vos datis, ipsa nego."</TextUnit>
    <TextUnit id="1554" loc="2.831">nec mora, celato fixit sua pectora ferro</TextUnit>
    <TextUnit id="1555" loc="2.832">et cadit in patrios sanguinulenta pedes.</TextUnit>
    <TextUnit id="1556" loc="2.833">tunc quoque iam moriens ne non procumbat honeste,</TextUnit>
    <TextUnit id="1557" loc="2.834">respicit; haec etiam cura cadentis erat.</TextUnit>
    <TextUnit id="1558" loc="2.835">ecce super corpus communia damna gementes</TextUnit>
    <TextUnit id="1559" loc="2.836">obliti decoris virque paterque iacent.</TextUnit>
    <TextUnit id="1560" loc="2.837">Brutus adest tandemque animo sua nomina fallit</TextUnit>
    <TextUnit id="1561" loc="2.838">fixaque semianimi corpore tela rapit</TextUnit>
    <TextUnit id="1562" loc="2.839">stillantemque tenens generoso sanguine cultrum</TextUnit>
    <TextUnit id="1563" loc="2.840">edidit impavidos ore minante sonos:</TextUnit>
    <TextUnit id="1564" loc="2.841">"per tibi ego hunc iuro fortem castumque cruorem</TextUnit>
    <TextUnit id="1565" loc="2.842">perque tuos manes, qui mihi numen erunt,</TextUnit>
    <TextUnit id="1566" loc="2.843">Tarquinium profuga poenas cum stirpe daturum,</TextUnit>
    <TextUnit id="1567" loc="2.844">iam satis est virtus dissimulata diu."</TextUnit>
    <TextUnit id="1568" loc="2.845">illa iacens ad verba oculos sine lumine movit</TextUnit>
    <TextUnit id="1569" loc="2.846">visaque concussa dicta probare coma.</TextUnit>
    <TextUnit id="1570" loc="2.847">fertur in exequias animi matrona virilis</TextUnit>
    <TextUnit id="1571" loc="2.848">et secum lacrimas invidiamque trahit,</TextUnit>
    <TextUnit id="1572" loc="2.849">volnus inane patet. Brutus clamore Quirites</TextUnit>
    <TextUnit id="1573" loc="2.850">concitat et regis facta nefanda refert.</TextUnit>
    <TextUnit id="1574" loc="2.851">Tarquinius cum prole fugit, capit annua consul</TextUnit>
    <TextUnit id="1575" loc="2.852">iura: dies regnis illa suprema fuit.</TextUnit>
    <TextUnit id="1576" loc="2.853">Fallimur, an veris praenuntia venit hirundo</TextUnit>
    <TextUnit id="1577" loc="2.854">nec metuit, ne qua versa recurrat hiems?</TextUnit>
    <TextUnit id="1578" loc="2.855">saepe tamen, Procne, nimium properasse querens,</TextUnit>
    <TextUnit id="1579" loc="2.856">virque tuo Tereus frigore laetus erit.</TextUnit>
    <TextUnit id="1580" loc="2.857">Iamque duae restant noctes de mense secundo,</TextUnit>
    <TextUnit id="1581" loc="2.858">Marsque citos iunctis curribus urget equos:</TextUnit>
    <TextUnit id="1582" loc="2.859">ex vero positum permansit Equirria nomen,</TextUnit>
    <TextUnit id="1583" loc="2.860">quae deus in Campo prospicit ipse suo.</TextUnit>
    <TextUnit id="1584" loc="2.861">iure venis, Gradive: locum tua tempora poscunt,</TextUnit>
    <TextUnit id="1585" loc="2.862">signatusque tuo nomine mensis adest.</TextUnit>
    <TextUnit id="1586" loc="2.863">venimus in portum libro cum mense peracto:</TextUnit>
    <TextUnit id="1587" loc="2.864">naviget hinc alia iam mihi linter aqua.</TextUnit>
    <TextUnit id="1588" loc="3.1">Bellice, depositis clipeo paulisper et hasta,</TextUnit>
    <TextUnit id="1589" loc="3.2">Mars, ades et nitidas casside solve comas,</TextUnit>
    <TextUnit id="1590" loc="3.3">forsitan ipse roges, quid sit cum Marte poetae:</TextUnit>
    <TextUnit id="1591" loc="3.4">a te, qui canitur, nomina mensis habet.</TextUnit>
    <TextUnit id="1592" loc="3.5">ipse vides manibus peragi fera bella Minervae:</TextUnit>
    <TextUnit id="1593" loc="3.6">num minus ingenuis artibus illa vacat?</TextUnit>
    <TextUnit id="1594" loc="3.7">Palladis exemplo ponendae tempora sume</TextUnit>
    <TextUnit id="1595" loc="3.8">cuspidis: invenies et quod inermis agas.</TextUnit>
    <TextUnit id="1596" loc="3.9">tunc quoque inermis eras, cum te Romana sacerdos</TextUnit>
    <TextUnit id="1597" loc="3.10">cepit, ut huic urbi semina magna dares.</TextUnit>
    <TextUnit id="1598" loc="3.11">Silvia Vestalis (quid enim vetat inde moveri?)</TextUnit>
    <TextUnit id="1599" loc="3.12">sacra lavaturas mane petebat aquas,</TextUnit>
    <TextUnit id="1600" loc="3.13">ventum erat ad molli declivem tramite ripam:</TextUnit>
    <TextUnit id="1601" loc="3.14">ponitur e summa fictilis urna coma.</TextUnit>
    <TextUnit id="1602" loc="3.15">fessa resedit humo ventosque accepit aperto</TextUnit>
    <TextUnit id="1603" loc="3.16">pectore, turbatas restituitque comas,</TextUnit>
    <TextUnit id="1604" loc="3.17">dum sedet, umbrosae salices volucresque canorae</TextUnit>
    <TextUnit id="1605" loc="3.18">fecerunt somnos et leve murmur aquae,</TextUnit>
    <TextUnit id="1606" loc="3.19">blanda quies furtim victis obrepsit ocellis,</TextUnit>
    <TextUnit id="1607" loc="3.20">et cadit a mento languida facta manus.</TextUnit>
    <TextUnit id="1608" loc="3.21">Mars videt hanc visamque cupit potiturque cupita</TextUnit>
    <TextUnit id="1609" loc="3.22">et sua divina furta fefellit ope.</TextUnit>
    <TextUnit id="1610" loc="3.23">somnus abit, iacet ipsa gravis: iam scilicet intra</TextUnit>
    <TextUnit id="1611" loc="3.24">viscera Romanae conditor urbis erat.</TextUnit>
    <TextUnit id="1612" loc="3.25">languida consurgit nec scit, cur languida surgat,</TextUnit>
    <TextUnit id="1613" loc="3.26">et peragit talis arbore nixa sonos:</TextUnit>
    <TextUnit id="1614" loc="3.27">"utile sit faustumque, precor, quod imagine somni</TextUnit>
    <TextUnit id="1615" loc="3.28">vidimus, an somno clarius illud erat?</TextUnit>
    <TextUnit id="1616" loc="3.29">ignibus Iliacis aderam, cum lapsa capillis</TextUnit>
    <TextUnit id="1617" loc="3.30">decidit ante sacros lanea vitta focos,</TextUnit>
    <TextUnit id="1618" loc="3.31">inde duae pariter, visu mirabile, palmae</TextUnit>
    <TextUnit id="1619" loc="3.32">surgunt: ex illis altera maior erat,</TextUnit>
    <TextUnit id="1620" loc="3.33">et gravibus ramis totum protexerat orbem</TextUnit>
    <TextUnit id="1621" loc="3.34">contigeratque sua sidera summa coma.</TextUnit>
    <TextUnit id="1622" loc="3.35">ecce meus ferrum patruus molitur in illas:</TextUnit>
    <TextUnit id="1623" loc="3.36">terreor admonitu, corque timore micat.</TextUnit>
    <TextUnit id="1624" loc="3.37">Martia picus avis gemino pro stipite pugnant</TextUnit>
    <TextUnit id="1625" loc="3.38">et lupa: tuta per hos utraque palma fuit."</TextUnit>
    <TextUnit id="1626" loc="3.39">dixerat et plenam non firmis viribus urnam</TextUnit>
    <TextUnit id="1627" loc="3.40">sustulit; implerat, dum sua visa refert.</TextUnit>
    <TextUnit id="1628" loc="3.41">interea crescente Remo, crescente Quirino,</TextUnit>
    <TextUnit id="1629" loc="3.42">caelesti tumidus pondere venter erat.</TextUnit>
    <TextUnit id="1630" loc="3.43">quo minus emeritis exiret cursibus annus,</TextUnit>
    <TextUnit id="1631" loc="3.44">restabant nitido iam duo signa deo:</TextUnit>
    <TextUnit id="1632" loc="3.45">Silvia fit mater. Vestae simulacra feruntur</TextUnit>
    <TextUnit id="1633" loc="3.46">virgineas oculis opposuisse manus;</TextUnit>
    <TextUnit id="1634" loc="3.47">ara deae certe tremuit pariente ministra,</TextUnit>
    <TextUnit id="1635" loc="3.48">et subiit cineres territa flamma suos.</TextUnit>
    <TextUnit id="1636" loc="3.49">hoc ubi cognovit contemptor Amulius aequi</TextUnit>
    <TextUnit id="1637" loc="3.50">(nam raptas fratri victor habebat opes),</TextUnit>
    <TextUnit id="1638" loc="3.51">amne iubet mergi geminos, scelus unda refugit;</TextUnit>
    <TextUnit id="1639" loc="3.52">in sicca pueri destituuntur humo.</TextUnit>
    <TextUnit id="1640" loc="3.53">lacte quis infantes nescit crevisse ferino,</TextUnit>
    <TextUnit id="1641" loc="3.54">et picum expositis saepe tulisse cibos?</TextUnit>
    <TextUnit id="1642" loc="3.55">non ego te, tantae nutrix Larentia gentis,</TextUnit>
    <TextUnit id="1643" loc="3.56">nec taceam vestras, Faustule pauper, opes,</TextUnit>
    <TextUnit id="1644" loc="3.57">vester honos veniet, cum Larentalia dicam:</TextUnit>
    <TextUnit id="1645" loc="3.58">acceptus geniis illa December habet.</TextUnit>
    <TextUnit id="1646" loc="3.59">Martia ter senos proles adoleverat annos,</TextUnit>
    <TextUnit id="1647" loc="3.60">et suberat flavae iam nova barba comae:</TextUnit>
    <TextUnit id="1648" loc="3.61">omnibus agricolis armentorumque magistris</TextUnit>
    <TextUnit id="1649" loc="3.62">Iliadae fratres iura petita dabant,</TextUnit>
    <TextUnit id="1650" loc="3.63">saepe domum veniunt praedonum sanguine laeti</TextUnit>
    <TextUnit id="1651" loc="3.64">et redigunt actos in sua rura boves.</TextUnit>
    <TextUnit id="1652" loc="3.65">ut genus audierunt, animos pater editus auget,</TextUnit>
    <TextUnit id="1653" loc="3.66">et pudet in paucis nomen habere casis,</TextUnit>
    <TextUnit id="1654" loc="3.67">Romuleoque cadit traiectus Amulius ense,</TextUnit>
    <TextUnit id="1655" loc="3.68">regnaque longaevo restituuntur avo.</TextUnit>
    <TextUnit id="1656" loc="3.69">moenia conduntur, quae quamvis parva fuerunt,</TextUnit>
    <TextUnit id="1657" loc="3.70">non tamen expediit transsiluisse Remo.</TextUnit>
    <TextUnit id="1658" loc="3.71">iam, modo quae fuerant silvae pecorumque recessus,</TextUnit>
    <TextUnit id="1659" loc="3.72">urbs erat, aeternae cum pater urbis ait:</TextUnit>
    <TextUnit id="1660" loc="3.73">"arbiter armorum, de cuius sanguine natus</TextUnit>
    <TextUnit id="1661" loc="3.74">credor (et, ut credar, pignora multa dabo),</TextUnit>
    <TextUnit id="1662" loc="3.75">a te principium Romano dicimus anno:</TextUnit>
    <TextUnit id="1663" loc="3.76">primus de patrio nomine mensis erit."</TextUnit>
    <TextUnit id="1664" loc="3.77">vox rata fit, patrioque vocat de nomine mensem.</TextUnit>
    <TextUnit id="1665" loc="3.78">dicitur haec pietas grata fuisse deo.</TextUnit>
    <TextUnit id="1666" loc="3.79">et tamen ante omnes Martem coluere priores:</TextUnit>
    <TextUnit id="1667" loc="3.80">hoc dederat studiis bellica turba suis.</TextUnit>
    <TextUnit id="1668" loc="3.81">Pallada Cecropidae, Minoia Creta Dianam,</TextUnit>
    <TextUnit id="1669" loc="3.82">Volcanum tellus Hypsipylea colit,</TextUnit>
    <TextUnit id="1670" loc="3.83">Iunonem Sparte Pelopeiadesque Mycenae,</TextUnit>
    <TextUnit id="1671" loc="3.84">pinigerum Fauni Maenalis ora caput:</TextUnit>
    <TextUnit id="1672" loc="3.85">Mars Latio venerandus erat, quia praesidet</TextUnit>
    <TextUnit id="1673" loc="3.86">armis: arma ferae genti remque decusque dabant,</TextUnit>
    <TextUnit id="1674" loc="3.87">quod si forte vacas, peregrinos inspice fastos:</TextUnit>
    <TextUnit id="1675" loc="3.88">mensis in his etiam nomine Martis erit.</TextUnit>
    <TextUnit id="1676" loc="3.89">tertius Albanis, quintus fuit ille Faliscis,</TextUnit>
    <TextUnit id="1677" loc="3.90">sextus apud populos, Hernica terra, tuos.</TextUnit>
    <TextUnit id="1678" loc="3.91">inter Aricinos Albanaque tempora constat</TextUnit>
    <TextUnit id="1679" loc="3.92">factaque Telegoni moenia celsa manu.</TextUnit>
    <TextUnit id="1680" loc="3.93">quintum Laurentes, bis quintum Aequiculus acer,</TextUnit>
    <TextUnit id="1681" loc="3.94">a tribus hunc primum turba Curensis habet;</TextUnit>
    <TextUnit id="1682" loc="3.95">et tibi cum proavis, miles Peligne, Sabinis</TextUnit>
    <TextUnit id="1683" loc="3.96">convenit: huic genti quartus utrique deus.</TextUnit>
    <TextUnit id="1684" loc="3.97">Romulus hos omnes ut vinceret ordine saltem,</TextUnit>
    <TextUnit id="1685" loc="3.98">sanguinis auctori tempora prima dedit,</TextUnit>
    <TextUnit id="1686" loc="3.99">nec totidem veteres, quot nunc, habuere Kalendas:</TextUnit>
    <TextUnit id="1687" loc="3.100">ille minor geminis mensibus annus erat.</TextUnit>
    <TextUnit id="1688" loc="3.101">nondum tradiderat victas victoribus artes</TextUnit>
    <TextUnit id="1689" loc="3.102">Graecia, facundum sed male forte genus,</TextUnit>
    <TextUnit id="1690" loc="3.103">qui bene pugnabat, Romanam noverat artem:</TextUnit>
    <TextUnit id="1691" loc="3.104">mittere qui poterat pila, disertus erat.</TextUnit>
    <TextUnit id="1692" loc="3.105">quis tunc aut Hyadas aut Pleiadas Atlanteas</TextUnit>
    <TextUnit id="1693" loc="3.106">senserat, aut geminos esse sub axe polos?</TextUnit>
    <TextUnit id="1694" loc="3.107">esse duas Arctos, quarum Cynosura petatur</TextUnit>
    <TextUnit id="1695" loc="3.108">Sidoniis, Helicen Graia carina notet?</TextUnit>
    <TextUnit id="1696" loc="3.109">signaque quae longo frater percenseat anno,</TextUnit>
    <TextUnit id="1697" loc="3.110">ire per haec uno mense sororis equos?</TextUnit>
    <TextUnit id="1698" loc="3.111">libera currebant et inobservata per annum</TextUnit>
    <TextUnit id="1699" loc="3.112">sidera; constabat sed tamen esse deos.</TextUnit>
    <TextUnit id="1700" loc="3.113">non illi caelo labentia signa tenebant,</TextUnit>
    <TextUnit id="1701" loc="3.114">sed sua, quae magnum perdere crimen erat.</TextUnit>
    <TextUnit id="1702" loc="3.115">illa quidem foeno; sed erat reverentia foeno,</TextUnit>
    <TextUnit id="1703" loc="3.116">quantam nunc aquilas cernis habere tuas.</TextUnit>
    <TextUnit id="1704" loc="3.117">pertica suspensos portabat longa maniplos,</TextUnit>
    <TextUnit id="1705" loc="3.118">unde maniplaris nomina miles habet,</TextUnit>
    <TextUnit id="1706" loc="3.119">ergo animi indociles et adhuc ratione carentes</TextUnit>
    <TextUnit id="1707" loc="3.120">mensibus egerunt lustra minora decem.</TextUnit>
    <TextUnit id="1708" loc="3.121">annus erat, decimum cum luna receperat orbem:</TextUnit>
    <TextUnit id="1709" loc="3.122">hic numerus magno tunc in honore fuit;</TextUnit>
    <TextUnit id="1710" loc="3.123">seu quia tot digiti, per quos numerare solemus,</TextUnit>
    <TextUnit id="1711" loc="3.124">seu quia bis quinto femina mense parit,</TextUnit>
    <TextUnit id="1712" loc="3.125">seu quod adusque decem numero crescente venitur,</TextUnit>
    <TextUnit id="1713" loc="3.126">principium spatiis sumitur inde novis,</TextUnit>
    <TextUnit id="1714" loc="3.127">inde patres centum denos secrevit in orbes</TextUnit>
    <TextUnit id="1715" loc="3.128">Romulus, hastatos instituitque decem;</TextUnit>
    <TextUnit id="1716" loc="3.129">et totidem princeps, totidem pilanus habebat</TextUnit>
    <TextUnit id="1717" loc="3.130">corpora, legitimo quique merebat equo.</TextUnit>
    <TextUnit id="1718" loc="3.131">quin etiam partes totidem Titiensibus ille,</TextUnit>
    <TextUnit id="1719" loc="3.132">quosque vocant Ramnes, Luceribusque dedit,</TextUnit>
    <TextUnit id="1720" loc="3.133">adsuetos igitur numeros servavit in anno.</TextUnit>
    <TextUnit id="1721" loc="3.134">hoc luget spatio femina maesta virum.</TextUnit>
    <TextUnit id="1722" loc="3.135">neu dubites, primae fuerint quin ante Kalendae</TextUnit>
    <TextUnit id="1723" loc="3.136">Martis, ad haec animum signa referre potes,</TextUnit>
    <TextUnit id="1724" loc="3.137">laurea, flaminibus quae toto perstitit anno,</TextUnit>
    <TextUnit id="1725" loc="3.138">tollitur, et frondes sunt in honore novae,</TextUnit>
    <TextUnit id="1726" loc="3.139">ianua tunc regis posita viret arbore Phoebi:</TextUnit>
    <TextUnit id="1727" loc="3.140">ante tuas fit idem, curia prisca, fores.</TextUnit>
    <TextUnit id="1728" loc="3.141">Vesta quoque ut folio niteat velata recenti,</TextUnit>
    <TextUnit id="1729" loc="3.142">cedit ab Iliacis laurea cana focis,</TextUnit>
    <TextUnit id="1730" loc="3.143">adde, quod arcana fieri novus ignis in aede</TextUnit>
    <TextUnit id="1731" loc="3.144">dicitur, et vires flamma refecta capit.</TextUnit>
    <TextUnit id="1732" loc="3.145">nec mihi parva fides, annos hinc isse priores,</TextUnit>
    <TextUnit id="1733" loc="3.146">Anna quod hoc coepta est mense Perenna coli.</TextUnit>
    <TextUnit id="1734" loc="3.147">hinc etiam veteres miti memorantur honores</TextUnit>
    <TextUnit id="1735" loc="3.148">ad spatium belli, perfide Poene, tui.</TextUnit>
    <TextUnit id="1736" loc="3.149">denique quintus ab hoc fuerat Quintilis, et inde</TextUnit>
    <TextUnit id="1737" loc="3.150">incipit, a numero nomina quisquis habet,</TextUnit>
    <TextUnit id="1738" loc="3.151">primus oliviferis Romam deductus ab arvis</TextUnit>
    <TextUnit id="1739" loc="3.152">Pompilius menses sensit abesse duos,</TextUnit>
    <TextUnit id="1740" loc="3.153">sive hoc a Samio doctus, qui posse renasci</TextUnit>
    <TextUnit id="1741" loc="3.154">nos putat, Egeria sive monente sua.</TextUnit>
    <TextUnit id="1742" loc="3.155">sed tamen errabant etiam nunc tempora, donec</TextUnit>
    <TextUnit id="1743" loc="3.156">Caesaris in multis haec quoque cura fuit.</TextUnit>
    <TextUnit id="1744" loc="3.157">non haec ille deus tantaeque propaginis auctor</TextUnit>
    <TextUnit id="1745" loc="3.158">credidit officiis esse minora suis,</TextUnit>
    <TextUnit id="1746" loc="3.159">promissumque sibi voluit praenoscere caelum</TextUnit>
    <TextUnit id="1747" loc="3.160">nec deus ignotas hospes inire domos,</TextUnit>
    <TextUnit id="1748" loc="3.161">ille moras solis, quibus in sua signa rediret,</TextUnit>
    <TextUnit id="1749" loc="3.162">traditur exactis disposuisse notis.</TextUnit>
    <TextUnit id="1750" loc="3.163">is decies senos tercentum et quinque diebus</TextUnit>
    <TextUnit id="1751" loc="3.164">iunxit et e pleno tempora quinta die.</TextUnit>
    <TextUnit id="1752" loc="3.165">hic anni modus est: in lustrum accedere debet,</TextUnit>
    <TextUnit id="1753" loc="3.166">quae consummatur partibus, una dies.</TextUnit>
    <TextUnit id="1754" loc="3.167">"Si licet occultos monitus audire deorum</TextUnit>
    <TextUnit id="1755" loc="3.168">vatibus, ut certe fama licere putat,</TextUnit>
    <TextUnit id="1756" loc="3.169">cum sis officiis, Gradive, virilibus aptus,</TextUnit>
    <TextUnit id="1757" loc="3.170">dic mihi, matronae cur tua festa colant."</TextUnit>
    <TextUnit id="1758" loc="3.171">sic ego. sic posita dixit mihi casside Mavors,</TextUnit>
    <TextUnit id="1759" loc="3.172">sed tamen in dextra missilis hasta fuit:</TextUnit>
    <TextUnit id="1760" loc="3.173">"nunc primum studiis pacis, deus utilis armis,</TextUnit>
    <TextUnit id="1761" loc="3.174">advocor et gressus in nova castra fero,</TextUnit>
    <TextUnit id="1762" loc="3.175">nec piget incepti; iuvat hac quoque parte morari,</TextUnit>
    <TextUnit id="1763" loc="3.176">hoc solam ne se posse Minerva putet,</TextUnit>
    <TextUnit id="1764" loc="3.177">disce, Latinorum vates operose dierum,</TextUnit>
    <TextUnit id="1765" loc="3.178">quod petis, et memori pectore dicta nota.</TextUnit>
    <TextUnit id="1766" loc="3.179">parva fuit, si prima velis elementa referre,</TextUnit>
    <TextUnit id="1767" loc="3.180">Roma, sed in parva spes tamen huius erat.</TextUnit>
    <TextUnit id="1768" loc="3.181">moenia iam stabant, populis angusta futuris,</TextUnit>
    <TextUnit id="1769" loc="3.182">credita sed turbae tunc nimis ampla suae.</TextUnit>
    <TextUnit id="1770" loc="3.183">quae fuerit nostri, si quaeris, regia nati,</TextUnit>
    <TextUnit id="1771" loc="3.184">aspice de canna straminibusque domum.</TextUnit>
    <TextUnit id="1772" loc="3.185">in stipula placidi capiebat munera somni,</TextUnit>
    <TextUnit id="1773" loc="3.186">et tamen ex illo venit in astra toro.</TextUnit>
    <TextUnit id="1774" loc="3.187">iamque loco maius nomen Romanus habebat,</TextUnit>
    <TextUnit id="1775" loc="3.188">nec coniunx illi nec socer ullus erat.</TextUnit>
    <TextUnit id="1776" loc="3.189">spernebant generos inopes vicinia dives,</TextUnit>
    <TextUnit id="1777" loc="3.190">et male credebar sanguinis auctor ego.</TextUnit>
    <TextUnit id="1778" loc="3.191">in stabulis habitasse et oves pavisse nocebat</TextUnit>
    <TextUnit id="1779" loc="3.192">iugeraque inculti pauca tenere soli.</TextUnit>
    <TextUnit id="1780" loc="3.193">cum pare quaeque suo coeunt volucresque feraeque,</TextUnit>
    <TextUnit id="1781" loc="3.194">atque aliquam, de qua procreet, anguis habet;</TextUnit>
    <TextUnit id="1782" loc="3.195">extremis dantur connubia gentibus: at quae</TextUnit>
    <TextUnit id="1783" loc="3.196">Romano vellet nubere, nulla fuit.</TextUnit>
    <TextUnit id="1784" loc="3.197">indolui "patriamque dedi tibi, Romule, mentem:</TextUnit>
    <TextUnit id="1785" loc="3.198">tolle preces," dixi "quod petis arma dabunt."</TextUnit>
    <TextUnit id="1786" loc="3.199">festa parat Conso. Consus tibi cetera dicet</TextUnit>
    <TextUnit id="1787" loc="3.200">illo facta die, dum sua sacra canes.</TextUnit>
    <TextUnit id="1788" loc="3.201">intumuere Cures et quos dolor attigit idem:</TextUnit>
    <TextUnit id="1789" loc="3.202">tum primum generis intulit arma socer,</TextUnit>
    <TextUnit id="1790" loc="3.203">iamque fere raptae matrum quoque nomen habebant,</TextUnit>
    <TextUnit id="1791" loc="3.204">tractaque erant longa bella propinqua mora:</TextUnit>
    <TextUnit id="1792" loc="3.205">conveniunt nuptae dictam Iunonis in aedem,</TextUnit>
    <TextUnit id="1793" loc="3.206">quas inter mea sic est nurus ausa loqui:</TextUnit>
    <TextUnit id="1794" loc="3.207">"o pariter raptae (quoniam hoc commune tenemus)</TextUnit>
    <TextUnit id="1795" loc="3.208">non ultra lente possumus esse piae.</TextUnit>
    <TextUnit id="1796" loc="3.209">stant acies, sed utra di sint pro parte rogandi,</TextUnit>
    <TextUnit id="1797" loc="3.210">eligite: hinc coniunx, hinc pater arma tenet,</TextUnit>
    <TextUnit id="1798" loc="3.211">quaerendum est, viduae fieri malitis an orbae:</TextUnit>
    <TextUnit id="1799" loc="3.212">consilium vobis forte piumque dabo."</TextUnit>
    <TextUnit id="1800" loc="3.213">consilium dederat: parent crinesque resolvunt</TextUnit>
    <TextUnit id="1801" loc="3.214">maestaque funerea corpora veste tegunt.</TextUnit>
    <TextUnit id="1802" loc="3.215">iam steterant acies ferro mortique paratae,</TextUnit>
    <TextUnit id="1803" loc="3.216">iam lituus pugnae signa daturus erat:</TextUnit>
    <TextUnit id="1804" loc="3.217">cum raptae veniunt inter patresque virosque,</TextUnit>
    <TextUnit id="1805" loc="3.218">inque sinu natos, pignora cara, tenent,</TextUnit>
    <TextUnit id="1806" loc="3.219">ut medium campi passis tetigere capillis,</TextUnit>
    <TextUnit id="1807" loc="3.220">in terram posito procubuere genu,</TextUnit>
    <TextUnit id="1808" loc="3.221">et, quasi sentirent, blando clamore nepotes</TextUnit>
    <TextUnit id="1809" loc="3.222">tendebant ad avos bracchia parva suos:</TextUnit>
    <TextUnit id="1810" loc="3.223">qui poterat clamabat avum tum denique visum,</TextUnit>
    <TextUnit id="1811" loc="3.224">et qui vix poterat posse coactus erat.</TextUnit>
    <TextUnit id="1812" loc="3.225">tela viris animique cadunt, gladiisque remotis</TextUnit>
    <TextUnit id="1813" loc="3.226">dant soceri generis accipiuntque manus,</TextUnit>
    <TextUnit id="1814" loc="3.227">laudatasque tenent natas, scutoque nepotem</TextUnit>
    <TextUnit id="1815" loc="3.228">fert avus: hic scuti dulcior usus erat.</TextUnit>
    <TextUnit id="1816" loc="3.229">inde diem, quae prima, meas celebrare Kalendas</TextUnit>
    <TextUnit id="1817" loc="3.230">Oebaliae matres non leve munus habent,</TextUnit>
    <TextUnit id="1818" loc="3.231">aut quia committi strictis mucronibus ausae</TextUnit>
    <TextUnit id="1819" loc="3.232">finierant lacrimis Martia bella suis;</TextUnit>
    <TextUnit id="1820" loc="3.233">vel quod erat de me feliciter Ilia mater,</TextUnit>
    <TextUnit id="1821" loc="3.234">rite colunt matres sacra diemque meum.</TextUnit>
    <TextUnit id="1822" loc="3.235">quid, quod hiems adoperta gelu tunc denique cedit,</TextUnit>
    <TextUnit id="1823" loc="3.236">et pereunt lapsae sole tepente nives,</TextUnit>
    <TextUnit id="1824" loc="3.237">arboribus redeunt detonsae frigore frondes,</TextUnit>
    <TextUnit id="1825" loc="3.238">uvidaque in tenero palmite gemma tumet,</TextUnit>
    <TextUnit id="1826" loc="3.239">quaeque diu latuit, nunc se qua tollat in auras,</TextUnit>
    <TextUnit id="1827" loc="3.240">fertilis occultas invenit herba vias?</TextUnit>
    <TextUnit id="1828" loc="3.241">nunc fecundus ager, pecoris nunc hora creandi,</TextUnit>
    <TextUnit id="1829" loc="3.242">nunc avis in ramo tecta laremque parat:</TextUnit>
    <TextUnit id="1830" loc="3.243">tempora iure colunt Latiae fecunda parentes,</TextUnit>
    <TextUnit id="1831" loc="3.244">quarum militiam votaque partus habet.</TextUnit>
    <TextUnit id="1832" loc="3.245">adde quod, excubias ubi rex Romanus agebat,</TextUnit>
    <TextUnit id="1833" loc="3.246">qui nunc Esquilias nomina collis habet,</TextUnit>
    <TextUnit id="1834" loc="3.247">illic a nuribus Iunoni templa Latinis</TextUnit>
    <TextUnit id="1835" loc="3.248">hac sunt, si memini, publica facta die.</TextUnit>
    <TextUnit id="1836" loc="3.249">quid moror et variis onero tua pectora causis?</TextUnit>
    <TextUnit id="1837" loc="3.250">eminet ante oculos, quod petis, ecce tuos.</TextUnit>
    <TextUnit id="1838" loc="3.251">mater amat nuptas: matrum me turba frequentat:</TextUnit>
    <TextUnit id="1839" loc="3.252">haec nos praecipue tam pia causa decet."</TextUnit>
    <TextUnit id="1840" loc="3.253">ferte deae flores: gaudet florentibus herbis</TextUnit>
    <TextUnit id="1841" loc="3.254">haec dea: de tenero cingite flore caput:</TextUnit>
    <TextUnit id="1842" loc="3.255">dicite "tu nobis lucem, Lucina, dedisti:"</TextUnit>
    <TextUnit id="1843" loc="3.256">dicite "tu voto parturientis ades."</TextUnit>
    <TextUnit id="1844" loc="3.257">si qua tamen gravida est, resoluto crine precetur,</TextUnit>
    <TextUnit id="1845" loc="3.258">ut solvat partus molliter illa suos.</TextUnit>
    <TextUnit id="1846" loc="3.259">Quis mihi nunc dicet, quare caelestia Martis</TextUnit>
    <TextUnit id="1847" loc="3.260">arma ferant Salii Mamuriumque canant?</TextUnit>
    <TextUnit id="1848" loc="3.261">nympha, mone, nemori stagnoque operata Dianae;</TextUnit>
    <TextUnit id="1849" loc="3.262">nympha, Numae coniunx, ad tua facta veni.</TextUnit>
    <TextUnit id="1850" loc="3.263">vallis Aricinae silva praecinctus opaca</TextUnit>
    <TextUnit id="1851" loc="3.264">est lacus, antiqua religione sacer.</TextUnit>
    <TextUnit id="1852" loc="3.265">hic latet Hippolytus loris direptus equorum,</TextUnit>
    <TextUnit id="1853" loc="3.266">unde nemus nullis illud aditur equis.</TextUnit>
    <TextUnit id="1854" loc="3.267">licia dependent longas velantia saepes,</TextUnit>
    <TextUnit id="1855" loc="3.268">et posita est meritae multa tabella deae.</TextUnit>
    <TextUnit id="1856" loc="3.269">saepe potens voti, frontem redimita coronis,</TextUnit>
    <TextUnit id="1857" loc="3.270">femina lucentes portat ab urbe faces.</TextUnit>
    <TextUnit id="1858" loc="3.271">regna tenent fortes manibus pedibusque fugaces,</TextUnit>
    <TextUnit id="1859" loc="3.272">et perit exemplo postmodo quisque suo.</TextUnit>
    <TextUnit id="1860" loc="3.273">defluit incerto lapidosus murmure rivus:</TextUnit>
    <TextUnit id="1861" loc="3.274">saepe, sed exiguis haustibus, inde bibi.</TextUnit>
    <TextUnit id="1862" loc="3.275">Egeria est, quae praebet aquas, dea grata Camenis;</TextUnit>
    <TextUnit id="1863" loc="3.276">illa Numae coniunx consiliumque fuit.</TextUnit>
    <TextUnit id="1864" loc="3.277">principio nimium promptos ad bella Quirites</TextUnit>
    <TextUnit id="1865" loc="3.278">molliri placuit iure deumque metu;</TextUnit>
    <TextUnit id="1866" loc="3.279">inde datae leges, ne firmior omnia posset,</TextUnit>
    <TextUnit id="1867" loc="3.280">coeptaque sunt pure tradita sacra coli.</TextUnit>
    <TextUnit id="1868" loc="3.281">exuitur feritas, armisque potentius aequum est,</TextUnit>
    <TextUnit id="1869" loc="3.282">et cum cive pudet conseruisse manus;</TextUnit>
    <TextUnit id="1870" loc="3.283">atque aliquis, modo trux, visa iam vertitur ara</TextUnit>
    <TextUnit id="1871" loc="3.284">vinaque dat tepidis farraque salsa focis.</TextUnit>
    <TextUnit id="1872" loc="3.285">ecce deum genitor rutilas per nubila flammas</TextUnit>
    <TextUnit id="1873" loc="3.286">spargit et effusis aethera siccat aquis;</TextUnit>
    <TextUnit id="1874" loc="3.287">non alias missi cecidere frequentius ignes:</TextUnit>
    <TextUnit id="1875" loc="3.288">rex pavet et volgi pectora terror habet,</TextUnit>
    <TextUnit id="1876" loc="3.289">cui dea "ne nimium terrere! piabile fulmen</TextUnit>
    <TextUnit id="1877" loc="3.290">est," ait "et saevi flectitur ira Iovis,</TextUnit>
    <TextUnit id="1878" loc="3.291">sed poterunt ritum Picus Faunusque piandi</TextUnit>
    <TextUnit id="1879" loc="3.292">tradere, Romani numen utrumque soli.</TextUnit>
    <TextUnit id="1880" loc="3.293">nec sine vi tradent: adhibe tu vincula captis."</TextUnit>
    <TextUnit id="1881" loc="3.294">atque ita qua possint edidit arte capi.</TextUnit>
    <TextUnit id="1882" loc="3.295">lucus Aventino suberat niger ilicis umbra,</TextUnit>
    <TextUnit id="1883" loc="3.296">quo posses viso dicere "numen inest."</TextUnit>
    <TextUnit id="1884" loc="3.297">in medio gramen, muscoque adoperta virenti</TextUnit>
    <TextUnit id="1885" loc="3.298">manabat saxo vena perennis aquae:</TextUnit>
    <TextUnit id="1886" loc="3.299">inde fere soli Faunus Picusque bibebant.</TextUnit>
    <TextUnit id="1887" loc="3.300">huc venit et fonti rex Numa mactat ovem,</TextUnit>
    <TextUnit id="1888" loc="3.301">plenaque odorati disponit pocula Bacchi,</TextUnit>
    <TextUnit id="1889" loc="3.302">cumque suis antro conditus ipse latet,</TextUnit>
    <TextUnit id="1890" loc="3.303">ad solitos veniunt silvestria numina fontes</TextUnit>
    <TextUnit id="1891" loc="3.304">et relevant multo pectora sicca mero.</TextUnit>
    <TextUnit id="1892" loc="3.305">vina quies sequitur; gelido Numa prodit ab antro</TextUnit>
    <TextUnit id="1893" loc="3.306">vinclaque sopitas addit in arta manus,</TextUnit>
    <TextUnit id="1894" loc="3.307">somnus ut abscessit, pugnando vincula temptant</TextUnit>
    <TextUnit id="1895" loc="3.308">rumpere: pugnantes fortius illa tenent.</TextUnit>
    <TextUnit id="1896" loc="3.309">tunc Numa: "di nemorum, factis ignoscite nostris,</TextUnit>
    <TextUnit id="1897" loc="3.310">si scelus ingenio scitis abesse meo;</TextUnit>
    <TextUnit id="1898" loc="3.311">quoque modo possit fulmen, monstrate, piari."</TextUnit>
    <TextUnit id="1899" loc="3.312">sic Numa; sic quatiens cornua Faunus ait:</TextUnit>
    <TextUnit id="1900" loc="3.313">"magna petis nec quae monitu tibi discere nostro</TextUnit>
    <TextUnit id="1901" loc="3.314">fas sit: habent finis numina nostra suos.</TextUnit>
    <TextUnit id="1902" loc="3.315">di sumus agrestes et qui dominemur in altis</TextUnit>
    <TextUnit id="1903" loc="3.316">montibus: arbitrium est in sua tela Iovi.</TextUnit>
    <TextUnit id="1904" loc="3.317">hunc tu non poteris per te deducere caelo,</TextUnit>
    <TextUnit id="1905" loc="3.318">at poteris nostra forsitan usus ope."</TextUnit>
    <TextUnit id="1906" loc="3.319">dixerat haec Faunus; par est sententia Pici:</TextUnit>
    <TextUnit id="1907" loc="3.320">"deme " tamen "nobis vincula," Picus ait:</TextUnit>
    <TextUnit id="1908" loc="3.321">"Iuppiter huc veniet, valida perductus ab arte.</TextUnit>
    <TextUnit id="1909" loc="3.322">nubila promissi Styx mihi testis erit."</TextUnit>
    <TextUnit id="1910" loc="3.323">emissi laqueis quid agant, quae carmina dicant,</TextUnit>
    <TextUnit id="1911" loc="3.324">quaque trahant superis sedibus arte Iovem,</TextUnit>
    <TextUnit id="1912" loc="3.325">scire nefas homini: nobis concessa canentur</TextUnit>
    <TextUnit id="1913" loc="3.326">quaeque pio dici vatis ab ore licet,</TextUnit>
    <TextUnit id="1914" loc="3.327">eliciunt caelo te, Iuppiter, unde minores</TextUnit>
    <TextUnit id="1915" loc="3.328">nunc quoque te celebrant Eliciumque vocant,</TextUnit>
    <TextUnit id="1916" loc="3.329">constat Aventinae tremuisse cacumina silvae,</TextUnit>
    <TextUnit id="1917" loc="3.330">terraque subsedit pondere pressa Iovis,</TextUnit>
    <TextUnit id="1918" loc="3.331">corda micant regis, totoque e corpore sanguis</TextUnit>
    <TextUnit id="1919" loc="3.332">fugit, et hirsutae deriguere comae,</TextUnit>
    <TextUnit id="1920" loc="3.333">ut rediit animus, "da certa piamina" dixit</TextUnit>
    <TextUnit id="1921" loc="3.334">"fulminis, altorum rexque paterque deum,</TextUnit>
    <TextUnit id="1922" loc="3.335">si tua contigimus manibus donaria puris,</TextUnit>
    <TextUnit id="1923" loc="3.336">hoc quoque, quod petitur, si pia lingua rogat."</TextUnit>
    <TextUnit id="1924" loc="3.337">adnuit oranti, sed verum ambage remota</TextUnit>
    <TextUnit id="1925" loc="3.338">abdidit et dubio terruit ore virum.</TextUnit>
    <TextUnit id="1926" loc="3.339">"caede caput" dixit: cui rex "parebimus," inquit</TextUnit>
    <TextUnit id="1927" loc="3.340">"caedenda est hortis eruta caepa meis."</TextUnit>
    <TextUnit id="1928" loc="3.341">addidit, hic "hominis:" "sumes" ait ille "capillos."</TextUnit>
    <TextUnit id="1929" loc="3.342">postulat hic animam, cui Numa "piscis" ait.</TextUnit>
    <TextUnit id="1930" loc="3.343">risit et "his" inquit "facito mea tela procures,</TextUnit>
    <TextUnit id="1931" loc="3.344">o vir conloquio non abigende deum.</TextUnit>
    <TextUnit id="1932" loc="3.345">sed tibi, protulerit cum totum crastinus orbem</TextUnit>
    <TextUnit id="1933" loc="3.346">Cynthius, imperii pignora certa dabo."</TextUnit>
    <TextUnit id="1934" loc="3.347">dixit et ingenti tonitru super aethera motum</TextUnit>
    <TextUnit id="1935" loc="3.348">fertur, adorantem destituitque Numam,</TextUnit>
    <TextUnit id="1936" loc="3.349">ille redit laetus memoratque Quiritibus acta:</TextUnit>
    <TextUnit id="1937" loc="3.350">tarda venit dictis difficilisque fides.</TextUnit>
    <TextUnit id="1938" loc="3.351">"at certe credemur," ait "si verba sequetur</TextUnit>
    <TextUnit id="1939" loc="3.352">exitus: en audi crastina, quisquis ades.</TextUnit>
    <TextUnit id="1940" loc="3.353">protulerit terris cum totum Cynthius orbem,</TextUnit>
    <TextUnit id="1941" loc="3.354">Iuppiter imperii pignora certa dabit."</TextUnit>
    <TextUnit id="1942" loc="3.355">discedunt dubii, promissaque tarda videntur,</TextUnit>
    <TextUnit id="1943" loc="3.356">dependetque fides a veniente die.</TextUnit>
    <TextUnit id="1944" loc="3.357">mollis erat tellus rorata mane pruina:</TextUnit>
    <TextUnit id="1945" loc="3.358">ante sui populus limina regis adest,</TextUnit>
    <TextUnit id="1946" loc="3.359">prodit et in solio medius consedit acerno.</TextUnit>
    <TextUnit id="1947" loc="3.360">innumeri circa stantque silentque viri.</TextUnit>
    <TextUnit id="1948" loc="3.361">ortus erat summo tantummodo margine Phoebus:</TextUnit>
    <TextUnit id="1949" loc="3.362">sollicitae mentes speque metuque pavent,</TextUnit>
    <TextUnit id="1950" loc="3.363">constitit atque caput niveo velatus amictu</TextUnit>
    <TextUnit id="1951" loc="3.364">iam bene dis notas sustulit ille manus,</TextUnit>
    <TextUnit id="1952" loc="3.365">atque ita "tempus adest promissi muneris," inquit</TextUnit>
    <TextUnit id="1953" loc="3.366">"pollicitam dictis, Iuppiter, adde fidem."</TextUnit>
    <TextUnit id="1954" loc="3.367">dum loquitur, totum iam sol emoverat orbem,</TextUnit>
    <TextUnit id="1955" loc="3.368">et gravis aetherio venit ab axe fragor.</TextUnit>
    <TextUnit id="1956" loc="3.369">ter tonuit sine nube deus, tria fulmina misit.</TextUnit>
    <TextUnit id="1957" loc="3.370">credite dicenti: mira, sed acta, loquor,</TextUnit>
    <TextUnit id="1958" loc="3.371">a media caelum regione dehiscere coepit;</TextUnit>
    <TextUnit id="1959" loc="3.372">summisere oculos cum duce turba suo.</TextUnit>
    <TextUnit id="1960" loc="3.373">ecce levi scutum versatum leniter aura</TextUnit>
    <TextUnit id="1961" loc="3.374">decidit, a populo clamor ad astra venit.</TextUnit>
    <TextUnit id="1962" loc="3.375">tollit humo munus caesa prius ille iuvenca,</TextUnit>
    <TextUnit id="1963" loc="3.376">quae dederat nulli colla premenda iugo,</TextUnit>
    <TextUnit id="1964" loc="3.377">idque ancile vocat, quod ab omni parte recisum est,</TextUnit>
    <TextUnit id="1965" loc="3.378">quemque notes oculis, angulus omnis abest,</TextUnit>
    <TextUnit id="1966" loc="3.379">tum, memor imperii sortem consistere in illo,</TextUnit>
    <TextUnit id="1967" loc="3.380">consilium multae calliditatis init.</TextUnit>
    <TextUnit id="1968" loc="3.381">plura iubet fieri simili caelata figura,</TextUnit>
    <TextUnit id="1969" loc="3.382">error ut ante oculos insidiantis eat.</TextUnit>
    <TextUnit id="1970" loc="3.383">Mamurius (morum fabraene exactior artis,</TextUnit>
    <TextUnit id="1971" loc="3.384">difficile est ulli dicere) clausit opus.</TextUnit>
    <TextUnit id="1972" loc="3.385">cui Numa munificus "facti pete praemia," dixit;</TextUnit>
    <TextUnit id="1973" loc="3.386">"si mea nota fides, inrita nulla petes."</TextUnit>
    <TextUnit id="1974" loc="3.387">iam dederat Saliis a saltu nomina dicta</TextUnit>
    <TextUnit id="1975" loc="3.388">armaque et ad certos verba canenda modos.</TextUnit>
    <TextUnit id="1976" loc="3.389">tum sic Mamurius: "merces mihi gloria detur,</TextUnit>
    <TextUnit id="1977" loc="3.390">nominaque extremo carmine nostra sonent."</TextUnit>
    <TextUnit id="1978" loc="3.391">inde sacerdotes operi promissa vetusto</TextUnit>
    <TextUnit id="1979" loc="3.392">praemia persolvunt Mamuriumque vocant,</TextUnit>
    <TextUnit id="1980" loc="3.393">nubere siqua voles, quamvis properabitis ambo,</TextUnit>
    <TextUnit id="1981" loc="3.394">differ; habent parvae commoda magna morae.</TextUnit>
    <TextUnit id="1982" loc="3.395">arma movent pugnas, pugna est aliena maritis;</TextUnit>
    <TextUnit id="1983" loc="3.396">condita cum fuerint, aptius omen erit.</TextUnit>
    <TextUnit id="1984" loc="3.397">his etiam coniunx apicati sancta Dialis</TextUnit>
    <TextUnit id="1985" loc="3.398">lucibus inpexas debet habere comas.</TextUnit>
    <TextUnit id="1986" loc="3.399">Tertia nox de mense suos ubi moverit ignes,</TextUnit>
    <TextUnit id="1987" loc="3.400">conditus e geminis Piscibus alter erit.</TextUnit>
    <TextUnit id="1988" loc="3.401">nam duo sunt: austris hic est, aquilonibus ille</TextUnit>
    <TextUnit id="1989" loc="3.402">proximus; a vento nomen uterque tenet.</TextUnit>
    <TextUnit id="1990" loc="3.403">Cum croceis rorare genis Tithonia coniunx</TextUnit>
    <TextUnit id="1991" loc="3.404">coeperit et quintae tempora lucis aget.</TextUnit>
    <TextUnit id="1992" loc="3.405">sive est Arctophylax, sive est piger ille Bootes,</TextUnit>
    <TextUnit id="1993" loc="3.406">mergetur visus effugietque tuos.</TextUnit>
    <TextUnit id="1994" loc="3.407">at non effugiet Vindemitor: hoc quoque causam</TextUnit>
    <TextUnit id="1995" loc="3.408">unde trahat sidus, parva docere mora est.</TextUnit>
    <TextUnit id="1996" loc="3.409">Ampelon intonsum satyro nymphaque creatum</TextUnit>
    <TextUnit id="1997" loc="3.410">fertur in Ismariis Bacchus amasse iugis:</TextUnit>
    <TextUnit id="1998" loc="3.411">tradidit huic vitem pendentem e frondibus ulmi,</TextUnit>
    <TextUnit id="1999" loc="3.412">quae nunc de pueri nomine nomen habet,</TextUnit>
    <TextUnit id="2000" loc="3.413">dum legit in ramo pictas temerarius uvas,</TextUnit>
    <TextUnit id="2001" loc="3.414">decidit: amissum Liber in astra tulit.</TextUnit>
    <TextUnit id="2002" loc="3.415">Sextus ubi oceano clivosum scandit Olympum</TextUnit>
    <TextUnit id="2003" loc="3.416">Phoebus et alatis aethera carpit equis,</TextUnit>
    <TextUnit id="2004" loc="3.417">quisquis ades castaeque colis penetralia Vestae,</TextUnit>
    <TextUnit id="2005" loc="3.418">gratare, Iliacis turaque pone focis.</TextUnit>
    <TextUnit id="2006" loc="3.419">Caesaris innumeris (quem maluit ille mereri?)</TextUnit>
    <TextUnit id="2007" loc="3.420">accessit titulis pontificalis honor.</TextUnit>
    <TextUnit id="2008" loc="3.421">ignibus aeternis aeterni numina praesunt</TextUnit>
    <TextUnit id="2009" loc="3.422">Caesaris: imperii pignora iuncta vides,</TextUnit>
    <TextUnit id="2010" loc="3.423">di veteris Troiae, dignissima praeda ferenti,</TextUnit>
    <TextUnit id="2011" loc="3.424">qua gravis Aeneas tutus ab hoste fuit,</TextUnit>
    <TextUnit id="2012" loc="3.425">ortus ab Aenea tangit cognata sacerdos</TextUnit>
    <TextUnit id="2013" loc="3.426">numina: cognatum, Vesta, tuere caput!</TextUnit>
    <TextUnit id="2014" loc="3.427">quos sancta fovet ille manu, bene vivitis ignes:</TextUnit>
    <TextUnit id="2015" loc="3.428">vivite inextincti, flammaque duxque, precor.</TextUnit>
    <TextUnit id="2016" loc="3.429">Una nota est Marti Nonis, sacrata quod illis</TextUnit>
    <TextUnit id="2017" loc="3.430">templa putant lucos Vediovis ante duos.</TextUnit>
    <TextUnit id="2018" loc="3.431">Romulus ut saxo lucum circumdedit alto,</TextUnit>
    <TextUnit id="2019" loc="3.432">"quilibet huc" dixit "confuge, tutus eris."</TextUnit>
    <TextUnit id="2020" loc="3.433">O quam de tenui Romanus origine crevit!</TextUnit>
    <TextUnit id="2021" loc="3.434">turba vetus quam non invidiosa fuit!</TextUnit>
    <TextUnit id="2022" loc="3.435">ne tamen ignaro novitas tibi nominis obstet,</TextUnit>
    <TextUnit id="2023" loc="3.436">disce, quis iste deus, curque vocetur ita.</TextUnit>
    <TextUnit id="2024" loc="3.437">Iuppiter est iuvenis: iuvenalis aspice voltus;</TextUnit>
    <TextUnit id="2025" loc="3.438">aspice deinde manum, fulmina nulla tenet,</TextUnit>
    <TextUnit id="2026" loc="3.439">fulmina post ausos caelum adfectare Gigantes</TextUnit>
    <TextUnit id="2027" loc="3.440">sumpta Iovi; primo tempore inermis erat.</TextUnit>
    <TextUnit id="2028" loc="3.441">ignibus Ossa novis et Pelion altius Ossa</TextUnit>
    <TextUnit id="2029" loc="3.442">arsit et in solida fixus Olympus humo.</TextUnit>
    <TextUnit id="2030" loc="3.443">stat quoque capra simul: nymphae pavisse feruntur</TextUnit>
    <TextUnit id="2031" loc="3.444">Cretides; infanti lac dedit illa Iovi.</TextUnit>
    <TextUnit id="2032" loc="3.445">nunc vocor ad nomen, vegrandia farra colonae</TextUnit>
    <TextUnit id="2033" loc="3.446">quae male creverunt, vescaque parva vocant,</TextUnit>
    <TextUnit id="2034" loc="3.447">vis ea si verbi est, cur non ego Vediovis aedem</TextUnit>
    <TextUnit id="2035" loc="3.448">aedem non magni suspicer esse Iovis?</TextUnit>
    <TextUnit id="2036" loc="3.449">iamque, ubi caeruleum variabunt sidera caelum,</TextUnit>
    <TextUnit id="2037" loc="3.450">suspice: Gorgonei colla videbis equi.</TextUnit>
    <TextUnit id="2038" loc="3.451">creditur hic caesa gravidae cervice Medusae</TextUnit>
    <TextUnit id="2039" loc="3.452">sanguine respersis prosiluisse iubis.</TextUnit>
    <TextUnit id="2040" loc="3.453">huic supra nubes et subter sidera lapso</TextUnit>
    <TextUnit id="2041" loc="3.454">caelum pro terra, pro pede penna fuit,</TextUnit>
    <TextUnit id="2042" loc="3.455">iamque indignanti nova frena receperat ore,</TextUnit>
    <TextUnit id="2043" loc="3.456">cum levis Aonias ungula fodit aquas.</TextUnit>
    <TextUnit id="2044" loc="3.457">nunc fruitur caelo, quod pennis ante petebat,</TextUnit>
    <TextUnit id="2045" loc="3.458">et nitidus stellis quinque decemque micat.</TextUnit>
    <TextUnit id="2046" loc="3.459">Protinus aspicies venienti nocte Coronam</TextUnit>
    <TextUnit id="2047" loc="3.460">Gnosida: Theseo crimine facta dea est.</TextUnit>
    <TextUnit id="2048" loc="3.461">iam bene periuro mutarat coniuge Bacchum,</TextUnit>
    <TextUnit id="2049" loc="3.462">quae dedit ingrato fila legenda viro;</TextUnit>
    <TextUnit id="2050" loc="3.463">sorte tori gaudens "quid flebam rustica?" dixit</TextUnit>
    <TextUnit id="2051" loc="3.464">" utiliter nobis perfidus ille fuit."</TextUnit>
    <TextUnit id="2052" loc="3.465">interea Liber depexos crinibus Indos</TextUnit>
    <TextUnit id="2053" loc="3.466">vicit et Eoo dives ab orbe redit;</TextUnit>
    <TextUnit id="2054" loc="3.467">inter captivas facie praestante puellas</TextUnit>
    <TextUnit id="2055" loc="3.468">grata nimis Baccho filia regis erat.</TextUnit>
    <TextUnit id="2056" loc="3.469">flebat amans coniunx spatiataque litore curvo</TextUnit>
    <TextUnit id="2057" loc="3.470">edidit incultis talia verba comis:</TextUnit>
    <TextUnit id="2058" loc="3.471">"en iterum, fluctus, similis audite querellas!</TextUnit>
    <TextUnit id="2059" loc="3.472">en iterum lacrimas accipe, harena, meas!</TextUnit>
    <TextUnit id="2060" loc="3.473">dicebam, memini, "periure et perfide Theseu!"</TextUnit>
    <TextUnit id="2061" loc="3.474">ille abiit; eadem crimina Bacchus habet.</TextUnit>
    <TextUnit id="2062" loc="3.475">nunc quoque "nulla viro" clamabo "femina credat!"</TextUnit>
    <TextUnit id="2063" loc="3.476">nomine mutato causa relata mea est.</TextUnit>
    <TextUnit id="2064" loc="3.477">o utinam mea sors, qua primum coeperat, isset,</TextUnit>
    <TextUnit id="2065" loc="3.478">iamque ego praesenti tempore nulla forem!</TextUnit>
    <TextUnit id="2066" loc="3.479">quid me desertis morituram, Liber, harenis</TextUnit>
    <TextUnit id="2067" loc="3.480">servabas? potui dedoluisse semel.</TextUnit>
    <TextUnit id="2068" loc="3.481">Bacche levis leviorque tuis, quae tempora cingunt,</TextUnit>
    <TextUnit id="2069" loc="3.482">frondibus, in lacrimas cognite Bacche meas,</TextUnit>
    <TextUnit id="2070" loc="3.483">ausus es ante oculos adducta paelice nostros</TextUnit>
    <TextUnit id="2071" loc="3.484">tam bene compositum sollicitare torum?</TextUnit>
    <TextUnit id="2072" loc="3.485">heu ubi pacta fides? ubi, quae iurare solebas?</TextUnit>
    <TextUnit id="2073" loc="3.486">me miseram, quotiens haec ego verba loquar?</TextUnit>
    <TextUnit id="2074" loc="3.487">Thesea culpabas fallacemque ipse vocabas:</TextUnit>
    <TextUnit id="2075" loc="3.488">iudicio peccas turpius ipse tuo.</TextUnit>
    <TextUnit id="2076" loc="3.489">ne sciat hoc quisquam, tacitisque doloribus urar,</TextUnit>
    <TextUnit id="2077" loc="3.490">ne totiens falli digna fuisse puter!</TextUnit>
    <TextUnit id="2078" loc="3.491">praecipue cupiam celari Thesea, ne te</TextUnit>
    <TextUnit id="2079" loc="3.492">consortem culpae gaudeat esse suae.</TextUnit>
    <TextUnit id="2080" loc="3.493">ut puto, praeposita est fuscae mihi candida paelex:</TextUnit>
    <TextUnit id="2081" loc="3.494">eveniat nostris hostibus ille color!</TextUnit>
    <TextUnit id="2082" loc="3.495">quid tamen hoc refert? vitio tibi gratior ipso est.</TextUnit>
    <TextUnit id="2083" loc="3.496">quid facis? amplexus inquinat illa tuos.</TextUnit>
    <TextUnit id="2084" loc="3.497">Bacche, fidem praesta nec praefer amoribus ullam</TextUnit>
    <TextUnit id="2085" loc="3.498">coniugis, adsuevi semper amare virum,</TextUnit>
    <TextUnit id="2086" loc="3.499">ceperunt matrem formosi cornua tauri,</TextUnit>
    <TextUnit id="2087" loc="3.500">me tua: me laudant, ille pudendus amor.</TextUnit>
    <TextUnit id="2088" loc="3.501">ne noceat, quod amo; neque enim tibi, Bacche, nocebat,</TextUnit>
    <TextUnit id="2089" loc="3.502">quod flammas nobis fassus es ipse tuas.</TextUnit>
    <TextUnit id="2090" loc="3.503">nec, quod nos uris, mirum facis: ortus in igne</TextUnit>
    <TextUnit id="2091" loc="3.504">dicens et patria raptus ab igne manu.</TextUnit>
    <TextUnit id="2092" loc="3.505">illa ego sum, cui tu solitus promittere caelum.</TextUnit>
    <TextUnit id="2093" loc="3.506">ei mihi, pro caelo qualia dona fero!"</TextUnit>
    <TextUnit id="2094" loc="3.507">dixerat: audibat iamdudum verba querentis</TextUnit>
    <TextUnit id="2095" loc="3.508">Liber, ut a tergo forte secutus erat.</TextUnit>
    <TextUnit id="2096" loc="3.509">occupat amplexu lacrimasque per oscula siccat</TextUnit>
    <TextUnit id="2097" loc="3.510">et "pariter caeli summa petamus!" ait:</TextUnit>
    <TextUnit id="2098" loc="3.511">"tu mihi iuncta toro mihi iuncta vocabula sumes,</TextUnit>
    <TextUnit id="2099" loc="3.512">nam tibi mutatae Libera nomen erit;</TextUnit>
    <TextUnit id="2100" loc="3.513">sintque tuae tecum faciam monumenta coronae,</TextUnit>
    <TextUnit id="2101" loc="3.514">Volcanus Veneri quam dedit, illa tibi."</TextUnit>
    <TextUnit id="2102" loc="3.515">dicta facit gemmasque novem transformat in ignes:</TextUnit>
    <TextUnit id="2103" loc="3.516">aurea per stellas nunc micat illa novem.</TextUnit>
    <TextUnit id="2104" loc="3.517">Sex ubi sustulerit, totidem demerserit orbes,</TextUnit>
    <TextUnit id="2105" loc="3.518">purpureum rapido qui vehit axe diem,</TextUnit>
    <TextUnit id="2106" loc="3.519">altera gramineo spectabis Equirria Campo,</TextUnit>
    <TextUnit id="2107" loc="3.520">quem Tiberis curvis in latus urget aquis.</TextUnit>
    <TextUnit id="2108" loc="3.521">qui tamen eiecta si forte tenebitur unda,</TextUnit>
    <TextUnit id="2109" loc="3.522">Caelius accipiet pulverulentus equos.</TextUnit>
    <TextUnit id="2110" loc="3.523">Idibus est Annae festum geniale Perennae</TextUnit>
    <TextUnit id="2111" loc="3.524">non procul a ripis, advena Thybri, tuis.</TextUnit>
    <TextUnit id="2112" loc="3.525">plebs venit ac virides passim disiecta per herbas</TextUnit>
    <TextUnit id="2113" loc="3.526">potat, et accumbit cum pare quisque sua.</TextUnit>
    <TextUnit id="2114" loc="3.527">sub Iove pars durat, pauci tentoria ponunt,</TextUnit>
    <TextUnit id="2115" loc="3.528">sunt quibus e ramis frondea facta casa est,</TextUnit>
    <TextUnit id="2116" loc="3.529">pars, ubi pro rigidis calamos statuere columnis,</TextUnit>
    <TextUnit id="2117" loc="3.530">desuper extentas imposuere togas.</TextUnit>
    <TextUnit id="2118" loc="3.531">sole tamen vinoque calent annosque precantur,</TextUnit>
    <TextUnit id="2119" loc="3.532">quot sumant cyathos, ad numerumque bibunt.</TextUnit>
    <TextUnit id="2120" loc="3.533">invenies illic, qui Nestoris ebibat annos,</TextUnit>
    <TextUnit id="2121" loc="3.534">quae sit per calices facta Sibylla suos.</TextUnit>
    <TextUnit id="2122" loc="3.535">illic et cantant, quicquid didicere theatris,</TextUnit>
    <TextUnit id="2123" loc="3.536">et iactant faciles ad sua verba manus</TextUnit>
    <TextUnit id="2124" loc="3.537">et ducunt posito duras cratere choreas,</TextUnit>
    <TextUnit id="2125" loc="3.538">cultaque diffusis saltat amica comis,</TextUnit>
    <TextUnit id="2126" loc="3.539">cum redeunt, titubant et sunt spectacula volgi,</TextUnit>
    <TextUnit id="2127" loc="3.540">et fortunatos obvia turba vocat.</TextUnit>
    <TextUnit id="2128" loc="3.541">occurrit nuper (visa est mihi digna relatu)</TextUnit>
    <TextUnit id="2129" loc="3.542">pompa: senem potum pota trahebat anus.</TextUnit>
    <TextUnit id="2130" loc="3.543">quae tamen haec dea sit, quoniam rumoribus errat,</TextUnit>
    <TextUnit id="2131" loc="3.544">fabula proposito nulla tegenda meo.</TextUnit>
    <TextUnit id="2132" loc="3.545">arserat Aeneae Dido miserabilis igne,</TextUnit>
    <TextUnit id="2133" loc="3.546">arserat exstructis in sua fata rogis;</TextUnit>
    <TextUnit id="2134" loc="3.547">compositusque cinis, tumulique in marmore carmen</TextUnit>
    <TextUnit id="2135" loc="3.548">hoc breve, quod moriens ipsa reliquit, erat:</TextUnit>
    <TextUnit id="2136" loc="3.549">praebuit Aeneas et causam mortis et ensem.</TextUnit>
    <TextUnit id="2137" loc="3.550">ipsa sua Dido concidit usa manu.</TextUnit>
    <TextUnit id="2138" loc="3.551">protinus invadunt Numidae sine vindice regnum,</TextUnit>
    <TextUnit id="2139" loc="3.552">et potitur capta Maurus Iarba domo,</TextUnit>
    <TextUnit id="2140" loc="3.553">seque memor spretum, "Thalamis tamen" inquit "Elissae</TextUnit>
    <TextUnit id="2141" loc="3.554">en ego, quem totiens reppulit illa, fruor."</TextUnit>
    <TextUnit id="2142" loc="3.555">diffugiunt Tyrii, quo quemque agit error, ut olim</TextUnit>
    <TextUnit id="2143" loc="3.556">amisso dubiae rege vagantur apes.</TextUnit>
    <TextUnit id="2144" loc="3.557">tertia nudandas acceperat area messes,</TextUnit>
    <TextUnit id="2145" loc="3.558">inque cavos ierant tertia musta lacus:</TextUnit>
    <TextUnit id="2146" loc="3.559">pellitur Anna domo lacrimansque sororia linquit</TextUnit>
    <TextUnit id="2147" loc="3.560">moenia: germanae iusta dat ante suae.</TextUnit>
    <TextUnit id="2148" loc="3.561">mixta bibunt molles lacrimis unguenta favillae,</TextUnit>
    <TextUnit id="2149" loc="3.562">vertice libatas accipiuntque comas;</TextUnit>
    <TextUnit id="2150" loc="3.563">terque "vale!" dixit, cineres ter ad ora relatos</TextUnit>
    <TextUnit id="2151" loc="3.564">pressit, et est illis visa subesse soror.</TextUnit>
    <TextUnit id="2152" loc="3.565">nancta ratem comitesque fugae pede labitur aequo</TextUnit>
    <TextUnit id="2153" loc="3.566">moenia respiciens, dulce sororis opus.</TextUnit>
    <TextUnit id="2154" loc="3.567">fertilis est Melite sterili vicina Cosyrae</TextUnit>
    <TextUnit id="2155" loc="3.568">insula, quam Libyci verberat unda freti,</TextUnit>
    <TextUnit id="2156" loc="3.569">hanc petit hospitio regis confisa vetusto:</TextUnit>
    <TextUnit id="2157" loc="3.570">hospes opum dives rex ibi Battus erat.</TextUnit>
    <TextUnit id="2158" loc="3.571">qui postquam didicit casus utriusque sororis,</TextUnit>
    <TextUnit id="2159" loc="3.572">"haec" inquit "tellus quantulacumque tua est."</TextUnit>
    <TextUnit id="2160" loc="3.573">et tamen hospitii servasset ad ultima munus,</TextUnit>
    <TextUnit id="2161" loc="3.574">sed timuit magnas Pygmalionis opes.</TextUnit>
    <TextUnit id="2162" loc="3.575">signa recensuerat bis sol sua, tertius ibat</TextUnit>
    <TextUnit id="2163" loc="3.576">annus, et exilio terra paranda nova est.</TextUnit>
    <TextUnit id="2164" loc="3.577">frater adest belloque petit. rex arma perosus</TextUnit>
    <TextUnit id="2165" loc="3.578">"nos sumus inbelles, tu fuge sospes!" ait.</TextUnit>
    <TextUnit id="2166" loc="3.579">iussa fugit ventoque ratem committit et undis:</TextUnit>
    <TextUnit id="2167" loc="3.580">asperior quovis aequore frater erat.</TextUnit>
    <TextUnit id="2168" loc="3.581">est prope piscosos lapidosi Crathidis amnes</TextUnit>
    <TextUnit id="2169" loc="3.582">parvus ager: Cameren incola turba vocat,</TextUnit>
    <TextUnit id="2170" loc="3.583">illuc cursus erat, nec longius afuit inde,</TextUnit>
    <TextUnit id="2171" loc="3.584">quam quantum novies mittere funda potest:</TextUnit>
    <TextUnit id="2172" loc="3.585">vela cadunt primo et dubia librantur ab aura.</TextUnit>
    <TextUnit id="2173" loc="3.586">"findite remigio " navita dixit "aquas!"</TextUnit>
    <TextUnit id="2174" loc="3.587">dumque parant torto subducere carbasa lino,</TextUnit>
    <TextUnit id="2175" loc="3.588">percutitur rapido puppis adunca noto</TextUnit>
    <TextUnit id="2176" loc="3.589">inque patens aequor frustra pugnante magistro</TextUnit>
    <TextUnit id="2177" loc="3.590">fertur, et ex oculis visa refugit humus,</TextUnit>
    <TextUnit id="2178" loc="3.591">adsiliunt fluctus, imoque a gurgite pontus</TextUnit>
    <TextUnit id="2179" loc="3.592">vertitur, et canas alveus haurit aquas,</TextUnit>
    <TextUnit id="2180" loc="3.593">vincitur ars vento, nec iam moderator habenis</TextUnit>
    <TextUnit id="2181" loc="3.594">utitur; a votis is quoque poscit opem.</TextUnit>
    <TextUnit id="2182" loc="3.595">iactatur tumidas exul Phoenissa per undas</TextUnit>
    <TextUnit id="2183" loc="3.596">humidaque opposita lumina veste tegit:</TextUnit>
    <TextUnit id="2184" loc="3.597">tunc primum Dido felix est dicta sorori</TextUnit>
    <TextUnit id="2185" loc="3.598">et quaecumque aliquam corpore pressit humum</TextUnit>
    <TextUnit id="2186" loc="3.599">figitur ad Laurens ingenti flamine litus</TextUnit>
    <TextUnit id="2187" loc="3.600">puppis et expositis omnibus hausta perit.</TextUnit>
    <TextUnit id="2188" loc="3.601">iam pius Aeneas regno nataque Latini</TextUnit>
    <TextUnit id="2189" loc="3.602">auctus erat, populos miscueratque duos.</TextUnit>
    <TextUnit id="2190" loc="3.603">litore dotali solo comitatus Achate</TextUnit>
    <TextUnit id="2191" loc="3.604">secretum nudo dum pede carpit iter,</TextUnit>
    <TextUnit id="2192" loc="3.605">aspicit errantem nec credere sustinet Annam</TextUnit>
    <TextUnit id="2193" loc="3.606">esse: "quid in Latios illa veniret agros?"</TextUnit>
    <TextUnit id="2194" loc="3.607">dum secum Aeneas, "Anna est!" exclamat Achates:</TextUnit>
    <TextUnit id="2195" loc="3.608">ad nomen voltus sustulit illa suos.</TextUnit>
    <TextUnit id="2196" loc="3.609">heu! fugiat? quid agat? quos terrae quaerat hiatus?</TextUnit>
    <TextUnit id="2197" loc="3.610">ante oculos miserae fata sororis erant.</TextUnit>
    <TextUnit id="2198" loc="3.611">sensit et adloquitur trepidam Cythereius heros</TextUnit>
    <TextUnit id="2199" loc="3.612">(fiet tamen admonitu motus, Elissa, tui):</TextUnit>
    <TextUnit id="2200" loc="3.613">"Anna, per hanc iuro, quam quondam audire solebas</TextUnit>
    <TextUnit id="2201" loc="3.614">tellurem fato prosperiore dari,</TextUnit>
    <TextUnit id="2202" loc="3.615">perque deos comites, hac nuper sede locatos,</TextUnit>
    <TextUnit id="2203" loc="3.616">saepe meas illos increpuisse moras,</TextUnit>
    <TextUnit id="2204" loc="3.617">nec timui de morte tamen, metus abfuit iste.</TextUnit>
    <TextUnit id="2205" loc="3.618">ei mihi! credibili fortior illa fuit.</TextUnit>
    <TextUnit id="2206" loc="3.619">ne refer: aspexi non illo corpore digna</TextUnit>
    <TextUnit id="2207" loc="3.620">volnera Tartareas ausus adire domos,</TextUnit>
    <TextUnit id="2208" loc="3.621">at tu, seu ratio te nostris appulit oris</TextUnit>
    <TextUnit id="2209" loc="3.622">sive deus, regni commoda carpe mei.</TextUnit>
    <TextUnit id="2210" loc="3.623">multa tibi memores, nil non debemus Elissae:</TextUnit>
    <TextUnit id="2211" loc="3.624">nomine grata tuo, grata sororis, eris."</TextUnit>
    <TextUnit id="2212" loc="3.625">talia dicenti (neque enim spes altera restat)</TextUnit>
    <TextUnit id="2213" loc="3.626">credidit, errores exposuitque suos.</TextUnit>
    <TextUnit id="2214" loc="3.627">utque domum intravit Tyrios induta paratus,</TextUnit>
    <TextUnit id="2215" loc="3.628">incipit Aeneas (cetera turba silet):</TextUnit>
    <TextUnit id="2216" loc="3.629">"hanc tibi cur tradam, pia causa, Lavinia coniunx,</TextUnit>
    <TextUnit id="2217" loc="3.630">est mihi: consumpsi naufragus huius opes.</TextUnit>
    <TextUnit id="2218" loc="3.631">orta Tyro est, regnum Libyca possedit in ora;</TextUnit>
    <TextUnit id="2219" loc="3.632">quam precor ut carae more sororis ames."</TextUnit>
    <TextUnit id="2220" loc="3.633">omnia promittit falsumque Lavinia volnus</TextUnit>
    <TextUnit id="2221" loc="3.634">mente premit tacita dissimulatque fremens;</TextUnit>
    <TextUnit id="2222" loc="3.635">donaque cum videat praeter sua lumina ferri</TextUnit>
    <TextUnit id="2223" loc="3.636">multa palam, mitti clam quoque multa putat,</TextUnit>
    <TextUnit id="2224" loc="3.637">non habet exactum, quid agat; furialiter odit</TextUnit>
    <TextUnit id="2225" loc="3.638">et parat insidias et cupit ulta mori.</TextUnit>
    <TextUnit id="2226" loc="3.639">nox erat: ante torum visa est adstare sororis</TextUnit>
    <TextUnit id="2227" loc="3.640">squalenti Dido sanguinulenta coma</TextUnit>
    <TextUnit id="2228" loc="3.641">et "fuge, ne dubita, maestum fuge" dicere "tectum!"</TextUnit>
    <TextUnit id="2229" loc="3.642">sub verbum querulas impulit aura fores,</TextUnit>
    <TextUnit id="2230" loc="3.643">exilit et velox humili super arva fenestra</TextUnit>
    <TextUnit id="2231" loc="3.644">se iacit: audacem fecerat ipse timor.</TextUnit>
    <TextUnit id="2232" loc="3.645">quaque metu rapitur, tunica velata recincta</TextUnit>
    <TextUnit id="2233" loc="3.646">currit, ut auditis territa damma lupis,</TextUnit>
    <TextUnit id="2234" loc="3.647">corniger hanc tumidis rapuisse Numicius undis</TextUnit>
    <TextUnit id="2235" loc="3.648">creditur et stagnis occuluisse suis.</TextUnit>
    <TextUnit id="2236" loc="3.649">Sidonis interea magno clamore per agros</TextUnit>
    <TextUnit id="2237" loc="3.650">quaeritur: apparent signa notaeque pedum:</TextUnit>
    <TextUnit id="2238" loc="3.651">ventum erat ad ripas: inerant vestigia ripis.</TextUnit>
    <TextUnit id="2239" loc="3.652">sustinuit tacitas conscius amnis aquas.</TextUnit>
    <TextUnit id="2240" loc="3.653">ipsa loqui visa est "placidi sum nympha Numici:</TextUnit>
    <TextUnit id="2241" loc="3.654">amne perenne latens Anna Perenna vocor."</TextUnit>
    <TextUnit id="2242" loc="3.655">protinus erratis laeti vescuntur in agris</TextUnit>
    <TextUnit id="2243" loc="3.656">et celebrant largo seque diemque mero.</TextUnit>
    <TextUnit id="2244" loc="3.657">sunt quibus haec Luna est, quia mensibus impleat annum;</TextUnit>
    <TextUnit id="2245" loc="3.658">pars Themin, Inachiam pars putat esse bovem.</TextUnit>
    <TextUnit id="2246" loc="3.659">invenies, qui te nymphen Atlantida dicant</TextUnit>
    <TextUnit id="2247" loc="3.660">teque Iovi primos, Anna, dedisse cibos.</TextUnit>
    <TextUnit id="2248" loc="3.661">haec quoque, quam referam, nostras pervenit ad aures</TextUnit>
    <TextUnit id="2249" loc="3.662">fama nec a veri dissidet illa fide.</TextUnit>
    <TextUnit id="2250" loc="3.663">plebs vetus et nullis etiam nunc tuta tribunis</TextUnit>
    <TextUnit id="2251" loc="3.664">fugit et in Sacri vertice montis erat;</TextUnit>
    <TextUnit id="2252" loc="3.665">iam quoque, quem secum tulerant, defecerat illos</TextUnit>
    <TextUnit id="2253" loc="3.666">victus et humanis usibus apta Ceres,</TextUnit>
    <TextUnit id="2254" loc="3.667">orta suburbanis quaedam fuit Anna Bovillis,</TextUnit>
    <TextUnit id="2255" loc="3.668">pauper, sed multae sedulitatis anus.</TextUnit>
    <TextUnit id="2256" loc="3.669">illa levi mitra canos incincta capillos</TextUnit>
    <TextUnit id="2257" loc="3.670">Angebat tremula rustica liba manu,</TextUnit>
    <TextUnit id="2258" loc="3.671">atque ita per populum fumantia mane solebat</TextUnit>
    <TextUnit id="2259" loc="3.672">dividere: haec populo copia grata fuit.</TextUnit>
    <TextUnit id="2260" loc="3.673">pace domi facta signum posuere Perennae,</TextUnit>
    <TextUnit id="2261" loc="3.674">quod sibi defectis illa ferebat opem.</TextUnit>
    <TextUnit id="2262" loc="3.675">nunc mihi cur cantent superest obscena puellae</TextUnit>
    <TextUnit id="2263" loc="3.676">dicere; nam coeunt certaque probra canunt,</TextUnit>
    <TextUnit id="2264" loc="3.677">nuper erat dea facta: venit Gradivus ad Annam</TextUnit>
    <TextUnit id="2265" loc="3.678">et cum seducta talia verba facit:</TextUnit>
    <TextUnit id="2266" loc="3.679">"mense meo coleris, iunxi mea tempora tecum:</TextUnit>
    <TextUnit id="2267" loc="3.680">pendet ab officio spes mihi magna tuo.</TextUnit>
    <TextUnit id="2268" loc="3.681">armifer armiferae correptus amore Minervae</TextUnit>
    <TextUnit id="2269" loc="3.682">uror et hoc longo tempore volnus alo.</TextUnit>
    <TextUnit id="2270" loc="3.683">effice, di studio similes coeamus in unum:</TextUnit>
    <TextUnit id="2271" loc="3.684">conveniunt partes hae tibi, comis anus."</TextUnit>
    <TextUnit id="2272" loc="3.685">dixerat, illa deum promisso ludit inani</TextUnit>
    <TextUnit id="2273" loc="3.686">et stultam dubia spem trahit usque mora.</TextUnit>
    <TextUnit id="2274" loc="3.687">saepius instanti "mandata peregimus," inquit</TextUnit>
    <TextUnit id="2275" loc="3.688">"evicta est, precibus vix dedit illa manus."</TextUnit>
    <TextUnit id="2276" loc="3.689">credit amans thalamosque parat, deducitur illuc</TextUnit>
    <TextUnit id="2277" loc="3.690">Anna tegens voltus, ut nova nupta, suos.</TextUnit>
    <TextUnit id="2278" loc="3.691">oscula sumpturus subito Mars aspicit Annam:</TextUnit>
    <TextUnit id="2279" loc="3.692">nunc pudor elusum, nunc subit ira deum.</TextUnit>
    <TextUnit id="2280" loc="3.693">ridet amatorem carae nova diva Minervae,</TextUnit>
    <TextUnit id="2281" loc="3.694">nec res hac Veneri gratior ulla fuit.</TextUnit>
    <TextUnit id="2282" loc="3.695">inde ioci veteres obscenaque dicta canuntur,</TextUnit>
    <TextUnit id="2283" loc="3.696">et iuvat hanc magno verba dedisse deo.</TextUnit>
    <TextUnit id="2284" loc="3.697">praeteriturus eram gladios in principe fixos,</TextUnit>
    <TextUnit id="2285" loc="3.698">cum sic a castis Vesta locuta focis:</TextUnit>
    <TextUnit id="2286" loc="3.699">"ne dubita meminisse: meus fuit ille sacerdos,</TextUnit>
    <TextUnit id="2287" loc="3.700">sacrilegae telis me petiere manus.</TextUnit>
    <TextUnit id="2288" loc="3.701">ipsa virum rapui simulacraque nuda reliqui:</TextUnit>
    <TextUnit id="2289" loc="3.702">quae cecidit ferro, Caesaris umbra fuit."</TextUnit>
    <TextUnit id="2290" loc="3.703">ille quidem caelo positus Iovis atria vidit</TextUnit>
    <TextUnit id="2291" loc="3.704">et tenet in magno templa dicata foro.</TextUnit>
    <TextUnit id="2292" loc="3.705">at quicumque nefas ausi, prohibente deorum</TextUnit>
    <TextUnit id="2293" loc="3.706">numine, polluerant pontificale caput,</TextUnit>
    <TextUnit id="2294" loc="3.707">morte iacent merita, testes estote Philippi,</TextUnit>
    <TextUnit id="2295" loc="3.708">et quorum sparsis ossibus albet humus,</TextUnit>
    <TextUnit id="2296" loc="3.709">hoc opus, haec pietas, haec prima elementa fuerunt</TextUnit>
    <TextUnit id="2297" loc="3.710">Caesaris, ulcisci iusta per arma patrem.</TextUnit>
    <TextUnit id="2298" loc="3.711">Postera cum teneras aurora refecerit herbas,</TextUnit>
    <TextUnit id="2299" loc="3.712">Scorpios a prima parte videndus erit.</TextUnit>
    <TextUnit id="2300" loc="3.713">Tertia post Idus lux est celeberrima Baccho:</TextUnit>
    <TextUnit id="2301" loc="3.714">Bacche, fave vati, dum tua festa cano.</TextUnit>
    <TextUnit id="2302" loc="3.715">nec referam Semelen, ad quam nisi fulmina secum</TextUnit>
    <TextUnit id="2303" loc="3.716">Iuppiter adferret, parvus inermis eras;</TextUnit>
    <TextUnit id="2304" loc="3.717">nec, puer ut posses maturo tempore nasci,</TextUnit>
    <TextUnit id="2305" loc="3.718">expletum patrio corpore matris opus.</TextUnit>
    <TextUnit id="2306" loc="3.719">Sithonas et Scythicos longum narrare triumphos</TextUnit>
    <TextUnit id="2307" loc="3.720">et domitas gentes, turifer Inde, tuas.</TextUnit>
    <TextUnit id="2308" loc="3.721">tu quoque Thebanae mala praeda tacebere matris,</TextUnit>
    <TextUnit id="2309" loc="3.722">inque tuum furiis acte, Lycurge, genu.</TextUnit>
    <TextUnit id="2310" loc="3.723">ecce libet subitos pisces Tyrrhenaque monstra</TextUnit>
    <TextUnit id="2311" loc="3.724">dicere, sed non est carminis huius opus;</TextUnit>
    <TextUnit id="2312" loc="3.725">carminis huius opus causas exponere, quare</TextUnit>
    <TextUnit id="2313" loc="3.726">vilis anus populos ad sua liba vocet,</TextUnit>
    <TextUnit id="2314" loc="3.727">ante tuos ortus arae sine honore fuerunt,</TextUnit>
    <TextUnit id="2315" loc="3.728">Liber, et in gelidis herba reperta focis,</TextUnit>
    <TextUnit id="2316" loc="3.729">te memorant Gange totoque Oriente subacto</TextUnit>
    <TextUnit id="2317" loc="3.730">primitias magno seposuisse Iovi.</TextUnit>
    <TextUnit id="2318" loc="3.731">cinnama tu primus captivaque tura dedisti</TextUnit>
    <TextUnit id="2319" loc="3.732">deque triumphato viscera tosta bove.</TextUnit>
    <TextUnit id="2320" loc="3.733">nomine ab auctoris ducunt libamina nomen</TextUnit>
    <TextUnit id="2321" loc="3.734">libaque, quod sanctis pars datur inde focis.</TextUnit>
    <TextUnit id="2322" loc="3.735">liba deo fiunt, sucis quia dulcibus idem</TextUnit>
    <TextUnit id="2323" loc="3.736">gaudet, et a Baccho mella reperta ferunt.</TextUnit>
    <TextUnit id="2324" loc="3.737">ibat harenoso satyris comitatus ab Hebro</TextUnit>
    <TextUnit id="2325" loc="3.738">(non habet ingratos fabula nostra iocos),</TextUnit>
    <TextUnit id="2326" loc="3.739">iamque erat ad Rhodopen Pangaeaque florida ventum:</TextUnit>
    <TextUnit id="2327" loc="3.740">aeriferae comitum concrepuere manus,</TextUnit>
    <TextUnit id="2328" loc="3.741">ecce novae coeunt volucres tinnitibus actae,</TextUnit>
    <TextUnit id="2329" loc="3.742">quosque movent sonitus aera, sequuntur apes.</TextUnit>
    <TextUnit id="2330" loc="3.743">colligit errantes et in arbore claudit inani</TextUnit>
    <TextUnit id="2331" loc="3.744">Liber et inventi praemia mellis habet.</TextUnit>
    <TextUnit id="2332" loc="3.745">ut satyri levisque senex tetigere saporem,</TextUnit>
    <TextUnit id="2333" loc="3.746">quaerebant flavos per nemus omne favos,</TextUnit>
    <TextUnit id="2334" loc="3.747">audit in exesa stridorem examinis ulmo,</TextUnit>
    <TextUnit id="2335" loc="3.748">aspicit et ceras dissimulatque senex;</TextUnit>
    <TextUnit id="2336" loc="3.749">utque piger pandi tergo residebat aselli,</TextUnit>
    <TextUnit id="2337" loc="3.750">applicat hunc ulmo corticibusque cavis,</TextUnit>
    <TextUnit id="2338" loc="3.751">constitit ipse super ramoso stipite nixus</TextUnit>
    <TextUnit id="2339" loc="3.752">atque avide trunco condita mella petit,</TextUnit>
    <TextUnit id="2340" loc="3.753">milia crabronum coeunt et vertice nudo</TextUnit>
    <TextUnit id="2341" loc="3.754">spicula defigunt oraque sima notant.</TextUnit>
    <TextUnit id="2342" loc="3.755">ille cadit praeceps et calce feritur aselli</TextUnit>
    <TextUnit id="2343" loc="3.756">inclamatque suos auxiliumque rogat,</TextUnit>
    <TextUnit id="2344" loc="3.757">concurrunt satyri turgentiaque ora parentis</TextUnit>
    <TextUnit id="2345" loc="3.758">rident: percusso claudicat ille genu.</TextUnit>
    <TextUnit id="2346" loc="3.759">ridet et ipse deus limumque inducere monstrat;</TextUnit>
    <TextUnit id="2347" loc="3.760">hic paret monitis et linit ora luto.</TextUnit>
    <TextUnit id="2348" loc="3.761">melle pater fruitur, liboque infusa calenti</TextUnit>
    <TextUnit id="2349" loc="3.762">iure repertori candida mella damus,</TextUnit>
    <TextUnit id="2350" loc="3.763">femina cur presset, non est rationis opertae:</TextUnit>
    <TextUnit id="2351" loc="3.764">femineos thyrso concitat ille choros.</TextUnit>
    <TextUnit id="2352" loc="3.765">cur anus hoc faciat, quaeris? vinosior aetas</TextUnit>
    <TextUnit id="2353" loc="3.766">haec est et gravidae munera vitis amat,</TextUnit>
    <TextUnit id="2354" loc="3.767">cur hedera cincta est? hedera est gratissima Baccho:</TextUnit>
    <TextUnit id="2355" loc="3.768">hoc quoque cur ita sit, dicere nulla mora est.</TextUnit>
    <TextUnit id="2356" loc="3.769">Nysiadas nymphas puerum quaerente noverca</TextUnit>
    <TextUnit id="2357" loc="3.770">hanc frondem cunis opposuisse ferunt,</TextUnit>
    <TextUnit id="2358" loc="3.771">restat, ut inveniam, quare toga libera detur</TextUnit>
    <TextUnit id="2359" loc="3.772">Lucifero pueris, candide Bacche, tuo:</TextUnit>
    <TextUnit id="2360" loc="3.773">sive quod ipse puer semper iuvenisque videris,</TextUnit>
    <TextUnit id="2361" loc="3.774">et media est aetas inter utrumque tibi:</TextUnit>
    <TextUnit id="2362" loc="3.775">seu, quia tu pater es, patres sua pignora, natos,</TextUnit>
    <TextUnit id="2363" loc="3.776">commendant curae numinibusque tuis:</TextUnit>
    <TextUnit id="2364" loc="3.777">sive, quod es Liber, vestis quoque libera per te</TextUnit>
    <TextUnit id="2365" loc="3.778">sumitur et vitae liberioris iter:</TextUnit>
    <TextUnit id="2366" loc="3.779">an quia, cum colerent prisci studiosius agros,</TextUnit>
    <TextUnit id="2367" loc="3.780">et faceret patrio rure senator opus,</TextUnit>
    <TextUnit id="2368" loc="3.781">et caperet fasces a curvo consul aratro,</TextUnit>
    <TextUnit id="2369" loc="3.782">nec crimen duras esset habere manus,</TextUnit>
    <TextUnit id="2370" loc="3.783">rusticus ad ludos populus veniebat in urbem</TextUnit>
    <TextUnit id="2371" loc="3.784">(sed dis, non studiis ille dabatur honor:</TextUnit>
    <TextUnit id="2372" loc="3.785">luce sua ludos uvae commentor habebat,</TextUnit>
    <TextUnit id="2373" loc="3.786">quos cum taedifera nunc habet ille dea):</TextUnit>
    <TextUnit id="2374" loc="3.787">ergo ut tironem celebrare frequentia posset,</TextUnit>
    <TextUnit id="2375" loc="3.788">visa dies dandae non aliena togae?</TextUnit>
    <TextUnit id="2376" loc="3.789">mite caput, pater, huc placataque cornua vertas</TextUnit>
    <TextUnit id="2377" loc="3.790">et des ingenio vela secunda meo.</TextUnit>
    <TextUnit id="2378" loc="3.791">Itur ad Argeos (qui sint, sua pagina dicet)</TextUnit>
    <TextUnit id="2379" loc="3.792">hac, si commemini, praetentaque die.</TextUnit>
    <TextUnit id="2380" loc="3.793">stella Lycaoniam vergit declivis ad Arcton</TextUnit>
    <TextUnit id="2381" loc="3.794">Miluus: haec illa nocte videnda venit.</TextUnit>
    <TextUnit id="2382" loc="3.795">quid dederit volucri, si vis cognoscere, caelum:</TextUnit>
    <TextUnit id="2383" loc="3.796">Saturnus regnis a Iove pulsus erat;</TextUnit>
    <TextUnit id="2384" loc="3.797">concitat iratus validos Titanas in arma,</TextUnit>
    <TextUnit id="2385" loc="3.798">quaeque fuit fatis debita, temptat opem.</TextUnit>
    <TextUnit id="2386" loc="3.799">matre satus Terra, monstrum mirabile, taurus</TextUnit>
    <TextUnit id="2387" loc="3.800">parte sui serpens posteriore fuit:</TextUnit>
    <TextUnit id="2388" loc="3.801">hunc triplici muro lucis incluserat atris</TextUnit>
    <TextUnit id="2389" loc="3.802">Parcarum monitu Styx violenta trium,</TextUnit>
    <TextUnit id="2390" loc="3.803">viscera qui tauri flammis adolenda dedisset,</TextUnit>
    <TextUnit id="2391" loc="3.804">sors erat aeternos vincere posse deos.</TextUnit>
    <TextUnit id="2392" loc="3.805">immolat hunc Briareus facta ex adamante securi,</TextUnit>
    <TextUnit id="2393" loc="3.806">et iam iam flammis exta daturus erat:</TextUnit>
    <TextUnit id="2394" loc="3.807">Iuppiter alitibus rapere imperat: attulit illi</TextUnit>
    <TextUnit id="2395" loc="3.808">miluus et meritis venit in astra suis.</TextUnit>
    <TextUnit id="2396" loc="3.809">Una dies media est, et fiunt sacra Minervae,</TextUnit>
    <TextUnit id="2397" loc="3.810">nomina quae iunctis quinque diebus habent,</TextUnit>
    <TextUnit id="2398" loc="3.811">sanguine prima vacat, nec fas concurrere ferro:</TextUnit>
    <TextUnit id="2399" loc="3.812">causa, quod est illa nata Minerva die.</TextUnit>
    <TextUnit id="2400" loc="3.813">altera tresque super strata celebrantur harena:</TextUnit>
    <TextUnit id="2401" loc="3.814">ensibus exertis bellica laeta dea est.</TextUnit>
    <TextUnit id="2402" loc="3.815">Pallada nunc pueri teneraeque orate puellae:</TextUnit>
    <TextUnit id="2403" loc="3.816">qui bene placarit Pallada, doctus erit.</TextUnit>
    <TextUnit id="2404" loc="3.817">Pallade placata lanam mollire puellae</TextUnit>
    <TextUnit id="2405" loc="3.818">discant et plenas exonerare colos.</TextUnit>
    <TextUnit id="2406" loc="3.819">illa etiam stantis radio percurrere telas</TextUnit>
    <TextUnit id="2407" loc="3.820">erudit et rarum pectine denset opus.</TextUnit>
    <TextUnit id="2408" loc="3.821">hanc cole, qui maculas laesis de vestibus aufers,</TextUnit>
    <TextUnit id="2409" loc="3.822">hanc cole, velleribus quisquis aena paras;</TextUnit>
    <TextUnit id="2410" loc="3.823">nec quisquam invita faciet bene vincula plantae</TextUnit>
    <TextUnit id="2411" loc="3.824">Pallade, sit Tychio doctior ille licet;</TextUnit>
    <TextUnit id="2412" loc="3.825">et licet antiquo manibus conlatus Epeo</TextUnit>
    <TextUnit id="2413" loc="3.826">sit prior, irata Pallade manens erit.</TextUnit>
    <TextUnit id="2414" loc="3.827">vos quoque, Phoebea morbos qui pellitis arte,</TextUnit>
    <TextUnit id="2415" loc="3.828">munera de vestris pauca referte deae:</TextUnit>
    <TextUnit id="2416" loc="3.829">nec vos, turba fere censu fraudata, magistri,</TextUnit>
    <TextUnit id="2417" loc="3.830">spernite; discipulos attrahit illa novos:</TextUnit>
    <TextUnit id="2418" loc="3.831">quique moves caelum, tabulamque coloribus uris,</TextUnit>
    <TextUnit id="2419" loc="3.832">quique facis docta mollia saxa manu.</TextUnit>
    <TextUnit id="2420" loc="3.833">mille dea est operum: certe dea carminis illa est;</TextUnit>
    <TextUnit id="2421" loc="3.834">si mereor, studiis adsit amica meis,</TextUnit>
    <TextUnit id="2422" loc="3.835">Caelius ex alto qua mons descendit in aequum,</TextUnit>
    <TextUnit id="2423" loc="3.836">hic, ubi non plana est, sed prope plana via,</TextUnit>
    <TextUnit id="2424" loc="3.837">parva licet videas Captae delubra Minervae,</TextUnit>
    <TextUnit id="2425" loc="3.838">quae dea natali coepit habere suo.</TextUnit>
    <TextUnit id="2426" loc="3.839">nominis in dubio causa est. capitale vocamus</TextUnit>
    <TextUnit id="2427" loc="3.840">ingenium sollers: ingeniosa dea est.</TextUnit>
    <TextUnit id="2428" loc="3.841">an quia de capitis fertur sine matre paterni</TextUnit>
    <TextUnit id="2429" loc="3.842">vertice cum clipeo prosiluisse suo?</TextUnit>
    <TextUnit id="2430" loc="3.843">an quia perdomitis ad nos captiva Faliscis</TextUnit>
    <TextUnit id="2431" loc="3.844">venit? et hoc ipsum littera prisca docet.</TextUnit>
    <TextUnit id="2432" loc="3.845">an quod habet legem, capitis quae pendere poenas</TextUnit>
    <TextUnit id="2433" loc="3.846">ex illo iubeat furta reperta loco?</TextUnit>
    <TextUnit id="2434" loc="3.847">a quacumque trahis ratione vocabula, Pallas,</TextUnit>
    <TextUnit id="2435" loc="3.848">pro ducibus nostris aegida semper habe.</TextUnit>
    <TextUnit id="2436" loc="3.849">Summa dies e quinque tubas lustrare canoras</TextUnit>
    <TextUnit id="2437" loc="3.850">admonet et forti sacrificare deae.</TextUnit>
    <TextUnit id="2438" loc="3.851">nunc potes ad solem sublato dicere voltu</TextUnit>
    <TextUnit id="2439" loc="3.852">"hic here Phrixeae vellera pressit ovis."</TextUnit>
    <TextUnit id="2440" loc="3.853">seminibus tostis sceleratae fraude novercae</TextUnit>
    <TextUnit id="2441" loc="3.854">sustulerat nullas, ut solet, herba comas.</TextUnit>
    <TextUnit id="2442" loc="3.855">mittitur ad tripodas, certa qui sorte reportet,</TextUnit>
    <TextUnit id="2443" loc="3.856">quam sterili terrae Delphicus edat opem.</TextUnit>
    <TextUnit id="2444" loc="3.857">hic quoque corruptus cum semine nuntiat Helles</TextUnit>
    <TextUnit id="2445" loc="3.858">et iuvenis Phrixi funera sorte peti;</TextUnit>
    <TextUnit id="2446" loc="3.859">utque recusantem cives et tempus et Ino</TextUnit>
    <TextUnit id="2447" loc="3.860">compulerunt regem iussa nefanda pati,</TextUnit>
    <TextUnit id="2448" loc="3.861">et soror et Phrixus, velati tempora vittis,</TextUnit>
    <TextUnit id="2449" loc="3.862">stant simul ante aras iunctaque fata gemunt.</TextUnit>
    <TextUnit id="2450" loc="3.863">aspicit hos, ut forte pependerat aethere, mater</TextUnit>
    <TextUnit id="2451" loc="3.864">et ferit attonita pectora nuda manu,</TextUnit>
    <TextUnit id="2452" loc="3.865">inque draconigenam nimbis comitantibus urbem</TextUnit>
    <TextUnit id="2453" loc="3.866">desilit et natos eripit inde suos;</TextUnit>
    <TextUnit id="2454" loc="3.867">utque fugam capiant, aries nitidissimus auro</TextUnit>
    <TextUnit id="2455" loc="3.868">traditur: ille vehit per freta longa duos.</TextUnit>
    <TextUnit id="2456" loc="3.869">icitur infirma cornu tenuisse sinistra</TextUnit>
    <TextUnit id="2457" loc="3.870">femina, cum de se nomina fecit aquae.</TextUnit>
    <TextUnit id="2458" loc="3.871">paene simul periit, dum volt succurrere lapsae</TextUnit>
    <TextUnit id="2459" loc="3.872">frater, et extentas porrigit usque manus,</TextUnit>
    <TextUnit id="2460" loc="3.873">flebat, ut amissa gemini consorte pericli,</TextUnit>
    <TextUnit id="2461" loc="3.874">caeruleo iunctam nescius esse deo.</TextUnit>
    <TextUnit id="2462" loc="3.875">litoribus tactis aries fit sidus, at huius</TextUnit>
    <TextUnit id="2463" loc="3.876">pervenit in Colchas aurea lana domos.</TextUnit>
    <TextUnit id="2464" loc="3.877">Tres ubi Luciferos veniens praerniserit Eos,</TextUnit>
    <TextUnit id="2465" loc="3.878">tempora nocturnis aequa diurna feres.</TextUnit>
    <TextUnit id="2466" loc="3.879">Inde quater pastor saturos ubi clauserit haedos,</TextUnit>
    <TextUnit id="2467" loc="3.880">canuerint herbae rore recente quater,</TextUnit>
    <TextUnit id="2468" loc="3.881">Ianus adorandus cumque hoc Concordia mitis</TextUnit>
    <TextUnit id="2469" loc="3.882">et Romana Salus araque Pacis erit.</TextUnit>
    <TextUnit id="2470" loc="3.883">Luna regit mensis: huius quoque tempora mensis</TextUnit>
    <TextUnit id="2471" loc="3.884">finit Aventino Luna colenda iugo.</TextUnit>
    <TextUnit id="2472" loc="4.1">"Alma, fave," dixi "geminorum mater Amorum!"</TextUnit>
    <TextUnit id="2473" loc="4.2">ad vatem voltus rettulit illa suos:</TextUnit>
    <TextUnit id="2474" loc="4.3">"quid tibi" ait "mecum? certe maiora canebas.</TextUnit>
    <TextUnit id="2475" loc="4.4">num vetus in molli pectore volnus habes?"</TextUnit>
    <TextUnit id="2476" loc="4.5">"scis, dea," respondi "de volnere." risit, et aether</TextUnit>
    <TextUnit id="2477" loc="4.6">protinus ex illa parte serenus erat.</TextUnit>
    <TextUnit id="2478" loc="4.7">"saucius an sanus numquid tua signa reliqui?</TextUnit>
    <TextUnit id="2479" loc="4.8">tu mihi propositum, tu mihi semper opus.</TextUnit>
    <TextUnit id="2480" loc="4.9">quae decuit, primis sine crimine lusimus annis,</TextUnit>
    <TextUnit id="2481" loc="4.10">nunc teritur nostris area maior equis:</TextUnit>
    <TextUnit id="2482" loc="4.11">tempora cum causis annalibus eruta priscis</TextUnit>
    <TextUnit id="2483" loc="4.12">lapsaque sub terras ortaque signa cano.</TextUnit>
    <TextUnit id="2484" loc="4.13">venimus ad quartum, quo tu celeberrima mense:</TextUnit>
    <TextUnit id="2485" loc="4.14">et vatem et mensem scis, Venus, esse tuos."</TextUnit>
    <TextUnit id="2486" loc="4.15">mota Cytheriaca leviter mea tempora myrto</TextUnit>
    <TextUnit id="2487" loc="4.16">contigit et "coeptum perfice" dixit "opus."</TextUnit>
    <TextUnit id="2488" loc="4.17">sensimus, et causae subito patuere dierum:</TextUnit>
    <TextUnit id="2489" loc="4.18">dum licet et spirant flamina, navis eat.</TextUnit>
    <TextUnit id="2490" loc="4.19">Si qua tamen pars te de fastis tangere debet,</TextUnit>
    <TextUnit id="2491" loc="4.20">Caesar, in Aprili, quo tenearis, habes.</TextUnit>
    <TextUnit id="2492" loc="4.21">hic ad te magna descendit imagine mensis</TextUnit>
    <TextUnit id="2493" loc="4.22">et fit adoptiva nobilitate tuus.</TextUnit>
    <TextUnit id="2494" loc="4.23">hoc pater Iliades, cum longum scriberet annum,</TextUnit>
    <TextUnit id="2495" loc="4.24">vidit et auctores rettulit ipse suos:</TextUnit>
    <TextUnit id="2496" loc="4.25">utque fero Marti primam dedit ordine sortem,</TextUnit>
    <TextUnit id="2497" loc="4.26">quod sibi nascenti proxima causa fuit,</TextUnit>
    <TextUnit id="2498" loc="4.27">sic Venerem gradibus multis in gente repertam</TextUnit>
    <TextUnit id="2499" loc="4.28">alterius voluit mensis habere locum;</TextUnit>
    <TextUnit id="2500" loc="4.29">principiumque sui generis revolutaque quaerens</TextUnit>
    <TextUnit id="2501" loc="4.30">saecula cognatos venit adusque deos.</TextUnit>
    <TextUnit id="2502" loc="4.31">Dardanon Electra nesciret Atlantide natum</TextUnit>
    <TextUnit id="2503" loc="4.32">scilicet, Electram concubuisse Iovi?</TextUnit>
    <TextUnit id="2504" loc="4.33">huius Erichthonius: Tros est generatus ab illo:</TextUnit>
    <TextUnit id="2505" loc="4.34">Assaracon creat hic, Assaracusque Capyn.</TextUnit>
    <TextUnit id="2506" loc="4.35">proximus Anchises, cum quo commune parentis</TextUnit>
    <TextUnit id="2507" loc="4.36">non dedignata est nomen habere Venus,</TextUnit>
    <TextUnit id="2508" loc="4.37">hinc satus Aeneas, pietas spectata, per ignes</TextUnit>
    <TextUnit id="2509" loc="4.38">sacra patremque humeris, altera sacra, tulit,</TextUnit>
    <TextUnit id="2510" loc="4.39">venimus ad felix aliquando nomen Iuli,</TextUnit>
    <TextUnit id="2511" loc="4.40">unde domus Teucros Iulia tangit avos.</TextUnit>
    <TextUnit id="2512" loc="4.41">Postumus hinc, qui quod silvis fuit ortus in altis,</TextUnit>
    <TextUnit id="2513" loc="4.42">Silvius in Latia gente vocatus erat.</TextUnit>
    <TextUnit id="2514" loc="4.43">isque, Latine, tibi pater est. subit Alba Latinum:</TextUnit>
    <TextUnit id="2515" loc="4.44">proximus est titulis Epytus, Alba, tuis.</TextUnit>
    <TextUnit id="2516" loc="4.45">ille dedit Capyi recidiva vocabula Troiae</TextUnit>
    <TextUnit id="2517" loc="4.46">et tuus est idem, Calpete, factus avus.</TextUnit>
    <TextUnit id="2518" loc="4.47">cumque patris regnum post hunc Tiberinus haberet,</TextUnit>
    <TextUnit id="2519" loc="4.48">dicitur in Tuscae gurgite mersus aquae.</TextUnit>
    <TextUnit id="2520" loc="4.49">iam tamen Agrippan natum Remulumque nepotem</TextUnit>
    <TextUnit id="2521" loc="4.50">viderat: in Remulum fulmina missa ferunt,</TextUnit>
    <TextUnit id="2522" loc="4.51">venit Aventinus post hos, locus unde vocatur,</TextUnit>
    <TextUnit id="2523" loc="4.52">mons quoque, post illum tradita regna Procae.</TextUnit>
    <TextUnit id="2524" loc="4.53">quem sequitur duri Numitor germanus Amuli.</TextUnit>
    <TextUnit id="2525" loc="4.54">Ilia cum Lauso de Numitore sati.</TextUnit>
    <TextUnit id="2526" loc="4.55">ense cadit patruo Lausus: placet Ilia Marti</TextUnit>
    <TextUnit id="2527" loc="4.56">teque parit, gemino iuncte Quirine Remo.</TextUnit>
    <TextUnit id="2528" loc="4.57">ille suos semper Venerem Martemque parentes</TextUnit>
    <TextUnit id="2529" loc="4.58">dixit et emeruit vocis habere fidem;</TextUnit>
    <TextUnit id="2530" loc="4.59">neve secuturi possent nescire nepotes,</TextUnit>
    <TextUnit id="2531" loc="4.60">tempora dis generis continuata dedit,</TextUnit>
    <TextUnit id="2532" loc="4.61">sed Veneris mensem Graio sermone notatum</TextUnit>
    <TextUnit id="2533" loc="4.62">auguror: a spumis est dea dicta maris,</TextUnit>
    <TextUnit id="2534" loc="4.63">nec tibi sit mirum Graeco rem nomine dici;</TextUnit>
    <TextUnit id="2535" loc="4.64">Itala nam tellus Graecia maior erat.</TextUnit>
    <TextUnit id="2536" loc="4.65">venerat Evander plena cum classe suorum:</TextUnit>
    <TextUnit id="2537" loc="4.66">venerat Alcides, Graius uterque genus</TextUnit>
    <TextUnit id="2538" loc="4.67">(hospes Aventinis armentum pavit in herbis</TextUnit>
    <TextUnit id="2539" loc="4.68">claviger, et tanto est Albula pota deo):</TextUnit>
    <TextUnit id="2540" loc="4.69">dux quoque Neritius; testes Laestrygones extant</TextUnit>
    <TextUnit id="2541" loc="4.70">et quod adhuc Circes nomina litus habet,</TextUnit>
    <TextUnit id="2542" loc="4.71">et iam Telegoni, iam moenia Tiburis udi</TextUnit>
    <TextUnit id="2543" loc="4.72">stabant, Argolicae quod posuere manus,</TextUnit>
    <TextUnit id="2544" loc="4.73">venerat Atridae fatis agitatus Halesus,</TextUnit>
    <TextUnit id="2545" loc="4.74">a quo se dictam terra Falisca putat.</TextUnit>
    <TextUnit id="2546" loc="4.75">adice Troianae suasorem Antenora pacis</TextUnit>
    <TextUnit id="2547" loc="4.76">et generum Oeniden, Apule Daune, tuum.</TextUnit>
    <TextUnit id="2548" loc="4.77">serus ab Iliacis et post Antenora flammis</TextUnit>
    <TextUnit id="2549" loc="4.78">attulit Aeneas in loca nostra deos.</TextUnit>
    <TextUnit id="2550" loc="4.79">huius erat Solymus Phrygia comes unus ab Ida,</TextUnit>
    <TextUnit id="2551" loc="4.80">a quo Sulmonis moenia nomen habent,</TextUnit>
    <TextUnit id="2552" loc="4.81">Sulmonis gelidi, patriae, Germanice, nostrae.</TextUnit>
    <TextUnit id="2553" loc="4.82">me miserum, Scythico quam procul illa solo est!</TextUnit>
    <TextUnit id="2554" loc="4.83">ergo ego tam longe - sed subprime, Musa, querellas!</TextUnit>
    <TextUnit id="2555" loc="4.84">non tibi sunt maesta sacra canenda lyra.</TextUnit>
    <TextUnit id="2556" loc="4.85">quo non livor adit? sunt qui tibi mensis honorem</TextUnit>
    <TextUnit id="2557" loc="4.86">eripuisse velint invideantque, Venus,</TextUnit>
    <TextUnit id="2558" loc="4.87">nam quia ver aperit tunc omnia, densaque cedit</TextUnit>
    <TextUnit id="2559" loc="4.88">frigoris asperitas, fetaque terra patet,</TextUnit>
    <TextUnit id="2560" loc="4.89">Aprilem memorant ab aperto tempore dictum,</TextUnit>
    <TextUnit id="2561" loc="4.90">quem Venus iniecta vindicat alma manu.</TextUnit>
    <TextUnit id="2562" loc="4.91">illa quidem totum dignissima temperat orbem;</TextUnit>
    <TextUnit id="2563" loc="4.92">illa tenet nullo regna minora deo,</TextUnit>
    <TextUnit id="2564" loc="4.93">iuraque dat caelo, terrae, natalibus undis,</TextUnit>
    <TextUnit id="2565" loc="4.94">perque suos initus continet omne genus.</TextUnit>
    <TextUnit id="2566" loc="4.95">illa deos omnes (longum est numerare) creavit:</TextUnit>
    <TextUnit id="2567" loc="4.96">illa satis causas arboribusque dedit:</TextUnit>
    <TextUnit id="2568" loc="4.97">illa rudes animos hominum contraxit in unum</TextUnit>
    <TextUnit id="2569" loc="4.98">et docuit iungi cum pare quemque sua.</TextUnit>
    <TextUnit id="2570" loc="4.99">quid genus omne creat volucrum, nisi blanda voluptas?</TextUnit>
    <TextUnit id="2571" loc="4.100">nec coeant pecudes, si levis absit amor.</TextUnit>
    <TextUnit id="2572" loc="4.101">cum mare trux aries cornu decertat; at idem</TextUnit>
    <TextUnit id="2573" loc="4.102">frontem dilectae laedere parcit ovis.</TextUnit>
    <TextUnit id="2574" loc="4.103">deposita sequitur taurus feritate iuvencam,</TextUnit>
    <TextUnit id="2575" loc="4.104">quem toti saltus, quem nemus omne tremit.</TextUnit>
    <TextUnit id="2576" loc="4.105">vis eadem, lato quodcumque sub aequore vivit,</TextUnit>
    <TextUnit id="2577" loc="4.106">servat et innumeris piscibus implet aquas.</TextUnit>
    <TextUnit id="2578" loc="4.107">prima feros habitus homini detraxit: ab illa</TextUnit>
    <TextUnit id="2579" loc="4.108">venerunt cultus mundaque cura sui.</TextUnit>
    <TextUnit id="2580" loc="4.109">primus amans carmen vigilatum nocte negata</TextUnit>
    <TextUnit id="2581" loc="4.110">dicitur ad clausas concinuisse fores,</TextUnit>
    <TextUnit id="2582" loc="4.111">eloquiumque fuit duram exorare puellam,</TextUnit>
    <TextUnit id="2583" loc="4.112">proque sua causa quisque disertus erat.</TextUnit>
    <TextUnit id="2584" loc="4.113">mille per hanc artes motae; studioque placendi</TextUnit>
    <TextUnit id="2585" loc="4.114">quae latuere prius, multa reperta ferunt.</TextUnit>
    <TextUnit id="2586" loc="4.115">hanc quisquam titulo mensis spoliare secundi</TextUnit>
    <TextUnit id="2587" loc="4.116">audeat? a nobis sit furor iste procul,</TextUnit>
    <TextUnit id="2588" loc="4.117">quid, quod ubique potens templisque frequentibus aucta,</TextUnit>
    <TextUnit id="2589" loc="4.118">urbe tamen nostra ius dea maius habet?</TextUnit>
    <TextUnit id="2590" loc="4.119">pro Troia, Romane, tua Venus arma ferebat,</TextUnit>
    <TextUnit id="2591" loc="4.120">cum gemuit teneram cuspide laesa manum:</TextUnit>
    <TextUnit id="2592" loc="4.121">caelestesque duas Troiano iudice vicit</TextUnit>
    <TextUnit id="2593" loc="4.122">(a! nolim victas hoc meminisse deas!),</TextUnit>
    <TextUnit id="2594" loc="4.123">Assaracique nurus dicta est, ut scilicet olim</TextUnit>
    <TextUnit id="2595" loc="4.124">magnus Iuleos Caesar haberet avos.</TextUnit>
    <TextUnit id="2596" loc="4.125">nec Veneri tempus quam ver erat aptius ullum i</TextUnit>
    <TextUnit id="2597" loc="4.126">vere nitent terrae, vere remissus ager,</TextUnit>
    <TextUnit id="2598" loc="4.127">nunc herbae rupta tellure cacumina tollunt,</TextUnit>
    <TextUnit id="2599" loc="4.128">nunc tumido gemmas cortice palmes agit.</TextUnit>
    <TextUnit id="2600" loc="4.129">et formosa Venus formoso tempore digna est,</TextUnit>
    <TextUnit id="2601" loc="4.130">utque solet, Marti continuata suo est:</TextUnit>
    <TextUnit id="2602" loc="4.131">vere monet curvas materna per aequora puppes</TextUnit>
    <TextUnit id="2603" loc="4.132">ire nec hibernas iam timuisse minas.</TextUnit>
    <TextUnit id="2604" loc="4.133">Rite deam colitis Latiae matresque nurusque</TextUnit>
    <TextUnit id="2605" loc="4.134">et vos, quis vittae longaque vestis abest.</TextUnit>
    <TextUnit id="2606" loc="4.135">aurea marmoreo redimicula demite collo,</TextUnit>
    <TextUnit id="2607" loc="4.136">demite divitias: tota lavanda dea est.</TextUnit>
    <TextUnit id="2608" loc="4.137">aurea siccato redimicula reddite collo:</TextUnit>
    <TextUnit id="2609" loc="4.138">nunc alii flores, nunc nova danda rosa est.</TextUnit>
    <TextUnit id="2610" loc="4.139">vos quoque sub viridi myrto iubet ipsa lavari:</TextUnit>
    <TextUnit id="2611" loc="4.140">causaque, cur iubeat (discite!), certa subest</TextUnit>
    <TextUnit id="2612" loc="4.141">litore siccabat rorantes nuda capillos:</TextUnit>
    <TextUnit id="2613" loc="4.142">viderunt satyri, turba proterva, deam.</TextUnit>
    <TextUnit id="2614" loc="4.143">sensit et opposita texit sua corpora myrto:</TextUnit>
    <TextUnit id="2615" loc="4.144">tuta fuit facto vosque referre iubet.</TextUnit>
    <TextUnit id="2616" loc="4.145">discite nunc, quare Fortunae tura Virili</TextUnit>
    <TextUnit id="2617" loc="4.146">detis eo, calida qui locus umet aqua.</TextUnit>
    <TextUnit id="2618" loc="4.147">accipit ille locus posito velamine cunctas</TextUnit>
    <TextUnit id="2619" loc="4.148">et vitium nudi corporis omne videt;</TextUnit>
    <TextUnit id="2620" loc="4.149">ut tegat hoc celetque viros, Fortuna Virilis</TextUnit>
    <TextUnit id="2621" loc="4.150">praestat et hoc parvo ture rogata facit,</TextUnit>
    <TextUnit id="2622" loc="4.151">nec pigeat tritum niveo cum lacte papaver</TextUnit>
    <TextUnit id="2623" loc="4.152">sumere et expressis mella liquata favis;</TextUnit>
    <TextUnit id="2624" loc="4.153">cum primum cupido Venus est deducta marito,</TextUnit>
    <TextUnit id="2625" loc="4.154">hoc bibit: ex illo tempore nupta fuit.</TextUnit>
    <TextUnit id="2626" loc="4.155">supplicibus verbis illam placate: sub illa</TextUnit>
    <TextUnit id="2627" loc="4.156">et forma et mores et bona fama manet.</TextUnit>
    <TextUnit id="2628" loc="4.157">Roma pudicitia proavorum tempore lapsa est:</TextUnit>
    <TextUnit id="2629" loc="4.158">Cymaeam, veteres, consuluistis anum.</TextUnit>
    <TextUnit id="2630" loc="4.159">templa iubet fieri Veneri, quibus ordine factis</TextUnit>
    <TextUnit id="2631" loc="4.160">inde Venus verso nomina corde tenet.</TextUnit>
    <TextUnit id="2632" loc="4.161">semper ad Aeneadas placido, pulcherrima, voltu</TextUnit>
    <TextUnit id="2633" loc="4.162">respice totque tuas, diva, tuere nurus.</TextUnit>
    <TextUnit id="2634" loc="4.163">dum loquor, elatae metuendus acumine caudae</TextUnit>
    <TextUnit id="2635" loc="4.164">Scorpios in viridis praecipitatur aquas.</TextUnit>
    <TextUnit id="2636" loc="4.165">Nox ubi transierit, caelumque rubescere primo</TextUnit>
    <TextUnit id="2637" loc="4.166">coeperit, et tactae rore querentur aves,</TextUnit>
    <TextUnit id="2638" loc="4.167">semiustamque facem vigilata nocte viator</TextUnit>
    <TextUnit id="2639" loc="4.168">ponet, et ad solitum rusticus ibit opus,</TextUnit>
    <TextUnit id="2640" loc="4.169">Pleiades incipient humeros relevare paternos,</TextUnit>
    <TextUnit id="2641" loc="4.170">quae septem dici, sex tamen esse solent:</TextUnit>
    <TextUnit id="2642" loc="4.171">seu quod in amplexum sex hinc venere deorum.</TextUnit>
    <TextUnit id="2643" loc="4.172">(nam Steropen Marti concubuisse ferunt,</TextUnit>
    <TextUnit id="2644" loc="4.173">Neptuno Alcyonen et te, formosa Celaeno,</TextUnit>
    <TextUnit id="2645" loc="4.174">Maian et Electram Taygetemque Iovi),</TextUnit>
    <TextUnit id="2646" loc="4.175">septima mortali Merope tibi, Sisyphe, nupsit;</TextUnit>
    <TextUnit id="2647" loc="4.176">paenitet, et facti sola pudore latet:</TextUnit>
    <TextUnit id="2648" loc="4.177">sive quod Electra Troiae spectare ruinas</TextUnit>
    <TextUnit id="2649" loc="4.178">non tulit, ante oculos opposuitque manum.</TextUnit>
    <TextUnit id="2650" loc="4.179">Ter sine perpetuo caelum versetur in axe,</TextUnit>
    <TextUnit id="2651" loc="4.180">ter iungat Titan terque resolvat equos,</TextUnit>
    <TextUnit id="2652" loc="4.181">protinus inflexo Berecyntia tibia cornu</TextUnit>
    <TextUnit id="2653" loc="4.182">flabit, et Idaeae festa parentis erunt.</TextUnit>
    <TextUnit id="2654" loc="4.183">ibunt semimares et inania tympana tundent,</TextUnit>
    <TextUnit id="2655" loc="4.184">aeraque tinnitus aere repulsa dabunt:</TextUnit>
    <TextUnit id="2656" loc="4.185">ipsa sedens molli comitum cervice feretur</TextUnit>
    <TextUnit id="2657" loc="4.186">urbis per medias exululata vias.</TextUnit>
    <TextUnit id="2658" loc="4.187">scaena sonat, ludi que vocant, spectate, Quirites,</TextUnit>
    <TextUnit id="2659" loc="4.188">et fora Marte suo litigiosa vacent,</TextUnit>
    <TextUnit id="2660" loc="4.189">quaerere multa libet, sed me sonus aeris acuti</TextUnit>
    <TextUnit id="2661" loc="4.190">terret et horrendo lotos adunca sono.</TextUnit>
    <TextUnit id="2662" loc="4.191">"da, dea, quem sciter." doctas Cybeleia neptes</TextUnit>
    <TextUnit id="2663" loc="4.192">vidit et has curae iussit adesse meae.</TextUnit>
    <TextUnit id="2664" loc="4.193">"pandite, mandati memores, Heliconis alumnae,</TextUnit>
    <TextUnit id="2665" loc="4.194">gaudeat assiduo cur dea Magna sono."</TextUnit>
    <TextUnit id="2666" loc="4.195">sic ego, sic Erato (mensis Cythereius illi</TextUnit>
    <TextUnit id="2667" loc="4.196">cessit, quod teneri nomen amoris habet):</TextUnit>
    <TextUnit id="2668" loc="4.197">"reddita Saturno sors haec erat, "optime regum,</TextUnit>
    <TextUnit id="2669" loc="4.198">a nato sceptris excutiere tuis."</TextUnit>
    <TextUnit id="2670" loc="4.199">ille suam metuens, ut quaeque erat edita, prolem</TextUnit>
    <TextUnit id="2671" loc="4.200">devorat, immersam visceribusque tenet.</TextUnit>
    <TextUnit id="2672" loc="4.201">saepe Rhea questa est, totiens fecunda nec umquam</TextUnit>
    <TextUnit id="2673" loc="4.202">mater, et indoluit fertilitate sua.</TextUnit>
    <TextUnit id="2674" loc="4.203">Iuppiter ortus erat (pro magno teste vetustas</TextUnit>
    <TextUnit id="2675" loc="4.204">creditur; acceptam parce movere fidem):</TextUnit>
    <TextUnit id="2676" loc="4.205">veste latens saxum caelesti gutture sedit:</TextUnit>
    <TextUnit id="2677" loc="4.206">sic genitor fatis decipiendus erat.</TextUnit>
    <TextUnit id="2678" loc="4.207">ardua iamdudum resonat tinnitibus Ide,</TextUnit>
    <TextUnit id="2679" loc="4.208">tutus ut infanti vagiat ore puer.</TextUnit>
    <TextUnit id="2680" loc="4.209">pars clipeos rudibus, galeas pars tundit inanes:</TextUnit>
    <TextUnit id="2681" loc="4.210">hoc Curetes habent, hoc Corybantes opus.</TextUnit>
    <TextUnit id="2682" loc="4.211">res latuit, priscique manent imitamina facti;</TextUnit>
    <TextUnit id="2683" loc="4.212">aera deae comites raucaque terga movent,</TextUnit>
    <TextUnit id="2684" loc="4.213">cymbala pro galeis, pro scutis tympana pulsant;</TextUnit>
    <TextUnit id="2685" loc="4.214">tibia dat Phrygios, ut dedit ante, modos."</TextUnit>
    <TextUnit id="2686" loc="4.215">desierat. coepi: "cur huic genus acre leonum</TextUnit>
    <TextUnit id="2687" loc="4.216">praebent insolitas ad iuga curva iubas?"</TextUnit>
    <TextUnit id="2688" loc="4.217">desieram. coepit: "feritas mollita per illam</TextUnit>
    <TextUnit id="2689" loc="4.218">creditur; id curru testificata suo est."</TextUnit>
    <TextUnit id="2690" loc="4.219">"at cur turrifera caput est onerata corona?</TextUnit>
    <TextUnit id="2691" loc="4.220">an primis turres urbibus illa dedit?"</TextUnit>
    <TextUnit id="2692" loc="4.221">annuit. "unde venit" dixi "sua membra secandi</TextUnit>
    <TextUnit id="2693" loc="4.222">impetus?" ut tacui, Pieris orsa loqui:</TextUnit>
    <TextUnit id="2694" loc="4.223">"Phryx puer in silvis, facie spectabilis, Attis</TextUnit>
    <TextUnit id="2695" loc="4.224">turrigeram casto vinxit amore deam.</TextUnit>
    <TextUnit id="2696" loc="4.225">hunc sibi servari voluit, sua templa tueri,</TextUnit>
    <TextUnit id="2697" loc="4.226">et dixit "semper fac puer esse velis."</TextUnit>
    <TextUnit id="2698" loc="4.227">ille fidem iussis dedit et "si mentiar," inquit</TextUnit>
    <TextUnit id="2699" loc="4.228">"ultima, qua fallam, sit Venus illa mihi."</TextUnit>
    <TextUnit id="2700" loc="4.229">fallit et in nympha Sagaritide desinit esse</TextUnit>
    <TextUnit id="2701" loc="4.230">quod fuit: hinc poenas exigit ira deae.</TextUnit>
    <TextUnit id="2702" loc="4.231">Naida volneribus succidit in arbore factis,</TextUnit>
    <TextUnit id="2703" loc="4.232">illa perit: fatum Naidos arbor erat.</TextUnit>
    <TextUnit id="2704" loc="4.233">hic furit et credens thalami procumbere tectum</TextUnit>
    <TextUnit id="2705" loc="4.234">effugit et cursu Dindyma summa petit</TextUnit>
    <TextUnit id="2706" loc="4.235">et modo "tolle faces!" "remove" modo "verbera!" clamat;</TextUnit>
    <TextUnit id="2707" loc="4.236">saepe Palaestinas iurat adesse deas.</TextUnit>
    <TextUnit id="2708" loc="4.237">ille etiam saxo corpus laniavit acuto,</TextUnit>
    <TextUnit id="2709" loc="4.238">longaque in immundo pulvere tracta coma est,</TextUnit>
    <TextUnit id="2710" loc="4.239">voxque fuit "merui! meritas do sanguine poenas.</TextUnit>
    <TextUnit id="2711" loc="4.240">a! pereant partes, quae nocuere mihi!</TextUnit>
    <TextUnit id="2712" loc="4.241">a! pereant" dicebat adhuc, onus inguinis aufert,</TextUnit>
    <TextUnit id="2713" loc="4.242">nullaque sunt subito signa relicta viri.</TextUnit>
    <TextUnit id="2714" loc="4.243">venit in exemplum furor hic, mollesque ministri</TextUnit>
    <TextUnit id="2715" loc="4.244">caedunt iactatis vilia membra comis."</TextUnit>
    <TextUnit id="2716" loc="4.245">talibus Aoniae facunda voce Camenae</TextUnit>
    <TextUnit id="2717" loc="4.246">reddita quaesiti causa furoris erat.</TextUnit>
    <TextUnit id="2718" loc="4.247">"hoc quoque, dux operis, moneas, precor, unde petita</TextUnit>
    <TextUnit id="2719" loc="4.248">venerit, an nostra semper in urbe fuit?"</TextUnit>
    <TextUnit id="2720" loc="4.249">"Dindymon et Cybelen et amoenam fontibus Iden</TextUnit>
    <TextUnit id="2721" loc="4.250">semper et Iliacas Mater amavit opes:</TextUnit>
    <TextUnit id="2722" loc="4.251">cum Troiam Aeneas Italos portaret in agros,</TextUnit>
    <TextUnit id="2723" loc="4.252">est dea sacriferas paene secuta rates,</TextUnit>
    <TextUnit id="2724" loc="4.253">sed nondum fatis Latio sua numina posci</TextUnit>
    <TextUnit id="2725" loc="4.254">senserat, adsuetis substiteratque locis.</TextUnit>
    <TextUnit id="2726" loc="4.255">post, ut Roma potens opibus iam saecula quinque</TextUnit>
    <TextUnit id="2727" loc="4.256">vidit et edomito sustulit orbe caput,</TextUnit>
    <TextUnit id="2728" loc="4.257">carminis Euboici fatalia verba sacerdos</TextUnit>
    <TextUnit id="2729" loc="4.258">inspicit; inspectum tale fuisse ferunt:</TextUnit>
    <TextUnit id="2730" loc="4.259">"mater abest: matrem iubeo, Romane, requiras.</TextUnit>
    <TextUnit id="2731" loc="4.260">cum veniet, casta est accipienda manu.</TextUnit>
    <TextUnit id="2732" loc="4.261">"obscurae sortis patres ambagibus errant,</TextUnit>
    <TextUnit id="2733" loc="4.262">quaeve parens absit, quove petenda loco.</TextUnit>
    <TextUnit id="2734" loc="4.263">consulitur Paean," divum "que arcessite Matrem,"</TextUnit>
    <TextUnit id="2735" loc="4.264">inquit "in Idaeo est invenienda iugo."</TextUnit>
    <TextUnit id="2736" loc="4.265">mittuntur proceres. Phrygiae tunc sceptra tenebat</TextUnit>
    <TextUnit id="2737" loc="4.266">Attalus: Ausoniis rem negat ille viris,</TextUnit>
    <TextUnit id="2738" loc="4.267">mira canam, longo tremuit cum murmure tellus,</TextUnit>
    <TextUnit id="2739" loc="4.268">et sic est adytis diva locuta suis:</TextUnit>
    <TextUnit id="2740" loc="4.269">ipsa peti volui, nec sit mora, mitte volentem.</TextUnit>
    <TextUnit id="2741" loc="4.270">dignus Roma locus, quo deus omnis eat."</TextUnit>
    <TextUnit id="2742" loc="4.271">ille soni terrore pavens "proficiscere," dixit</TextUnit>
    <TextUnit id="2743" loc="4.272">"nostra eris: in Phrygios Roma refertur avos."</TextUnit>
    <TextUnit id="2744" loc="4.273">protinus innumerae caedunt pineta secures</TextUnit>
    <TextUnit id="2745" loc="4.274">illa, quibus fugiens Phryx pius usus erat:</TextUnit>
    <TextUnit id="2746" loc="4.275">mille manus coeunt, et picta coloribus ustis</TextUnit>
    <TextUnit id="2747" loc="4.276">caelestum Matrem concava puppis habet,</TextUnit>
    <TextUnit id="2748" loc="4.277">illa sui per aquas fertur tutissima nati</TextUnit>
    <TextUnit id="2749" loc="4.278">longaque Phrixeae stagna sororis adit</TextUnit>
    <TextUnit id="2750" loc="4.279">Rhoeteumque rapax Sigeaque litora transit</TextUnit>
    <TextUnit id="2751" loc="4.280">et Tenedum et veteres Eetionis opes.</TextUnit>
    <TextUnit id="2752" loc="4.281">Cyclades excipiunt, Lesbo post terga relicta,</TextUnit>
    <TextUnit id="2753" loc="4.282">quaeque Carysteis frangitur unda vadis.</TextUnit>
    <TextUnit id="2754" loc="4.283">transit et Icarium, lapsas ubi perdidit alas</TextUnit>
    <TextUnit id="2755" loc="4.284">Icarus et vastae nomina fecit aquae.</TextUnit>
    <TextUnit id="2756" loc="4.285">tum laeva Creten, dextra Pelopeidas undas</TextUnit>
    <TextUnit id="2757" loc="4.286">deserit et Veneris sacra Cythera petit,</TextUnit>
    <TextUnit id="2758" loc="4.287">hinc mare Trinacrium, candens ubi tinguere ferrum</TextUnit>
    <TextUnit id="2759" loc="4.288">Brontes et Steropes Acmonidesque solent,</TextUnit>
    <TextUnit id="2760" loc="4.289">aequoraque Afra legit Sardoaque regna sinistris</TextUnit>
    <TextUnit id="2761" loc="4.290">respicit a remis Ausoniamque tenet.</TextUnit>
    <TextUnit id="2762" loc="4.291">Ostia contigerat, qua se Tiberinus in altum</TextUnit>
    <TextUnit id="2763" loc="4.292">dividit et campo liberiore natat:</TextUnit>
    <TextUnit id="2764" loc="4.293">omnis eques mixtaque gravis cum plebe senatus</TextUnit>
    <TextUnit id="2765" loc="4.294">obvius ad Tusci fluminis ora venit.</TextUnit>
    <TextUnit id="2766" loc="4.295">procedunt pariter matres nataeque nurusque</TextUnit>
    <TextUnit id="2767" loc="4.296">quaeque colunt sanctos virginitate focos,</TextUnit>
    <TextUnit id="2768" loc="4.297">sedula fune viri contento brachia lassant:</TextUnit>
    <TextUnit id="2769" loc="4.298">vix subit adversas hospita navis aquas,</TextUnit>
    <TextUnit id="2770" loc="4.299">sicca diu fuerat tellus, sitis usserat herbas:</TextUnit>
    <TextUnit id="2771" loc="4.300">sedit limoso pressa carina vado.</TextUnit>
    <TextUnit id="2772" loc="4.301">quisquis adest operi, plus quam pro parte laborat,</TextUnit>
    <TextUnit id="2773" loc="4.302">adiuvat et fortis voce sonante manus,</TextUnit>
    <TextUnit id="2774" loc="4.303">illa velut medio stabilis sedet insula ponto:</TextUnit>
    <TextUnit id="2775" loc="4.304">attoniti monstro stantque paventque viri.</TextUnit>
    <TextUnit id="2776" loc="4.305">Claudia Quinta genus Clauso referebat ab alto,</TextUnit>
    <TextUnit id="2777" loc="4.306">nec facies impar nobilitate fuit:</TextUnit>
    <TextUnit id="2778" loc="4.307">casta quidem, sed non et credita: rumor iniquus</TextUnit>
    <TextUnit id="2779" loc="4.308">laeserat, et falsi criminis acta rea est;</TextUnit>
    <TextUnit id="2780" loc="4.309">cultus et ornatis varie prodisse capillis</TextUnit>
    <TextUnit id="2781" loc="4.310">obfuit, ad rigidos promptaque lingua senes,</TextUnit>
    <TextUnit id="2782" loc="4.311">conscia mens recti famae mendacia risit,</TextUnit>
    <TextUnit id="2783" loc="4.312">sed nos in vitium credula turba sumus,</TextUnit>
    <TextUnit id="2784" loc="4.313">haec ubi castarum processit ab agmine matrum</TextUnit>
    <TextUnit id="2785" loc="4.314">et manibus puram fluminis hausit aquam,</TextUnit>
    <TextUnit id="2786" loc="4.315">ter caput inrorat, ter tollit in aethera palmas</TextUnit>
    <TextUnit id="2787" loc="4.316">(quicumque aspiciunt, mente carere putant)</TextUnit>
    <TextUnit id="2788" loc="4.317">summissoque genu voltus in imagine divae</TextUnit>
    <TextUnit id="2789" loc="4.318">figit et hos edit crine iacente sonos:</TextUnit>
    <TextUnit id="2790" loc="4.319">"supplicis, alma, tuae, genetrix fecunda deorum,</TextUnit>
    <TextUnit id="2791" loc="4.320">accipe sub certa condicione preces.</TextUnit>
    <TextUnit id="2792" loc="4.321">casta negor. si tu damnas, meruisse fatebor;</TextUnit>
    <TextUnit id="2793" loc="4.322">morte luam poenas iudice victa dea.</TextUnit>
    <TextUnit id="2794" loc="4.323">sed si crimen abest, tu nostrae pignora vitae</TextUnit>
    <TextUnit id="2795" loc="4.324">re dabis et castas casta sequere manus."</TextUnit>
    <TextUnit id="2796" loc="4.325">dixit et exiguo funem conamine traxit</TextUnit>
    <TextUnit id="2797" loc="4.326">(mira, sed et scaena testificata loquar):</TextUnit>
    <TextUnit id="2798" loc="4.327">mota dea est sequiturque ducem laudatque sequendo:</TextUnit>
    <TextUnit id="2799" loc="4.328">index laetitiae fertur ad astra sonus,</TextUnit>
    <TextUnit id="2800" loc="4.329">fluminis ad flexum veniunt (Tiberina priores</TextUnit>
    <TextUnit id="2801" loc="4.330">atria dixerunt), unde sinister abit.</TextUnit>
    <TextUnit id="2802" loc="4.331">nox aderat: querno religant in stipite funem</TextUnit>
    <TextUnit id="2803" loc="4.332">dantque levi somno corpora functa cibo.</TextUnit>
    <TextUnit id="2804" loc="4.333">lux aderat: querno solvunt a stipite funem;</TextUnit>
    <TextUnit id="2805" loc="4.334">ante tamen posito tura dedere foco,</TextUnit>
    <TextUnit id="2806" loc="4.335">ante coronarunt puppem et sine labe iuvencam</TextUnit>
    <TextUnit id="2807" loc="4.336">mactarunt operum coniugiique rudem,</TextUnit>
    <TextUnit id="2808" loc="4.337">est locus, in Tiberim qua lubricus influit Almo</TextUnit>
    <TextUnit id="2809" loc="4.338">et nomen magno perdit in amne minor:</TextUnit>
    <TextUnit id="2810" loc="4.339">illic purpurea canus cum veste sacerdos</TextUnit>
    <TextUnit id="2811" loc="4.340">Almonis dominam sacraque lavit aquis,</TextUnit>
    <TextUnit id="2812" loc="4.341">exululant comites, furiosaque tibia flatur,</TextUnit>
    <TextUnit id="2813" loc="4.342">et feriunt molles taurea terga manus.</TextUnit>
    <TextUnit id="2814" loc="4.343">Claudia praecedit laeto celeberrima voltu,</TextUnit>
    <TextUnit id="2815" loc="4.344">credita vix tandem teste pudica dea;</TextUnit>
    <TextUnit id="2816" loc="4.345">ipsa sedens plaustro porta est invecta Capena:</TextUnit>
    <TextUnit id="2817" loc="4.346">sparguntur iunctae flore recente boves.</TextUnit>
    <TextUnit id="2818" loc="4.347">Nasica accepit, templi non perstitit auctor:</TextUnit>
    <TextUnit id="2819" loc="4.348">Augustus nunc est, ante Metellus erat."</TextUnit>
    <TextUnit id="2820" loc="4.349">substitit hic Erato, mora fit; sic cetera quaero:</TextUnit>
    <TextUnit id="2821" loc="4.350">"dic," inquam "parva cur stipe quaerat opes."</TextUnit>
    <TextUnit id="2822" loc="4.351">"contulit aes populus, de quo delubra Metellus</TextUnit>
    <TextUnit id="2823" loc="4.352">fecit," ait "dandae mos stipis inde manet."</TextUnit>
    <TextUnit id="2824" loc="4.353">cur vicibus factis ineant convivia, quaero,</TextUnit>
    <TextUnit id="2825" loc="4.354">tunc magis, indictas concelebrentque dapes</TextUnit>
    <TextUnit id="2826" loc="4.355">"quod bene mutant sedem Berecyntia," dixit</TextUnit>
    <TextUnit id="2827" loc="4.356">"captant mutatis sedibus omen idem."</TextUnit>
    <TextUnit id="2828" loc="4.357">institeram, quare primi Megalesia ludi</TextUnit>
    <TextUnit id="2829" loc="4.358">urbe forent nostra, cum dea (sensit enim)</TextUnit>
    <TextUnit id="2830" loc="4.359">"illa deos" inquit "peperit, cessere parenti,</TextUnit>
    <TextUnit id="2831" loc="4.360">principiumque dati Mater honoris habet."</TextUnit>
    <TextUnit id="2832" loc="4.361">"cur igitur Gallos, qui se excidere, vocamus,</TextUnit>
    <TextUnit id="2833" loc="4.362">cum tanto a Phrygia Gallica distet humus?"</TextUnit>
    <TextUnit id="2834" loc="4.363">"inter" ait "viridem Cybelen altasque Celaenas</TextUnit>
    <TextUnit id="2835" loc="4.364">amnis it insana, nomine Gallus, aqua.</TextUnit>
    <TextUnit id="2836" loc="4.365">qui bibit inde, furit: procul hinc discedite, quis est</TextUnit>
    <TextUnit id="2837" loc="4.366">cura bonae mentis: qui bibit inde, furit.",</TextUnit>
    <TextUnit id="2838" loc="4.367">"non pudet herbosum" dixi "posuisse moretum</TextUnit>
    <TextUnit id="2839" loc="4.368">in dominae mensis, an sua causa subest?"</TextUnit>
    <TextUnit id="2840" loc="4.369">"lacte mero veteres usi narrantur et herbis,</TextUnit>
    <TextUnit id="2841" loc="4.370">sponte sua si quas terra ferebat" ait.</TextUnit>
    <TextUnit id="2842" loc="4.371">"candidus elisae miscetur caseus herbae,</TextUnit>
    <TextUnit id="2843" loc="4.372">cognoscat priscos ut dea prisca cibos."</TextUnit>
    <TextUnit id="2844" loc="4.373">Postera cum caelo motis Pallantias astris</TextUnit>
    <TextUnit id="2845" loc="4.374">fulserit, et niveos Luna levarit equos,</TextUnit>
    <TextUnit id="2846" loc="4.375">qui dicet "quondam sacrata est colle Quirini</TextUnit>
    <TextUnit id="2847" loc="4.376">hac Fortuna die Publica," verus erit.</TextUnit>
    <TextUnit id="2848" loc="4.377">Tertia lux (memini) ludis erat, ac mihi quidam</TextUnit>
    <TextUnit id="2849" loc="4.378">spectanti senior continuusque loco</TextUnit>
    <TextUnit id="2850" loc="4.379">"haec" ait "illa dies, Libycis qua Caesar in oris</TextUnit>
    <TextUnit id="2851" loc="4.380">perfida magnanimi contudit arma Iubae.</TextUnit>
    <TextUnit id="2852" loc="4.381">dux mihi Caesar erat, sub quo meruisse tribunus</TextUnit>
    <TextUnit id="2853" loc="4.382">glorior: officio praefuit ille meo.</TextUnit>
    <TextUnit id="2854" loc="4.383">hanc ego militia sedem, tu pace parasti,</TextUnit>
    <TextUnit id="2855" loc="4.384">inter bis quinos usus honore viros."</TextUnit>
    <TextUnit id="2856" loc="4.385">plura locuturi subito seducimur imbre:</TextUnit>
    <TextUnit id="2857" loc="4.386">pendula caelestis Libra movebat aquas.</TextUnit>
    <TextUnit id="2858" loc="4.387">Ante tamen, quam summa dies spectacula sistat,</TextUnit>
    <TextUnit id="2859" loc="4.388">ensifer Orion aequore mersus erit.</TextUnit>
    <TextUnit id="2860" loc="4.389">Proxima victricem cum Romam inspexerit Eos,</TextUnit>
    <TextUnit id="2861" loc="4.390">et dederit Phoebo stella fugata locum,</TextUnit>
    <TextUnit id="2862" loc="4.391">circus erit pompa celeber numeroque deorum,</TextUnit>
    <TextUnit id="2863" loc="4.392">primaque ventosis palma petetur equis.</TextUnit>
    <TextUnit id="2864" loc="4.393">Hinc Cereris ludi. non est opus indice causae;</TextUnit>
    <TextUnit id="2865" loc="4.394">sponte deae munus promeritumque patet.</TextUnit>
    <TextUnit id="2866" loc="4.395">panis erat primis virides mortalibus herbae,</TextUnit>
    <TextUnit id="2867" loc="4.396">quas tellus nullo sollicitante dabat;</TextUnit>
    <TextUnit id="2868" loc="4.397">et modo carpebant vivax e cespite gramen,</TextUnit>
    <TextUnit id="2869" loc="4.398">nunc epulae tenera fronde cacumen erant,</TextUnit>
    <TextUnit id="2870" loc="4.399">postmodo glans nata est: bene erat iam glande reperta,</TextUnit>
    <TextUnit id="2871" loc="4.400">duraque magnificas quercus habebat opes.</TextUnit>
    <TextUnit id="2872" loc="4.401">prima Ceres homine ad meliora alimenta vocato</TextUnit>
    <TextUnit id="2873" loc="4.402">mutavit glandes utiliore cibo.</TextUnit>
    <TextUnit id="2874" loc="4.403">illa iugo tauros collum praebere coegit:</TextUnit>
    <TextUnit id="2875" loc="4.404">tunc primum soles eruta vidit humus.</TextUnit>
    <TextUnit id="2876" loc="4.405">aes erat in pretio, chalybeia massa latebat:</TextUnit>
    <TextUnit id="2877" loc="4.406">eheu! perpetuo debuit illa tegi.</TextUnit>
    <TextUnit id="2878" loc="4.407">pace Ceres laeta est; et vos orate, coloni,</TextUnit>
    <TextUnit id="2879" loc="4.408">perpetuam pacem pacificumque ducem,</TextUnit>
    <TextUnit id="2880" loc="4.409">farra deae micaeque licet salientis honorem</TextUnit>
    <TextUnit id="2881" loc="4.410">detis et in veteres turea grana focos,</TextUnit>
    <TextUnit id="2882" loc="4.411">et, si tura aberunt, unctas accendite taedas:</TextUnit>
    <TextUnit id="2883" loc="4.412">parva bonae Cereri, sint modo casta, placent,</TextUnit>
    <TextUnit id="2884" loc="4.413">a bove succincti cultros removete ministri:</TextUnit>
    <TextUnit id="2885" loc="4.414">bos aret; ignavam sacrificate suem.</TextUnit>
    <TextUnit id="2886" loc="4.415">apta iugo cervix non est ferienda securi:</TextUnit>
    <TextUnit id="2887" loc="4.416">vivat et in dura saepe laboret humo.</TextUnit>
    <TextUnit id="2888" loc="4.417">Exigit ipse locus, raptus ut virginis edam:</TextUnit>
    <TextUnit id="2889" loc="4.418">plura recognosces, pauca docendus eris.</TextUnit>
    <TextUnit id="2890" loc="4.419">terra tribus scopulis vastum procurrit in aequor</TextUnit>
    <TextUnit id="2891" loc="4.420">Trinacris, a positu nomen adepta loci,</TextUnit>
    <TextUnit id="2892" loc="4.421">grata domus Cereri, multas ea possidet urbes,</TextUnit>
    <TextUnit id="2893" loc="4.422">in quibus est culto fertilis Henna solo.</TextUnit>
    <TextUnit id="2894" loc="4.423">frigida caelestum matres Arethusa vocarat:</TextUnit>
    <TextUnit id="2895" loc="4.424">venerat ad sacras et dea flava dapes.</TextUnit>
    <TextUnit id="2896" loc="4.425">filia, consuetis ut erat comitata puellis,</TextUnit>
    <TextUnit id="2897" loc="4.426">errabat nudo per sua prata pede.</TextUnit>
    <TextUnit id="2898" loc="4.427">valle sub umbrosa locus est aspergine multa</TextUnit>
    <TextUnit id="2899" loc="4.428">uvidus ex alto desilientis aquae.</TextUnit>
    <TextUnit id="2900" loc="4.429">tot fuerant illic, quot habet natura, colores,</TextUnit>
    <TextUnit id="2901" loc="4.430">pictaque dissimili flore nitebat humus.</TextUnit>
    <TextUnit id="2902" loc="4.431">quam simul aspexit, "comites, accedite" dixit</TextUnit>
    <TextUnit id="2903" loc="4.432">"et mecum plenos flore referte sinus."</TextUnit>
    <TextUnit id="2904" loc="4.433">praeda puellares animos prolectat inanis,</TextUnit>
    <TextUnit id="2905" loc="4.434">et non sentitur sedulitate labor.</TextUnit>
    <TextUnit id="2906" loc="4.435">haec implet lento calathos e vimine nexos,</TextUnit>
    <TextUnit id="2907" loc="4.436">haec gremium, laxos degravat illa sinus:</TextUnit>
    <TextUnit id="2908" loc="4.437">illa legit calthas, huic sunt violaria curae,</TextUnit>
    <TextUnit id="2909" loc="4.438">illa papavereas subsecat ungue comas:</TextUnit>
    <TextUnit id="2910" loc="4.439">has, hyacinthe, tenes; illas, amarante, moraris:</TextUnit>
    <TextUnit id="2911" loc="4.440">pars thyma, pars rorem, pars meliloton amat.</TextUnit>
    <TextUnit id="2912" loc="4.441">plurima lecta rosa est, sunt et sine nomine flores;</TextUnit>
    <TextUnit id="2913" loc="4.442">ipsa crocos tenues liliaque alba legit,</TextUnit>
    <TextUnit id="2914" loc="4.443">carpendi studio paulatim longius itur,</TextUnit>
    <TextUnit id="2915" loc="4.444">et dominam casu nulla secuta comes.</TextUnit>
    <TextUnit id="2916" loc="4.445">hanc videt et visam patruus velociter aufert</TextUnit>
    <TextUnit id="2917" loc="4.446">regnaque caeruleis in sua portat equis,</TextUnit>
    <TextUnit id="2918" loc="4.447">illa quidem clamabat "io, carissima mater,</TextUnit>
    <TextUnit id="2919" loc="4.448">auferor!" ipsa suos abscideratque sinus:</TextUnit>
    <TextUnit id="2920" loc="4.449">panditur interea Diti via, namque diurnum</TextUnit>
    <TextUnit id="2921" loc="4.450">lumen inadsueti vix patiuntur equi.</TextUnit>
    <TextUnit id="2922" loc="4.451">at chorus aequalis, cumulatis flore canistris,</TextUnit>
    <TextUnit id="2923" loc="4.452">"Persephone," clamant "ad tua dona veni!"</TextUnit>
    <TextUnit id="2924" loc="4.453">ut clamata silet, montes ululatibus implent</TextUnit>
    <TextUnit id="2925" loc="4.454">et feriunt maesta pectora nuda manu.</TextUnit>
    <TextUnit id="2926" loc="4.455">attonita est plangore Ceres (modo venerat Hennam)</TextUnit>
    <TextUnit id="2927" loc="4.456">nec mora, "me miseram! filia," dixit "ubi es?"</TextUnit>
    <TextUnit id="2928" loc="4.457">mentis inops rapitur, quales audire solemus</TextUnit>
    <TextUnit id="2929" loc="4.458">Threicias fusis maenadas ire comis,</TextUnit>
    <TextUnit id="2930" loc="4.459">ut vitulo mugit sua mater ab ubere rapto</TextUnit>
    <TextUnit id="2931" loc="4.460">et quaerit fetus per nemus omne suos:</TextUnit>
    <TextUnit id="2932" loc="4.461">sic dea nec retinet gemitus et concita cursu</TextUnit>
    <TextUnit id="2933" loc="4.462">fertur et a campis incipit, Henna, tuis.</TextUnit>
    <TextUnit id="2934" loc="4.463">inde puellaris nacta est vestigia plantae</TextUnit>
    <TextUnit id="2935" loc="4.464">et pressam noto pondere vidit humum;</TextUnit>
    <TextUnit id="2936" loc="4.465">forsitan illa dies erroris summa fuisset,</TextUnit>
    <TextUnit id="2937" loc="4.466">si non turbassent signa reperta sues.</TextUnit>
    <TextUnit id="2938" loc="4.467">iamque Leontinos Amenanaque flumina cursu</TextUnit>
    <TextUnit id="2939" loc="4.468">praeterit et ripas, herbifer Aci, tuas;</TextUnit>
    <TextUnit id="2940" loc="4.469">praeterit et Cyanen et fontes lenis Anapi</TextUnit>
    <TextUnit id="2941" loc="4.470">et te, verticibus non adeunde Gela.</TextUnit>
    <TextUnit id="2942" loc="4.471">liquerat Ortygien Megareaque Pantagienque,</TextUnit>
    <TextUnit id="2943" loc="4.472">quaque Symaetheas accipit aequor aquas,</TextUnit>
    <TextUnit id="2944" loc="4.473">antraque Cyclopum positis exusta caminis,</TextUnit>
    <TextUnit id="2945" loc="4.474">quique locus curvae nomina falcis habet,</TextUnit>
    <TextUnit id="2946" loc="4.475">Himeraque et Didymen Acragantaque Tauromenumque</TextUnit>
    <TextUnit id="2947" loc="4.476">sacrarumque Melan pascua laeta boum.</TextUnit>
    <TextUnit id="2948" loc="4.477">hinc Camerinan adit Thapsonque et Heloria Tempe.</TextUnit>
    <TextUnit id="2949" loc="4.478">quaque iacet Zephyro semper apertus Eryx.</TextUnit>
    <TextUnit id="2950" loc="4.479">iamque Peloriadem Lilybaeaque, iamque Pachynon</TextUnit>
    <TextUnit id="2951" loc="4.480">lustrarat, terrae cornua trina suae.</TextUnit>
    <TextUnit id="2952" loc="4.481">quacumque ingreditur, miseris loca cuncta querellis</TextUnit>
    <TextUnit id="2953" loc="4.482">implet, ut amissum cum gemit ales Ityn,</TextUnit>
    <TextUnit id="2954" loc="4.483">perque vices modo "Persephone!" modo "filia!" clamat,</TextUnit>
    <TextUnit id="2955" loc="4.484">clamat et alternis nomen utrumque ciet.</TextUnit>
    <TextUnit id="2956" loc="4.485">sed neque Persephone Cererem nec filia matrem</TextUnit>
    <TextUnit id="2957" loc="4.486">audit, et alternis nomen utrumque perit;</TextUnit>
    <TextUnit id="2958" loc="4.487">unaque, pastorem vidisset an arva colentem,</TextUnit>
    <TextUnit id="2959" loc="4.488">vox erat "hac gressus ecqua puella tufit?"</TextUnit>
    <TextUnit id="2960" loc="4.489">iam color unus inest rebus, tenebrisque teguntur</TextUnit>
    <TextUnit id="2961" loc="4.490">omnia, iam vigiles conticuere canes:</TextUnit>
    <TextUnit id="2962" loc="4.491">alta iacet vasti super ora Typhoeos Aetne,</TextUnit>
    <TextUnit id="2963" loc="4.492">cuius anhelatis ignibus ardet humus;</TextUnit>
    <TextUnit id="2964" loc="4.493">illic accendit geminas pro lampade pinus:</TextUnit>
    <TextUnit id="2965" loc="4.494">hinc Cereris sacris nunc quoque taeda datur.</TextUnit>
    <TextUnit id="2966" loc="4.495">est specus exesi structura pumicis asper,</TextUnit>
    <TextUnit id="2967" loc="4.496">non homini regio, non adeunda ferae:</TextUnit>
    <TextUnit id="2968" loc="4.497">quo simul ac venit, frenatos curribus angues</TextUnit>
    <TextUnit id="2969" loc="4.498">iungit et aequoreas sicca pererrat aquas,</TextUnit>
    <TextUnit id="2970" loc="4.499">effugit et Syrtes et te, Zanclaea Charybdis,</TextUnit>
    <TextUnit id="2971" loc="4.500">et vos, Nisaei, naufraga monstra, canes,</TextUnit>
    <TextUnit id="2972" loc="4.501">Hadriacumque patens late bimaremque Corinthum:</TextUnit>
    <TextUnit id="2973" loc="4.502">sic venit ad portus, Attica terra, tuos.</TextUnit>
    <TextUnit id="2974" loc="4.503">hic primum sedit gelido maestissima saxo:</TextUnit>
    <TextUnit id="2975" loc="4.504">illud Cecropidae nunc quoque triste vocant.</TextUnit>
    <TextUnit id="2976" loc="4.505">sub Iove duravit multis inmota diebus,</TextUnit>
    <TextUnit id="2977" loc="4.506">et lunae patiens et pluvialis aquae,</TextUnit>
    <TextUnit id="2978" loc="4.507">fors sua cuique loco est: quod nunc Cerialis Eleusin</TextUnit>
    <TextUnit id="2979" loc="4.508">dicitur, hoc Celei rura fuere senis.</TextUnit>
    <TextUnit id="2980" loc="4.509">ille domum glandes excussaque mora rubetis</TextUnit>
    <TextUnit id="2981" loc="4.510">portat et arsuris arida ligna focis.</TextUnit>
    <TextUnit id="2982" loc="4.511">filia parva duas redigebat monte capellas,</TextUnit>
    <TextUnit id="2983" loc="4.512">et tener in cunis filius aeger erat.</TextUnit>
    <TextUnit id="2984" loc="4.513">"mater!" ait virgo (mota est dea nomine matris)</TextUnit>
    <TextUnit id="2985" loc="4.514">"quid facis in solis incomitata locis?"</TextUnit>
    <TextUnit id="2986" loc="4.515">restitit et senior, quamvis onus urget, et orat,</TextUnit>
    <TextUnit id="2987" loc="4.516">tecta suae subeat quantulacumque casae.</TextUnit>
    <TextUnit id="2988" loc="4.517">illa negat, simularat anum mitraque capillos</TextUnit>
    <TextUnit id="2989" loc="4.518">presserat. instanti talia dicta refert:</TextUnit>
    <TextUnit id="2990" loc="4.519">"sospes eas semperque parens! mihi filia rapta est.</TextUnit>
    <TextUnit id="2991" loc="4.520">heu, melior quanto sors tua sorte mea est!"</TextUnit>
    <TextUnit id="2992" loc="4.521">dixit, et ut lacrimae (neque enim lacrimare deorum est)</TextUnit>
    <TextUnit id="2993" loc="4.522">decidit in tepidos lucida gutta sinus,</TextUnit>
    <TextUnit id="2994" loc="4.523">flent pariter molles animis virgoque senexque;</TextUnit>
    <TextUnit id="2995" loc="4.524">e quibus haec iusti verba fuere senis:</TextUnit>
    <TextUnit id="2996" loc="4.525">"sic tibi, quam raptam quaeris, sit filia sospes,</TextUnit>
    <TextUnit id="2997" loc="4.526">surge nec exiguae despice tecta casae."</TextUnit>
    <TextUnit id="2998" loc="4.527">cui dea "duc!" inquit "scisti, qua cogere posses,"</TextUnit>
    <TextUnit id="2999" loc="4.528">seque levat saxo subsequiturque senem,</TextUnit>
    <TextUnit id="3000" loc="4.529">dux comiti narrat, quam sit sibi filius aeger</TextUnit>
    <TextUnit id="3001" loc="4.530">nec capiat somnos invigiletque malis.</TextUnit>
    <TextUnit id="3002" loc="4.531">illa soporiferum, parvos initura penates,</TextUnit>
    <TextUnit id="3003" loc="4.532">colligit agresti lene papaver humo;</TextUnit>
    <TextUnit id="3004" loc="4.533">dum legit, oblito fertur gustasse palato</TextUnit>
    <TextUnit id="3005" loc="4.534">longamque imprudens exsoluisse famem.</TextUnit>
    <TextUnit id="3006" loc="4.535">quae quia principio posuit ieiunia noctis,</TextUnit>
    <TextUnit id="3007" loc="4.536">tempus habent mystae sidera visa cibi.</TextUnit>
    <TextUnit id="3008" loc="4.537">limen ut intravit, luctus videt omnia plena:</TextUnit>
    <TextUnit id="3009" loc="4.538">iam spes in puero nulla salutis erat.</TextUnit>
    <TextUnit id="3010" loc="4.539">matre salutata (mater Metanira vocatur)</TextUnit>
    <TextUnit id="3011" loc="4.540">iungere dignata est os puerile suo.</TextUnit>
    <TextUnit id="3012" loc="4.541">pallor abit, subitasque vident in corpore vires:</TextUnit>
    <TextUnit id="3013" loc="4.542">tantus caelesti venit ab ore vigor.</TextUnit>
    <TextUnit id="3014" loc="4.543">tota domus laeta est, hoc est materque paterque</TextUnit>
    <TextUnit id="3015" loc="4.544">nataque: tres illi tota fuere domus.</TextUnit>
    <TextUnit id="3016" loc="4.545">mox epulas ponunt, liquefacta coagula lacte</TextUnit>
    <TextUnit id="3017" loc="4.546">pomaque et in ceris aurea mella suis.</TextUnit>
    <TextUnit id="3018" loc="4.547">abstinet alma Ceres somnique papavera causas</TextUnit>
    <TextUnit id="3019" loc="4.548">dat tibi cum tepido lacte bibenda, puer.</TextUnit>
    <TextUnit id="3020" loc="4.549">noctis erat medium placidique silentia somni:</TextUnit>
    <TextUnit id="3021" loc="4.550">Triptolemum gremio sustulit illa suo</TextUnit>
    <TextUnit id="3022" loc="4.551">terque manu permulsit eum, tria carmina dixit,</TextUnit>
    <TextUnit id="3023" loc="4.552">carmina mortali non referenda sono,</TextUnit>
    <TextUnit id="3024" loc="4.553">inque foco corpus pueri vivente favilla</TextUnit>
    <TextUnit id="3025" loc="4.554">obruit, humanum purget ut ignis onus.</TextUnit>
    <TextUnit id="3026" loc="4.555">excutitur somno stulte pia mater et amens</TextUnit>
    <TextUnit id="3027" loc="4.556">"quid facis?" exclamat membraque ab igne rapit.</TextUnit>
    <TextUnit id="3028" loc="4.557">cui dea "dum non es" dixit "scelerata, fuisti:</TextUnit>
    <TextUnit id="3029" loc="4.558">inrita materno sunt mea dona metu.</TextUnit>
    <TextUnit id="3030" loc="4.559">iste quidem mortalis erit, sed primus arabit</TextUnit>
    <TextUnit id="3031" loc="4.560">et seret et culta praemia tollet humo."</TextUnit>
    <TextUnit id="3032" loc="4.561">dixit et egrediens nubem trahit inque dracones</TextUnit>
    <TextUnit id="3033" loc="4.562">transit et alifero tollitur axe Ceres.</TextUnit>
    <TextUnit id="3034" loc="4.563">Sunion expositum Piraeaque tuta recessu</TextUnit>
    <TextUnit id="3035" loc="4.564">linquit et in dextrum quae iacet ora latus.</TextUnit>
    <TextUnit id="3036" loc="4.565">hinc init Aegaeum, quo Cycladas aspicit omnes,</TextUnit>
    <TextUnit id="3037" loc="4.566">Ioniumque rapax Icariumque legit,</TextUnit>
    <TextUnit id="3038" loc="4.567">perque urbes Asiae longum petit Hellespontum,</TextUnit>
    <TextUnit id="3039" loc="4.568">diversumque locis alta pererrat iter.</TextUnit>
    <TextUnit id="3040" loc="4.569">nam modo turilegos Arabas, modo despicit Indos,</TextUnit>
    <TextUnit id="3041" loc="4.570">hinc Libys, hinc Meroe siccaque terra subest;</TextUnit>
    <TextUnit id="3042" loc="4.571">nunc adit Hesperios Rhenum Rhodanumque Padumque</TextUnit>
    <TextUnit id="3043" loc="4.572">teque, future parens, Thybri, potentis aquae,</TextUnit>
    <TextUnit id="3044" loc="4.573">quo feror? inmensum est erratas dicere terras:</TextUnit>
    <TextUnit id="3045" loc="4.574">praeteritus Cereri nullus in orbe locus.</TextUnit>
    <TextUnit id="3046" loc="4.575">errat et in caelo liquidique inmunia ponti</TextUnit>
    <TextUnit id="3047" loc="4.576">adloquitur gelido proxima signa polo:</TextUnit>
    <TextUnit id="3048" loc="4.577">"Parrhasides stellae (namque omnia nosse potestis,</TextUnit>
    <TextUnit id="3049" loc="4.578">aequoreas numquam cum subeatis aquas),</TextUnit>
    <TextUnit id="3050" loc="4.579">Persephonen natam miserae monstrate parenti!"</TextUnit>
    <TextUnit id="3051" loc="4.580">dixerat, huic Helice talia verba refert:</TextUnit>
    <TextUnit id="3052" loc="4.581">"crimine nox vacua est; Solem de virgine rapta</TextUnit>
    <TextUnit id="3053" loc="4.582">consule, qui late facta diurna videt."</TextUnit>
    <TextUnit id="3054" loc="4.583">Sol aditus "quam quaeris," ait "ne vana labores,</TextUnit>
    <TextUnit id="3055" loc="4.584">nupta Iovis fratri tertia regna tenet."</TextUnit>
    <TextUnit id="3056" loc="4.585">questa diu secum, sic est adfata Tonantem,</TextUnit>
    <TextUnit id="3057" loc="4.586">maximaque in voltu signa dolentis erant:</TextUnit>
    <TextUnit id="3058" loc="4.587">"si memor es, de quo mihi sit Proserpina nata,</TextUnit>
    <TextUnit id="3059" loc="4.588">dimidium curae debet habere tuae.</TextUnit>
    <TextUnit id="3060" loc="4.589">orbe pererrato sola est iniuria facti</TextUnit>
    <TextUnit id="3061" loc="4.590">cognita: commissi praemia raptor habet.</TextUnit>
    <TextUnit id="3062" loc="4.591">at neque Persephone digna est praedone marito,</TextUnit>
    <TextUnit id="3063" loc="4.592">nec gener hoc nobis more parandus erat.</TextUnit>
    <TextUnit id="3064" loc="4.593">quid gravius victore Gyge captiva tulissem,</TextUnit>
    <TextUnit id="3065" loc="4.594">quam nunc te caeli sceptra tenente tuli?</TextUnit>
    <TextUnit id="3066" loc="4.595">verum impune ferat, nos haec patiemur inultae;</TextUnit>
    <TextUnit id="3067" loc="4.596">reddat et emendet facta priora novis."</TextUnit>
    <TextUnit id="3068" loc="4.597">Iuppiter hanc lenit factumque excusat amore,</TextUnit>
    <TextUnit id="3069" loc="4.598">"nec gener est nobis ille pudendus" ait.</TextUnit>
    <TextUnit id="3070" loc="4.599">"non ego nobilior: posita est mihi regia caelo,</TextUnit>
    <TextUnit id="3071" loc="4.600">possidet alter aquas, alter inane chaos,</TextUnit>
    <TextUnit id="3072" loc="4.601">sed si forte tibi non est mutabile pectus,</TextUnit>
    <TextUnit id="3073" loc="4.602">statque semel iuncti rumpere vincla tori,</TextUnit>
    <TextUnit id="3074" loc="4.603">hoc quoque temptemus, siquidem ieiuna remansit;</TextUnit>
    <TextUnit id="3075" loc="4.604">si minus, inferni coniugis uxor erit."</TextUnit>
    <TextUnit id="3076" loc="4.605">Tartara iussus adit sumptis Caducifer alis</TextUnit>
    <TextUnit id="3077" loc="4.606">speque redit citius visaque certa refert:</TextUnit>
    <TextUnit id="3078" loc="4.607">"rapta tribus" dixit "solvit ieiunia granis,</TextUnit>
    <TextUnit id="3079" loc="4.608">Punica quae lento cortice poma tegunt."</TextUnit>
    <TextUnit id="3080" loc="4.609">non secus indoluit, quam si modo rapta fuisset,</TextUnit>
    <TextUnit id="3081" loc="4.610">maesta parens, longa vixque refecta mora est,</TextUnit>
    <TextUnit id="3082" loc="4.611">atque ita "nec nobis caelum est habitabile" dixit;</TextUnit>
    <TextUnit id="3083" loc="4.612">"Taenaria recipi me quoque valle iube."</TextUnit>
    <TextUnit id="3084" loc="4.613">et factura fuit, pactus nisi Iuppiter esset,</TextUnit>
    <TextUnit id="3085" loc="4.614">bis tribus ut caelo mensibus illa foret.</TextUnit>
    <TextUnit id="3086" loc="4.615">tum demum voltumque Ceres animumque recepit</TextUnit>
    <TextUnit id="3087" loc="4.616">imposuitque suae spicea serta comae;</TextUnit>
    <TextUnit id="3088" loc="4.617">largaque provenit cessatis messis in arvis,</TextUnit>
    <TextUnit id="3089" loc="4.618">et vix congestas area cepit opes.</TextUnit>
    <TextUnit id="3090" loc="4.619">alba decent Cererem: vestis Cerialibus albas</TextUnit>
    <TextUnit id="3091" loc="4.620">sumite; nunc pulli velleris usus abest.</TextUnit>
    <TextUnit id="3092" loc="4.621">Occupat Aprilis Idus cognomine Victor</TextUnit>
    <TextUnit id="3093" loc="4.622">Iuppiter: hac illi sunt data templa die.</TextUnit>
    <TextUnit id="3094" loc="4.623">hac quoque, ni fallor, populo dignissima nostro</TextUnit>
    <TextUnit id="3095" loc="4.624">atria Libertas coepit habere sua.</TextUnit>
    <TextUnit id="3096" loc="4.625">Luce secutura tutos pete, navita, portus:</TextUnit>
    <TextUnit id="3097" loc="4.626">ventus ab occasu grandine mixtus erit. sit</TextUnit>
    <TextUnit id="3098" loc="4.627">hcet ut fuerit, tamen hac Mutinensia Caesar</TextUnit>
    <TextUnit id="3099" loc="4.628">grandine militia perculit arma sua.</TextUnit>
    <TextUnit id="3100" loc="4.629">Tertia post Veneris cum lux surrexerit Idus,</TextUnit>
    <TextUnit id="3101" loc="4.630">pontifices, forda sacra litate bove.</TextUnit>
    <TextUnit id="3102" loc="4.631">forda ferens bos est fecundaque, dicta ferendo:</TextUnit>
    <TextUnit id="3103" loc="4.632">hinc etiam fetus nomen habere putant,</TextUnit>
    <TextUnit id="3104" loc="4.633">nunc gravidum pecus est, gravidae quoque semine terrae:</TextUnit>
    <TextUnit id="3105" loc="4.634">Telluri plenae victima plena datur.</TextUnit>
    <TextUnit id="3106" loc="4.635">pars cadit arce Iovis, ter denas curia vaccas</TextUnit>
    <TextUnit id="3107" loc="4.636">accipit et largo sparsa cruore madet.</TextUnit>
    <TextUnit id="3108" loc="4.637">ast ubi visceribus vitulos rapuere ministri</TextUnit>
    <TextUnit id="3109" loc="4.638">sectaque fumosis exta dedere focis,</TextUnit>
    <TextUnit id="3110" loc="4.639">igne cremat vitulos quae natu maxima virgo est,</TextUnit>
    <TextUnit id="3111" loc="4.640">luce Palis populos purget ut ille cinis,</TextUnit>
    <TextUnit id="3112" loc="4.641">rege Numa, fructu non respondente labori,</TextUnit>
    <TextUnit id="3113" loc="4.642">inrita decepti vota colentis erant,</TextUnit>
    <TextUnit id="3114" loc="4.643">nam modo siccus erat gelidis aquilonibus annus,</TextUnit>
    <TextUnit id="3115" loc="4.644">nunc ager assidua luxuriabat aqua:</TextUnit>
    <TextUnit id="3116" loc="4.645">saepe Ceres primis dominum fallebat in herbis,</TextUnit>
    <TextUnit id="3117" loc="4.646">et levis obsesso stabat avena solo,</TextUnit>
    <TextUnit id="3118" loc="4.647">et pecus ante diem partus edebat acerbos,</TextUnit>
    <TextUnit id="3119" loc="4.648">agnaque nascendo saepe necabat ovem.</TextUnit>
    <TextUnit id="3120" loc="4.649">silva vetus nullaque diu violata securi</TextUnit>
    <TextUnit id="3121" loc="4.650">stabat, Maenalio sacra relicta deo:</TextUnit>
    <TextUnit id="3122" loc="4.651">ille dabat tacitis animo responsa quieto</TextUnit>
    <TextUnit id="3123" loc="4.652">noctibus, hic geminas rex Numa mactat oves.</TextUnit>
    <TextUnit id="3124" loc="4.653">prima cadit Fauno, leni cadit altera Somno:</TextUnit>
    <TextUnit id="3125" loc="4.654">sternitur in duro vellus utrumque solo.</TextUnit>
    <TextUnit id="3126" loc="4.655">bis caput intonsum fontana spargitur unda,</TextUnit>
    <TextUnit id="3127" loc="4.656">bis sua faginea tempora fronde tegit,</TextUnit>
    <TextUnit id="3128" loc="4.657">usus abest Veneris, nec fas animalia mensis</TextUnit>
    <TextUnit id="3129" loc="4.658">ponere, nec digitis anulus ullus inest,</TextUnit>
    <TextUnit id="3130" loc="4.659">veste rudi tectus supra nova vellera corpus</TextUnit>
    <TextUnit id="3131" loc="4.660">ponit, adorato per sua verba deo.</TextUnit>
    <TextUnit id="3132" loc="4.661">interea placidam redimita papavere frontem</TextUnit>
    <TextUnit id="3133" loc="4.662">nox venit et secum somnia nigra trahit.</TextUnit>
    <TextUnit id="3134" loc="4.663">Faunus adest, oviumque premens pede vellera duro</TextUnit>
    <TextUnit id="3135" loc="4.664">edidit a dextro talia verba toro:</TextUnit>
    <TextUnit id="3136" loc="4.665">"morte boum tibi, rex, Tellus placanda duarum:</TextUnit>
    <TextUnit id="3137" loc="4.666">det sacris animas una iuvenca duas."</TextUnit>
    <TextUnit id="3138" loc="4.667">excutitur terrore quies: Numa visa revolvit</TextUnit>
    <TextUnit id="3139" loc="4.668">et secum ambages caecaque iussa refert,</TextUnit>
    <TextUnit id="3140" loc="4.669">expedit errantem nemori gratissima coniunx</TextUnit>
    <TextUnit id="3141" loc="4.670">et dixit "gravidae posceris exta bovis."</TextUnit>
    <TextUnit id="3142" loc="4.671">exta bovis gravidae dantur, fecundior annus</TextUnit>
    <TextUnit id="3143" loc="4.672">provenit, et fructum terra pecusque ferunt,</TextUnit>
    <TextUnit id="3144" loc="4.673">hanc quondam Cytherea diem properantius ire</TextUnit>
    <TextUnit id="3145" loc="4.674">iussit et admissos praecipitavit equos,</TextUnit>
    <TextUnit id="3146" loc="4.675">ut titulum imperii quam primum luce sequenti</TextUnit>
    <TextUnit id="3147" loc="4.676">Augusto iuveni prospera bella darent.</TextUnit>
    <TextUnit id="3148" loc="4.677">Sed iam praeteritas quartus tibi Lucifer Idus</TextUnit>
    <TextUnit id="3149" loc="4.678">respicit: hac Hyades Dorida nocte tenent.</TextUnit>
    <TextUnit id="3150" loc="4.679">Tertia post Hyadas cum lux erit orta remotas</TextUnit>
    <TextUnit id="3151" loc="4.680">carcere partitos Circus habebit equos,</TextUnit>
    <TextUnit id="3152" loc="4.681">cur igitur missae vinctis ardentia taedis</TextUnit>
    <TextUnit id="3153" loc="4.682">terga ferant volpes, causa docenda mihi est.</TextUnit>
    <TextUnit id="3154" loc="4.683">frigida Carseolis nec olivis apta ferendis</TextUnit>
    <TextUnit id="3155" loc="4.684">terra, sed ad segetes ingeniosus ager;</TextUnit>
    <TextUnit id="3156" loc="4.685">hac ego Pelignos, natalia rura, petebam,</TextUnit>
    <TextUnit id="3157" loc="4.686">parva, sed assiduis uvida semper aquis.</TextUnit>
    <TextUnit id="3158" loc="4.687">hospitis antiqui solitas intravimus aedes;</TextUnit>
    <TextUnit id="3159" loc="4.688">dempserat emeritis iam iuga Phoebus equis.</TextUnit>
    <TextUnit id="3160" loc="4.689">is mihi multa quidem, sed et haec narrare solebat,</TextUnit>
    <TextUnit id="3161" loc="4.690">unde meum praesens instrueretur opus:</TextUnit>
    <TextUnit id="3162" loc="4.691">"hoc" ait "in campo" (campumque ostendit) "habebat</TextUnit>
    <TextUnit id="3163" loc="4.692">rus breve cum duro parca colona viro.</TextUnit>
    <TextUnit id="3164" loc="4.693">ille suam peragebat humum, sive usus aratri</TextUnit>
    <TextUnit id="3165" loc="4.694">seu curvae falcis sive bidentis erat.</TextUnit>
    <TextUnit id="3166" loc="4.695">haec modo verrebat stantem tibicine villam,</TextUnit>
    <TextUnit id="3167" loc="4.696">nunc matris plumis ova fovenda dabat,</TextUnit>
    <TextUnit id="3168" loc="4.697">aut virides malvas aut fungos colligit albos,</TextUnit>
    <TextUnit id="3169" loc="4.698">aut humilem grato calfacit igne focum,</TextUnit>
    <TextUnit id="3170" loc="4.699">et tamen assiduis exercet brachia telis</TextUnit>
    <TextUnit id="3171" loc="4.700">adversusque minas frigoris arma parat,</TextUnit>
    <TextUnit id="3172" loc="4.701">filius huius erat primo lascivus in aevo</TextUnit>
    <TextUnit id="3173" loc="4.702">addideratque annos ad duo lustra duo</TextUnit>
    <TextUnit id="3174" loc="4.703">is capit extremi volpem convalle salicti:</TextUnit>
    <TextUnit id="3175" loc="4.704">abstulerat multas illa cohortis aves.</TextUnit>
    <TextUnit id="3176" loc="4.705">captivam stipula faenoque involvit et ignes</TextUnit>
    <TextUnit id="3177" loc="4.706">admovet: urentes effugit illa manus:</TextUnit>
    <TextUnit id="3178" loc="4.707">qua fugit, incendit vestitos messibus agros;</TextUnit>
    <TextUnit id="3179" loc="4.708">damnosis vires ignibus aura dabat,</TextUnit>
    <TextUnit id="3180" loc="4.709">factum abiit, monumenta manent; nam dicere certa</TextUnit>
    <TextUnit id="3181" loc="4.710">nunc quoque lex volpem Carseolana vetat;</TextUnit>
    <TextUnit id="3182" loc="4.711">utque luat poenas gens haec Cerialibus ardet,</TextUnit>
    <TextUnit id="3183" loc="4.712">quoque modo segetes perdidit, ipsa perit."</TextUnit>
    <TextUnit id="3184" loc="4.713">Proxima cum veniet terras visura patentes</TextUnit>
    <TextUnit id="3185" loc="4.714">Memnonis in roseis lutea mater equis,</TextUnit>
    <TextUnit id="3186" loc="4.715">de duce lanigeri pecoris, qui prodidit Hellen,</TextUnit>
    <TextUnit id="3187" loc="4.716">sol abit: egresso victima maior adest.</TextUnit>
    <TextUnit id="3188" loc="4.717">vacca sit an taurus, non est cognoscere promptum:</TextUnit>
    <TextUnit id="3189" loc="4.718">pars prior apparet, posteriora latent.</TextUnit>
    <TextUnit id="3190" loc="4.719">seu tamen est taurus sive est hoc femina signum,</TextUnit>
    <TextUnit id="3191" loc="4.720">Iunone invita munus amoris habet.</TextUnit>
    <TextUnit id="3192" loc="4.721">Nox abiit, oriturque Aurora. Parilia poscor:</TextUnit>
    <TextUnit id="3193" loc="4.722">non poscor frustra, si favet alma Pales,</TextUnit>
    <TextUnit id="3194" loc="4.723">alma Pales, faveas pastoria sacra canenti,</TextUnit>
    <TextUnit id="3195" loc="4.724">prosequor officio si tua festa meo.</TextUnit>
    <TextUnit id="3196" loc="4.725">certe ego de vitulo cinerem stipulasque fabalis</TextUnit>
    <TextUnit id="3197" loc="4.726">saepe tuli plena, februa casta, manu:</TextUnit>
    <TextUnit id="3198" loc="4.727">certe ego transilui positas ter in ordine flammas,</TextUnit>
    <TextUnit id="3199" loc="4.728">udaque roratas laurea misit aquas,</TextUnit>
    <TextUnit id="3200" loc="4.729">mota dea est operique favet: navalibus exit</TextUnit>
    <TextUnit id="3201" loc="4.730">puppis, habent ventos iam mea vela suos.</TextUnit>
    <TextUnit id="3202" loc="4.731">i, pete virginea, populus, suffimen ab ara:</TextUnit>
    <TextUnit id="3203" loc="4.732">Vesta dabit, Vestae munere purus eris.</TextUnit>
    <TextUnit id="3204" loc="4.733">sanguis equi suffimen erit vitulique favilla,</TextUnit>
    <TextUnit id="3205" loc="4.734">tertia res durae culmen inane fabae.</TextUnit>
    <TextUnit id="3206" loc="4.735">pastor, oves saturas ad prima crepuscula lustra:</TextUnit>
    <TextUnit id="3207" loc="4.736">unda prius spargat, virgaque verrat humum,</TextUnit>
    <TextUnit id="3208" loc="4.737">frondibus et fixis decorentur ovilia ramis,</TextUnit>
    <TextUnit id="3209" loc="4.738">et tegat ornatas longa corona fores.</TextUnit>
    <TextUnit id="3210" loc="4.739">caerulei fiant puro de sulphure fumi,</TextUnit>
    <TextUnit id="3211" loc="4.740">tactaque fumanti sulphure balet ovis.</TextUnit>
    <TextUnit id="3212" loc="4.741">ure mares oleas taedamque herbasque Sabinas,</TextUnit>
    <TextUnit id="3213" loc="4.742">et crepet in mediis laurus adusta focis,</TextUnit>
    <TextUnit id="3214" loc="4.743">libaque de milio milii fiscella sequatur:</TextUnit>
    <TextUnit id="3215" loc="4.744">rustica praecipue est hoc dea laeta cibo.</TextUnit>
    <TextUnit id="3216" loc="4.745">adde dapes mulctramque suas, dapibusque resectis</TextUnit>
    <TextUnit id="3217" loc="4.746">silvicolam tepido lacte precare Palem.</TextUnit>
    <TextUnit id="3218" loc="4.747">"consule" dic "pecori pariter pecorisque magistris:</TextUnit>
    <TextUnit id="3219" loc="4.748">effugiat stabulis noxa repulsa meis.</TextUnit>
    <TextUnit id="3220" loc="4.749">sive sacro pavi sedive sub arbore sacra,</TextUnit>
    <TextUnit id="3221" loc="4.750">pabulaque e bustis inscia carpsit ovis:</TextUnit>
    <TextUnit id="3222" loc="4.751">si nemus intravi vetitum, nostrisve fugatae</TextUnit>
    <TextUnit id="3223" loc="4.752">sunt oculis nymphae semicaperque deus:</TextUnit>
    <TextUnit id="3224" loc="4.753">si mea falx ramo lucum spoliavit opaco,</TextUnit>
    <TextUnit id="3225" loc="4.754">unde data est aegrae fiscina frondis ovi:</TextUnit>
    <TextUnit id="3226" loc="4.755">da veniam culpae, nec, dum degrandinet, obsit</TextUnit>
    <TextUnit id="3227" loc="4.756">agresti fano supposuisse pecus,</TextUnit>
    <TextUnit id="3228" loc="4.757">nec noceat turbasse lacus, ignoscite, nymphae,</TextUnit>
    <TextUnit id="3229" loc="4.758">mota quod obscuras ungula fecit aquas,</TextUnit>
    <TextUnit id="3230" loc="4.759">tu, dea, pro nobis fontes fontanaque placa</TextUnit>
    <TextUnit id="3231" loc="4.760">numina, tu sparsos per nemus omne deos.</TextUnit>
    <TextUnit id="3232" loc="4.761">nec Dryadas nec nos videamus labra Dianae,</TextUnit>
    <TextUnit id="3233" loc="4.762">nec Faunum, medio cum premit arva die.</TextUnit>
    <TextUnit id="3234" loc="4.763">pelle procul morbos; valeant hominesque gregesque,</TextUnit>
    <TextUnit id="3235" loc="4.764">et valeant vigiles, provida turba, canes.</TextUnit>
    <TextUnit id="3236" loc="4.765">neve minus multos redigam, quam mane fuerunt,</TextUnit>
    <TextUnit id="3237" loc="4.766">neve gemam referens vellera rapta lupo.</TextUnit>
    <TextUnit id="3238" loc="4.767">absit iniqua fames: herbae frondesque supersint,</TextUnit>
    <TextUnit id="3239" loc="4.768">quaeque lavent artus quaeque bibantur aquae.</TextUnit>
    <TextUnit id="3240" loc="4.769">ubera plena premam, referat mihi caseus aera,</TextUnit>
    <TextUnit id="3241" loc="4.770">dentque viam liquido vimina rara sero.</TextUnit>
    <TextUnit id="3242" loc="4.771">sitque salax aries, conceptaque semina coniunx</TextUnit>
    <TextUnit id="3243" loc="4.772">reddat, et in stabulo multa sit agna meo.</TextUnit>
    <TextUnit id="3244" loc="4.773">lanaque proveniat nullas laesura puellas,</TextUnit>
    <TextUnit id="3245" loc="4.774">mollis et ad teneras quamlibet apta manus.</TextUnit>
    <TextUnit id="3246" loc="4.775">quae precor eveniant, et nos faciemus ad annum</TextUnit>
    <TextUnit id="3247" loc="4.776">pastorum dominae grandia liba Pali."</TextUnit>
    <TextUnit id="3248" loc="4.777">his dea placanda est: haec tu conversus ad ortus</TextUnit>
    <TextUnit id="3249" loc="4.778">dic quater et vivo perlue rore manus,</TextUnit>
    <TextUnit id="3250" loc="4.779">tum licet adposita, veluti cratere, camella</TextUnit>
    <TextUnit id="3251" loc="4.780">lac niveum potes purpureamque sapam;</TextUnit>
    <TextUnit id="3252" loc="4.781">moxque per ardentes stipulae crepitantis acervos</TextUnit>
    <TextUnit id="3253" loc="4.782">traicias celeri strenua membra pede.</TextUnit>
    <TextUnit id="3254" loc="4.783">expositus mos est: moris mihi restat origo:</TextUnit>
    <TextUnit id="3255" loc="4.784">turba facit dubium coeptaque nostra tenet.</TextUnit>
    <TextUnit id="3256" loc="4.785">omnia purgat edax ignis vitiumque metallis</TextUnit>
    <TextUnit id="3257" loc="4.786">excoquit: idcirco cum duce purgat ovis.</TextUnit>
    <TextUnit id="3258" loc="4.787">an, quia cunctarum contraria semina rerum</TextUnit>
    <TextUnit id="3259" loc="4.788">sunt duo discordes, ignis et unda, dei,</TextUnit>
    <TextUnit id="3260" loc="4.789">iunxerunt elementa patres aptumque putarunt</TextUnit>
    <TextUnit id="3261" loc="4.790">ignibus et sparsa tangere corpus aqua?</TextUnit>
    <TextUnit id="3262" loc="4.791">an, quod in his vitae causa est, haec perdidit exul,</TextUnit>
    <TextUnit id="3263" loc="4.792">his nova fit coniunx, haec duo magna putant?</TextUnit>
    <TextUnit id="3264" loc="4.793">vix equidem credo: sunt qui Phaethonta referri</TextUnit>
    <TextUnit id="3265" loc="4.794">credant et nimias Deucalionis aquas.</TextUnit>
    <TextUnit id="3266" loc="4.795">pars quoque, cum saxis pastores saxa feribant,</TextUnit>
    <TextUnit id="3267" loc="4.796">scintillam subito prosiluisse ferunt;</TextUnit>
    <TextUnit id="3268" loc="4.797">prima quidem periit, stipulis excepta secunda est:</TextUnit>
    <TextUnit id="3269" loc="4.798">hoc argumentum flamma Parilis habet?</TextUnit>
    <TextUnit id="3270" loc="4.799">an magis hunc morem pietas Aeneia fecit,</TextUnit>
    <TextUnit id="3271" loc="4.800">innocuum victo cui dedit ignis iter?</TextUnit>
    <TextUnit id="3272" loc="4.801">num tamen est vero propius, cum condita Roma est,</TextUnit>
    <TextUnit id="3273" loc="4.802">transferri iussos in nova tecta Lares</TextUnit>
    <TextUnit id="3274" loc="4.803">mutantesque domum tectis agrestibus ignem</TextUnit>
    <TextUnit id="3275" loc="4.804">et cessaturae supposuisse casae,</TextUnit>
    <TextUnit id="3276" loc="4.805">per flammas saluisse pecus, saluisse colonos?</TextUnit>
    <TextUnit id="3277" loc="4.806">quod fit natali nunc quoque, Roma, tuo.</TextUnit>
    <TextUnit id="3278" loc="4.807">Ipse locus causas vati facit, urbis origo</TextUnit>
    <TextUnit id="3279" loc="4.808">venit, ades factis, magne Quirine, tuis!</TextUnit>
    <TextUnit id="3280" loc="4.809">iam luerat poenas frater Numitoris, et omne</TextUnit>
    <TextUnit id="3281" loc="4.810">pastorum gemino sub duce volgus erat.</TextUnit>
    <TextUnit id="3282" loc="4.811">contrahere agrestes et moenia ponere utrique</TextUnit>
    <TextUnit id="3283" loc="4.812">convenit: ambigitur, moenia ponat uter.</TextUnit>
    <TextUnit id="3284" loc="4.813">"nil opus est" dixit "certamine" Romulus "ullo:</TextUnit>
    <TextUnit id="3285" loc="4.814">magna fides avium est, experiamur aves."</TextUnit>
    <TextUnit id="3286" loc="4.815">res placet, alter adit nemorosi saxa Palati,</TextUnit>
    <TextUnit id="3287" loc="4.816">alter Aventinum mane cacumen init.</TextUnit>
    <TextUnit id="3288" loc="4.817">sex Remus, hic volucres bis sex videt ordine, pacto</TextUnit>
    <TextUnit id="3289" loc="4.818">statur, et arbitrium Romulus urbis habet,</TextUnit>
    <TextUnit id="3290" loc="4.819">apta dies legitur, qua moenia signet aratro.</TextUnit>
    <TextUnit id="3291" loc="4.820">sacra Palis suberant: inde movetur opus.</TextUnit>
    <TextUnit id="3292" loc="4.821">fossa fit ad solidum, fruges iaciuntur in ima</TextUnit>
    <TextUnit id="3293" loc="4.822">et de vicino terra petita solo.</TextUnit>
    <TextUnit id="3294" loc="4.823">fossa repletur humo, plenaeque imponitur ara,</TextUnit>
    <TextUnit id="3295" loc="4.824">et novus accenso fungitur igne focus.</TextUnit>
    <TextUnit id="3296" loc="4.825">inde premens stivam designat moenia sulco;</TextUnit>
    <TextUnit id="3297" loc="4.826">alba iugum niveo cum bove vacca tulit,</TextUnit>
    <TextUnit id="3298" loc="4.827">vox fuit haec regis: "condenti, Iuppiter, urbem</TextUnit>
    <TextUnit id="3299" loc="4.828">et genitor Mavors Vestaque mater, ades;</TextUnit>
    <TextUnit id="3300" loc="4.829">quosque pium est adhibere deos, advertite cuncti.</TextUnit>
    <TextUnit id="3301" loc="4.830">auspicibus vobis hoc mihi surgat opus.</TextUnit>
    <TextUnit id="3302" loc="4.831">longa sit huic aetas dominaeque potentia terrae,</TextUnit>
    <TextUnit id="3303" loc="4.832">sitque sub hac oriens occiduusque dies."</TextUnit>
    <TextUnit id="3304" loc="4.833">ille precabatur, tonitru dedit omina laevo</TextUnit>
    <TextUnit id="3305" loc="4.834">Iuppiter, et laevo fulmina missa polo.</TextUnit>
    <TextUnit id="3306" loc="4.835">augurio laeti iaciunt fundamina cives,</TextUnit>
    <TextUnit id="3307" loc="4.836">et novus exiguo tempore murus erat.</TextUnit>
    <TextUnit id="3308" loc="4.837">hoc Celer urget opus, quem Romulus ipse vocarat,</TextUnit>
    <TextUnit id="3309" loc="4.838">"sint," que "Celer, curae" dixerat "ista tuae,</TextUnit>
    <TextUnit id="3310" loc="4.839">neve quis aut muros aut factam vomere fossam</TextUnit>
    <TextUnit id="3311" loc="4.840">transeat: audentem talia dede neci."</TextUnit>
    <TextUnit id="3312" loc="4.841">quod Remus ignorans humiles contemnere muros</TextUnit>
    <TextUnit id="3313" loc="4.842">coepit et "his populus" dicere "tutus erit?"</TextUnit>
    <TextUnit id="3314" loc="4.843">nec mora, transiluit. rutro Celer occupat ausum;</TextUnit>
    <TextUnit id="3315" loc="4.844">ille premit duram sanguinulentus humum.</TextUnit>
    <TextUnit id="3316" loc="4.845">haec ubi rex didicit, lacrimas introrsus obortas</TextUnit>
    <TextUnit id="3317" loc="4.846">devorat et clausum pectore volnus habet,</TextUnit>
    <TextUnit id="3318" loc="4.847">flere palam non volt exemplaque fortia servat,</TextUnit>
    <TextUnit id="3319" loc="4.848">"sic" que "meos muros transeat hostis" ait.</TextUnit>
    <TextUnit id="3320" loc="4.849">dat tamen exequias nec iam suspendere fletum</TextUnit>
    <TextUnit id="3321" loc="4.850">sustinet, et pietas dissimulata patet;</TextUnit>
    <TextUnit id="3322" loc="4.851">osculaque adplicuit posito suprema feretro</TextUnit>
    <TextUnit id="3323" loc="4.852">atque ait "invito frater adempte, vale!"</TextUnit>
    <TextUnit id="3324" loc="4.853">arsurosque artus unxit, fecere, quod ille,</TextUnit>
    <TextUnit id="3325" loc="4.854">Faustulus et maestas Acca soluta comas.</TextUnit>
    <TextUnit id="3326" loc="4.855">tum iuvenem nondum facti flevere Quirites;</TextUnit>
    <TextUnit id="3327" loc="4.856">ultima plorato subdita flamma rogo est.</TextUnit>
    <TextUnit id="3328" loc="4.857">urbs oritur (quis tunc hoc ulli credere posset?)</TextUnit>
    <TextUnit id="3329" loc="4.858">victorem terris impositura pedem,</TextUnit>
    <TextUnit id="3330" loc="4.859">cuncta regas et sis magno sub Caesare semper,</TextUnit>
    <TextUnit id="3331" loc="4.860">saepe etiam pluris nominis huius habe;</TextUnit>
    <TextUnit id="3332" loc="4.861">et quotiens steteris domito sublimis in orbe,</TextUnit>
    <TextUnit id="3333" loc="4.862">omnia sint numeris inferiora tuis.</TextUnit>
    <TextUnit id="3334" loc="4.863">Dicta Pales nobis, idem Vinalia dicam;</TextUnit>
    <TextUnit id="3335" loc="4.864">una tamen media est inter utramque dies.</TextUnit>
    <TextUnit id="3336" loc="4.865">numina volgares Veneris celebrate puellae:</TextUnit>
    <TextUnit id="3337" loc="4.866">multa professarum quaestibus apta Venus,</TextUnit>
    <TextUnit id="3338" loc="4.867">poscite ture dato formam populique favorem,</TextUnit>
    <TextUnit id="3339" loc="4.868">poscite blanditias dignaque verba ioco,</TextUnit>
    <TextUnit id="3340" loc="4.869">cumque sua dominae date grata sisymbria myrto</TextUnit>
    <TextUnit id="3341" loc="4.870">tectaque composita iuncea vincla rosa.</TextUnit>
    <TextUnit id="3342" loc="4.871">templa frequentari Collinae proxima portae</TextUnit>
    <TextUnit id="3343" loc="4.872">nunc decet, a Siculo nomina colle tenent;</TextUnit>
    <TextUnit id="3344" loc="4.873">utque Syracusas Arethusidas abstulit armis</TextUnit>
    <TextUnit id="3345" loc="4.874">Claudius et bello te quoque cepit, Eryx,</TextUnit>
    <TextUnit id="3346" loc="4.875">carmine vivacis Venus est translata Sibyllae,</TextUnit>
    <TextUnit id="3347" loc="4.876">inque suae stirpis maluit urbe coli.</TextUnit>
    <TextUnit id="3348" loc="4.877">cur igitur Veneris festum Vinalia dicant,</TextUnit>
    <TextUnit id="3349" loc="4.878">quaeritis, et quare sit Iovis ista dies?</TextUnit>
    <TextUnit id="3350" loc="4.879">Turnus an Aeneas Latiae gener esset Amatae,</TextUnit>
    <TextUnit id="3351" loc="4.880">bellum erat: Etruscas Turnus adorat opes.</TextUnit>
    <TextUnit id="3352" loc="4.881">clarus erat sumptisque ferox Mezentius armis</TextUnit>
    <TextUnit id="3353" loc="4.882">et vel equo magnus vel pede maior erat;</TextUnit>
    <TextUnit id="3354" loc="4.883">quem Rutuli Turnusque suis adsciscere temptat</TextUnit>
    <TextUnit id="3355" loc="4.884">partibus, haec contra dux ita Tuscus ait:</TextUnit>
    <TextUnit id="3356" loc="4.885">"stat mihi non parvo virtus mea: volnera testor</TextUnit>
    <TextUnit id="3357" loc="4.886">armaque, quae sparsi sanguine saepe meo.</TextUnit>
    <TextUnit id="3358" loc="4.887">qui petis auxilium, non grandia divide mecum</TextUnit>
    <TextUnit id="3359" loc="4.888">praemia, de lacubus proxima musta tuis.</TextUnit>
    <TextUnit id="3360" loc="4.889">nulla mora est operae: vestrum est dare, vincere nostrum.</TextUnit>
    <TextUnit id="3361" loc="4.890">quam velit Aeneas ista negata mihi!"</TextUnit>
    <TextUnit id="3362" loc="4.891">adnuerant Rutuli. Mezentius induit arma,</TextUnit>
    <TextUnit id="3363" loc="4.892">induit Aeneas alloquiturque Iovem:</TextUnit>
    <TextUnit id="3364" loc="4.893">"hostica Tyrrheno vota est vindemia regi:</TextUnit>
    <TextUnit id="3365" loc="4.894">Iuppiter, e Latio palmite musta feres!"</TextUnit>
    <TextUnit id="3366" loc="4.895">vota valent meliora, cadit Mezentius ingens</TextUnit>
    <TextUnit id="3367" loc="4.896">atque indignanti pectore plangit humum,</TextUnit>
    <TextUnit id="3368" loc="4.897">venerat Autumnus calcatis sordidus uvis:</TextUnit>
    <TextUnit id="3369" loc="4.898">redduntur merito debita vina Iovi.</TextUnit>
    <TextUnit id="3370" loc="4.899">dicta dies hinc est Vinalia: Iuppiter illam</TextUnit>
    <TextUnit id="3371" loc="4.900">vindicat et festis gaudet inesse suis,</TextUnit>
    <TextUnit id="3372" loc="4.901">Sex ubi, quae restant, luces Aprilis habebit,</TextUnit>
    <TextUnit id="3373" loc="4.902">in medio cursu tempora veris erunt,</TextUnit>
    <TextUnit id="3374" loc="4.903">et frustra pecudem quaeres Athamantidos Helles,</TextUnit>
    <TextUnit id="3375" loc="4.904">signaque dant imbres, exoriturque Canis.</TextUnit>
    <TextUnit id="3376" loc="4.905">hac mihi Nomento Romam cum luce redirem,</TextUnit>
    <TextUnit id="3377" loc="4.906">obstitit in media candida turba via.</TextUnit>
    <TextUnit id="3378" loc="4.907">flamen in antiquae lucum Robiginis ibat,</TextUnit>
    <TextUnit id="3379" loc="4.908">exta canis flammis, exta daturus ovis.</TextUnit>
    <TextUnit id="3380" loc="4.909">protinus accessi, ritus ne nescius essem:</TextUnit>
    <TextUnit id="3381" loc="4.910">edidit haec flamen verba, Quirine, tuus:</TextUnit>
    <TextUnit id="3382" loc="4.911">"aspera Robigo, parcas Cerialibus herbis,</TextUnit>
    <TextUnit id="3383" loc="4.912">et tremat in summa leve cacumen humo.</TextUnit>
    <TextUnit id="3384" loc="4.913">tu sata sideribus caeli nutrita secundis</TextUnit>
    <TextUnit id="3385" loc="4.914">crescere, dum fiant falcibus apta, sinas.</TextUnit>
    <TextUnit id="3386" loc="4.915">vis tua non levis est: quae tu frumenta notasti,</TextUnit>
    <TextUnit id="3387" loc="4.916">maestus in amissis illa colonus habet,</TextUnit>
    <TextUnit id="3388" loc="4.917">nec venti tantum Cereri nocuere nec imbres,</TextUnit>
    <TextUnit id="3389" loc="4.918">nec sic marmoreo pallet adusta gelu,</TextUnit>
    <TextUnit id="3390" loc="4.919">quantum, si culmos Titan incalfacit udos:</TextUnit>
    <TextUnit id="3391" loc="4.920">tunc locus est irae, diva timenda, tuae.</TextUnit>
    <TextUnit id="3392" loc="4.921">parce, precor, scabrasque manus a messibus aufer</TextUnit>
    <TextUnit id="3393" loc="4.922">neve noce cultis: posse nocere sat est.</TextUnit>
    <TextUnit id="3394" loc="4.923">nec teneras segetes, sed durum amplectere ferrum,</TextUnit>
    <TextUnit id="3395" loc="4.924">quodque potest alios perdere, perde prior.</TextUnit>
    <TextUnit id="3396" loc="4.925">utilius gladios et tela nocentia carpes:</TextUnit>
    <TextUnit id="3397" loc="4.926">nil opus est illis, otia mundus agit.</TextUnit>
    <TextUnit id="3398" loc="4.927">sarcula nunc durusque bidens et vomer aduncus,</TextUnit>
    <TextUnit id="3399" loc="4.928">ruris opes, niteant; inquinet arma situs,</TextUnit>
    <TextUnit id="3400" loc="4.929">conatusque aliquis vagina ducere ferrum</TextUnit>
    <TextUnit id="3401" loc="4.930">adstrictum longa sentiat esse mora.</TextUnit>
    <TextUnit id="3402" loc="4.931">at tu ne viola Cererem, semperque colonus</TextUnit>
    <TextUnit id="3403" loc="4.932">absenti possit solvere vota tibi."</TextUnit>
    <TextUnit id="3404" loc="4.933">dixerat: a dextra villis mantele solutis</TextUnit>
    <TextUnit id="3405" loc="4.934">cumque meri patera turis acerra fuit.</TextUnit>
    <TextUnit id="3406" loc="4.935">tura focis vinumque dedit fibrasque bidentis</TextUnit>
    <TextUnit id="3407" loc="4.936">turpiaque obscenae (vidimus) exta canis.</TextUnit>
    <TextUnit id="3408" loc="4.937">tum mihi "cur detur sacris nova victima, quaeris?"</TextUnit>
    <TextUnit id="3409" loc="4.938">(quaesieram) "causam percipe" flamen ait.</TextUnit>
    <TextUnit id="3410" loc="4.939">"est Canis, Icarium dicunt, quo sidere moto</TextUnit>
    <TextUnit id="3411" loc="4.940">tosta sitit tellus, praecipiturque seges,</TextUnit>
    <TextUnit id="3412" loc="4.941">pro cane sidereo canis hic imponitur arae,</TextUnit>
    <TextUnit id="3413" loc="4.942">et quare pereat, nil nisi nomen habet."</TextUnit>
    <TextUnit id="3414" loc="4.943">Cum Phrygis Assaraci Tithonia fratre relicto</TextUnit>
    <TextUnit id="3415" loc="4.944">sustulit inmenso ter iubar orbe suum,</TextUnit>
    <TextUnit id="3416" loc="4.945">mille venit variis florum dea nexa coronis:</TextUnit>
    <TextUnit id="3417" loc="4.946">scaena ioci morem liberioris habet.</TextUnit>
    <TextUnit id="3418" loc="4.947">exit et in Maias sacrum Florale Kalendas;</TextUnit>
    <TextUnit id="3419" loc="4.948">tunc repetam, nunc me grandius urget opus.</TextUnit>
    <TextUnit id="3420" loc="4.949">aufer Vesta diem! cognati Vesta recepta est</TextUnit>
    <TextUnit id="3421" loc="4.950">limine: sic iusti constituere patres.</TextUnit>
    <TextUnit id="3422" loc="4.951">Phoebus habet partem, Vestae pars altera cessit;</TextUnit>
    <TextUnit id="3423" loc="4.952">quod superest illis, tertius ipse tenet,</TextUnit>
    <TextUnit id="3424" loc="4.953">state Palatinae laurus, praetextaque quercu</TextUnit>
    <TextUnit id="3425" loc="4.954">stet domus: aeternos tres habet una deos.</TextUnit>
    <TextUnit id="3426" loc="5.1">Quaeritis, unde putem Maio data nomina mensi?</TextUnit>
    <TextUnit id="3427" loc="5.2">non satis est liquido cognita causa mihi.</TextUnit>
    <TextUnit id="3428" loc="5.3">ut stat et incertus qua sit sibi nescit eundum,</TextUnit>
    <TextUnit id="3429" loc="5.4">cum videt ex omni parte viator iter:</TextUnit>
    <TextUnit id="3430" loc="5.5">sic, quia posse datur diversas reddere causas,</TextUnit>
    <TextUnit id="3431" loc="5.6">qua ferar, ignoro, copiaque ipsa nocet,</TextUnit>
    <TextUnit id="3432" loc="5.7">dicite, quae fontes Aganippidos Hippocrenes</TextUnit>
    <TextUnit id="3433" loc="5.8">grata Medusaei signa tenetis equi.</TextUnit>
    <TextUnit id="3434" loc="5.9">dissensere deae, quarum Polyhymnia coepit</TextUnit>
    <TextUnit id="3435" loc="5.10">prima; silent aliae dictaque mente notant.</TextUnit>
    <TextUnit id="3436" loc="5.11">"post chaos ut primum data sunt tria corpora mundo,</TextUnit>
    <TextUnit id="3437" loc="5.12">inque novas species omne recessit opus,</TextUnit>
    <TextUnit id="3438" loc="5.13">pondere terra suo subsedit et aequora traxit,</TextUnit>
    <TextUnit id="3439" loc="5.14">at caelum levitas in loca summa tulit;</TextUnit>
    <TextUnit id="3440" loc="5.15">sol quoque cum stellis nulla gravitate retentus</TextUnit>
    <TextUnit id="3441" loc="5.16">et vos lunares exiluistis equi.</TextUnit>
    <TextUnit id="3442" loc="5.17">sed neque Terra diu Caelo, nec cetera Phoebo</TextUnit>
    <TextUnit id="3443" loc="5.18">sidera cedebant; par erat omnis honos,</TextUnit>
    <TextUnit id="3444" loc="5.19">saepe aliquis solio, quod tu, Saturne, tenebas,</TextUnit>
    <TextUnit id="3445" loc="5.20">ausus de media plebe sedere deus,</TextUnit>
    <TextUnit id="3446" loc="5.21">nec latus Oceano quisquam deus advena iunxit,</TextUnit>
    <TextUnit id="3447" loc="5.22">et Themis extremo saepe recepta loco est,</TextUnit>
    <TextUnit id="3448" loc="5.23">donec Honor placidoque decens Reverentia voltu</TextUnit>
    <TextUnit id="3449" loc="5.24">corpora legitimis inposuere toris.</TextUnit>
    <TextUnit id="3450" loc="5.25">hinc sata Maiestas, quae mundum temperat omnem.</TextUnit>
    <TextUnit id="3451" loc="5.26">quaque die partu est edita, magna fuit.</TextUnit>
    <TextUnit id="3452" loc="5.27">nec mora, consedit medio sublimis Olympo</TextUnit>
    <TextUnit id="3453" loc="5.28">aurea purpureo conspicienda sinu.</TextUnit>
    <TextUnit id="3454" loc="5.29">consedere simul Pudor et Metus: omne videres</TextUnit>
    <TextUnit id="3455" loc="5.30">numen ad hanc voltus composuisse suos.</TextUnit>
    <TextUnit id="3456" loc="5.31">protinus intravit mentes suspectus honorum:</TextUnit>
    <TextUnit id="3457" loc="5.32">fit pretium dignis, nec sibi quisque placet.</TextUnit>
    <TextUnit id="3458" loc="5.33">hic status in caelo multos permansit in annos,</TextUnit>
    <TextUnit id="3459" loc="5.34">dum senior fatis excidit arce deus.</TextUnit>
    <TextUnit id="3460" loc="5.35">Terra feros partus, immania monstra, Gigantas</TextUnit>
    <TextUnit id="3461" loc="5.36">edidit ausuros in Iovis ire domum;</TextUnit>
    <TextUnit id="3462" loc="5.37">mille manus illis dedit et pro cruribus angues,</TextUnit>
    <TextUnit id="3463" loc="5.38">atque ait "in magnos arma movete deos."</TextUnit>
    <TextUnit id="3464" loc="5.39">extruere hi montes ad sidera summa parabant</TextUnit>
    <TextUnit id="3465" loc="5.40">et magnum bello sollicitare Iovem;</TextUnit>
    <TextUnit id="3466" loc="5.41">fulmina de caeli iaculatus Iuppiter arce</TextUnit>
    <TextUnit id="3467" loc="5.42">vertit in auctores pondera vasta suos.</TextUnit>
    <TextUnit id="3468" loc="5.43">his bene Maiestas armis defensa deorum</TextUnit>
    <TextUnit id="3469" loc="5.44">restat et ex illo tempore culta manet;</TextUnit>
    <TextUnit id="3470" loc="5.45">assidet inde Iovi, Iovis est fidissima custos</TextUnit>
    <TextUnit id="3471" loc="5.46">et praestat sine vi sceptra tenenda Iovi.</TextUnit>
    <TextUnit id="3472" loc="5.47">venit et in terras: coluerunt Romulus illam</TextUnit>
    <TextUnit id="3473" loc="5.48">et Numa, mox alii, tempore quisque suo.</TextUnit>
    <TextUnit id="3474" loc="5.49">illa patres in honore pio matresque tuetur,</TextUnit>
    <TextUnit id="3475" loc="5.50">illa comes pueris virginibusque venit,</TextUnit>
    <TextUnit id="3476" loc="5.51">illa datos fasces commendat eburque curule,</TextUnit>
    <TextUnit id="3477" loc="5.52">illa coronatis alta triumphat equis."</TextUnit>
    <TextUnit id="3478" loc="5.53">finierat voces Polyhymnia: dicta probarunt</TextUnit>
    <TextUnit id="3479" loc="5.54">Clioque et curvae scita Thalia lyrae.</TextUnit>
    <TextUnit id="3480" loc="5.55">excipit Uranie: fecere silentia cunctae,</TextUnit>
    <TextUnit id="3481" loc="5.56">et vox audiri nulla nisi illa potest.</TextUnit>
    <TextUnit id="3482" loc="5.57">"magna fuit quondam capitis reverentia cani,</TextUnit>
    <TextUnit id="3483" loc="5.58">inque suo pretio ruga senilis erat.</TextUnit>
    <TextUnit id="3484" loc="5.59">Martis opus iuvenes animosaque bella gerebant</TextUnit>
    <TextUnit id="3485" loc="5.60">et pro dis aderant in statione suis:</TextUnit>
    <TextUnit id="3486" loc="5.61">viribus illa minor nec habendis utilis armis</TextUnit>
    <TextUnit id="3487" loc="5.62">consilio patriae saepe ferebat opem.</TextUnit>
    <TextUnit id="3488" loc="5.63">nec nisi post annos patuit tunc curia seros,</TextUnit>
    <TextUnit id="3489" loc="5.64">nomen et aetatis mite senatus erat.</TextUnit>
    <TextUnit id="3490" loc="5.65">iura dabat populo senior, finitaque certis</TextUnit>
    <TextUnit id="3491" loc="5.66">legibus est aetas, unde petatur honor;</TextUnit>
    <TextUnit id="3492" loc="5.67">et medius iuvenum, non indignantibus ipsis,</TextUnit>
    <TextUnit id="3493" loc="5.68">ibat et interior, si comes unus erat.</TextUnit>
    <TextUnit id="3494" loc="5.69">verba quis auderet coram sene digna rubore</TextUnit>
    <TextUnit id="3495" loc="5.70">dicere? censuram longa senecta dabat.</TextUnit>
    <TextUnit id="3496" loc="5.71">Romulus hoc vidit selectaque pectora patres</TextUnit>
    <TextUnit id="3497" loc="5.72">dixit: ad hos urbis summa relata novae,</TextUnit>
    <TextUnit id="3498" loc="5.73">hinc sua maiores tribuisse vocabula Maio</TextUnit>
    <TextUnit id="3499" loc="5.74">tangor et aetati consuluisse suae.</TextUnit>
    <TextUnit id="3500" loc="5.75">et Numitor dixisse potest "da, Romule, mensem</TextUnit>
    <TextUnit id="3501" loc="5.76">hunc senibus" nec avum sustinuisse nepos,</TextUnit>
    <TextUnit id="3502" loc="5.77">nec leve propositi pignus successor honoris</TextUnit>
    <TextUnit id="3503" loc="5.78">Iunius, a iuvenum nomine dictus, habet."</TextUnit>
    <TextUnit id="3504" loc="5.79">tunc sic, neglectos hedera redimita capillos,</TextUnit>
    <TextUnit id="3505" loc="5.80">prima sui coepit Calliopea chori:</TextUnit>
    <TextUnit id="3506" loc="5.81">"duxerat Oceanus quondam Titanida Tethyn,</TextUnit>
    <TextUnit id="3507" loc="5.82">qui terram liquidis, qua patet, ambit aquis,</TextUnit>
    <TextUnit id="3508" loc="5.83">hinc sata Pleione cum caelifero Atlante</TextUnit>
    <TextUnit id="3509" loc="5.84">iungitur, ut fama est, Pleiadasque parit.</TextUnit>
    <TextUnit id="3510" loc="5.85">quarum Maia suas forma superasse sorores</TextUnit>
    <TextUnit id="3511" loc="5.86">traditur et summo concubuisse Iovi.</TextUnit>
    <TextUnit id="3512" loc="5.87">haec enixa iugo cupressiferae Cyllenes,</TextUnit>
    <TextUnit id="3513" loc="5.88">aetherium volucri qui pede carpit iter.</TextUnit>
    <TextUnit id="3514" loc="5.89">Arcades hunc Ladonque rapax et Maenalus ingens</TextUnit>
    <TextUnit id="3515" loc="5.90">rite colunt, luna credita terra prior,</TextUnit>
    <TextUnit id="3516" loc="5.91">exul ab Arcadia Latios Evander in agros</TextUnit>
    <TextUnit id="3517" loc="5.92">venerat, impositos attuleratque deos.</TextUnit>
    <TextUnit id="3518" loc="5.93">hic, ubi nunc Roma est, orbis caput, arbor et herbae</TextUnit>
    <TextUnit id="3519" loc="5.94">et paucae pecudes et casa rara fuit.</TextUnit>
    <TextUnit id="3520" loc="5.95">quo postquam ventum est, "consistite!" praescia mater</TextUnit>
    <TextUnit id="3521" loc="5.96">"nam locus imperii rus erit istud" ait.</TextUnit>
    <TextUnit id="3522" loc="5.97">et matri et vati paret Nonacrius heros</TextUnit>
    <TextUnit id="3523" loc="5.98">inque peregrina constitit hospes humo,</TextUnit>
    <TextUnit id="3524" loc="5.99">sacraque multa quidem sed Fauni prima bicornis</TextUnit>
    <TextUnit id="3525" loc="5.100">has docuit gentes alipedisque dei.</TextUnit>
    <TextUnit id="3526" loc="5.101">semicaper, coleris cinctutis, Faune, Lupercis,</TextUnit>
    <TextUnit id="3527" loc="5.102">cum lustrant celebres vellera secta vias.</TextUnit>
    <TextUnit id="3528" loc="5.103">at tu materno donasti nomine mensem,</TextUnit>
    <TextUnit id="3529" loc="5.104">inventor curvae, finibus apte, fidis.</TextUnit>
    <TextUnit id="3530" loc="5.105">nec pietas haec prima tua est: septena putaris,</TextUnit>
    <TextUnit id="3531" loc="5.106">Pleiadum numerum, fila dedisse lyrae."</TextUnit>
    <TextUnit id="3532" loc="5.107">haec quoque desierat: laudata est voce sororum.</TextUnit>
    <TextUnit id="3533" loc="5.108">quid faciam? turbae pars habet omnis idem.</TextUnit>
    <TextUnit id="3534" loc="5.109">gratia Pieridum nobis aequaliter adsit,</TextUnit>
    <TextUnit id="3535" loc="5.110">nullaque laudetur plusve minusve mihi.</TextUnit>
    <TextUnit id="3536" loc="5.111">Ab Iove surgat opus. prima mihi nocte videnda</TextUnit>
    <TextUnit id="3537" loc="5.112">stella est in cunas officiosa Iovis:</TextUnit>
    <TextUnit id="3538" loc="5.113">nascitur Oleniae signum pluviale Capellae;</TextUnit>
    <TextUnit id="3539" loc="5.114">illa dati caelum praemia lactis habet.</TextUnit>
    <TextUnit id="3540" loc="5.115">Nais Amalthea, Cretaea nobilis Ida,</TextUnit>
    <TextUnit id="3541" loc="5.116">dicitur in silvis occuluisse Iovem,</TextUnit>
    <TextUnit id="3542" loc="5.117">huic fuit haedorum mater formosa duorum,</TextUnit>
    <TextUnit id="3543" loc="5.118">inter Dictaeos conspicienda greges,</TextUnit>
    <TextUnit id="3544" loc="5.119">cornibus aeriis atque in sua terga recurvis,</TextUnit>
    <TextUnit id="3545" loc="5.120">ubere, quod nutrix posset habere Iovis,</TextUnit>
    <TextUnit id="3546" loc="5.121">lac dabat illa deo. sed fregit in arbore cornu</TextUnit>
    <TextUnit id="3547" loc="5.122">truncaque dimidia parte decoris erat.</TextUnit>
    <TextUnit id="3548" loc="5.123">sustulit hoc nymphe cinxitque recentibus herbis</TextUnit>
    <TextUnit id="3549" loc="5.124">et plenum pomis ad Iovis ora tulit.</TextUnit>
    <TextUnit id="3550" loc="5.125">ille ubi res caeli tenuit solioque paterno</TextUnit>
    <TextUnit id="3551" loc="5.126">sedit, et invicto nil Iove maius erat,</TextUnit>
    <TextUnit id="3552" loc="5.127">sidera nutricem, nutricis fertile cornu</TextUnit>
    <TextUnit id="3553" loc="5.128">fecit, quod dominae nunc quoque nomen habet,</TextUnit>
    <TextUnit id="3554" loc="5.129">praestitibus Maiae Laribus videre Kalendae</TextUnit>
    <TextUnit id="3555" loc="5.130">aram constitui parvaque signa deum:</TextUnit>
    <TextUnit id="3556" loc="5.131">voverat illa quidem Curius: sed multa vetustas</TextUnit>
    <TextUnit id="3557" loc="5.132">destruit, et saxo longa senecta nocet,</TextUnit>
    <TextUnit id="3558" loc="5.133">causa tamen positi fuerat cognominis illis,</TextUnit>
    <TextUnit id="3559" loc="5.134">quod praestant oculis omnia tuta suis.</TextUnit>
    <TextUnit id="3560" loc="5.135">stant quoque pro nobis et praesunt moenibus urbis</TextUnit>
    <TextUnit id="3561" loc="5.136">et sunt praesentes auxiliumque ferunt,</TextUnit>
    <TextUnit id="3562" loc="5.137">at canis ante pedes saxo fabricatus eodem</TextUnit>
    <TextUnit id="3563" loc="5.138">stabat: quae standi cum Lare causa fuit?</TextUnit>
    <TextUnit id="3564" loc="5.139">servat uterque domum, domino quoque fidus uterque:</TextUnit>
    <TextUnit id="3565" loc="5.140">compita grata deo, compita grata cani.</TextUnit>
    <TextUnit id="3566" loc="5.141">exagitant et Lar et turba Diania fures:</TextUnit>
    <TextUnit id="3567" loc="5.142">pervigilantque Lares pervigilantque canes,</TextUnit>
    <TextUnit id="3568" loc="5.143">bina gemellorum quaerebam signa deorum</TextUnit>
    <TextUnit id="3569" loc="5.144">viribus annosae facta caduca morae:</TextUnit>
    <TextUnit id="3570" loc="5.145">mille Lares Geniumque ducis, qui tradidit illos,</TextUnit>
    <TextUnit id="3571" loc="5.146">urbs habet, et vici numina trina colunt,</TextUnit>
    <TextUnit id="3572" loc="5.147">quo feror? Augustus mensis mihi carminis huius</TextUnit>
    <TextUnit id="3573" loc="5.148">ius habet: interea Diva canenda Bona est.</TextUnit>
    <TextUnit id="3574" loc="5.149">est moles nativa loco, res nomina fecit:</TextUnit>
    <TextUnit id="3575" loc="5.150">appellant Saxum; pars bona montis ea est.</TextUnit>
    <TextUnit id="3576" loc="5.151">huic Remus institerat frustra, quo tempore fratri</TextUnit>
    <TextUnit id="3577" loc="5.152">prima Palatinae signa dedistis aves.</TextUnit>
    <TextUnit id="3578" loc="5.153">templa Patres illic oculos exosa viriles</TextUnit>
    <TextUnit id="3579" loc="5.154">leniter acclini constituere iugo.</TextUnit>
    <TextUnit id="3580" loc="5.155">dedicat haec veteris Clausorum nominis heres,</TextUnit>
    <TextUnit id="3581" loc="5.156">virgineo nullum corpore passa virum:</TextUnit>
    <TextUnit id="3582" loc="5.157">Livia restituit, ne non imitata maritum</TextUnit>
    <TextUnit id="3583" loc="5.158">esset et ex omni parte secuta suum.</TextUnit>
    <TextUnit id="3584" loc="5.159">Postera cum roseam pulsis Hyperionis astris</TextUnit>
    <TextUnit id="3585" loc="5.160">in matutinis lampada tollet equis,</TextUnit>
    <TextUnit id="3586" loc="5.161">frigidus Argestes summas mulcebit aristas,</TextUnit>
    <TextUnit id="3587" loc="5.162">candidaque a Calabris vela dabuntur aquis,</TextUnit>
    <TextUnit id="3588" loc="5.163">at simul inducent obscura crepuscula noctem,</TextUnit>
    <TextUnit id="3589" loc="5.164">pars Hyadum toto de grege nulla latet.</TextUnit>
    <TextUnit id="3590" loc="5.165">ora micant Tauri septem radiantia flammis,</TextUnit>
    <TextUnit id="3591" loc="5.166">navita quas Hyadas Graius ab imbre vocat;</TextUnit>
    <TextUnit id="3592" loc="5.167">pars Bacchum nutrisse putat, pars credidit esse</TextUnit>
    <TextUnit id="3593" loc="5.168">Tethyos has neptes Oceanique senis.</TextUnit>
    <TextUnit id="3594" loc="5.169">nondum stabat Atlas humeros oneratus Olympo,</TextUnit>
    <TextUnit id="3595" loc="5.170">cum satus est forma conspiciendus Hyas;</TextUnit>
    <TextUnit id="3596" loc="5.171">hunc stirps Oceani maturis nixibus Aethra</TextUnit>
    <TextUnit id="3597" loc="5.172">edidit et nymphas, sed prior ortus Hyas.</TextUnit>
    <TextUnit id="3598" loc="5.173">dum nova lanugo est, pavidos formidine cervos</TextUnit>
    <TextUnit id="3599" loc="5.174">terret, et est illi praeda benigna lepus.</TextUnit>
    <TextUnit id="3600" loc="5.175">at postquam virtus annis adolevit, in apros</TextUnit>
    <TextUnit id="3601" loc="5.176">audet et hirsutas comminus ire leas,</TextUnit>
    <TextUnit id="3602" loc="5.177">dumque petit latebras fetae catulosque leaenae,</TextUnit>
    <TextUnit id="3603" loc="5.178">ipse fuit Libycae praeda cruenta ferae,</TextUnit>
    <TextUnit id="3604" loc="5.179">mater Hyan et Hyan maestae flevere sorores</TextUnit>
    <TextUnit id="3605" loc="5.180">cervicemque polo suppositurus Atlas,</TextUnit>
    <TextUnit id="3606" loc="5.181">victus uterque parens tamen est pietate sororum:</TextUnit>
    <TextUnit id="3607" loc="5.182">illa dedit caelum, nomina fecit Hyas.</TextUnit>
    <TextUnit id="3608" loc="5.183">"Mater, ades, florum, ludis celebranda iocosis!</TextUnit>
    <TextUnit id="3609" loc="5.184">distuleram partes mense priore tuas.</TextUnit>
    <TextUnit id="3610" loc="5.185">incipis Aprili, transis in tempora Mai:</TextUnit>
    <TextUnit id="3611" loc="5.186">alter te fugiens, cum venit, alter habet,</TextUnit>
    <TextUnit id="3612" loc="5.187">cum tua sint cedantque tibi confinia mensum,</TextUnit>
    <TextUnit id="3613" loc="5.188">convenit in laudes ille vel ille tuas.</TextUnit>
    <TextUnit id="3614" loc="5.189">Circus in hunc exit clamataque palma theatris:</TextUnit>
    <TextUnit id="3615" loc="5.190">hoc quoque cum Circi munere carmen eat.</TextUnit>
    <TextUnit id="3616" loc="5.191">ipsa doce, quae sis. hominum sententia fallax:</TextUnit>
    <TextUnit id="3617" loc="5.192">optima tu proprii nominis auctor eris."</TextUnit>
    <TextUnit id="3618" loc="5.193">sic ego. sic nostris respondit diva rogatis</TextUnit>
    <TextUnit id="3619" loc="5.194">(dum loquitur, vernas emat ab ore rosas):</TextUnit>
    <TextUnit id="3620" loc="5.195">"Chloris eram, quae Flora vocor: corrupta Latino</TextUnit>
    <TextUnit id="3621" loc="5.196">nominis est nostri littera Graeca sono.</TextUnit>
    <TextUnit id="3622" loc="5.197">Chloris eram, nymphe campi felicis, ubi audis</TextUnit>
    <TextUnit id="3623" loc="5.198">rem fortunatis ante fuisse viris,</TextUnit>
    <TextUnit id="3624" loc="5.199">quae fuerit mihi forma, grave est narrare modestae</TextUnit>
    <TextUnit id="3625" loc="5.200">sed generum matri repperit illa deum.</TextUnit>
    <TextUnit id="3626" loc="5.201">ver erat, errabam: Zephyrus conspexit, abibam.</TextUnit>
    <TextUnit id="3627" loc="5.202">insequitur, fugio: fortior ille fuit,</TextUnit>
    <TextUnit id="3628" loc="5.203">et dederat fratri Boreas ius omne rapinae</TextUnit>
    <TextUnit id="3629" loc="5.204">ausus Erechthea praemia ferre domo.</TextUnit>
    <TextUnit id="3630" loc="5.205">vim tamen emendat dando mihi nomina nuptae,</TextUnit>
    <TextUnit id="3631" loc="5.206">inque meo non est ulla querella toro</TextUnit>
    <TextUnit id="3632" loc="5.207">. vere fruor semper: semper nitidissimus annus,</TextUnit>
    <TextUnit id="3633" loc="5.208">arbor habet frondes, pabula semper humus,</TextUnit>
    <TextUnit id="3634" loc="5.209">est mihi fecundus dotalibus hortus in agris:</TextUnit>
    <TextUnit id="3635" loc="5.210">aura fovet, liquidae fonte rigatur aquae,</TextUnit>
    <TextUnit id="3636" loc="5.211">hunc meus implevit generoso flore maritus</TextUnit>
    <TextUnit id="3637" loc="5.212">atque ait "arbitrium tu, dea, floris habe."</TextUnit>
    <TextUnit id="3638" loc="5.213">saepe ego digestos volui numerare colores</TextUnit>
    <TextUnit id="3639" loc="5.214">nec potui: numero copia maior erat.</TextUnit>
    <TextUnit id="3640" loc="5.215">roscida cum primum foliis excussa pruina est,</TextUnit>
    <TextUnit id="3641" loc="5.216">et variae radiis intepuere comae,</TextUnit>
    <TextUnit id="3642" loc="5.217">conveniunt pictis incinctae vestibus Horae</TextUnit>
    <TextUnit id="3643" loc="5.218">inque leves calathos munera nostra legunt.</TextUnit>
    <TextUnit id="3644" loc="5.219">protinus accedunt Charites nectuntque coronas</TextUnit>
    <TextUnit id="3645" loc="5.220">sertaque caelestes implicitura comas.</TextUnit>
    <TextUnit id="3646" loc="5.221">prima per immensas sparsi nova semina gentes!</TextUnit>
    <TextUnit id="3647" loc="5.222">unius tellus ante coloris erat.</TextUnit>
    <TextUnit id="3648" loc="5.223">prima Therapnaeo feci de sanguine florem,</TextUnit>
    <TextUnit id="3649" loc="5.224">et manet in folio scripta querella suo.</TextUnit>
    <TextUnit id="3650" loc="5.225">tu quoque nomen habes cultos, Narcisse, per hortos,</TextUnit>
    <TextUnit id="3651" loc="5.226">infelix, quod non alter et alter eras.</TextUnit>
    <TextUnit id="3652" loc="5.227">quid Crocon aut Attin referam Cinyraque creatum,</TextUnit>
    <TextUnit id="3653" loc="5.228">de quorum per me volnere surgit honor?</TextUnit>
    <TextUnit id="3654" loc="5.229">Mars quoque, si nescis, per nostras editus artes:</TextUnit>
    <TextUnit id="3655" loc="5.230">Iuppiter hoc, ut adhuc, nesciat usque, precor,</TextUnit>
    <TextUnit id="3656" loc="5.231">sancta Iovem Iuno, nata sine matre Minerva,</TextUnit>
    <TextUnit id="3657" loc="5.232">officio doluit non eguisse suo.</TextUnit>
    <TextUnit id="3658" loc="5.233">ibat, ut Oceano quereretur facta mariti;</TextUnit>
    <TextUnit id="3659" loc="5.234">restitit ad nostras fessa labore fores.</TextUnit>
    <TextUnit id="3660" loc="5.235">quam simul aspexi, "quid te, Saturnia," dixi</TextUnit>
    <TextUnit id="3661" loc="5.236">"attulit?" exponit, quem petat illa locum,</TextUnit>
    <TextUnit id="3662" loc="5.237">addidit et causam, verbis solabar amicis:</TextUnit>
    <TextUnit id="3663" loc="5.238">"non" inquit "verbis cura levanda mea est,</TextUnit>
    <TextUnit id="3664" loc="5.239">si pater est factus neglecto coniugis usu</TextUnit>
    <TextUnit id="3665" loc="5.240">Iuppiter et solus nomen utrumque tenet,</TextUnit>
    <TextUnit id="3666" loc="5.241">cur ego desperem fieri sine coniuge mater</TextUnit>
    <TextUnit id="3667" loc="5.242">et parere intacto, dummodo casta, viro?</TextUnit>
    <TextUnit id="3668" loc="5.243">omnia temptabo latis medicamina terris</TextUnit>
    <TextUnit id="3669" loc="5.244">et freta Tartareos excutiamque sinus."</TextUnit>
    <TextUnit id="3670" loc="5.245">vox erat in cursu: voltum dubitantis habebam. "nescio</TextUnit>
    <TextUnit id="3671" loc="5.246">quid, nymphe, posse videris" ait.</TextUnit>
    <TextUnit id="3672" loc="5.247">ter volui promittere opem, ter lingua retenta est:</TextUnit>
    <TextUnit id="3673" loc="5.248">ira Iovis magni causa timoris erat.</TextUnit>
    <TextUnit id="3674" loc="5.249">"fer, precor, auxilium!" dixit "celabitur auctor</TextUnit>
    <TextUnit id="3675" loc="5.250">et Stygiae numen testificabor aquae."</TextUnit>
    <TextUnit id="3676" loc="5.251">"quod petis, Oleniis" inquam "mihi missus ab arvis</TextUnit>
    <TextUnit id="3677" loc="5.252">flos dabit: est hortis unicus ille meis.</TextUnit>
    <TextUnit id="3678" loc="5.253">qui dabat, "hoc" dixit "sterilem quoque tange iuvencam,</TextUnit>
    <TextUnit id="3679" loc="5.254">mater erit." tetigi, nec mora, mater erat."</TextUnit>
    <TextUnit id="3680" loc="5.255">protinus haerentem decerpsi pollice florem:</TextUnit>
    <TextUnit id="3681" loc="5.256">tangitur et tacto concipit illa sinu.</TextUnit>
    <TextUnit id="3682" loc="5.257">iamque gravis Thracen et laeva Propontidos intrat</TextUnit>
    <TextUnit id="3683" loc="5.258">fitque potens voti, Marsque creatus erat.</TextUnit>
    <TextUnit id="3684" loc="5.259">qui memor accepti per me natalis "habeto</TextUnit>
    <TextUnit id="3685" loc="5.260">tu quoque Romulea" dixit "in urbe locum."</TextUnit>
    <TextUnit id="3686" loc="5.261">forsitan in teneris tantum mea regna coronis</TextUnit>
    <TextUnit id="3687" loc="5.262">esse putes? tangit numen et arva meum.</TextUnit>
    <TextUnit id="3688" loc="5.263">si bene floruerint segetes, erit area dives;</TextUnit>
    <TextUnit id="3689" loc="5.264">si bene floruerit vinea, Bacchus erit;</TextUnit>
    <TextUnit id="3690" loc="5.265">si bene floruerint oleae, nitidissimus annus,</TextUnit>
    <TextUnit id="3691" loc="5.266">pomaque proventum temporis huius habent.</TextUnit>
    <TextUnit id="3692" loc="5.267">flore semel laeso pereunt viciaecque fabaeque,</TextUnit>
    <TextUnit id="3693" loc="5.268">et pereunt lentes, advena Nile, tuae.</TextUnit>
    <TextUnit id="3694" loc="5.269">vina quoque in magnis operose condita cellis</TextUnit>
    <TextUnit id="3695" loc="5.270">florent, et nebulae dolia summa tegunt.</TextUnit>
    <TextUnit id="3696" loc="5.271">mella meum munus: volucres ego mella daturas</TextUnit>
    <TextUnit id="3697" loc="5.272">ad violam et cytisos et thyma cana voco.</TextUnit>
    <TextUnit id="3698" loc="5.273">nos quoque idem facimus tunc, cum iuvenalibus annis</TextUnit>
    <TextUnit id="3699" loc="5.274">luxuriant animi, corporaque ipsa vigent."</TextUnit>
    <TextUnit id="3700" loc="5.275">talia dicentem tacitus mirabar, at illa</TextUnit>
    <TextUnit id="3701" loc="5.276">"ius tibi discendi, si qua requiris" ait.</TextUnit>
    <TextUnit id="3702" loc="5.277">"dic, dea," respondi "ludorum quae sit origo."</TextUnit>
    <TextUnit id="3703" loc="5.278">vix bene desieram, rettulit illa mihi:</TextUnit>
    <TextUnit id="3704" loc="5.279">"cetera luxuriae nondum instrumenta vigebant,</TextUnit>
    <TextUnit id="3705" loc="5.280">aut pecus aut latam dives habebat humum;</TextUnit>
    <TextUnit id="3706" loc="5.281">hinc etiam locuples, hinc ipsa pecunia dicta est.</TextUnit>
    <TextUnit id="3707" loc="5.282">sed iam de vetito quisque parabat opes:</TextUnit>
    <TextUnit id="3708" loc="5.283">venerat in morem populi depascere saltus,</TextUnit>
    <TextUnit id="3709" loc="5.284">idque diu licuit, poenaque nulla fuit.</TextUnit>
    <TextUnit id="3710" loc="5.285">vindice servabat nullo sua publica volgus;</TextUnit>
    <TextUnit id="3711" loc="5.286">iamque in privato pascere inertis erat.</TextUnit>
    <TextUnit id="3712" loc="5.287">plebis ad aediles perducta licentia talis</TextUnit>
    <TextUnit id="3713" loc="5.288">Publicios: animus defuit ante viris.</TextUnit>
    <TextUnit id="3714" loc="5.289">rem populus recipit, multam subiere nocentes:</TextUnit>
    <TextUnit id="3715" loc="5.290">vindicibus laudi publica cura fuit.</TextUnit>
    <TextUnit id="3716" loc="5.291">multa data est ex parte mihi, magnoque favore</TextUnit>
    <TextUnit id="3717" loc="5.292">victores ludos instituere novos.</TextUnit>
    <TextUnit id="3718" loc="5.293">parte locant clivum, qui tunc erat ardua rupes:</TextUnit>
    <TextUnit id="3719" loc="5.294">utile nunc iter est, Publiciumque vocant."</TextUnit>
    <TextUnit id="3720" loc="5.295">annua credideram spectacula facta, negavit,</TextUnit>
    <TextUnit id="3721" loc="5.296">addidit et dictis altera verba suis:</TextUnit>
    <TextUnit id="3722" loc="5.297">"nos quoque tangit honor: festis gaudemus et aris,</TextUnit>
    <TextUnit id="3723" loc="5.298">turbaque caelestes ambitiosa sumus.</TextUnit>
    <TextUnit id="3724" loc="5.299">saepe deos aliquis peccando fecit iniquos,</TextUnit>
    <TextUnit id="3725" loc="5.300">et pro delictis hostia blanda fuit;</TextUnit>
    <TextUnit id="3726" loc="5.301">saepe Iovem vidi, cum iam sua mittere vellet</TextUnit>
    <TextUnit id="3727" loc="5.302">fulmina, ture dato sustinuisse manum,</TextUnit>
    <TextUnit id="3728" loc="5.303">at si neglegimur, magnis iniuria poenis</TextUnit>
    <TextUnit id="3729" loc="5.304">solvitur, et iustum praeterit ira modum.</TextUnit>
    <TextUnit id="3730" loc="5.305">respice Thestiaden: flammis absentibus arsit;</TextUnit>
    <TextUnit id="3731" loc="5.306">causa est, quod Phoebes ara sine igne fuit.</TextUnit>
    <TextUnit id="3732" loc="5.307">respice Tantaliden: eadem dea vela tenebat;</TextUnit>
    <TextUnit id="3733" loc="5.308">virgo est, et spretos bis tamen ulta focos,</TextUnit>
    <TextUnit id="3734" loc="5.309">Hippolyte infelix, velles coluisse Dionen,</TextUnit>
    <TextUnit id="3735" loc="5.310">cum consternatus diripereris equis.</TextUnit>
    <TextUnit id="3736" loc="5.311">longa referre mora est correcta oblivia damnis.</TextUnit>
    <TextUnit id="3737" loc="5.312">me quoque Romani praeteriere patres,</TextUnit>
    <TextUnit id="3738" loc="5.313">quid facerem, per quod Aerem manifesta doloris?</TextUnit>
    <TextUnit id="3739" loc="5.314">exigerem nostrae qualia damna notae?</TextUnit>
    <TextUnit id="3740" loc="5.315">excidit officium tristi mihi. nulla tuebar</TextUnit>
    <TextUnit id="3741" loc="5.316">rura, nec in pretio fertilis hortus erat:</TextUnit>
    <TextUnit id="3742" loc="5.317">lilia deciderant, violas arere videres,</TextUnit>
    <TextUnit id="3743" loc="5.318">filaque punicei languida facta croci,</TextUnit>
    <TextUnit id="3744" loc="5.319">saepe mihi Zephyrus "dotes corrumpere noli</TextUnit>
    <TextUnit id="3745" loc="5.320">ipsa tuas" dixit: dos mihi vilis erat.</TextUnit>
    <TextUnit id="3746" loc="5.321">florebant oleae; venti nocuere protervi:</TextUnit>
    <TextUnit id="3747" loc="5.322">florebant segetes; grandine laesa seges:</TextUnit>
    <TextUnit id="3748" loc="5.323">in spe vitis erat; caelum nigrescit ab Austris,</TextUnit>
    <TextUnit id="3749" loc="5.324">et subita frondes decutiuntur aqua.</TextUnit>
    <TextUnit id="3750" loc="5.325">nec volui fieri nec sum crudelis in ira,</TextUnit>
    <TextUnit id="3751" loc="5.326">cura repellendi sed mihi nulla fuit.</TextUnit>
    <TextUnit id="3752" loc="5.327">convenere patres et, si bene floreat annus,</TextUnit>
    <TextUnit id="3753" loc="5.328">numinibus nostris annua festa vovent.  annuimus</TextUnit>
    <TextUnit id="3754" loc="5.329">voto. consul cum consule ludos</TextUnit>
    <TextUnit id="3755" loc="5.330">Postumio Laenas persoluere mihi."</TextUnit>
    <TextUnit id="3756" loc="5.331">quaerere conabar, quare lascivia maior</TextUnit>
    <TextUnit id="3757" loc="5.332">his foret in ludis liberiorque iocus,</TextUnit>
    <TextUnit id="3758" loc="5.333">sed mihi succurrit numen non esse severum</TextUnit>
    <TextUnit id="3759" loc="5.334">aptaque deliciis munera ferre deam.</TextUnit>
    <TextUnit id="3760" loc="5.335">tempora sutilibus cinguntur pota coronis,</TextUnit>
    <TextUnit id="3761" loc="5.336">et latet iniecta splendida mensa rosa;</TextUnit>
    <TextUnit id="3762" loc="5.337">ebrius incinctis philyra conviva capillis</TextUnit>
    <TextUnit id="3763" loc="5.338">saltat et imprudens utitur arte meri;</TextUnit>
    <TextUnit id="3764" loc="5.339">ebrius ad durum formosae limen amicae</TextUnit>
    <TextUnit id="3765" loc="5.340">cantat, habent unctae mollia serta comae,</TextUnit>
    <TextUnit id="3766" loc="5.341">nulla coronata peraguntur seria fronte,</TextUnit>
    <TextUnit id="3767" loc="5.342">nec liquidae vinctis flore bibuntur aquae;</TextUnit>
    <TextUnit id="3768" loc="5.343">donec eras mixtus nullis, Acheloe, racemis,</TextUnit>
    <TextUnit id="3769" loc="5.344">gratia sumendae non erat ulla rosae.</TextUnit>
    <TextUnit id="3770" loc="5.345">Bacchus amat flores: Baccho placuisse coronam</TextUnit>
    <TextUnit id="3771" loc="5.346">ex Ariadneo sidere nosse potes,</TextUnit>
    <TextUnit id="3772" loc="5.347">scaena levis decet hanc: non est, mihi credite, non est</TextUnit>
    <TextUnit id="3773" loc="5.348">illa coturnatas inter habenda deas.</TextUnit>
    <TextUnit id="3774" loc="5.349">turba quidem cur hos celebret meretricia ludos,</TextUnit>
    <TextUnit id="3775" loc="5.350">non ex difficili causa petita subest.</TextUnit>
    <TextUnit id="3776" loc="5.351">non est de tetricis, non est de magna professis,</TextUnit>
    <TextUnit id="3777" loc="5.352">volt sua plebeio sacra patere choro,</TextUnit>
    <TextUnit id="3778" loc="5.353">et monet aetatis specie, dum floreat, uti;</TextUnit>
    <TextUnit id="3779" loc="5.354">contemni spinam, cum cecidere rosae.</TextUnit>
    <TextUnit id="3780" loc="5.355">cur tamen, ut dantur vestes Cerialibus albae,</TextUnit>
    <TextUnit id="3781" loc="5.356">sic haec est cultu versicolore decens?</TextUnit>
    <TextUnit id="3782" loc="5.357">an quia maturis albescit messis aristis,</TextUnit>
    <TextUnit id="3783" loc="5.358">et color et species floribus omnis inest?</TextUnit>
    <TextUnit id="3784" loc="5.359">annuit, et motis flores cecidere capillis,</TextUnit>
    <TextUnit id="3785" loc="5.360">accidere in mensas ut rosa missa solet,</TextUnit>
    <TextUnit id="3786" loc="5.361">lumina restabant, quorum me causa latebat,</TextUnit>
    <TextUnit id="3787" loc="5.362">cum sic errores abstulit illa meos:</TextUnit>
    <TextUnit id="3788" loc="5.363">"vel quia purpureis collucent floribus agri,</TextUnit>
    <TextUnit id="3789" loc="5.364">lumina sunt nostros visa decere dies;</TextUnit>
    <TextUnit id="3790" loc="5.365">vel quia nec flos est hebeti nec flamma colore,</TextUnit>
    <TextUnit id="3791" loc="5.366">atque oculos in se splendor uterque trahit;</TextUnit>
    <TextUnit id="3792" loc="5.367">vel quia deliciis nocturna licentia nostris</TextUnit>
    <TextUnit id="3793" loc="5.368">convenit, a vero tertia causa venit."</TextUnit>
    <TextUnit id="3794" loc="5.369">"est breve praeterea, de quo mihi quaerere restat,</TextUnit>
    <TextUnit id="3795" loc="5.370">si liceat" dixi: dixit et illa "licet."</TextUnit>
    <TextUnit id="3796" loc="5.371">"cur tibi pro Libycis clauduntur rete leaenis</TextUnit>
    <TextUnit id="3797" loc="5.372">imbelles capreae sollicitusque lepus?"</TextUnit>
    <TextUnit id="3798" loc="5.373">non sibi, respondit, silvas cessisse, sed hortos</TextUnit>
    <TextUnit id="3799" loc="5.374">arvaque pugnaci non adeunda ferae.</TextUnit>
    <TextUnit id="3800" loc="5.375">omnia finierat: tenues secessit in auras,</TextUnit>
    <TextUnit id="3801" loc="5.376">mansit odor: posses scire fuisse deam.</TextUnit>
    <TextUnit id="3802" loc="5.377">floreat ut toto carmen Nasonis in aevo,</TextUnit>
    <TextUnit id="3803" loc="5.378">sparge, precor, donis pectora nostra tuis.</TextUnit>
    <TextUnit id="3804" loc="5.379">Nocte minus quarta promet sua sidera Chiron</TextUnit>
    <TextUnit id="3805" loc="5.380">semivir et flavi corpore mixtus equi.</TextUnit>
    <TextUnit id="3806" loc="5.381">Pelion Haemoniae mons est obversus in Austros:</TextUnit>
    <TextUnit id="3807" loc="5.382">summa virent pinu, cetera quercus habet.</TextUnit>
    <TextUnit id="3808" loc="5.383">Phillyrides tenuit, saxo stant antra vetusto,</TextUnit>
    <TextUnit id="3809" loc="5.384">quae iustum memorant incoluisse senem.</TextUnit>
    <TextUnit id="3810" loc="5.385">ille manus olim missuras Hectora leto</TextUnit>
    <TextUnit id="3811" loc="5.386">creditur in lyricis detinuisse modis,</TextUnit>
    <TextUnit id="3812" loc="5.387">venerat Alcides exhausta parte laborum,</TextUnit>
    <TextUnit id="3813" loc="5.388">iussaque restabant ultima paene viro.</TextUnit>
    <TextUnit id="3814" loc="5.389">stare simul casu Troiae duo fata videres:</TextUnit>
    <TextUnit id="3815" loc="5.390">hinc puer Aeacides, hinc Iove natus erat.</TextUnit>
    <TextUnit id="3816" loc="5.391">excipit hospitio iuvenem Philyreius heros,</TextUnit>
    <TextUnit id="3817" loc="5.392">et causam adventus hic rogat, ille docet,</TextUnit>
    <TextUnit id="3818" loc="5.393">respicit interea clavam spoliumque leonis,</TextUnit>
    <TextUnit id="3819" loc="5.394">"vir" que ait "his armis, armaque digna viro!"</TextUnit>
    <TextUnit id="3820" loc="5.395">nec se, quin horrens auderent tangere saetis</TextUnit>
    <TextUnit id="3821" loc="5.396">vellus, Achilleae continuere manus,</TextUnit>
    <TextUnit id="3822" loc="5.397">dumque senex tractat squalentia tela venenis,</TextUnit>
    <TextUnit id="3823" loc="5.398">excidit et laevo fixa sagitta pede est,</TextUnit>
    <TextUnit id="3824" loc="5.399">ingemuit Chiron traxitque e corpore ferrum,</TextUnit>
    <TextUnit id="3825" loc="5.400">et gemit Alcides Haemoniusque puer,</TextUnit>
    <TextUnit id="3826" loc="5.401">ipse tamen lectas Pagasaeis collibus herbas</TextUnit>
    <TextUnit id="3827" loc="5.402">temperat et vana volnera mulcet ope:</TextUnit>
    <TextUnit id="3828" loc="5.403">virus edax superabat opem, penitusque recepta</TextUnit>
    <TextUnit id="3829" loc="5.404">ossibus et toto corpore pestis erat,</TextUnit>
    <TextUnit id="3830" loc="5.405">sanguine centauri Lernaeae sanguis echidnae</TextUnit>
    <TextUnit id="3831" loc="5.406">mixtus ad auxilium tempora nulla dabat,</TextUnit>
    <TextUnit id="3832" loc="5.407">stabat, ut ante patrem, lacrimis perfusus Achilles:</TextUnit>
    <TextUnit id="3833" loc="5.408">sic flendus Peleus, si moreretur, erat.</TextUnit>
    <TextUnit id="3834" loc="5.409">saepe manus aegras manibus Angebat amicis</TextUnit>
    <TextUnit id="3835" loc="5.410">(morum, quos fecit, praemia doctor habet),</TextUnit>
    <TextUnit id="3836" loc="5.411">oscula saepe dedit, dixit quoque saepe iacenti</TextUnit>
    <TextUnit id="3837" loc="5.412">"vive, precor, nec me, care, relinque, pater!"</TextUnit>
    <TextUnit id="3838" loc="5.413">nona dies aderat, cum tu, iustissime Chiron,</TextUnit>
    <TextUnit id="3839" loc="5.414">bis septem stellis corpora cinctus eras.</TextUnit>
    <TextUnit id="3840" loc="5.415">Hunc Lyra curva sequi cuperet, sed idonea nondum</TextUnit>
    <TextUnit id="3841" loc="5.416">est via: nox aptum tertia tempus erit.</TextUnit>
    <TextUnit id="3842" loc="5.417">Scorpios in caelo, cum cras lucescere Nonas</TextUnit>
    <TextUnit id="3843" loc="5.418">dicimus, a media parte notandus erit.</TextUnit>
    <TextUnit id="3844" loc="5.419">Hinc ubi protulerit formosa ter Hesperus ora,</TextUnit>
    <TextUnit id="3845" loc="5.420">ter dederint Phoebo sidera victa locum,</TextUnit>
    <TextUnit id="3846" loc="5.421">ritus erit veteris, nocturna Lemuria, sacri:</TextUnit>
    <TextUnit id="3847" loc="5.422">inferias tacitis manibus illa dabunt,</TextUnit>
    <TextUnit id="3848" loc="5.423">annus erat brevior, nec adhuc pia februa norant,</TextUnit>
    <TextUnit id="3849" loc="5.424">nec tu dux mensum, Iane biformis, eras:</TextUnit>
    <TextUnit id="3850" loc="5.425">iam tamen extincto cineri sua dona ferebant,</TextUnit>
    <TextUnit id="3851" loc="5.426">compositique nepos busta piabat avi.</TextUnit>
    <TextUnit id="3852" loc="5.427">mensis erat Maius, maiorum nomine dictus,</TextUnit>
    <TextUnit id="3853" loc="5.428">qui partem prisci nunc quoque moris habet,</TextUnit>
    <TextUnit id="3854" loc="5.429">nox ubi iam media est somnoque silentia praebet,</TextUnit>
    <TextUnit id="3855" loc="5.430">et canis et variae conticuistis aves,</TextUnit>
    <TextUnit id="3856" loc="5.431">ille memor veteris ritus timidusque deorum</TextUnit>
    <TextUnit id="3857" loc="5.432">surgit (habent gemini vincula nulla pedes)</TextUnit>
    <TextUnit id="3858" loc="5.433">signaque dat digitis medio cum pollice iunctis,</TextUnit>
    <TextUnit id="3859" loc="5.434">occurrat tacito ne levis umbra sibi.</TextUnit>
    <TextUnit id="3860" loc="5.435">cumque manus puras fontana perluit unda,</TextUnit>
    <TextUnit id="3861" loc="5.436">vertitur et nigras accipit ante fabas</TextUnit>
    <TextUnit id="3862" loc="5.437">aversusque iacit; sed dum iacit, "haec ego mitto,</TextUnit>
    <TextUnit id="3863" loc="5.438">his" inquit "redimo meque meosque fabis."</TextUnit>
    <TextUnit id="3864" loc="5.439">hoc novies dicit nec respicit: umbra putatur</TextUnit>
    <TextUnit id="3865" loc="5.440">colligere et nullo terga vidente sequi.</TextUnit>
    <TextUnit id="3866" loc="5.441">rursus aquam tangit Temesacaque concrepat aera</TextUnit>
    <TextUnit id="3867" loc="5.442">et rogat, ut tectis exeat umbra suis.</TextUnit>
    <TextUnit id="3868" loc="5.443">cum dixit novies "Manes exite paterni,"</TextUnit>
    <TextUnit id="3869" loc="5.444">respicit et pure sacra peracta putat.</TextUnit>
    <TextUnit id="3870" loc="5.445">dicta sit unde dies, quae nominis extet origo,</TextUnit>
    <TextUnit id="3871" loc="5.446">me fugit: ex aliquo est invenienda deo.</TextUnit>
    <TextUnit id="3872" loc="5.447">Pleiade nate, mone, virga venerande potenti:</TextUnit>
    <TextUnit id="3873" loc="5.448">saepe tibi est Stygii regia visa Iovis,</TextUnit>
    <TextUnit id="3874" loc="5.449">venit adoratus Caducifer, accipe causam</TextUnit>
    <TextUnit id="3875" loc="5.450">nominis: ex ipso est cognita causa deo.</TextUnit>
    <TextUnit id="3876" loc="5.451">Romulus ut tumulo fraternas condidit umbras,</TextUnit>
    <TextUnit id="3877" loc="5.452">et male veloci iusta soluta Remo,</TextUnit>
    <TextUnit id="3878" loc="5.453">Faustulus infelix et passis Acca capillis</TextUnit>
    <TextUnit id="3879" loc="5.454">spargebant lacrimis ossa perusta suis.</TextUnit>
    <TextUnit id="3880" loc="5.455">inde domum redeunt sub prima crepuscula maesti,</TextUnit>
    <TextUnit id="3881" loc="5.456">utque erat, in duro procubuere toro.</TextUnit>
    <TextUnit id="3882" loc="5.457">umbra cruenta Remi visa est assistere lecto</TextUnit>
    <TextUnit id="3883" loc="5.458">atque haec exiguo murmure verba loqui:</TextUnit>
    <TextUnit id="3884" loc="5.459">"en ego dimidium vestri parsque altera voti,</TextUnit>
    <TextUnit id="3885" loc="5.460">cernite, sim qualis, qui modo qualis eram!</TextUnit>
    <TextUnit id="3886" loc="5.461">qui modo, si volucres habuissem regna iubentes,</TextUnit>
    <TextUnit id="3887" loc="5.462">in populo potui maximus esse meo,</TextUnit>
    <TextUnit id="3888" loc="5.463">nunc sum elapsa rogi flammis et inanis imago:</TextUnit>
    <TextUnit id="3889" loc="5.464">haec est ex illo forma relicta Remo!</TextUnit>
    <TextUnit id="3890" loc="5.465">heu ubi Mars pater est? si vos modo vera locuti,</TextUnit>
    <TextUnit id="3891" loc="5.466">uberaque expositis ille ferina dedit,</TextUnit>
    <TextUnit id="3892" loc="5.467">quem lupa servavit, manus hunc temeraria civis</TextUnit>
    <TextUnit id="3893" loc="5.468">perdidit, o quanto mitior illa fuit!</TextUnit>
    <TextUnit id="3894" loc="5.469">saeve Celer, crudelem animam per volnera reddas,</TextUnit>
    <TextUnit id="3895" loc="5.470">utque ego, sub terras sanguinulentus eas.</TextUnit>
    <TextUnit id="3896" loc="5.471">noluit hoc frater, pietas aequatis in illo est:</TextUnit>
    <TextUnit id="3897" loc="5.472">quod potuit, lacrimas manibus ille dedit,</TextUnit>
    <TextUnit id="3898" loc="5.473">hunc vos per lacrimas, per vestra alimenta rogate,</TextUnit>
    <TextUnit id="3899" loc="5.474">ut celebrem nostro signet honore diem."</TextUnit>
    <TextUnit id="3900" loc="5.475">mandantem amplecti cupiunt et bracchia tendunt:</TextUnit>
    <TextUnit id="3901" loc="5.476">lubrica prensantes effugit umbra manus,</TextUnit>
    <TextUnit id="3902" loc="5.477">ut secum fugiens somnos abduxit imago,</TextUnit>
    <TextUnit id="3903" loc="5.478">ad regem voces fratris uterque ferunt.</TextUnit>
    <TextUnit id="3904" loc="5.479">Romulus obsequitur, lucemque Remuria dicit</TextUnit>
    <TextUnit id="3905" loc="5.480">illam, qua positis iusta feruntur avis.</TextUnit>
    <TextUnit id="3906" loc="5.481">aspera mutata est in lenem tempore longo</TextUnit>
    <TextUnit id="3907" loc="5.482">littera, quae toto nomine prima fuit;</TextUnit>
    <TextUnit id="3908" loc="5.483">mox etiam lemures animas dixere silentum:</TextUnit>
    <TextUnit id="3909" loc="5.484">hic sensus verbi, vis ea vocis erat.</TextUnit>
    <TextUnit id="3910" loc="5.485">fana tamen veteres illis clausere diebus,</TextUnit>
    <TextUnit id="3911" loc="5.486">ut nunc ferali tempore operta vides,</TextUnit>
    <TextUnit id="3912" loc="5.487">nec viduae taedis eadem nec virginis apta</TextUnit>
    <TextUnit id="3913" loc="5.488">tempora: quae nupsit, non diuturna fuit.</TextUnit>
    <TextUnit id="3914" loc="5.489">hac quoque de causa, si te proverbia tangunt,</TextUnit>
    <TextUnit id="3915" loc="5.490">mense malum Maio nubere volgus ait.</TextUnit>
    <TextUnit id="3916" loc="5.491">sed tamen haec tria sunt sub eodem tempore festa</TextUnit>
    <TextUnit id="3917" loc="5.492">inter se nulla continuata die.</TextUnit>
    <TextUnit id="3918" loc="5.493">Quorum si mediis Boeotum Oriona quaeres,</TextUnit>
    <TextUnit id="3919" loc="5.494">falsus eris. signi causa canenda mihi.</TextUnit>
    <TextUnit id="3920" loc="5.495">Iuppiter et lato qui regnat in aequore frater</TextUnit>
    <TextUnit id="3921" loc="5.496">carpebant socias Mercuriusque vias.</TextUnit>
    <TextUnit id="3922" loc="5.497">tempus erat, quo versa iugo referuntur aratra,</TextUnit>
    <TextUnit id="3923" loc="5.498">et pronus saturae lac bibit agnus ovis.</TextUnit>
    <TextUnit id="3924" loc="5.499">forte senex Hyrieus, angusti cultor agelli,</TextUnit>
    <TextUnit id="3925" loc="5.500">hos videt, exiguam stabat ut ante casam;</TextUnit>
    <TextUnit id="3926" loc="5.501">atque ita "longa via est, nec tempora longa supersunt,"</TextUnit>
    <TextUnit id="3927" loc="5.502">dixit "et hospitibus ianua nostra patet."</TextUnit>
    <TextUnit id="3928" loc="5.503">addidit et voltum verbis iterumque rogavit:</TextUnit>
    <TextUnit id="3929" loc="5.504">parent promissis dissimulantque deos.</TextUnit>
    <TextUnit id="3930" loc="5.505">tecta senis subeunt nigro deformia fumo;</TextUnit>
    <TextUnit id="3931" loc="5.506">ignis in hesterno stipite parvus erat.</TextUnit>
    <TextUnit id="3932" loc="5.507">ipse genu nixus flammas exsuscitat aura</TextUnit>
    <TextUnit id="3933" loc="5.508">et promit quassas comminuitque faces,</TextUnit>
    <TextUnit id="3934" loc="5.509">stant calices; minor inde fabas, holus alter habebat,</TextUnit>
    <TextUnit id="3935" loc="5.510">et spumat testu pressus uterque suo.</TextUnit>
    <TextUnit id="3936" loc="5.511">dumque mora est, tremula dat vina rubentia dextra:</TextUnit>
    <TextUnit id="3937" loc="5.512">accipit aequoreus pocula prima deus.</TextUnit>
    <TextUnit id="3938" loc="5.513">quae simul exhausit, "da nunc bibat ordine" dixit</TextUnit>
    <TextUnit id="3939" loc="5.514">"Iuppiter." audito palluit ille Iove.</TextUnit>
    <TextUnit id="3940" loc="5.515">ut rediit animus, cultorem pauperis agri</TextUnit>
    <TextUnit id="3941" loc="5.516">immolat et magno torret in igne bovem;</TextUnit>
    <TextUnit id="3942" loc="5.517">quaeque puer quondam primis diffuderat annis,</TextUnit>
    <TextUnit id="3943" loc="5.518">promit fumoso condita vina cado.</TextUnit>
    <TextUnit id="3944" loc="5.519">nec mora, flumineam Iino celantibus ulvam,</TextUnit>
    <TextUnit id="3945" loc="5.520">sic quoque non altis, incubuere toris.</TextUnit>
    <TextUnit id="3946" loc="5.521">nunc dape, nunc posito mensae nituere Lyaeo:</TextUnit>
    <TextUnit id="3947" loc="5.522">terra rubens crater, pocula fagus erant,</TextUnit>
    <TextUnit id="3948" loc="5.523">verba fuere Iovis: "siquid fert impetus, opta:</TextUnit>
    <TextUnit id="3949" loc="5.524">omne feres." placidi verba fuere senis:</TextUnit>
    <TextUnit id="3950" loc="5.525">"cara fuit coniunx, primae mihi flore iuventae</TextUnit>
    <TextUnit id="3951" loc="5.526">cognita, nunc ubi sit, quaeritis? urna tegit,</TextUnit>
    <TextUnit id="3952" loc="5.527">huic ego iuratus, vobis in verba vocatis,</TextUnit>
    <TextUnit id="3953" loc="5.528">"coniugio" dixi "sola fruere meo."</TextUnit>
    <TextUnit id="3954" loc="5.529">et dixi et servo, sed enim diversa voluntas</TextUnit>
    <TextUnit id="3955" loc="5.530">est mihi; nec coniunx, sed pater esse volo."</TextUnit>
    <TextUnit id="3956" loc="5.531">annuerant omnes: omnes ad terga iuvenci</TextUnit>
    <TextUnit id="3957" loc="5.532">constiterant  -  pudor est ulteriora loqui  -</TextUnit>
    <TextUnit id="3958" loc="5.533">tum superiniecta texere madentia terra;</TextUnit>
    <TextUnit id="3959" loc="5.534">iamque decem menses, et puer ortus erat.</TextUnit>
    <TextUnit id="3960" loc="5.535">hunc Hyrieus, quia sic genitus, vocat Uriona:</TextUnit>
    <TextUnit id="3961" loc="5.536">perdidit antiquum littera prima sonum,</TextUnit>
    <TextUnit id="3962" loc="5.537">creverat immensum; comitem sibi Delia sumpsit,</TextUnit>
    <TextUnit id="3963" loc="5.538">ille deae custos, ille satelles erat.</TextUnit>
    <TextUnit id="3964" loc="5.539">verba movent iram non circumspecta deorum:</TextUnit>
    <TextUnit id="3965" loc="5.540">"quam nequeam" dixit "vincere, nulla fera est."</TextUnit>
    <TextUnit id="3966" loc="5.541">scorpion immisit Tellus: fuit impetus illi</TextUnit>
    <TextUnit id="3967" loc="5.542">curva gemelliparae spicula ferre deae;</TextUnit>
    <TextUnit id="3968" loc="5.543">obstitit Orion. Latona nitentibus astris</TextUnit>
    <TextUnit id="3969" loc="5.544">addidit et "meriti praemia" dixit "habe."</TextUnit>
    <TextUnit id="3970" loc="5.545">Sed quid et Orion et cetera sidera mundo</TextUnit>
    <TextUnit id="3971" loc="5.546">cedere festinant, noxque coartat iter?</TextUnit>
    <TextUnit id="3972" loc="5.547">quid solito citius liquido iubar aequore tollit</TextUnit>
    <TextUnit id="3973" loc="5.548">candida, Lucifero praeveniente, dies?</TextUnit>
    <TextUnit id="3974" loc="5.549">fallor, an arma sonant? non fallimur, arma sonabant:</TextUnit>
    <TextUnit id="3975" loc="5.550">Mars venit et veniens bellica signa dedit.</TextUnit>
    <TextUnit id="3976" loc="5.551">Ultor ad ipse suos caelo descendit honores</TextUnit>
    <TextUnit id="3977" loc="5.552">templaque in Augusto conspicienda foro.</TextUnit>
    <TextUnit id="3978" loc="5.553">et deus est ingens et opus: debebat in urbe</TextUnit>
    <TextUnit id="3979" loc="5.554">non aliter nati Mars habitare sui.</TextUnit>
    <TextUnit id="3980" loc="5.555">digna Giganteis haec sunt delubra tropaeis:</TextUnit>
    <TextUnit id="3981" loc="5.556">hinc fera Gradivum bella movere decet,</TextUnit>
    <TextUnit id="3982" loc="5.557">seu quis ab Eoo nos impius orbe lacesset,</TextUnit>
    <TextUnit id="3983" loc="5.558">seu quis ab occiduo sole domandus erit.</TextUnit>
    <TextUnit id="3984" loc="5.559">prospicit armipotens operis fastigia summi</TextUnit>
    <TextUnit id="3985" loc="5.560">et probat invictos summa tenere deos.</TextUnit>
    <TextUnit id="3986" loc="5.561">prospicit in foribus diversae tela figurae</TextUnit>
    <TextUnit id="3987" loc="5.562">armaque terrarum milite victa suo.</TextUnit>
    <TextUnit id="3988" loc="5.563">hinc videt Aenean oneratum pondere caro</TextUnit>
    <TextUnit id="3989" loc="5.564">et tot Iuleae nobilitatis avos:</TextUnit>
    <TextUnit id="3990" loc="5.565">hinc videt Iliaden humeris ducis arma ferentem,</TextUnit>
    <TextUnit id="3991" loc="5.566">claraque dispositis acta subesse viris,</TextUnit>
    <TextUnit id="3992" loc="5.567">spectat et Augusto praetextum nomine templum,</TextUnit>
    <TextUnit id="3993" loc="5.568">et visum lecto Caesare maius opus.</TextUnit>
    <TextUnit id="3994" loc="5.569">voverat hoc iuvenis tunc, cum pia sustulit arma:</TextUnit>
    <TextUnit id="3995" loc="5.570">a tantis Princeps incipiendus erat.</TextUnit>
    <TextUnit id="3996" loc="5.571">ille manus tendens, hinc stanti milite iusto,</TextUnit>
    <TextUnit id="3997" loc="5.572">hinc coniuratis, talia dicta dedit:</TextUnit>
    <TextUnit id="3998" loc="5.573">"si mihi bellandi pater est Vestaeque sacerdos</TextUnit>
    <TextUnit id="3999" loc="5.574">auctor, et ulcisci numen utrumque paro:</TextUnit>
    <TextUnit id="4000" loc="5.575">Mars, ades et satia scelerato sanguine ferrum,</TextUnit>
    <TextUnit id="4001" loc="5.576">stetque favor causa pro meliore tuus.</TextUnit>
    <TextUnit id="4002" loc="5.577">templa feres et, me victore, vocaberis Ultor."</TextUnit>
    <TextUnit id="4003" loc="5.578">voverat et fuso laetus ab hoste redit,</TextUnit>
    <TextUnit id="4004" loc="5.579">nec satis est meruisse semel cognomina Marti:</TextUnit>
    <TextUnit id="4005" loc="5.580">persequitur Parthi signa retenta manu.</TextUnit>
    <TextUnit id="4006" loc="5.581">gens fuit et campis et equis et tuta sagittis</TextUnit>
    <TextUnit id="4007" loc="5.582">et circumfusis invia fluminibus,</TextUnit>
    <TextUnit id="4008" loc="5.583">addiderant animos Crassorum funera genti,</TextUnit>
    <TextUnit id="4009" loc="5.584">cum periit miles signaque duxque simul.</TextUnit>
    <TextUnit id="4010" loc="5.585">signa, decus belli, Parthus Romana tenebat,</TextUnit>
    <TextUnit id="4011" loc="5.586">Romanaeque aquilae signifer hostis erat.</TextUnit>
    <TextUnit id="4012" loc="5.587">isque pudor mansisset adhuc, nisi fortibus armis</TextUnit>
    <TextUnit id="4013" loc="5.588">Caesaris Ausoniae protegerentur opes.</TextUnit>
    <TextUnit id="4014" loc="5.589">ille notas veteres et longi dedecus aevi</TextUnit>
    <TextUnit id="4015" loc="5.590">sustulit: agnorunt signa recepta suos.</TextUnit>
    <TextUnit id="4016" loc="5.591">quid tibi nunc solitae mitti post terga sagittae,</TextUnit>
    <TextUnit id="4017" loc="5.592">quid loca, quid rapidi profuit usus equi,</TextUnit>
    <TextUnit id="4018" loc="5.593">Parthe? refers aquilas, victos quoque porrigis arcus:</TextUnit>
    <TextUnit id="4019" loc="5.594">pignora iam nostri nulla pudoris habes.</TextUnit>
    <TextUnit id="4020" loc="5.595">rite deo templumque datum nomenque bis ulto,</TextUnit>
    <TextUnit id="4021" loc="5.596">et meritus voti debita solvit honor,</TextUnit>
    <TextUnit id="4022" loc="5.597">sollemnes ludos Circo celebrate, Quirites!</TextUnit>
    <TextUnit id="4023" loc="5.598">non visa est fortem scaena decere deum.</TextUnit>
    <TextUnit id="4024" loc="5.599">Pliadas aspicies omnes totumque sororum</TextUnit>
    <TextUnit id="4025" loc="5.600">agmen, ubi ante Idus nox erit una super.</TextUnit>
    <TextUnit id="4026" loc="5.601">tum mihi non dubiis auctoribus incipit aestas,</TextUnit>
    <TextUnit id="4027" loc="5.602">et tepidi finem tempora veris habent.</TextUnit>
    <TextUnit id="4028" loc="5.603">Idibus ora prior stellantia tollere Taurum</TextUnit>
    <TextUnit id="4029" loc="5.604">indicat, huic signo fabula nota subest.</TextUnit>
    <TextUnit id="4030" loc="5.605">praebuit, ut taurus, Tyriae sua terga puellae</TextUnit>
    <TextUnit id="4031" loc="5.606">Iuppiter et falsa cornua fronte tulit,</TextUnit>
    <TextUnit id="4032" loc="5.607">illa iubam dextra, laeva retinebat amictus,</TextUnit>
    <TextUnit id="4033" loc="5.608">et timor ipse novi causa decoris erat.</TextUnit>
    <TextUnit id="4034" loc="5.609">aura sinus implet, flavos movet aura capillos:</TextUnit>
    <TextUnit id="4035" loc="5.610">Sidoni, sic fueras aspicienda Iovi.</TextUnit>
    <TextUnit id="4036" loc="5.611">saepe puellares subduxit ab aequore plantas</TextUnit>
    <TextUnit id="4037" loc="5.612">et metuit tactus assilientis aquae:</TextUnit>
    <TextUnit id="4038" loc="5.613">saepe deus prudens tergum demisit in undas,</TextUnit>
    <TextUnit id="4039" loc="5.614">haereat ut collo fortius illa suo.</TextUnit>
    <TextUnit id="4040" loc="5.615">litoribus tactis stabat sine cornibus ullis</TextUnit>
    <TextUnit id="4041" loc="5.616">Iuppiter inque deum de bove versus erat.</TextUnit>
    <TextUnit id="4042" loc="5.617">taurus init caelum: te, Sidoni, Iuppiter implet,</TextUnit>
    <TextUnit id="4043" loc="5.618">parsque tuum terrae tertia nomen habet,</TextUnit>
    <TextUnit id="4044" loc="5.619">hoc alii signum Phariam dixere iuvencam, ,</TextUnit>
    <TextUnit id="4045" loc="5.620">quae bos ex homine est, ex bove facta dea.</TextUnit>
    <TextUnit id="4046" loc="5.621">tum quoque priscorum virgo simulacra virorum</TextUnit>
    <TextUnit id="4047" loc="5.622">mittere roboreo scirpea ponte solet.</TextUnit>
    <TextUnit id="4048" loc="5.625">fama vetus tunc, cum Saturnia terra vocata est,</TextUnit>
    <TextUnit id="4049" loc="5.626">talia fati dici dicta fuisse Iovis:</TextUnit>
    <TextUnit id="4050" loc="5.627">"falcifero libata seni duo corpora, gentes,</TextUnit>
    <TextUnit id="4051" loc="5.628">mittite, quae Tuscis excipiantur aquis:"</TextUnit>
    <TextUnit id="4052" loc="5.629">donec in haec venit Tirynthius arva, quotannis</TextUnit>
    <TextUnit id="4053" loc="5.630">tristia Leucadio sacra peracta modo;</TextUnit>
    <TextUnit id="4054" loc="5.631">illum stramineos in aquam misisse Quirites:</TextUnit>
    <TextUnit id="4055" loc="5.632">Herculis exemplo corpora falsa iaci.</TextUnit>
    <TextUnit id="4056" loc="5.633">pars putat, ut ferrent iuvenes suffragia soli,</TextUnit>
    <TextUnit id="4057" loc="5.634">pontibus infirmos praecipitasse senes.</TextUnit>
    <TextUnit id="4058" loc="5.623">corpora post decies senos qui credidit annos</TextUnit>
    <TextUnit id="4059" loc="5.624">missa neci, sceleris crimine damnat avos.</TextUnit>
    <TextUnit id="4060" loc="5.635">Thybri, doce verum, tua ripa vetustior urbe est,</TextUnit>
    <TextUnit id="4061" loc="5.636">principium ritus tu bene nosse potes.</TextUnit>
    <TextUnit id="4062" loc="5.637">Thybris harundiferum medio caput extulit alveo</TextUnit>
    <TextUnit id="4063" loc="5.638">raucaque dimovit talibus ora sonis:</TextUnit>
    <TextUnit id="4064" loc="5.639">"haec loca desertas vidi sine moenibus herbas:</TextUnit>
    <TextUnit id="4065" loc="5.640">pascebat sparsas utraque ripa boves,</TextUnit>
    <TextUnit id="4066" loc="5.641">et quem nunc gentes Tiberim noruntque timentque,</TextUnit>
    <TextUnit id="4067" loc="5.642">tunc etiam pecori despiciendus eram.</TextUnit>
    <TextUnit id="4068" loc="5.643">Arcadis Evandri nomen tibi saepe refertur:</TextUnit>
    <TextUnit id="4069" loc="5.644">ille meas remis advena torsit aquas.</TextUnit>
    <TextUnit id="4070" loc="5.645">venit et Alcides, turba comitatus Achiva</TextUnit>
    <TextUnit id="4071" loc="5.646">(Albula, si memini, tunc mihi nomen erat):</TextUnit>
    <TextUnit id="4072" loc="5.647">excipit hospitio iuvenem Pallantius heros,</TextUnit>
    <TextUnit id="4073" loc="5.648">et tandem Caco debita poena venit,</TextUnit>
    <TextUnit id="4074" loc="5.649">victor abit secumque boves, Erytheida praedam,</TextUnit>
    <TextUnit id="4075" loc="5.650">abstrahit. at comites longius ire negant</TextUnit>
    <TextUnit id="4076" loc="5.651">(magnaque pars horum desertis venerat Argis):</TextUnit>
    <TextUnit id="4077" loc="5.652">montibus his ponunt spemque laremque suum.</TextUnit>
    <TextUnit id="4078" loc="5.653">saepe tamen patriae dulci tanguntur amore,</TextUnit>
    <TextUnit id="4079" loc="5.654">atque aliquis moriens hoc breve mandat opus:</TextUnit>
    <TextUnit id="4080" loc="5.655">"mittite me in Tiberim, Tiberinis vectus ut undis</TextUnit>
    <TextUnit id="4081" loc="5.656">litus ad Inachium pulvis inanis eam."</TextUnit>
    <TextUnit id="4082" loc="5.657">displicet heredi mandati cura sepulchri:</TextUnit>
    <TextUnit id="4083" loc="5.658">mortuus Ausonia conditur hospes humo,</TextUnit>
    <TextUnit id="4084" loc="5.659">scirpea pro domino Tiberi iactatur imago,</TextUnit>
    <TextUnit id="4085" loc="5.660">ut repetat Graias per freta longa domos."</TextUnit>
    <TextUnit id="4086" loc="5.661">hactenus, et subiit vivo rorantia saxo</TextUnit>
    <TextUnit id="4087" loc="5.662">antra: leves cursum sustinuistis aquae.</TextUnit>
    <TextUnit id="4088" loc="5.663">Clare nepos Atlantis, ades, quem montibus olim</TextUnit>
    <TextUnit id="4089" loc="5.664">edidit Arcadiis Pleias una Iovi,</TextUnit>
    <TextUnit id="4090" loc="5.665">pacis et armorum superis imisque deorum</TextUnit>
    <TextUnit id="4091" loc="5.666">arbiter, alato qui pede carpis iter,</TextUnit>
    <TextUnit id="4092" loc="5.667">laete lyrae pulsu, nitida quoque laete palaestra,</TextUnit>
    <TextUnit id="4093" loc="5.668">quo didicit culte lingua docente loqui,</TextUnit>
    <TextUnit id="4094" loc="5.669">templa tibi posuere patres spectantia Circum</TextUnit>
    <TextUnit id="4095" loc="5.670">Idibus: ex illo est haec tibi festa dies.</TextUnit>
    <TextUnit id="4096" loc="5.671">te, quicumque suas profitentur vendere merces,</TextUnit>
    <TextUnit id="4097" loc="5.672">ture dato, tribuas ut sibi lucra, rogant,</TextUnit>
    <TextUnit id="4098" loc="5.673">est aqua Mercurii portae vicina Capenae;</TextUnit>
    <TextUnit id="4099" loc="5.674">si iuvat expertis credere, numen habet.</TextUnit>
    <TextUnit id="4100" loc="5.675">huc venit incinctus tunica mercator et urna</TextUnit>
    <TextUnit id="4101" loc="5.676">purus suffita, quam ferat, haurit aquam,</TextUnit>
    <TextUnit id="4102" loc="5.677">uda fit hinc laurus, lauro sparguntur ab uda</TextUnit>
    <TextUnit id="4103" loc="5.678">omnia, quae dominos sunt habitura novos;</TextUnit>
    <TextUnit id="4104" loc="5.679">spargit et ipse suos lauro rorante capillos</TextUnit>
    <TextUnit id="4105" loc="5.680">et peragit solita fallere voce preces:</TextUnit>
    <TextUnit id="4106" loc="5.681">"ablue praeteriti periuria temporis," inquit</TextUnit>
    <TextUnit id="4107" loc="5.682">"ablue praeteritae perfida verba die.</TextUnit>
    <TextUnit id="4108" loc="5.683">sive ego te feci testem falsove citavi</TextUnit>
    <TextUnit id="4109" loc="5.684">non audituri numina magna Iovis,</TextUnit>
    <TextUnit id="4110" loc="5.685">sive deum prudens alium divamve fefelli,</TextUnit>
    <TextUnit id="4111" loc="5.686">abstulerint celeres improba verba Noti,</TextUnit>
    <TextUnit id="4112" loc="5.687">et pateant veniente die periuria nobis,</TextUnit>
    <TextUnit id="4113" loc="5.688">nec curent superi si qua locutus ero.</TextUnit>
    <TextUnit id="4114" loc="5.689">da modo lucra mihi, da facto gaudia lucro,</TextUnit>
    <TextUnit id="4115" loc="5.690">et fac, ut emptori verba dedisse iuvet."</TextUnit>
    <TextUnit id="4116" loc="5.691">talia Mercurius poscentem ridet ab alto,</TextUnit>
    <TextUnit id="4117" loc="5.692">se memor Ortygias surripuisse boves.</TextUnit>
    <TextUnit id="4118" loc="5.693">At mihi pande, precor, tanto meliora petenti,</TextUnit>
    <TextUnit id="4119" loc="5.694">in Geminos ex quo tempore Phoebus eat.</TextUnit>
    <TextUnit id="4120" loc="5.695">"cum totidem de mense dies superesse videbis,</TextUnit>
    <TextUnit id="4121" loc="5.696">quot sunt Herculei facta laboris" ait.</TextUnit>
    <TextUnit id="4122" loc="5.697">"dic" ego respondi "causam mihi sideris huius."</TextUnit>
    <TextUnit id="4123" loc="5.698">causam facundo reddidit ore deus:</TextUnit>
    <TextUnit id="4124" loc="5.699">"abstulerant raptas Phoeben Phoebesque sororem</TextUnit>
    <TextUnit id="4125" loc="5.700">Tyndaridae fratres, hic eques, ille pugil.</TextUnit>
    <TextUnit id="4126" loc="5.701">bella parant repetuntque suas et frater et Idas,</TextUnit>
    <TextUnit id="4127" loc="5.702">Leucippo fieri pactus uterque gener.</TextUnit>
    <TextUnit id="4128" loc="5.703">his amor, ut repetant, illis, ut reddere nolint,</TextUnit>
    <TextUnit id="4129" loc="5.704">suadet; et ex causa pugnat uterque pari.</TextUnit>
    <TextUnit id="4130" loc="5.705">effugere Oebalidae cursu potuere sequentes,</TextUnit>
    <TextUnit id="4131" loc="5.706">sed visum celeri vincere turpe fuga.</TextUnit>
    <TextUnit id="4132" loc="5.707">Uber ab arboribus locus est, apta area pugnae:</TextUnit>
    <TextUnit id="4133" loc="5.708">constiterant illic: nomen Aphidna loco.</TextUnit>
    <TextUnit id="4134" loc="5.709">pectora traiectus Lynceo Castor ab ense</TextUnit>
    <TextUnit id="4135" loc="5.710">non expectato volnere pressit humum,</TextUnit>
    <TextUnit id="4136" loc="5.711">ultor adest Pollux et Lyncea perforat hasta,</TextUnit>
    <TextUnit id="4137" loc="5.712">qua cervix humeros continuata premit,</TextUnit>
    <TextUnit id="4138" loc="5.713">ibat in hunc Idas vixque est Iovis igne repulsus,</TextUnit>
    <TextUnit id="4139" loc="5.714">tela tamen dextrae fulmine rapta negant.</TextUnit>
    <TextUnit id="4140" loc="5.715">iamque tibi, Pollux, caelum sublime patebat,</TextUnit>
    <TextUnit id="4141" loc="5.716">cum "mea" dixisti "percipe verba, pater:</TextUnit>
    <TextUnit id="4142" loc="5.717">quod mihi das uni caelum, partire duobus:</TextUnit>
    <TextUnit id="4143" loc="5.718">dimidium toto munere maius erit."</TextUnit>
    <TextUnit id="4144" loc="5.719">dixit et alterna fratrem statione redemit.</TextUnit>
    <TextUnit id="4145" loc="5.720">utile sollicitae sidus utrumque rati."</TextUnit>
    <TextUnit id="4146" loc="5.721">Ad Ianum redeat, qui quaerit, Agonia quid sint:</TextUnit>
    <TextUnit id="4147" loc="5.722">quae tamen in fastis hoc quoque tempus habent.</TextUnit>
    <TextUnit id="4148" loc="5.723">Nocte sequente diem canis Erigoneius exit:</TextUnit>
    <TextUnit id="4149" loc="5.724">est alio signi reddita causa loco.</TextUnit>
    <TextUnit id="4150" loc="5.725">Proxima Volcani lux est, Tubilustria dicunt:</TextUnit>
    <TextUnit id="4151" loc="5.726">lustrantur purae, quas facit ille, tubae.</TextUnit>
    <TextUnit id="4152" loc="5.727">Quattuor inde notis locus est, quibus ordine lectis</TextUnit>
    <TextUnit id="4153" loc="5.728">vel mos sacrorum vel fuga regis inest.</TextUnit>
    <TextUnit id="4154" loc="5.729">Nec te praetereo, populi Fortuna potentis</TextUnit>
    <TextUnit id="4155" loc="5.730">Publica, cui templum luce sequente datum est.</TextUnit>
    <TextUnit id="4156" loc="5.731">hanc ubi dives aquis acceperit Amphitrite,</TextUnit>
    <TextUnit id="4157" loc="5.732">grata Iovi fulvae rostra videbis avis.</TextUnit>
    <TextUnit id="4158" loc="5.733">Auferet ex oculis veniens aurora Booten,</TextUnit>
    <TextUnit id="4159" loc="5.734">continuaque die sidus Hyantis erit.</TextUnit>
    <TextUnit id="4160" loc="6.1">Hic quoque mensis habet dubias in nomine causas,</TextUnit>
    <TextUnit id="4161" loc="6.2">quae placeant, positis omnibus ipse leges.</TextUnit>
    <TextUnit id="4162" loc="6.3">facta canam; sed erunt qui me finxisse loquantur</TextUnit>
    <TextUnit id="4163" loc="6.4">nullaque mortali numina visa putent.</TextUnit>
    <TextUnit id="4164" loc="6.5">est deus in nobis; agitante calescimus illo:</TextUnit>
    <TextUnit id="4165" loc="6.6">impetus hic sacrae semina mentis habet,</TextUnit>
    <TextUnit id="4166" loc="6.7">fas mihi praecipue voltus vidisse deorum,</TextUnit>
    <TextUnit id="4167" loc="6.8">vel quia sum vates, vel quia sacra cano.</TextUnit>
    <TextUnit id="4168" loc="6.9">est nemus arboribus densum, secretus ab omni</TextUnit>
    <TextUnit id="4169" loc="6.10">voce locus, si non obstreperetur aquis,</TextUnit>
    <TextUnit id="4170" loc="6.11">hic ego quaerebam, coepti quae mensis origo</TextUnit>
    <TextUnit id="4171" loc="6.12">esset, et in cura nominis huius eram.</TextUnit>
    <TextUnit id="4172" loc="6.13">ecce deas vidi, non quas praeceptor arandi</TextUnit>
    <TextUnit id="4173" loc="6.14">viderat, Ascraeas cum sequeretur oves,</TextUnit>
    <TextUnit id="4174" loc="6.15">nec quas Priamides in aquosae vallibus Idae</TextUnit>
    <TextUnit id="4175" loc="6.16">contulit: ex illis sed tamen una fuit.</TextUnit>
    <TextUnit id="4176" loc="6.17">ex illis fuit una, sui germana mariti;</TextUnit>
    <TextUnit id="4177" loc="6.18">haec erat (agnovi) quae stat in arce Iovis,</TextUnit>
    <TextUnit id="4178" loc="6.19">horrueram tacitoque animum pallore fatebar;</TextUnit>
    <TextUnit id="4179" loc="6.20">tum dea, quos fecit, sustulit ipsa metus,</TextUnit>
    <TextUnit id="4180" loc="6.21">namque ait "o vates, Romani conditor anni,</TextUnit>
    <TextUnit id="4181" loc="6.22">ause per exiguos magna referre modos,</TextUnit>
    <TextUnit id="4182" loc="6.23">ius tibi fecisti numen caeleste videndi,</TextUnit>
    <TextUnit id="4183" loc="6.24">cum placuit numeris condere festa tuis.</TextUnit>
    <TextUnit id="4184" loc="6.25">ne tamen ignores volgique errore traharis,</TextUnit>
    <TextUnit id="4185" loc="6.26">Iunius a nostro nomine nomen habet,</TextUnit>
    <TextUnit id="4186" loc="6.27">est aliquid nupsisse Iovi, Iovis esse sororem:</TextUnit>
    <TextUnit id="4187" loc="6.28">fratre magis, dubito, glorier, anne viro.</TextUnit>
    <TextUnit id="4188" loc="6.29">si genus aspicitur, Saturnum prima parentem</TextUnit>
    <TextUnit id="4189" loc="6.30">feci, Saturni sors ego prima fui.</TextUnit>
    <TextUnit id="4190" loc="6.31">a patre dicta meo quondam Saturnia Roma est:</TextUnit>
    <TextUnit id="4191" loc="6.32">haec illi a caelo proxima terra fuit.</TextUnit>
    <TextUnit id="4192" loc="6.33">si torus in pretio est, dicor matrona Tonantis,</TextUnit>
    <TextUnit id="4193" loc="6.34">iunctaque Tarpeio sunt mea templa Iovi.</TextUnit>
    <TextUnit id="4194" loc="6.35">an potuit Maio paelex dare nomina mensi,</TextUnit>
    <TextUnit id="4195" loc="6.36">hic honor in nobis invidiosus erit?</TextUnit>
    <TextUnit id="4196" loc="6.37">cur igitur regina vocor princepsque dearum?</TextUnit>
    <TextUnit id="4197" loc="6.38">aurea cur dextrae sceptra dedere meae?</TextUnit>
    <TextUnit id="4198" loc="6.39">an facient mensem luces, Lucinaque ab illis</TextUnit>
    <TextUnit id="4199" loc="6.40">dicar et a nullo nomina mense traham?</TextUnit>
    <TextUnit id="4200" loc="6.41">tum me paeniteat posuisse fideliter iras</TextUnit>
    <TextUnit id="4201" loc="6.42">in genus Electrae Dardaniamque domum,</TextUnit>
    <TextUnit id="4202" loc="6.43">causa duplex irae: rapto Ganymede dolebam,</TextUnit>
    <TextUnit id="4203" loc="6.44">forma quoque Idaeo iudice victa mea est.</TextUnit>
    <TextUnit id="4204" loc="6.45">paeniteat, quod non foveo Carthaginis arces,</TextUnit>
    <TextUnit id="4205" loc="6.46">cum mea sint illo currus et arma loco:</TextUnit>
    <TextUnit id="4206" loc="6.47">paeniteat Sparten Argosque measque Mycenas</TextUnit>
    <TextUnit id="4207" loc="6.48">et veterem Latio supposuisse Samon:</TextUnit>
    <TextUnit id="4208" loc="6.49">adde senem Tatium Iunonicolasque Faliscos,</TextUnit>
    <TextUnit id="4209" loc="6.50">quos ego Romanis succubuisse tuli.</TextUnit>
    <TextUnit id="4210" loc="6.51">sed neque paeniteat, nec gens milli carior ulla est:</TextUnit>
    <TextUnit id="4211" loc="6.52">hic colar, hic teneam cum Iove templa meo.</TextUnit>
    <TextUnit id="4212" loc="6.53">ipse mihi Mavors "commendo moenia" dixit</TextUnit>
    <TextUnit id="4213" loc="6.54">"haec tibi. tu pollens urbe nepotis eris,"</TextUnit>
    <TextUnit id="4214" loc="6.55">dicta fides sequitur: centum celebramur in aris,</TextUnit>
    <TextUnit id="4215" loc="6.56">nec levior quovis est mihi mensis honor.</TextUnit>
    <TextUnit id="4216" loc="6.57">nec tamen hunc nobis tantummodo praestat honorem</TextUnit>
    <TextUnit id="4217" loc="6.58">Roma: suburbani dant mihi munus idem.</TextUnit>
    <TextUnit id="4218" loc="6.59">inspice, quos habeat nemoralis Aricia fastos</TextUnit>
    <TextUnit id="4219" loc="6.60">et populus Laurens Lanuviumque meum;</TextUnit>
    <TextUnit id="4220" loc="6.61">est illic mensis Iunonius, inspice Tibur</TextUnit>
    <TextUnit id="4221" loc="6.62">et Praenestinae moenia sacra deae;</TextUnit>
    <TextUnit id="4222" loc="6.63">Iunonale leges tempus, nec Romulus illas</TextUnit>
    <TextUnit id="4223" loc="6.64">condidit: at nostri Roma nepotis erat."</TextUnit>
    <TextUnit id="4224" loc="6.65">finierat Iuno. respeximus: Herculis uxor</TextUnit>
    <TextUnit id="4225" loc="6.66">stabat, et in voltu signa vigoris erant.</TextUnit>
    <TextUnit id="4226" loc="6.67">"non ego, si toto mater me cedere caelo</TextUnit>
    <TextUnit id="4227" loc="6.68">iusserit, invita matre morabor" ait.</TextUnit>
    <TextUnit id="4228" loc="6.69">"nunc quoque non luctor de nomine temporis huius:</TextUnit>
    <TextUnit id="4229" loc="6.70">blandior et partes paene rogantis ago</TextUnit>
    <TextUnit id="4230" loc="6.71">remque mei iuris malim tenuisse precando,</TextUnit>
    <TextUnit id="4231" loc="6.72">et faveas causae forsitan ipse meae.</TextUnit>
    <TextUnit id="4232" loc="6.73">aurea possedit socio Capitolia templo</TextUnit>
    <TextUnit id="4233" loc="6.74">mater et, ut debet, cum Iove summa tenet.</TextUnit>
    <TextUnit id="4234" loc="6.75">at decus omne mihi contingit origine mensis:</TextUnit>
    <TextUnit id="4235" loc="6.76">unicus est, de quo sollicitamur, honor,</TextUnit>
    <TextUnit id="4236" loc="6.77">quid grave, si titulum mensis, Romane, dedisti</TextUnit>
    <TextUnit id="4237" loc="6.78">Herculis uxori, posteritasque memor?</TextUnit>
    <TextUnit id="4238" loc="6.79">haec quoque terra aliquid debet mihi nomine magni</TextUnit>
    <TextUnit id="4239" loc="6.80">coniugis; huc captas appulit ille boves,</TextUnit>
    <TextUnit id="4240" loc="6.81">hic male defensus flammis et dote paterna</TextUnit>
    <TextUnit id="4241" loc="6.82">Cacus Aventinam sanguine tinxit humum,</TextUnit>
    <TextUnit id="4242" loc="6.83">ad propiora vocor. populum digessit ab annis</TextUnit>
    <TextUnit id="4243" loc="6.84">Romulus, in partes distribuitque duas:</TextUnit>
    <TextUnit id="4244" loc="6.85">haec dare consilium, pugnare paratior illa est;</TextUnit>
    <TextUnit id="4245" loc="6.86">haec aetas bellum suadet, at illa gerit,</TextUnit>
    <TextUnit id="4246" loc="6.87">sic statuit mensesque nota secrevit eadem:</TextUnit>
    <TextUnit id="4247" loc="6.88">Iunius est iuvenum; qui fuit ante, senum."</TextUnit>
    <TextUnit id="4248" loc="6.89">dixit, et in litem studio certaminis issent,</TextUnit>
    <TextUnit id="4249" loc="6.90">atque ira pietas dissimulata foret:</TextUnit>
    <TextUnit id="4250" loc="6.91">venit Apollinea longas Concordia lauro</TextUnit>
    <TextUnit id="4251" loc="6.92">nexa comas, placidi numen opusque ducis,</TextUnit>
    <TextUnit id="4252" loc="6.93">haec ubi narravit Tatium fortemque Quirinum</TextUnit>
    <TextUnit id="4253" loc="6.94">binaque cum populis regna coisse suis</TextUnit>
    <TextUnit id="4254" loc="6.95">et lare communi soceros generosque receptos,</TextUnit>
    <TextUnit id="4255" loc="6.96">"his nomen iunctis Iunius" inquit "habet."</TextUnit>
    <TextUnit id="4256" loc="6.97">dicta triplex causa est. at vos ignoscite, divae:</TextUnit>
    <TextUnit id="4257" loc="6.98">res est arbitrio non dirimenda meo.</TextUnit>
    <TextUnit id="4258" loc="6.99">ite pares a me. perierunt iudice formae</TextUnit>
    <TextUnit id="4259" loc="6.100">Pergama: plus laedunt, quam iuvat una, duae.</TextUnit>
    <TextUnit id="4260" loc="6.101">Prima dies tibi, Carna, datur, dea cardinis haec est:</TextUnit>
    <TextUnit id="4261" loc="6.102">numine clausa aperit, claudit aperta suo.</TextUnit>
    <TextUnit id="4262" loc="6.103">unde datas habeat vires, obscurior aevo</TextUnit>
    <TextUnit id="4263" loc="6.104">fama, sed e nostro carmine certus eris.</TextUnit>
    <TextUnit id="4264" loc="6.105">adiacet antiquus Tiberino lucus Helerni:</TextUnit>
    <TextUnit id="4265" loc="6.106">pontifices illuc nunc quoque sacra ferunt.</TextUnit>
    <TextUnit id="4266" loc="6.107">inda sata est nymphe (Cranen dixere priores)</TextUnit>
    <TextUnit id="4267" loc="6.108">nequiquam multis saepe petita procis.</TextUnit>
    <TextUnit id="4268" loc="6.109">rura sequi iaculisque feras agitare solebat</TextUnit>
    <TextUnit id="4269" loc="6.110">nodosasque cava tendere valle plagas.</TextUnit>
    <TextUnit id="4270" loc="6.111">non habuit pharetram, Phoebi tamen esse sororem</TextUnit>
    <TextUnit id="4271" loc="6.112">credebant; nec erat, Phoebe, pudenda tibi.</TextUnit>
    <TextUnit id="4272" loc="6.113">huic aliquis iuvenum dixisset amantia verba,</TextUnit>
    <TextUnit id="4273" loc="6.114">reddebat tales protinus illa sonos:</TextUnit>
    <TextUnit id="4274" loc="6.115">"haec loca lucis habent nimis et cum luce pudoris:</TextUnit>
    <TextUnit id="4275" loc="6.116">si secreta magis ducis in antra, sequor."</TextUnit>
    <TextUnit id="4276" loc="6.117">credulus ante ut iit, frutices haec nacta resistit</TextUnit>
    <TextUnit id="4277" loc="6.118">et latet et nullo est invenienda modo.</TextUnit>
    <TextUnit id="4278" loc="6.119">viderat hanc Ianus visaeque cupidine captus</TextUnit>
    <TextUnit id="4279" loc="6.120">ad duram verbis mollibus usus erat.</TextUnit>
    <TextUnit id="4280" loc="6.121">nympha iubet quaeri de more remotius antrum</TextUnit>
    <TextUnit id="4281" loc="6.122">utque comes sequitur destituitque ducem,</TextUnit>
    <TextUnit id="4282" loc="6.123">stulta! videt Ianus, quae post sua terga gerantur:</TextUnit>
    <TextUnit id="4283" loc="6.124">nil agis, et latebras respicit ille tuas.</TextUnit>
    <TextUnit id="4284" loc="6.125">nil agis, en! dixi: nam te sub rupe latentem</TextUnit>
    <TextUnit id="4285" loc="6.126">occupat amplexu speque potitus ait:</TextUnit>
    <TextUnit id="4286" loc="6.127">"ius pro concubitu nostro tibi cardinis esto:</TextUnit>
    <TextUnit id="4287" loc="6.128">hoc pretium positae virginitatis habe."</TextUnit>
    <TextUnit id="4288" loc="6.129">sic fatus spinam, qua tristes pellere posset</TextUnit>
    <TextUnit id="4289" loc="6.130">a foribus noxas (haec erat alba), dedit.</TextUnit>
    <TextUnit id="4290" loc="6.131">sunt avidae volucres, non quae Phineia mensis</TextUnit>
    <TextUnit id="4291" loc="6.132">guttura fraudabant, sed genus inde trahunt:</TextUnit>
    <TextUnit id="4292" loc="6.133">grande caput, stantes oculi, rostra apta rapinis,</TextUnit>
    <TextUnit id="4293" loc="6.134">canities pinnis, unguibus hamus inest.</TextUnit>
    <TextUnit id="4294" loc="6.135">nocte volant puerosque petunt nutricis egentes</TextUnit>
    <TextUnit id="4295" loc="6.136">et vitiant cunis corpora rapta suis.</TextUnit>
    <TextUnit id="4296" loc="6.137">carpere dicuntur lactentia viscera rostris</TextUnit>
    <TextUnit id="4297" loc="6.138">et plenum poto sanguine guttur habent,</TextUnit>
    <TextUnit id="4298" loc="6.139">est illis strigibus nomen; sed nominis huius</TextUnit>
    <TextUnit id="4299" loc="6.140">causa, quod horrendum stridere nocte solent,</TextUnit>
    <TextUnit id="4300" loc="6.141">sive igitur nascuntur aves, seu carmine fiunt</TextUnit>
    <TextUnit id="4301" loc="6.142">naeniaque in volucres Marsa figurat anus,</TextUnit>
    <TextUnit id="4302" loc="6.143">in thalamos venere Procae. Proca natus in illis</TextUnit>
    <TextUnit id="4303" loc="6.144">praeda recens avium quinque diebus erat,</TextUnit>
    <TextUnit id="4304" loc="6.145">pectoraque exsorbent avidis infantia linguis;</TextUnit>
    <TextUnit id="4305" loc="6.146">at puer infelix vagit opemque petit.</TextUnit>
    <TextUnit id="4306" loc="6.147">territa voce sui nutrix accurrit alumni</TextUnit>
    <TextUnit id="4307" loc="6.148">et rigido sectas invenit ungue genas,</TextUnit>
    <TextUnit id="4308" loc="6.149">quid faceret? color oris erat, qui frondibus olim</TextUnit>
    <TextUnit id="4309" loc="6.150">esse solet seris, quas nova laesit hiems.</TextUnit>
    <TextUnit id="4310" loc="6.151">pervenit ad Cranen et rem docet, illa "timorem</TextUnit>
    <TextUnit id="4311" loc="6.152">pone: tuus sospes" dixit "alumnus erit."</TextUnit>
    <TextUnit id="4312" loc="6.153">venerat ad cunas: flebant materque paterque:</TextUnit>
    <TextUnit id="4313" loc="6.154">"sistite vos lacrimas, ipsa medebor" ait.</TextUnit>
    <TextUnit id="4314" loc="6.155">protinus arbutea postes ter in ordine tangit</TextUnit>
    <TextUnit id="4315" loc="6.156">fronde, ter arbutea limina fronde notat;</TextUnit>
    <TextUnit id="4316" loc="6.157">spargit aquis aditus (et aquae medicamen habebant)</TextUnit>
    <TextUnit id="4317" loc="6.158">extaque de porca cruda bimenstre tenet;</TextUnit>
    <TextUnit id="4318" loc="6.159">atque ita "noctis aves, extis puerilibus" inquit</TextUnit>
    <TextUnit id="4319" loc="6.160">"parcite: pro parvo victima parva cadit.</TextUnit>
    <TextUnit id="4320" loc="6.161">cor pro corde, precor, pro fibris sumite fibras.</TextUnit>
    <TextUnit id="4321" loc="6.162">hanc animam vobis pro meliore damus."</TextUnit>
    <TextUnit id="4322" loc="6.163">sic ubi libavit, prosecta sub aethere ponit,</TextUnit>
    <TextUnit id="4323" loc="6.164">quique adsint sacris, respicere illa vetat;</TextUnit>
    <TextUnit id="4324" loc="6.165">virgaque Ianalis de spina ponitur alba,</TextUnit>
    <TextUnit id="4325" loc="6.166">qua lumen thalamis parva fenestra dabat,</TextUnit>
    <TextUnit id="4326" loc="6.167">post illud nec aves cunas violasse feruntur,</TextUnit>
    <TextUnit id="4327" loc="6.168">et rediit puero, qui fuit ante, color,</TextUnit>
    <TextUnit id="4328" loc="6.169">pinguia cur illis gustentur larda Kalendis,</TextUnit>
    <TextUnit id="4329" loc="6.170">mixtaque cum calido sit faba farre, rogas?</TextUnit>
    <TextUnit id="4330" loc="6.171">prisca dea est aliturque cibis, quibus ante solebat,</TextUnit>
    <TextUnit id="4331" loc="6.172">nec petit ascitas luxuriosa dapes,</TextUnit>
    <TextUnit id="4332" loc="6.173">piscis adhuc illi populo sine fraude natabat,</TextUnit>
    <TextUnit id="4333" loc="6.174">ostreaque in conchis tuta fuere suis.</TextUnit>
    <TextUnit id="4334" loc="6.175">nec Latium norat, quam praebet Ionia dives,</TextUnit>
    <TextUnit id="4335" loc="6.176">nec quae Pygmaeo sanguine gaudet, avem;</TextUnit>
    <TextUnit id="4336" loc="6.177">et praeter pennas nihil in pavone placebat,</TextUnit>
    <TextUnit id="4337" loc="6.178">nec tellus captas miserat ante feras,</TextUnit>
    <TextUnit id="4338" loc="6.179">sus erat in pretio, caesa sue festa colebant:</TextUnit>
    <TextUnit id="4339" loc="6.180">terra fabas tantum duraque farra dabat.</TextUnit>
    <TextUnit id="4340" loc="6.181">quae duo mixta simul sextis quicumque Kalendis</TextUnit>
    <TextUnit id="4341" loc="6.182">ederit, huic laedi viscera posse negant.</TextUnit>
    <TextUnit id="4342" loc="6.183">arce quoque in summa Iunoni templa Monetae</TextUnit>
    <TextUnit id="4343" loc="6.184">ex voto memorant facta, Camille, tuo:</TextUnit>
    <TextUnit id="4344" loc="6.185">ante domus Manli fuerat, qui Gallica quondam</TextUnit>
    <TextUnit id="4345" loc="6.186">a Capitolino reppulit arma Iove.</TextUnit>
    <TextUnit id="4346" loc="6.187">quam bene, di magni, pugna cecidisset in illa,</TextUnit>
    <TextUnit id="4347" loc="6.188">defensor solii, Iuppiter alte, tui!</TextUnit>
    <TextUnit id="4348" loc="6.189">vixit, ut occideret damnatus crimine regni:</TextUnit>
    <TextUnit id="4349" loc="6.190">hunc illi titulum longa senecta dabat.</TextUnit>
    <TextUnit id="4350" loc="6.191">lux eadem Marti festa est, quem prospicit extra</TextUnit>
    <TextUnit id="4351" loc="6.192">appositum Tectae porta Capena viae.</TextUnit>
    <TextUnit id="4352" loc="6.193">te quoque, Tempestas, meritam delubra fatemur,</TextUnit>
    <TextUnit id="4353" loc="6.194">cum paene est Corsis obruta classis aquis.</TextUnit>
    <TextUnit id="4354" loc="6.195">haec hominum monumenta patent, si quaeritis astra</TextUnit>
    <TextUnit id="4355" loc="6.196">tunc oritur magni praepes adunca Iovis.</TextUnit>
    <TextUnit id="4356" loc="6.197">Postera lux Hyadas, Taurinae cornua frontis,</TextUnit>
    <TextUnit id="4357" loc="6.198">evocat, et multa terra madescit aqua.</TextUnit>
    <TextUnit id="4358" loc="6.199">Mane ubi bis fuerit Phoebusque iteraverit ortus</TextUnit>
    <TextUnit id="4359" loc="6.200">factaque erit posito rore bis uda seges,</TextUnit>
    <TextUnit id="4360" loc="6.201">hac sacrata die Tusco Bellona duello</TextUnit>
    <TextUnit id="4361" loc="6.202">dicitur et Latio prospera semper adest.</TextUnit>
    <TextUnit id="4362" loc="6.203">Appius est auctor, Pyrrho qui pace negata</TextUnit>
    <TextUnit id="4363" loc="6.204">multum animo vidit, lumine captus erat.</TextUnit>
    <TextUnit id="4364" loc="6.205">prospicit a templo summum brevis area Circum,</TextUnit>
    <TextUnit id="4365" loc="6.206">est ibi non parvae parva columna notae:</TextUnit>
    <TextUnit id="4366" loc="6.207">hinc solet hasta manu belli praenuntia mitti,</TextUnit>
    <TextUnit id="4367" loc="6.208">in regem et gentes cum placet arma capi.</TextUnit>
    <TextUnit id="4368" loc="6.209">Altera pars Circi Custode sub Hercule tuta est:</TextUnit>
    <TextUnit id="4369" loc="6.210">quod deus Euboico carmine munus habet.</TextUnit>
    <TextUnit id="4370" loc="6.211">muneris est tempus, qui Nonas Lucifer ante est:</TextUnit>
    <TextUnit id="4371" loc="6.212">si titulum quaeris, Sulla probavit opus.</TextUnit>
    <TextUnit id="4372" loc="6.213">Quaerebam, Nonas Sanco Fidione referrem,</TextUnit>
    <TextUnit id="4373" loc="6.214">an tibi, Semo pater; tum mihi Sancus ait:</TextUnit>
    <TextUnit id="4374" loc="6.215">"cuicumque ex istis dederis, ego munus habebo:</TextUnit>
    <TextUnit id="4375" loc="6.216">nomina terna fero: sic voluere Cures."</TextUnit>
    <TextUnit id="4376" loc="6.217">hunc igitur veteres donarunt aede Sabini</TextUnit>
    <TextUnit id="4377" loc="6.218">inque Quirinali constituere iugo.</TextUnit>
    <TextUnit id="4378" loc="6.219">Est mihi (sitque, precor, nostris diuturnior annis)</TextUnit>
    <TextUnit id="4379" loc="6.220">filia, qua felix sospite semper ero.</TextUnit>
    <TextUnit id="4380" loc="6.221">hanc ego cum vellem genero dare, tempora taedis</TextUnit>
    <TextUnit id="4381" loc="6.222">apta requirebam, quaeque cavenda forent:</TextUnit>
    <TextUnit id="4382" loc="6.223">tum mihi post sacras monstratur Iunius Idus</TextUnit>
    <TextUnit id="4383" loc="6.224">utilis et nuptis, utilis esse viris,</TextUnit>
    <TextUnit id="4384" loc="6.225">primaque pars huius thalamis aliena reperta est;</TextUnit>
    <TextUnit id="4385" loc="6.226">nam mihi sic coniunx sancta Dialis ait:</TextUnit>
    <TextUnit id="4386" loc="6.227">"donec ab Iliaca placidus purgamina Vesta</TextUnit>
    <TextUnit id="4387" loc="6.228">detulerit flavis in mare Thybris aquis,</TextUnit>
    <TextUnit id="4388" loc="6.229">non mihi dentosa crinem depectere buxo,</TextUnit>
    <TextUnit id="4389" loc="6.230">non ungues ferro subsecuisse licet,</TextUnit>
    <TextUnit id="4390" loc="6.231">non tetigisse virum, quamvis Iovis ille sacerdos,</TextUnit>
    <TextUnit id="4391" loc="6.232">quamvis perpetua sit mihi lege datus.</TextUnit>
    <TextUnit id="4392" loc="6.233">tu quoque ne propera, melius tua filia nubet,</TextUnit>
    <TextUnit id="4393" loc="6.234">ignea cum pura Vesta nitebit humo."</TextUnit>
    <TextUnit id="4394" loc="6.235">Tertia post Nonas removere Lycaona Phoebe</TextUnit>
    <TextUnit id="4395" loc="6.236">fertur, et a tergo non habet Ursa metum,</TextUnit>
    <TextUnit id="4396" loc="6.237">tunc ego me memini ludos in gramine Campi</TextUnit>
    <TextUnit id="4397" loc="6.238">aspicere et dici, lubrice Thybri, tuos.</TextUnit>
    <TextUnit id="4398" loc="6.239">festa dies illis, qui lina madentia ducunt,</TextUnit>
    <TextUnit id="4399" loc="6.240">quique tegunt parvis aera recurva cibis,</TextUnit>
    <TextUnit id="4400" loc="6.241">Mens quoque numen habet. Mentis delubra videmus</TextUnit>
    <TextUnit id="4401" loc="6.242">vota metu belli, perfide Poene, tui.</TextUnit>
    <TextUnit id="4402" loc="6.243">Poene rebellaras, et leto consulis omnes</TextUnit>
    <TextUnit id="4403" loc="6.244">attoniti Mauras pertimuere manus.</TextUnit>
    <TextUnit id="4404" loc="6.245">spem metus expulerat, cum Menti vota senatus</TextUnit>
    <TextUnit id="4405" loc="6.246">suscipit, et melior protinus illa venit.</TextUnit>
    <TextUnit id="4406" loc="6.247">aspicit instantes mediis sex lucibus Idus</TextUnit>
    <TextUnit id="4407" loc="6.248">illa dies, qua sunt vota soluta deae.</TextUnit>
    <TextUnit id="4408" loc="6.249">Vesta, fave! tibi nunc operata resolvimus ora,</TextUnit>
    <TextUnit id="4409" loc="6.250">ad tua si nobis sacra venire licet.</TextUnit>
    <TextUnit id="4410" loc="6.251">in prece totus eram: caelestia numina sensi,</TextUnit>
    <TextUnit id="4411" loc="6.252">laetaque purpurea luce refulsit humus,</TextUnit>
    <TextUnit id="4412" loc="6.253">non equidem vidi (valeant mendacia vatum)</TextUnit>
    <TextUnit id="4413" loc="6.254">te, dea, nec fueras aspicienda viro;</TextUnit>
    <TextUnit id="4414" loc="6.255">sed quae nescieram, quorumque errore tenebar,</TextUnit>
    <TextUnit id="4415" loc="6.256">cognita sunt nullo praecipiente mihi.</TextUnit>
    <TextUnit id="4416" loc="6.257">dena quater memorant habuisse Parilia Romam,</TextUnit>
    <TextUnit id="4417" loc="6.258">cum flammae custos aede recepta dea est,</TextUnit>
    <TextUnit id="4418" loc="6.259">regis opus placidi, quo non metuentius ullum</TextUnit>
    <TextUnit id="4419" loc="6.260">numinis ingenium terra Sabina tulit.</TextUnit>
    <TextUnit id="4420" loc="6.261">quae nunc aere vides, stipula tum tecta videres,</TextUnit>
    <TextUnit id="4421" loc="6.262">et paries lento vimine textus erat.</TextUnit>
    <TextUnit id="4422" loc="6.263">hic locus exiguus, qui sustinet atria Vestae,</TextUnit>
    <TextUnit id="4423" loc="6.264">tunc erat intonsi regia magna Numae.</TextUnit>
    <TextUnit id="4424" loc="6.265">forma tamen templi, quae nunc manet, ante fuisse</TextUnit>
    <TextUnit id="4425" loc="6.266">dicitur, et formae causa probanda subest.</TextUnit>
    <TextUnit id="4426" loc="6.267">Vesta eadem est et terra: subest vigil ignis utrique:</TextUnit>
    <TextUnit id="4427" loc="6.268">significant sedem terra focusque suam.</TextUnit>
    <TextUnit id="4428" loc="6.269">terra pilae similis nullo fulcimine nixa,</TextUnit>
    <TextUnit id="4429" loc="6.270">aere subiecto tam grave pendet onus.</TextUnit>
    <TextUnit id="4430" loc="6.271">ipsa volubilitas libratum sustinet orbem,</TextUnit>
    <TextUnit id="4431" loc="6.272">quique premat partes, angulus omnis abest,</TextUnit>
    <TextUnit id="4432" loc="6.273">cumque sit in media rerum regione locata</TextUnit>
    <TextUnit id="4433" loc="6.274">et tangat nullum plusve minusve latus,</TextUnit>
    <TextUnit id="4434" loc="6.275">ni convexa foret, parti vicinior esset,</TextUnit>
    <TextUnit id="4435" loc="6.276">nee medium terram mundus haberet onus.</TextUnit>
    <TextUnit id="4436" loc="6.277">arte Syracosia suspensus in aere clauso</TextUnit>
    <TextUnit id="4437" loc="6.278">stat globus, immensi parva figura poli,</TextUnit>
    <TextUnit id="4438" loc="6.279">et quantum a summis, tantum secessit ab imis</TextUnit>
    <TextUnit id="4439" loc="6.280">terra; quod ut fiat, forma rotunda facit,</TextUnit>
    <TextUnit id="4440" loc="6.281">par facies templi: nullus procurrit in illo</TextUnit>
    <TextUnit id="4441" loc="6.282">angulus; a pluvio vindicat imbre tholus.</TextUnit>
    <TextUnit id="4442" loc="6.283">cur sit virginibus, quaeris, dea culta ministris?</TextUnit>
    <TextUnit id="4443" loc="6.284">inveniam causas hac quoque parte suas.</TextUnit>
    <TextUnit id="4444" loc="6.285">ex Ope Iunonem memorant Cereremque creatas</TextUnit>
    <TextUnit id="4445" loc="6.286">semine Saturni, tertia Vesta fuit;</TextUnit>
    <TextUnit id="4446" loc="6.287">utraque nupserunt, ambae peperisse feruntur,</TextUnit>
    <TextUnit id="4447" loc="6.288">de tribus impatiens restitit una viri.</TextUnit>
    <TextUnit id="4448" loc="6.289">quid mirum, virgo si virgine laeta ministra</TextUnit>
    <TextUnit id="4449" loc="6.290">admittit castas ad sua sacra manus?</TextUnit>
    <TextUnit id="4450" loc="6.291">nec tu aliud Vestam quam vivam intellege flammam,</TextUnit>
    <TextUnit id="4451" loc="6.292">nataque de flamma corpora nulla vides.</TextUnit>
    <TextUnit id="4452" loc="6.293">iure igitur virgo est, quae semina nulla remittit</TextUnit>
    <TextUnit id="4453" loc="6.294">nec capit et comites virginitatis amat.</TextUnit>
    <TextUnit id="4454" loc="6.295">esse diu stultus Vestae simulacra putavi,</TextUnit>
    <TextUnit id="4455" loc="6.296">mox didici curvo nulla subesse tholo:</TextUnit>
    <TextUnit id="4456" loc="6.297">ignis inextinctus templo celatur in illo,</TextUnit>
    <TextUnit id="4457" loc="6.298">effigiem nullam Vesta nec ignis habet,</TextUnit>
    <TextUnit id="4458" loc="6.299">stat vi terra sua: vi stando Vesta vocatur,</TextUnit>
    <TextUnit id="4459" loc="6.300">causaque par Grai nominis esse potest.</TextUnit>
    <TextUnit id="4460" loc="6.301">at focus a flammis et quod fovet omnia, dictus;</TextUnit>
    <TextUnit id="4461" loc="6.302">qui tamen in primis aedibus ante fuit.</TextUnit>
    <TextUnit id="4462" loc="6.303">hinc quoque vestibulum dici reor: inde precando</TextUnit>
    <TextUnit id="4463" loc="6.304">praefamur Vestam, quae loca prima tenet.</TextUnit>
    <TextUnit id="4464" loc="6.305">ante focos olim scamnis considere longis</TextUnit>
    <TextUnit id="4465" loc="6.306">mos erat et mensae credere adesse deos;</TextUnit>
    <TextUnit id="4466" loc="6.307">nunc quoque, cum fiunt antiquae sacra Vacunae,</TextUnit>
    <TextUnit id="4467" loc="6.308">ante Vacunales stantque sedentque focos,</TextUnit>
    <TextUnit id="4468" loc="6.309">venit in hos annos aliquid de more vetusto:</TextUnit>
    <TextUnit id="4469" loc="6.310">fert missos Vestae pura patella cibos,</TextUnit>
    <TextUnit id="4470" loc="6.311">ecce coronatis panis dependet asellis,</TextUnit>
    <TextUnit id="4471" loc="6.312">et velant scabras florida serta molas,</TextUnit>
    <TextUnit id="4472" loc="6.313">sola prius furnis torrebant farra coloni</TextUnit>
    <TextUnit id="4473" loc="6.314">(et Fornacali sunt sua sacra deae):</TextUnit>
    <TextUnit id="4474" loc="6.315">suppositum cineri panem focus ipse parabat,</TextUnit>
    <TextUnit id="4475" loc="6.316">strataque erat tepido tegula quassa solo.</TextUnit>
    <TextUnit id="4476" loc="6.317">inde focum observat pistor dominamque focorum,</TextUnit>
    <TextUnit id="4477" loc="6.318">et quae pumiceas versat asella molas,</TextUnit>
    <TextUnit id="4478" loc="6.319">praeteream referamne tuum, rubicunde Priape,</TextUnit>
    <TextUnit id="4479" loc="6.320">dedecus? est multi fabula parva loci.</TextUnit>
    <TextUnit id="4480" loc="6.321">turrigera frontem Cybele redimita corona</TextUnit>
    <TextUnit id="4481" loc="6.322">convocat aeternos ad sua festa deos.</TextUnit>
    <TextUnit id="4482" loc="6.323">convocat et satyros et, rustica numina, nymphas;</TextUnit>
    <TextUnit id="4483" loc="6.324">Silenus, quamvis nemo vocarat, adest.</TextUnit>
    <TextUnit id="4484" loc="6.325">nec licet et longum est epulas narrare deorum:</TextUnit>
    <TextUnit id="4485" loc="6.326">in multo nox est pervigilata mero.</TextUnit>
    <TextUnit id="4486" loc="6.327">hi temere errabant in opacae vallibus Idae,</TextUnit>
    <TextUnit id="4487" loc="6.328">pars iacet et molli gramine membra levat,</TextUnit>
    <TextUnit id="4488" loc="6.329">hi ludunt, hos somnus habet, pars brachia nectit</TextUnit>
    <TextUnit id="4489" loc="6.330">et viridem celeri ter pede pulsat humum.</TextUnit>
    <TextUnit id="4490" loc="6.331">Vesta iacet placidamque capit secura quietem,</TextUnit>
    <TextUnit id="4491" loc="6.332">sicut erat, positum caespite fulta caput,</TextUnit>
    <TextUnit id="4492" loc="6.333">at ruber hortorum custos nymphasque deasque</TextUnit>
    <TextUnit id="4493" loc="6.334">captat et errantes fertque refertque pedes.</TextUnit>
    <TextUnit id="4494" loc="6.335">aspicit et Vestam: dubium, nymphamne putant</TextUnit>
    <TextUnit id="4495" loc="6.336">an scient Vestam, scisse sed ipse negat.</TextUnit>
    <TextUnit id="4496" loc="6.337">spem capit obscenam furtimque accedere temptat</TextUnit>
    <TextUnit id="4497" loc="6.338">et fert suspensos corde micante gradus.</TextUnit>
    <TextUnit id="4498" loc="6.339">forte senex, quo vectus erat, Silenus asellum</TextUnit>
    <TextUnit id="4499" loc="6.340">liquerat ad ripas lene sonantis aquae.</TextUnit>
    <TextUnit id="4500" loc="6.341">ibat, ut inciperet, longi deus Hellesponti,</TextUnit>
    <TextUnit id="4501" loc="6.342">intempestivo cum rudit ille sono.</TextUnit>
    <TextUnit id="4502" loc="6.343">territa voce gravi surgit dea; convolat omnis</TextUnit>
    <TextUnit id="4503" loc="6.344">turba, per infestas effugit ille manus.</TextUnit>
    <TextUnit id="4504" loc="6.345">Lampsacus hoc animal solita est mactare Priapo fata:</TextUnit>
    <TextUnit id="4505" loc="6.346">"asini flammis indicis exta damus."</TextUnit>
    <TextUnit id="4506" loc="6.347">quem tu, diva, memor de pane monilibus ornas;</TextUnit>
    <TextUnit id="4507" loc="6.348">cessat opus, vacuae conticuere molae.</TextUnit>
    <TextUnit id="4508" loc="6.349">Nomine quam pretio celebratior arce Tonantis,</TextUnit>
    <TextUnit id="4509" loc="6.350">dicam, Pistoris quid velit ara Iovis.</TextUnit>
    <TextUnit id="4510" loc="6.351">cincta premebantur trucibus Capitolia Gallis:</TextUnit>
    <TextUnit id="4511" loc="6.352">fecerat obsidio iam diuturna famem.</TextUnit>
    <TextUnit id="4512" loc="6.353">Iuppiter ad solium superis regale vocatis</TextUnit>
    <TextUnit id="4513" loc="6.354">"incipe!" ait Marti, protinus ille refert:</TextUnit>
    <TextUnit id="4514" loc="6.355">"scilicet ignotum est, quae sit fortuna meorum,</TextUnit>
    <TextUnit id="4515" loc="6.356">et dolor hic animi voce querentis eget.</TextUnit>
    <TextUnit id="4516" loc="6.357">si tamen, ut referam breviter mala iuncta pudori,</TextUnit>
    <TextUnit id="4517" loc="6.358">exigis: Alpino Roma sub hoste iacet.</TextUnit>
    <TextUnit id="4518" loc="6.359">haec est, cui fuerat promissa potentia rerum.</TextUnit>
    <TextUnit id="4519" loc="6.360">Iuppiter? hanc terris impositurus eras?</TextUnit>
    <TextUnit id="4520" loc="6.361">iamque suburbanos Etruscaque contudit arma,</TextUnit>
    <TextUnit id="4521" loc="6.362">spes erat in cursu: nunc lare pulsa suo est.</TextUnit>
    <TextUnit id="4522" loc="6.363">vidimus ornatos aerata per atria picta</TextUnit>
    <TextUnit id="4523" loc="6.364">veste triumphales occubuisse senes:</TextUnit>
    <TextUnit id="4524" loc="6.365">vidimus Iliacae transferri pignora Vestae</TextUnit>
    <TextUnit id="4525" loc="6.366">sede: putant aliquos scilicet esse deos.</TextUnit>
    <TextUnit id="4526" loc="6.367">at si respicerent, qua vos habitatis in arce,</TextUnit>
    <TextUnit id="4527" loc="6.368">totque domos vestras obsidione premi,</TextUnit>
    <TextUnit id="4528" loc="6.369">nil opis in cura scirent superesse deorum</TextUnit>
    <TextUnit id="4529" loc="6.370">et data sollicita tura perire manu.</TextUnit>
    <TextUnit id="4530" loc="6.371">atque utinam pugnae pateat locus! arma capessant</TextUnit>
    <TextUnit id="4531" loc="6.372">et, si non poterunt exsuperare, cadant,</TextUnit>
    <TextUnit id="4532" loc="6.373">nunc inopes victus ignavaque fata timentes</TextUnit>
    <TextUnit id="4533" loc="6.374">monte suo clausos barbara turba premit."</TextUnit>
    <TextUnit id="4534" loc="6.375">tunc Venus et lituo pulcher trabeaque Quirinus</TextUnit>
    <TextUnit id="4535" loc="6.376">Vestaque pro Latio multa locuta suo est.</TextUnit>
    <TextUnit id="4536" loc="6.377">"publica" respondit "cura est pro moenibus istis,"</TextUnit>
    <TextUnit id="4537" loc="6.378">Iuppiter "et poenas Gallia victa dabit,</TextUnit>
    <TextUnit id="4538" loc="6.379">tu modo, quae desunt fruges, superesse putentur</TextUnit>
    <TextUnit id="4539" loc="6.380">effice, nec sedes desere, Vesta, tuas.</TextUnit>
    <TextUnit id="4540" loc="6.381">quodcumque est solidae Cereris, cava machina frangat,</TextUnit>
    <TextUnit id="4541" loc="6.382">mollitamque manu duret in igne focus."</TextUnit>
    <TextUnit id="4542" loc="6.383">iusserat, et fratris virgo Saturnia iussis</TextUnit>
    <TextUnit id="4543" loc="6.384">annuit, et mediae tempora noctis erant,</TextUnit>
    <TextUnit id="4544" loc="6.385">iam ducibus somnum dederat labor: increpat illos</TextUnit>
    <TextUnit id="4545" loc="6.386">Iuppiter et sacro, quid velit, ore docet:</TextUnit>
    <TextUnit id="4546" loc="6.387">"surgite et in medios de summis arcibus hostes</TextUnit>
    <TextUnit id="4547" loc="6.388">mittite, quam minime tradere voltis, opem!"</TextUnit>
    <TextUnit id="4548" loc="6.389">somnus abit, quaeruntque novis ambagibus acti,</TextUnit>
    <TextUnit id="4549" loc="6.390">tradere quam nolint et iubeantur opem.</TextUnit>
    <TextUnit id="4550" loc="6.391">esse Ceres visa est; iaciunt Cerealia dona,</TextUnit>
    <TextUnit id="4551" loc="6.392">iacta super galeas scutaque longa sonant,</TextUnit>
    <TextUnit id="4552" loc="6.393">posse fame vinci spes excidit, hoste repulso</TextUnit>
    <TextUnit id="4553" loc="6.394">candida Pistori ponitur ara Iovi.</TextUnit>
    <TextUnit id="4554" loc="6.395">Forte revertebar festis Vestalibus illa,</TextUnit>
    <TextUnit id="4555" loc="6.396">qua Nova Romano nunc via iuncta foro est.</TextUnit>
    <TextUnit id="4556" loc="6.397">huc pede matronam vidi descendere nudo:</TextUnit>
    <TextUnit id="4557" loc="6.398">obstipui tacitus sustinuique gradum,</TextUnit>
    <TextUnit id="4558" loc="6.399">sensit anus vicina loci iussumque sedere</TextUnit>
    <TextUnit id="4559" loc="6.400">alloquitur quatiens voce tremente caput:</TextUnit>
    <TextUnit id="4560" loc="6.401">"hoc, ubi nunc fora sunt, udae tenuere paludes;</TextUnit>
    <TextUnit id="4561" loc="6.402">amne redundatis fossa madebat aquis.</TextUnit>
    <TextUnit id="4562" loc="6.403">Curtius ille lacus, siccas qui sustinet aras,</TextUnit>
    <TextUnit id="4563" loc="6.404">nunc solida est tellus, sed lacus ante fuit.</TextUnit>
    <TextUnit id="4564" loc="6.405">qua Velabra solent in Circum ducere pompas,</TextUnit>
    <TextUnit id="4565" loc="6.406">nil praeter salices cassaque canna fuit;</TextUnit>
    <TextUnit id="4566" loc="6.407">saepe suburbanas rediens conviva per undas</TextUnit>
    <TextUnit id="4567" loc="6.408">cantat et ad nautas ebria verba iacit,</TextUnit>
    <TextUnit id="4568" loc="6.409">nondum conveniens diversis iste figuris</TextUnit>
    <TextUnit id="4569" loc="6.410">nomen ab averso ceperat amne deus.</TextUnit>
    <TextUnit id="4570" loc="6.411">hic quoque lucus erat iuncis et harundine densus</TextUnit>
    <TextUnit id="4571" loc="6.412">et pede velato non adeunda palus,</TextUnit>
    <TextUnit id="4572" loc="6.413">stagna recesserunt et aquas sua ripa coercet,</TextUnit>
    <TextUnit id="4573" loc="6.414">siccaque nunc tellus: mos tamen ille manet."</TextUnit>
    <TextUnit id="4574" loc="6.415">reddiderat causam. "valeas, anus optima!" dixi</TextUnit>
    <TextUnit id="4575" loc="6.416">"quod superest aevi, molle sit omne, tui."</TextUnit>
    <TextUnit id="4576" loc="6.417">Cetera iam pridem didici puerilibus annis,</TextUnit>
    <TextUnit id="4577" loc="6.418">non tamen idcirco praetereunda mihi.</TextUnit>
    <TextUnit id="4578" loc="6.419">moenia Dardanides nuper nova fecerat Ilus</TextUnit>
    <TextUnit id="4579" loc="6.420">(Ilus adhuc Asiae dives habebat opes):</TextUnit>
    <TextUnit id="4580" loc="6.421">creditur armiferae signum caeleste Minervae</TextUnit>
    <TextUnit id="4581" loc="6.422">urbis in Iliacae desiluisse iuga.</TextUnit>
    <TextUnit id="4582" loc="6.423">cura videre fuit, vidi templumque locumque:</TextUnit>
    <TextUnit id="4583" loc="6.424">hoc superest illic, Pallada Roma tenet.</TextUnit>
    <TextUnit id="4584" loc="6.425">consulitur Smintheus lucoque obscurus opaco</TextUnit>
    <TextUnit id="4585" loc="6.426">hos non mentito reddidit ore sonos:</TextUnit>
    <TextUnit id="4586" loc="6.427">"aetheriam servate deam, servabitis urbem:</TextUnit>
    <TextUnit id="4587" loc="6.428">imperium secum transferet illa loci."</TextUnit>
    <TextUnit id="4588" loc="6.429">servat et inclusam summa tenet Ilus in arce,</TextUnit>
    <TextUnit id="4589" loc="6.430">curaque ad heredem Laomedonta redit,</TextUnit>
    <TextUnit id="4590" loc="6.431">sub Priamo servata parum: sic ipsa volebat,</TextUnit>
    <TextUnit id="4591" loc="6.432">ex quo iudicio forma revicta sua est.</TextUnit>
    <TextUnit id="4592" loc="6.433">seu genus Adrasti, seu furtis aptus Ulixes,</TextUnit>
    <TextUnit id="4593" loc="6.434">seu pius Aeneas eripuisset eam,</TextUnit>
    <TextUnit id="4594" loc="6.435">auctor in incerto, res est Romana: tuetur</TextUnit>
    <TextUnit id="4595" loc="6.436">Vesta, quod assiduo lumine cuncta videt,</TextUnit>
    <TextUnit id="4596" loc="6.437">heu quantum timuere patres, quo tempore Vesta</TextUnit>
    <TextUnit id="4597" loc="6.438">arsit et est tectis obruta paene suis!</TextUnit>
    <TextUnit id="4598" loc="6.439">flagrabant sancti sceleratis ignibus ignes,</TextUnit>
    <TextUnit id="4599" loc="6.440">mixtaque erat flammae flamma profana piae.</TextUnit>
    <TextUnit id="4600" loc="6.441">attonitae flebant demisso crine ministrae:</TextUnit>
    <TextUnit id="4601" loc="6.442">abstulerat vires corporis ipse timor,</TextUnit>
    <TextUnit id="4602" loc="6.443">provolat in medium, et magna "succurrite!" voce</TextUnit>
    <TextUnit id="4603" loc="6.444">"non est auxilium flere" Metellus ait.</TextUnit>
    <TextUnit id="4604" loc="6.445">"pignora virgineis fatalia tollite palmis:</TextUnit>
    <TextUnit id="4605" loc="6.446">non ea sunt voto, sed rapienda manu.</TextUnit>
    <TextUnit id="4606" loc="6.447">me miserum! dubitatis?" ait. dubitare videbat</TextUnit>
    <TextUnit id="4607" loc="6.448">et pavidas posito procubuisse genu.</TextUnit>
    <TextUnit id="4608" loc="6.449">haurit aquas tollensque manus, "ignoscite," dixit</TextUnit>
    <TextUnit id="4609" loc="6.450">"sacra! vir intrabo non adeunda viro.</TextUnit>
    <TextUnit id="4610" loc="6.451">si scelus est, in me commissi poena redundet:</TextUnit>
    <TextUnit id="4611" loc="6.452">sit capitis damno Roma soluta mei."</TextUnit>
    <TextUnit id="4612" loc="6.453">dixit et inrupit, factum dea rapta probavit</TextUnit>
    <TextUnit id="4613" loc="6.454">pontificisque sui munere tuta fuit.</TextUnit>
    <TextUnit id="4614" loc="6.455">nunc bene lucetis sacrae sub Caesare flammae:</TextUnit>
    <TextUnit id="4615" loc="6.456">ignis in Iliacis nunc erit usque focis,</TextUnit>
    <TextUnit id="4616" loc="6.457">nullaque dicetur vittas temerasse sacerdos</TextUnit>
    <TextUnit id="4617" loc="6.458">hoc duce nec viva defodietur humo.</TextUnit>
    <TextUnit id="4618" loc="6.459">sic incesta perit, quia quam violavit, in illam</TextUnit>
    <TextUnit id="4619" loc="6.460">conditur, et Tellus Vestaque numen idem.</TextUnit>
    <TextUnit id="4620" loc="6.461">Tum sibi Callaico Brutus cognomen ab hoste</TextUnit>
    <TextUnit id="4621" loc="6.462">fecit et Hispanam sanguine tinxit humum,</TextUnit>
    <TextUnit id="4622" loc="6.463">scilicet interdum miscentur tristia laetis,</TextUnit>
    <TextUnit id="4623" loc="6.464">nec populum toto pectore festa iuvant:</TextUnit>
    <TextUnit id="4624" loc="6.465">Crassus ad Euphraten aquilas natumque suosque</TextUnit>
    <TextUnit id="4625" loc="6.466">perdidit et leto est ultimus ipse datus.</TextUnit>
    <TextUnit id="4626" loc="6.467">"Parthe, quid exultas?" dixit dea "signa remittes,</TextUnit>
    <TextUnit id="4627" loc="6.468">quique necem Crassi vindicet, ultor erit."</TextUnit>
    <TextUnit id="4628" loc="6.469">At simul auritis violae demuntur asellis,</TextUnit>
    <TextUnit id="4629" loc="6.470">et Cereris fruges aspera saxa terunt,</TextUnit>
    <TextUnit id="4630" loc="6.471">navita puppe sedens "Delphina videbimus," inquit</TextUnit>
    <TextUnit id="4631" loc="6.472">"humida cum pulso nox erit orta die."</TextUnit>
    <TextUnit id="4632" loc="6.473">Iam, Phryx, a nupta quereris, Tithone, relinqui,</TextUnit>
    <TextUnit id="4633" loc="6.474">et vigil Eois Lucifer exit aquis:</TextUnit>
    <TextUnit id="4634" loc="6.475">ite, bonae matres (vestrum Matralia festum)</TextUnit>
    <TextUnit id="4635" loc="6.476">flavaque Thebanae reddite liba deae.</TextUnit>
    <TextUnit id="4636" loc="6.477">pontibus et magno iuncta est celeberrima Circo</TextUnit>
    <TextUnit id="4637" loc="6.478">area, quae posito de bove nomen habet:</TextUnit>
    <TextUnit id="4638" loc="6.479">hac ibi luce ferunt Matutae sacra parenti</TextUnit>
    <TextUnit id="4639" loc="6.480">sceptriferas Servi templa dedisse manus,</TextUnit>
    <TextUnit id="4640" loc="6.481">quae dea sit, quare famulas a limine templi</TextUnit>
    <TextUnit id="4641" loc="6.482">arceat (arcet enim) libaque tosta petat,</TextUnit>
    <TextUnit id="4642" loc="6.483">Bacche, racemiferos hedera redimite capillos,</TextUnit>
    <TextUnit id="4643" loc="6.484">si domus illa tua est, dirige vatis opus.</TextUnit>
    <TextUnit id="4644" loc="6.485">arserat obsequio Semele Iovis: accipit Ino</TextUnit>
    <TextUnit id="4645" loc="6.486">te, puer, et summa sedula nutrit ope.</TextUnit>
    <TextUnit id="4646" loc="6.487">intumuit Iuno, raptum quod paelice natum</TextUnit>
    <TextUnit id="4647" loc="6.488">educet: at sanguis ille sororis erat.</TextUnit>
    <TextUnit id="4648" loc="6.489">hinc agitur furiis Athamas et imagine falsa,</TextUnit>
    <TextUnit id="4649" loc="6.490">tuque cadis patria, parve Learche, manu.</TextUnit>
    <TextUnit id="4650" loc="6.491">maesta Learcheas mater tumulaverat umbras</TextUnit>
    <TextUnit id="4651" loc="6.492">et dederat miseris omnia iusta rogis.</TextUnit>
    <TextUnit id="4652" loc="6.493">haec quoque, funestos ut erat laniata capillos,</TextUnit>
    <TextUnit id="4653" loc="6.494">prosilit et cunis te, Melicerta, rapit.</TextUnit>
    <TextUnit id="4654" loc="6.495">est spatio contracta brevi, freta bina repellit</TextUnit>
    <TextUnit id="4655" loc="6.496">unaque pulsatur terra duabus aquis:</TextUnit>
    <TextUnit id="4656" loc="6.497">huc venit insanis natum complexa lacertis</TextUnit>
    <TextUnit id="4657" loc="6.498">et secum e celso mittit in alta iugo.</TextUnit>
    <TextUnit id="4658" loc="6.499">excipit illaesos Panope centumque sorores,</TextUnit>
    <TextUnit id="4659" loc="6.500">et placido lapsu per sua regna ferunt.</TextUnit>
    <TextUnit id="4660" loc="6.501">nondum Leucothea, nondum puer ille Palaemon</TextUnit>
    <TextUnit id="4661" loc="6.502">verticibus densi Thybridis ora tenent,</TextUnit>
    <TextUnit id="4662" loc="6.503">lucus erat; dubium Semelae Stimulaene vocetur:</TextUnit>
    <TextUnit id="4663" loc="6.504">Maenadas Ausonias incoluisse ferunt.</TextUnit>
    <TextUnit id="4664" loc="6.505">quaerit ab his Ino, quae gens foret: Arcadas esse</TextUnit>
    <TextUnit id="4665" loc="6.506">audit et Evandrum sceptra tenere loci.</TextUnit>
    <TextUnit id="4666" loc="6.507">dissimulata deam Latias Saturnia Bacchas</TextUnit>
    <TextUnit id="4667" loc="6.508">instimulat fictis insidiosa sonis:</TextUnit>
    <TextUnit id="4668" loc="6.509">"o nimium faciles, o toto pectore captae!</TextUnit>
    <TextUnit id="4669" loc="6.510">non venit haec nostris hospes amica choris,</TextUnit>
    <TextUnit id="4670" loc="6.511">fraude petit sacrique parat cognoscere ritum;</TextUnit>
    <TextUnit id="4671" loc="6.512">quo possit poenas pendere, pignus habet."</TextUnit>
    <TextUnit id="4672" loc="6.513">vix bene desierat, complent ululatibus auras</TextUnit>
    <TextUnit id="4673" loc="6.514">Thyades effusis per sua colla comis,</TextUnit>
    <TextUnit id="4674" loc="6.515">iniciuntque manus puerumque revellere pugnant,</TextUnit>
    <TextUnit id="4675" loc="6.516">quos ignorat adhuc, invocat illa deos:</TextUnit>
    <TextUnit id="4676" loc="6.517">"dique virique loci, miserae succurrite matri!"</TextUnit>
    <TextUnit id="4677" loc="6.518">clamor Aventini saxa propinqua ferit,</TextUnit>
    <TextUnit id="4678" loc="6.519">appulerat ripae vaccas Oetaeus Hiberas:</TextUnit>
    <TextUnit id="4679" loc="6.520">audit et ad vocem concitus urget iter.</TextUnit>
    <TextUnit id="4680" loc="6.521">Herculis adventu, quae vim modo ferre parabant,</TextUnit>
    <TextUnit id="4681" loc="6.522">turpia femineae terga dedere fugae.</TextUnit>
    <TextUnit id="4682" loc="6.523">"quid petis hinc" (cognorat enim) "matertera Bacchi?</TextUnit>
    <TextUnit id="4683" loc="6.524">an numen, quod me, te quoque vexat?" ait.</TextUnit>
    <TextUnit id="4684" loc="6.525">illa docet partim, partim praesentia nati</TextUnit>
    <TextUnit id="4685" loc="6.526">continet, et furiis in scelus isse pudet,</TextUnit>
    <TextUnit id="4686" loc="6.527">rumor, ut est velox, agitatis pervolat alis,</TextUnit>
    <TextUnit id="4687" loc="6.528">estque frequens, Ino, nomen in ore tuum.</TextUnit>
    <TextUnit id="4688" loc="6.529">hospita Carmentis fidos intrasse penates</TextUnit>
    <TextUnit id="4689" loc="6.530">diceris et longam deposuisse famem;</TextUnit>
    <TextUnit id="4690" loc="6.531">liba sua properata manu Tegeaca sacerdos</TextUnit>
    <TextUnit id="4691" loc="6.532">traditur in subito cocta dedisse foco.</TextUnit>
    <TextUnit id="4692" loc="6.533">nunc quoque liba iuvant festis Matralibus illam:</TextUnit>
    <TextUnit id="4693" loc="6.534">rustica sedulitas gratior arte fuit.</TextUnit>
    <TextUnit id="4694" loc="6.535">"nunc," ait "o vates, venientia fata resigna,</TextUnit>
    <TextUnit id="4695" loc="6.536">qua licet, hospitiis hoc, precor, adde meis."</TextUnit>
    <TextUnit id="4696" loc="6.537">parva mora est, caelum vates ac numina sumit</TextUnit>
    <TextUnit id="4697" loc="6.538">fitque sui toto pectore plena dei;</TextUnit>
    <TextUnit id="4698" loc="6.539">vix illam subito posses cognoscere, tanto</TextUnit>
    <TextUnit id="4699" loc="6.540">sanctior et tanto, quam modo, maior erat.</TextUnit>
    <TextUnit id="4700" loc="6.541">"laeta canam, gaude, defuncta laboribus Ino,"</TextUnit>
    <TextUnit id="4701" loc="6.542">dixit "et huic populo prospera semper ades.</TextUnit>
    <TextUnit id="4702" loc="6.543">numen eris pelagi, natum quoque pontus habebit.</TextUnit>
    <TextUnit id="4703" loc="6.544">in vestris aliud sumite nomen aquis:</TextUnit>
    <TextUnit id="4704" loc="6.545">Leucothea Grais, Matuta vocabere nostris;</TextUnit>
    <TextUnit id="4705" loc="6.546">in portus nato ius erit omne tuo,</TextUnit>
    <TextUnit id="4706" loc="6.547">quem nos Portunum, sua lingua Palaemona dicet.</TextUnit>
    <TextUnit id="4707" loc="6.548">ite, precor, nostris aequus uterque locis!"</TextUnit>
    <TextUnit id="4708" loc="6.549">annuerat, promissa fides, posuere labores,</TextUnit>
    <TextUnit id="4709" loc="6.550">nomina mutarunt: hic deus, illa dea est.</TextUnit>
    <TextUnit id="4710" loc="6.551">cur vetet ancillas accedere, quaeritis? odit,</TextUnit>
    <TextUnit id="4711" loc="6.552">principiumque odii, si sinat illa, canam,</TextUnit>
    <TextUnit id="4712" loc="6.553">una ministrarum solita est, Cadmei, tuarum</TextUnit>
    <TextUnit id="4713" loc="6.554">saepe sub amplexus coniugis ire tui.</TextUnit>
    <TextUnit id="4714" loc="6.555">improbus hanc Athamas furtim dilexit; ab illa</TextUnit>
    <TextUnit id="4715" loc="6.556">comperit agricolis semina tosta dari.</TextUnit>
    <TextUnit id="4716" loc="6.557">ipsa quidem fecisse negat, sed fama recepit.</TextUnit>
    <TextUnit id="4717" loc="6.558">hoc est, cur odio sit sibi serva manus,</TextUnit>
    <TextUnit id="4718" loc="6.559">non tamen hanc pro stirpe sua pia mater adoret:</TextUnit>
    <TextUnit id="4719" loc="6.560">ipsa parum felix visa fuisse parens,</TextUnit>
    <TextUnit id="4720" loc="6.561">alterius prolem melius mandabitis illi:</TextUnit>
    <TextUnit id="4721" loc="6.562">utilior Baccho quam fuit ipsa suis.</TextUnit>
    <TextUnit id="4722" loc="6.563">hanc tibi, "quo properas?" memorant dixisse, Rutili,</TextUnit>
    <TextUnit id="4723" loc="6.564">"luce mea Marso consul ab hoste cades."</TextUnit>
    <TextUnit id="4724" loc="6.565">exitus accessit verbis, numenque Toleni</TextUnit>
    <TextUnit id="4725" loc="6.566">purpureum mixtis sanguine fluxit aquis,</TextUnit>
    <TextUnit id="4726" loc="6.567">proximus annus erat: Pallantide caesus eadem</TextUnit>
    <TextUnit id="4727" loc="6.568">Didius hostiles ingeminavit opes.</TextUnit>
    <TextUnit id="4728" loc="6.569">Lux eadem, Fortuna, tua est auctorque locusque;</TextUnit>
    <TextUnit id="4729" loc="6.570">sed superiniectis quis latet iste togis?</TextUnit>
    <TextUnit id="4730" loc="6.571">Servius est, hoc constat enim, sed causa latendi</TextUnit>
    <TextUnit id="4731" loc="6.572">discrepat et dubium me quoque mentis habet,</TextUnit>
    <TextUnit id="4732" loc="6.573">dum dea furtivos timide profitetur amores,</TextUnit>
    <TextUnit id="4733" loc="6.574">caelestemque homini concubuisse pudet</TextUnit>
    <TextUnit id="4734" loc="6.575">(arsit enim magno correpta cupidine regis</TextUnit>
    <TextUnit id="4735" loc="6.576">caecaque in hoc uno non fuit illa viro),</TextUnit>
    <TextUnit id="4736" loc="6.577">nocte domum parva solita est intrare fenestra;</TextUnit>
    <TextUnit id="4737" loc="6.578">unde Fenestellae nomina porta tenet,</TextUnit>
    <TextUnit id="4738" loc="6.579">nunc pudet, et voltus velamine celat amatos,</TextUnit>
    <TextUnit id="4739" loc="6.580">oraque sunt multa regia tecta toga.</TextUnit>
    <TextUnit id="4740" loc="6.581">an magis est verum post Tulli funera plebem</TextUnit>
    <TextUnit id="4741" loc="6.582">confusam placidi morte fuisse ducis,</TextUnit>
    <TextUnit id="4742" loc="6.583">nec modus ullus erat, crescebat imagine luctus,</TextUnit>
    <TextUnit id="4743" loc="6.584">donec eum positis occuluere togis?</TextUnit>
    <TextUnit id="4744" loc="6.585">tertia causa mihi spatio maiore canenda est,</TextUnit>
    <TextUnit id="4745" loc="6.586">nos tamen adductos intus agemus equos.</TextUnit>
    <TextUnit id="4746" loc="6.587">Tullia coniugio sceleris mercede parato</TextUnit>
    <TextUnit id="4747" loc="6.588">his solita est dictis extimulare virum:</TextUnit>
    <TextUnit id="4748" loc="6.589">"quid iuvat esse pares, te nostrae caede sororis</TextUnit>
    <TextUnit id="4749" loc="6.590">meque tui fratris, si pia vita placet?</TextUnit>
    <TextUnit id="4750" loc="6.591">vivere debuerant et vir meus et tua coniunx,</TextUnit>
    <TextUnit id="4751" loc="6.592">si nullum ausuri maius eramus opus.</TextUnit>
    <TextUnit id="4752" loc="6.593">et caput et regnum facio dictale parentis:</TextUnit>
    <TextUnit id="4753" loc="6.594">si vir es, i, dictas exige dotis opes.</TextUnit>
    <TextUnit id="4754" loc="6.595">regia res scelus est. socero cape regna necato,</TextUnit>
    <TextUnit id="4755" loc="6.596">et nostras patrio sanguine tingue manus."</TextUnit>
    <TextUnit id="4756" loc="6.597">talibus instinctus solio privatus in alto</TextUnit>
    <TextUnit id="4757" loc="6.598">sederat: attonitum volgus ad arma ruit.</TextUnit>
    <TextUnit id="4758" loc="6.599">hinc cruor et caedes, infirmaque vincitur aetas:</TextUnit>
    <TextUnit id="4759" loc="6.600">sceptra gener socero rapta Superbus habet.</TextUnit>
    <TextUnit id="4760" loc="6.601">ipse sub Esquiliis, ubi erat sua regia, caesus</TextUnit>
    <TextUnit id="4761" loc="6.602">concidit in dura sanguinulentus humo,</TextUnit>
    <TextUnit id="4762" loc="6.603">filia carpento patrios initura penates</TextUnit>
    <TextUnit id="4763" loc="6.604">ibat per medias alta feroxque vias.</TextUnit>
    <TextUnit id="4764" loc="6.605">corpus ut aspexit, lacrimis auriga profusis</TextUnit>
    <TextUnit id="4765" loc="6.606">restitit, hunc tali corripit illa sono:</TextUnit>
    <TextUnit id="4766" loc="6.607">"vadis, an expectas pretium pietatis amarum?</TextUnit>
    <TextUnit id="4767" loc="6.608">duc, inquam, invitas ipsa per ora rotas."</TextUnit>
    <TextUnit id="4768" loc="6.609">certa fides facti: dictus Sceleratus ab illa</TextUnit>
    <TextUnit id="4769" loc="6.610">vicus, et aeterna res ea pressa nota.</TextUnit>
    <TextUnit id="4770" loc="6.611">post tamen hoc ausa est templum, monumenta parentis,</TextUnit>
    <TextUnit id="4771" loc="6.612">tangere: mira quidem, sed tamen acta loquar,</TextUnit>
    <TextUnit id="4772" loc="6.613">signum erat in solio residens sub imagine Tulli;</TextUnit>
    <TextUnit id="4773" loc="6.614">dicitur hoc oculis opposuisse manum,</TextUnit>
    <TextUnit id="4774" loc="6.615">et vox audita est "voltus abscondite nostros,</TextUnit>
    <TextUnit id="4775" loc="6.616">ne natae videant ora nefanda meae."</TextUnit>
    <TextUnit id="4776" loc="6.617">veste data tegitur, vetat hanc Fortuna moveri</TextUnit>
    <TextUnit id="4777" loc="6.618">et sic e templo est ipsa locuta suo:</TextUnit>
    <TextUnit id="4778" loc="6.619">"ore revelato qua primum luce patebit</TextUnit>
    <TextUnit id="4779" loc="6.620">Servius, haec positi prima pudoris erit."</TextUnit>
    <TextUnit id="4780" loc="6.621">parcite, matronae, vetitas attingere vestes:</TextUnit>
    <TextUnit id="4781" loc="6.622">sollemni satis est voce movere preces,</TextUnit>
    <TextUnit id="4782" loc="6.623">sitque caput semper Romano tectus amictu,</TextUnit>
    <TextUnit id="4783" loc="6.624">qui rex in nostra septimus urbe fuit.</TextUnit>
    <TextUnit id="4784" loc="6.625">arserat hoc templum, signo tamen ille pepercit</TextUnit>
    <TextUnit id="4785" loc="6.626">ignis: opem nato Mulciber ipse tulit,</TextUnit>
    <TextUnit id="4786" loc="6.627">namque pater Tulli Volcanus, Ocresia mater</TextUnit>
    <TextUnit id="4787" loc="6.628">praesignis facie Corniculana fuit.</TextUnit>
    <TextUnit id="4788" loc="6.629">hanc secum Tanaquil sacris de more peractis</TextUnit>
    <TextUnit id="4789" loc="6.630">iussit in ornatum fundere vina focum:</TextUnit>
    <TextUnit id="4790" loc="6.631">hic inter cineres obsceni forma virilis</TextUnit>
    <TextUnit id="4791" loc="6.632">aut fuit aut visa est, sed fuit illa magis,</TextUnit>
    <TextUnit id="4792" loc="6.633">iussa foco captiva sedet: conceptus ab illa</TextUnit>
    <TextUnit id="4793" loc="6.634">Servius a caelo semina gentis habet.</TextUnit>
    <TextUnit id="4794" loc="6.635">signa dedit genitor tunc cum caput igne corusco</TextUnit>
    <TextUnit id="4795" loc="6.636">contigit, inque comis flammeus arsit apex.</TextUnit>
    <TextUnit id="4796" loc="6.637">Te quoque magnifica, Concordia, dedicat aede</TextUnit>
    <TextUnit id="4797" loc="6.638">Livia, quam caro praestitit ipsa viro.</TextUnit>
    <TextUnit id="4798" loc="6.639">disce tamen, veniens aetas, ubi Livia nunc est</TextUnit>
    <TextUnit id="4799" loc="6.640">porticus, immensae tecta fuisse domus;</TextUnit>
    <TextUnit id="4800" loc="6.641">urbis opus domus una fuit, spatiumque tenebat,</TextUnit>
    <TextUnit id="4801" loc="6.642">quo brevius muris oppida multa tenent,</TextUnit>
    <TextUnit id="4802" loc="6.643">haec aequata solo est, nullo sub crimine regni,</TextUnit>
    <TextUnit id="4803" loc="6.644">sed quia luxuria visa nocere sua,</TextUnit>
    <TextUnit id="4804" loc="6.645">sustinuit tantas operum subvertere moles</TextUnit>
    <TextUnit id="4805" loc="6.646">totque suas heres perdere Caesar opes,</TextUnit>
    <TextUnit id="4806" loc="6.647">sic agitur censura et sic exempla parantur,</TextUnit>
    <TextUnit id="4807" loc="6.648">cum iudex, alios quod monet, ipse facit.</TextUnit>
    <TextUnit id="4808" loc="6.649">Nulla nota est veniente die, quam dicere possis.</TextUnit>
    <TextUnit id="4809" loc="6.650">Idibus Invicto sunt data templa Iovi.</TextUnit>
    <TextUnit id="4810" loc="6.651">et iam Quinquatrus iubeor narrare minores.</TextUnit>
    <TextUnit id="4811" loc="6.652">nunc ades o coeptis, flava Minerva, meis.</TextUnit>
    <TextUnit id="4812" loc="6.653">"cur vagus incedit tota tibicen in urbe?</TextUnit>
    <TextUnit id="4813" loc="6.654">quid sibi personae, quid stola longa volunt?"</TextUnit>
    <TextUnit id="4814" loc="6.655">sic ego. sic posita Tritonia cuspide dixit:</TextUnit>
    <TextUnit id="4815" loc="6.656">(possim utinam doctae verba referre deae!)</TextUnit>
    <TextUnit id="4816" loc="6.657">"temporibus veterum tibicinis usus avorum</TextUnit>
    <TextUnit id="4817" loc="6.658">magnus et in magno semper honore fuit.</TextUnit>
    <TextUnit id="4818" loc="6.659">cantabat fanis, cantabat tibia ludis,</TextUnit>
    <TextUnit id="4819" loc="6.660">cantabat maestis tibia funeribus:</TextUnit>
    <TextUnit id="4820" loc="6.661">dulcis erat mercede labor, tempusque secutum,</TextUnit>
    <TextUnit id="4821" loc="6.662">quod subito gratae frangeret artis opus ...</TextUnit>
    <TextUnit id="4822" loc="6.663">adde quod aedilis, pompam qui funeris irent,</TextUnit>
    <TextUnit id="4823" loc="6.664">artifices solos iusserat esse decem.</TextUnit>
    <TextUnit id="4824" loc="6.665">exilio mutant urbem Tiburque recedunt.</TextUnit>
    <TextUnit id="4825" loc="6.666">exilium quodam tempore Tibur erat!</TextUnit>
    <TextUnit id="4826" loc="6.667">quaeritur in scaena cava tibia, quaeritur aris:</TextUnit>
    <TextUnit id="4827" loc="6.668">ducit supremos naenia nulla toros,</TextUnit>
    <TextUnit id="4828" loc="6.669">servierat quidam, quantolibet ordine dignus,</TextUnit>
    <TextUnit id="4829" loc="6.670">Tibure, sed longo tempore liber erat.</TextUnit>
    <TextUnit id="4830" loc="6.671">rure dapes parat ille suo turbamque canoram</TextUnit>
    <TextUnit id="4831" loc="6.672">convocat; ad festas convenit illa dapes.</TextUnit>
    <TextUnit id="4832" loc="6.673">nox erat, et vinis oculique animique natabant,</TextUnit>
    <TextUnit id="4833" loc="6.674">cum praecomposito nuntius ore venit,</TextUnit>
    <TextUnit id="4834" loc="6.675">atque ita "quid cessas convivia solvere?" dixit</TextUnit>
    <TextUnit id="4835" loc="6.676">auctor vindictae nam venit ecce tuae."</TextUnit>
    <TextUnit id="4836" loc="6.677">nec mora, convivae valido titubantia vino</TextUnit>
    <TextUnit id="4837" loc="6.678">membra movent: dubii stantque labantque pedes,</TextUnit>
    <TextUnit id="4838" loc="6.679">at dominus discedite "ait plaustroque morantes</TextUnit>
    <TextUnit id="4839" loc="6.680">sustulit: in plaustro scirpea lata fuit.</TextUnit>
    <TextUnit id="4840" loc="6.681">alliciunt somnos tempus motusque merumque,</TextUnit>
    <TextUnit id="4841" loc="6.682">potaque se Tibur turba redire putat.</TextUnit>
    <TextUnit id="4842" loc="6.683">iamque per Esquilias Romanam intraverat urbem.</TextUnit>
    <TextUnit id="4843" loc="6.684">et mane in medio plaustra fuere foro.</TextUnit>
    <TextUnit id="4844" loc="6.685">Plautius, ut posset specie numeroque senatum</TextUnit>
    <TextUnit id="4845" loc="6.686">fallere, personis imperat ora tegi,</TextUnit>
    <TextUnit id="4846" loc="6.687">admiscetque alios et, ut hunc tibicina coetum</TextUnit>
    <TextUnit id="4847" loc="6.688">augeat, in longis vestibus esse iubet;</TextUnit>
    <TextUnit id="4848" loc="6.689">sic reduces bene posse tegi, ne forte notentur</TextUnit>
    <TextUnit id="4849" loc="6.690">contra collegae iussa redisse sui.</TextUnit>
    <TextUnit id="4850" loc="6.691">res placuit, cultuque novo licet Idibus uti</TextUnit>
    <TextUnit id="4851" loc="6.692">et canere ad veteres verba iocosa modos."</TextUnit>
    <TextUnit id="4852" loc="6.693">haec ubi perdocuit, "superest mihi discere" dixi</TextUnit>
    <TextUnit id="4853" loc="6.694">"cur sit Quinquatrus illa vocata dies."</TextUnit>
    <TextUnit id="4854" loc="6.695">"Martius" inquit "agit tali mea nomine festa,</TextUnit>
    <TextUnit id="4855" loc="6.696">estque sub inventis haec quoque turba meis.</TextUnit>
    <TextUnit id="4856" loc="6.697">prima, terebrato per rara foramina buxo</TextUnit>
    <TextUnit id="4857" loc="6.698">ut daret, effeci, tibia longa sonos,</TextUnit>
    <TextUnit id="4858" loc="6.699">vox placuit: faciem liquidis referentibus undis</TextUnit>
    <TextUnit id="4859" loc="6.700">vidi virgineas intumuisse genas.</TextUnit>
    <TextUnit id="4860" loc="6.701">"ars mihi non tanti est; valeas, mea tibia" dixi:</TextUnit>
    <TextUnit id="4861" loc="6.702">excipit abiectam caespite ripa suo.</TextUnit>
    <TextUnit id="4862" loc="6.703">iuventam satyrus primum miratur et usum</TextUnit>
    <TextUnit id="4863" loc="6.704">nescit; at inflatam sensit habere sonum</TextUnit>
    <TextUnit id="4864" loc="6.705">et modo dimittit digitis, modo concipit auras,</TextUnit>
    <TextUnit id="4865" loc="6.706">iamque inter nymphas arte superbus erat:</TextUnit>
    <TextUnit id="4866" loc="6.707">provocat et Phoebum. Phoebo superante pependit;</TextUnit>
    <TextUnit id="4867" loc="6.708">caesa recesserunt a cute membra sua.</TextUnit>
    <TextUnit id="4868" loc="6.709">sum tamen inventrix auctorque ego carminis huius.</TextUnit>
    <TextUnit id="4869" loc="6.710">hoc est, cur nostros ars colat ista dies."</TextUnit>
    <TextUnit id="4870" loc="6.711">Tertia lux veniet, qua tu, Dodoni Thyone,</TextUnit>
    <TextUnit id="4871" loc="6.712">stabis Agenorei fronte videnda bovis.</TextUnit>
    <TextUnit id="4872" loc="6.713">haec est illa dies, qua tu purgamina Vestae,</TextUnit>
    <TextUnit id="4873" loc="6.714">Thybri, per Etruscas in mare mittis aquas.</TextUnit>
    <TextUnit id="4874" loc="6.715">Si qua fides ventis, Zephyro date carbasa, nautae.</TextUnit>
    <TextUnit id="4875" loc="6.716">cras veniet vestris ille secundus aquis.</TextUnit>
    <TextUnit id="4876" loc="6.717">At pater Heliadum radios ubi tinxerit undis,</TextUnit>
    <TextUnit id="4877" loc="6.718">et cinget geminos stella serena polos,</TextUnit>
    <TextUnit id="4878" loc="6.719">tollet humo validos proles Hyriea lacertos:</TextUnit>
    <TextUnit id="4879" loc="6.720">continua Delphin nocte videndus erit.</TextUnit>
    <TextUnit id="4880" loc="6.721">scilicet hic olim Volscos Aequosque fugatos</TextUnit>
    <TextUnit id="4881" loc="6.722">viderat in campis, Algida terra, tuis;</TextUnit>
    <TextUnit id="4882" loc="6.723">unde suburbano clarus, Tuberte, triumpho</TextUnit>
    <TextUnit id="4883" loc="6.724">vectus es in niveis, Postume, victor equis.</TextUnit>
    <TextUnit id="4884" loc="6.725">Iam sex et totidem luces de mense supersunt,</TextUnit>
    <TextUnit id="4885" loc="6.726">huic unum numero tu tamen adde diem:</TextUnit>
    <TextUnit id="4886" loc="6.727">sol abit a Geminis, et Cancri signa rubescunt;</TextUnit>
    <TextUnit id="4887" loc="6.728">coepit Aventina Pallas in arce coli.</TextUnit>
    <TextUnit id="4888" loc="6.729">Iam tua, Laomedon, oritur nurus ortaque noctem</TextUnit>
    <TextUnit id="4889" loc="6.730">pellit, et e pratis uda pruina fugit:</TextUnit>
    <TextUnit id="4890" loc="6.731">reddita, quisquis is est, Summano templa feruntur,</TextUnit>
    <TextUnit id="4891" loc="6.732">tum, cum Romanis, Pyrrhe, timendus eras.</TextUnit>
    <TextUnit id="4892" loc="6.733">Hanc quoque cum patriis Galatea receperit undis,</TextUnit>
    <TextUnit id="4893" loc="6.734">plenaque securae terra quietis erit,</TextUnit>
    <TextUnit id="4894" loc="6.735">surgit humo iuvenis telis afflatus avitis</TextUnit>
    <TextUnit id="4895" loc="6.736">et gemino nexas porrigit angue manus,</TextUnit>
    <TextUnit id="4896" loc="6.737">notus amor Phaedrae, nota est iniuria Thesei:</TextUnit>
    <TextUnit id="4897" loc="6.738">devovit natum credulus ille suum.</TextUnit>
    <TextUnit id="4898" loc="6.739">non impune pius iuvenis Troezena petebat:</TextUnit>
    <TextUnit id="4899" loc="6.740">dividit obstantes pectore taurus aquas,</TextUnit>
    <TextUnit id="4900" loc="6.741">solliciti terrentur equi frustraque retenti</TextUnit>
    <TextUnit id="4901" loc="6.742">per scopulos dominum duraque saxa trahunt,</TextUnit>
    <TextUnit id="4902" loc="6.743">exciderat curru lorisque morantibus artus</TextUnit>
    <TextUnit id="4903" loc="6.744">Hippolytus lacero corpore raptus erat</TextUnit>
    <TextUnit id="4904" loc="6.745">reddideratque animam, multum indignante Diana.</TextUnit>
    <TextUnit id="4905" loc="6.746">"nulla" Coronides "causa doloris" ait;</TextUnit>
    <TextUnit id="4906" loc="6.747">"namque pio iuveni vitam sine volnere reddam,</TextUnit>
    <TextUnit id="4907" loc="6.748">et cedent arti tristia fata meae."</TextUnit>
    <TextUnit id="4908" loc="6.749">gramina continuo loculis depromit eburnis</TextUnit>
    <TextUnit id="4909" loc="6.750">(profuerant Glauci manibus illa prius,</TextUnit>
    <TextUnit id="4910" loc="6.751">tunc cum observatas augur descendit in herbas,</TextUnit>
    <TextUnit id="4911" loc="6.752">usus et auxilio est anguis ab angue dato),</TextUnit>
    <TextUnit id="4912" loc="6.753">pectora ter tetigit, ter verba salubria dixit:</TextUnit>
    <TextUnit id="4913" loc="6.754">depositum terra sustulit ille caput.</TextUnit>
    <TextUnit id="4914" loc="6.755">lucus eum nemorisque sui Dictynna recessu</TextUnit>
    <TextUnit id="4915" loc="6.756">celat: Aricino Virbius ille lacu.</TextUnit>
    <TextUnit id="4916" loc="6.757">at Clymenus Clothoque dolent: haec, fila reneri,</TextUnit>
    <TextUnit id="4917" loc="6.758">hic, fieri regni iura minora sui.</TextUnit>
    <TextUnit id="4918" loc="6.759">Iuppiter exemplum veritus direxit in ipsum</TextUnit>
    <TextUnit id="4919" loc="6.760">fulmina, qui nimiae noverat artis opem.</TextUnit>
    <TextUnit id="4920" loc="6.761">Phoebe, querebaris: deus est, placare parenti:</TextUnit>
    <TextUnit id="4921" loc="6.762">propter te, fieri quod vetat, ipse facit.</TextUnit>
    <TextUnit id="4922" loc="6.763">Non ego te, quamvis properabis vincere, Caesar,</TextUnit>
    <TextUnit id="4923" loc="6.764">si vetet auspicium, signa movere velim.</TextUnit>
    <TextUnit id="4924" loc="6.765">sint tibi Flaminius Trasimenaque litora testes</TextUnit>
    <TextUnit id="4925" loc="6.766">per volucres aequos multa monere deos.</TextUnit>
    <TextUnit id="4926" loc="6.767">tempora si veteris quaeris temeraria damni,</TextUnit>
    <TextUnit id="4927" loc="6.768">quintus ab extremo mense bis ille dies.</TextUnit>
    <TextUnit id="4928" loc="6.769">Postera lux melior: superat Masinissa Syphacem,</TextUnit>
    <TextUnit id="4929" loc="6.770">et cecidit telis Hasdrubal ipse suis.</TextUnit>
    <TextUnit id="4930" loc="6.771">Tempora labuntur, tacitisque senescimus annis,</TextUnit>
    <TextUnit id="4931" loc="6.772">et fugiunt freno non remorante dies.</TextUnit>
    <TextUnit id="4932" loc="6.773">quam cito venerunt Fortunae Fortis honores!</TextUnit>
    <TextUnit id="4933" loc="6.774">post septem luces Iunius actus erit.</TextUnit>
    <TextUnit id="4934" loc="6.775">ite, deam laeti Fortem celebrate, Quirites:</TextUnit>
    <TextUnit id="4935" loc="6.776">in Tiberis ripa munera regis habet,</TextUnit>
    <TextUnit id="4936" loc="6.777">pars pede, pars etiam celeri decurrite cumba,</TextUnit>
    <TextUnit id="4937" loc="6.778">nec pudeat potos inde redire domum,</TextUnit>
    <TextUnit id="4938" loc="6.779">ferte coronatae iuvenum convivia lintres,</TextUnit>
    <TextUnit id="4939" loc="6.780">multaque per medias vina bibantur aquas,</TextUnit>
    <TextUnit id="4940" loc="6.781">plebs colit hanc, quia qui posuit, de plebe fuisse</TextUnit>
    <TextUnit id="4941" loc="6.782">fertur et ex humili sceptra tulisse loco.</TextUnit>
    <TextUnit id="4942" loc="6.783">convenit et servis, serva quia Tullius ortus</TextUnit>
    <TextUnit id="4943" loc="6.784">constituit dubiae templa propinqua deae.</TextUnit>
    <TextUnit id="4944" loc="6.785">Ecce suburbana rediens male sobrius aede</TextUnit>
    <TextUnit id="4945" loc="6.786">ad stellas aliquis talia verba iacit:</TextUnit>
    <TextUnit id="4946" loc="6.787">"zona latet tua nunc, et cras fortasse latcbit:</TextUnit>
    <TextUnit id="4947" loc="6.788">dehinc erit, Orion, aspicienda mihi."</TextUnit>
    <TextUnit id="4948" loc="6.789">at si non esset potus, dixisset eadem</TextUnit>
    <TextUnit id="4949" loc="6.790">venturum tempus solstitiale die.</TextUnit>
    <TextUnit id="4950" loc="6.791">Lucifero subeunte Lares delubra tulerunt</TextUnit>
    <TextUnit id="4951" loc="6.792">hic, ubi fit docta multa corona manu.</TextUnit>
    <TextUnit id="4952" loc="6.793">tempus idem Stator aedis habet, quam Romulus olim</TextUnit>
    <TextUnit id="4953" loc="6.794">ante Palatini condidit ora iugi.</TextUnit>
    <TextUnit id="4954" loc="6.795">Tot restant de mense dies, quot nomina Parcis,</TextUnit>
    <TextUnit id="4955" loc="6.796">cum data sunt trabeae templa, Quirine, tuae.</TextUnit>
    <TextUnit id="4956" loc="6.797">Tempus Iuleis cras est natale Kalendis:</TextUnit>
    <TextUnit id="4957" loc="6.798">Pierides, coeptis addite summa meis.</TextUnit>
    <TextUnit id="4958" loc="6.799">dicite, Pierides, quis vos adiunxerit isti,</TextUnit>
    <TextUnit id="4959" loc="6.800">cui dedit invitas victa noverca manus.</TextUnit>
    <TextUnit id="4960" loc="6.801">sic ego. sic Clio: "clari monumenta Philippi</TextUnit>
    <TextUnit id="4961" loc="6.802">aspicis, unde trahit Marcia casta genus,</TextUnit>
    <TextUnit id="4962" loc="6.803">Marcia, sacrifico deductum nomen ab Anco,</TextUnit>
    <TextUnit id="4963" loc="6.804">in qua par facies nobilitate sua est.</TextUnit>
    <TextUnit id="4964" loc="6.805">par animo quoque forma suo respondet; in illa</TextUnit>
    <TextUnit id="4965" loc="6.806">et genus et facies ingeniumque simul.</TextUnit>
    <TextUnit id="4966" loc="6.807">nec quod laudamus formam, tu turpe putaris:</TextUnit>
    <TextUnit id="4967" loc="6.808">laudamus magnas hac quoque parte deas.</TextUnit>
    <TextUnit id="4968" loc="6.809">nupta fuit quondam matertera Caesaris illi.</TextUnit>
    <TextUnit id="4969" loc="6.810">o decus, o sacra femina digna domo!"</TextUnit>
    <TextUnit id="4970" loc="6.811">sic cecinit Clio, doctae assensere sorores;</TextUnit>
    <TextUnit id="4971" loc="6.812">annuit Alcides increpuitque lyram.</TextUnit>
  </Text>
</TessDocument>
